



1 [1a-1, Arapça] Sâime bt. Mehmed ile Mehmed b. Abdullah’ın nikâhlarının 
mahkemede kıyıldığı / 57

2 [1a-2] Bektaş Efendi Türbesi cüz okuma cihetinin Receb 
b. Ebûbekir’e verilmesi / 57

3 [1a-3] 1047 yılı Zilkade ve Zilhicce’den bazı günlere ait narh kayıtları / 58

4 [1b-1] Kalender’in amca oğlu ve yanındakilerin öldürüldüğüne dair 
ihbarının asılsızlığı / 59

5 [1b-2] İstati v. Dimo’nun bağını Yani v. Minho’ya sattığı / 60

6 [1b-3] Abdülkerim b. Mehmed’in karısı Siyavuş bt. Abdullah’ın 
mirastan hakkını alması / 61

7 [1(2)a-1] Eyüp İslâm Mescidi âbkeşliğine Abdullah b. Erkulu’nun 
tayin edilmesi / 61

8 [1(2)a-2] Abdurrahman b. Ali ve kız kardeşi Rabia’nın evlerini sattığı / 61

9 [1(2)a-3] Uğurlu Mustafa Çavuş’un borcunun terekesinden ödenmesi / 62

10 [1(2)b-1] Cafer Kethüdâ b. Kurd’un ev ve tarlalarını Mehmed Çavuş b. Murad 
Çavuş’a sattığı / 63

11 [1(2)b-2] Âişe bt. Mehmed’in miras iddiasının reddi / 64

12 [1(2)b-3] Mustafa Çelebi b. Mehmed’in bahçesini Mehmed Paşa’ya sattığı / 64







13 [1(2)b-4] Mehmed Çavuş b. Davud Çavuş’un Cafer Kethüdâ b. Kurd’a 
borcu olması / 65

14 [2a-1, Arapça] Odrakob v. Kiryazi’nin çiftliğini ve bağını istiğlâl yoluyla 
Dârüssaâde Ağası Mustafa Ağa Vakfı’na sattığı / 65

15 [2a-2] Fâtıma bt. Derviş’in evini oğlu Mehmed Çelebi b. Davud’a hibe ettiği / 66

16 [2a-3] Defterdar ve Balçık iskeleleri kantar resminin Âişe Hatun 
bt. Hüseyin’e verilmesi / 67

17 [2a-4] Pertev Paşa’nın kızı Safiye Hanım’ın su yolu keşfi / 67

18 [2b-1] Mustafa Çelebi b. Mehmed’in Yako ve Arslan adlı iki kardeşe 
borcu olduğu / 68

19 [2b-2] Mustafa Çelebi b. Mehmed’in alacağı için Çukacı Yako’yu vekil 
tayin etmesi / 69

20 [2b-3, Arapça] Yakobi v. Nikola’nın evini istiğlâl yoluyla Ali Ağa 
Vakfı’na sattığı / 69

21 [2b-4] Nazar v. Murat’ın babasının mirasından hakkını aldığı / 70

22 [3a-1] Hasan Bey b. Ali’nin ev yerini Ali Bey b. Hasan’a sattığı / 70

23 [3a-2] Sinan Ağa b. Mehmed’in ev bağ ve eşyasını İbrahim Çavuş 
b. Yusuf ’a sattığı / 71

24 [3a-3] Yusuf b. Abdullah’ın mallarının vârisleri arasında paylaşılması / 72

25 [3b-1] Duka v. Menküli’nin bağını Kiro ve Duka v. Dido’ya sattığı / 72

26 [3b-2] Duka v. Menküli’nin ev ve bostan yerini Bâli Çavuş 
b. Abdülmennân’a sattığı / 73

27 [3b-3] Uğurlu b. Belhar’ın ev, bağ ve mezraasını Ali Beşe b. Budak’a sattığı / 74

28 [3b-4, Arapça] İbrahim Bey b. Hamza’nın evini istiğlâl ile Şeyh 
Sefer Efendi Vakfı’na sattığı / 74

29 [3b-5, Arapça] Hâkimin Piri Bey b. Mustafa için usul 
nafakasına hükmettiği / 75

30 [4a-1] Ali Çelebi ile Mehmed Çelebi b. Mustafa’nın mahsul davasında 
sulh oldukları / 75

31 [4a-2] Ahmed b. Mustafa ile kardeşi Mehmed arasındaki miras meselesi / 76







32 [4a-3] Hasan Beşe b. Abdullah’ın ev bağ ve tarlaların kendine ait hissesini 
Mehmed Beşe b. Hüseyin’e sattığı / 77

33 [4a-4] Cafer Paşa Vakfı’nın eski mütevellisi Mehmed Çelebi b. Mehmed’in vakfa 
borçlu olduğu / 78

34 [4b-1] Yeniden yapılan Bâli Hoca Mescidi’nin ne kadara mal olduğuna 
dair battal hüküm / 78

35 [4b-2] Fâtıma bt. Yusuf ’un evini Kâmuran bt. Abdullah’a sattığı / 79

36 [5a-1] Şaban b. Ali’nin Mehmed b. Murad’ı yaralamadığı / 80

37 [5a-2] Niko v. Papa Duka’nın evini Dimo v. Diyo’ya sattığı / 80

38 [5a-3] Halil Beşe b. Hüseyin’in Mehmed Çelebi b. Abdullah’a olan borca 
kefil olması / 81

39 [5a-4] Âişe’nin mallarının vârisleri arasında taksimi / 81

40 [5b-1] Mehmed Çelebi b. Mehmed’in Cafer Paşa Vakfı’na borçlu olduğu / 82

41 [5b-2] İstefan v. Andriye’nin bağını Yorgi v. Paros’a sattığı / 83

42 [5b-3] Mustafa Beşe’nin Veli Beşe b. Hüseyin’e olan borcunun 
terekesinden ödenmesi / 83

43 [6a-1, Arapça] Hâkimin Ahmed ve Ümmühani adlı küçüklere nafaka 
takdir ettiği / 84

44 [6a-2, Arapça] Mehmed Beşe b. Ali ve zevcesi Kaya bt. el-Hâc Mehmed’in 
evlerini istiğlâl yoluyla Abdülfettah Efendi b. Hüsameddin’e sattıkları / 85

45 [6a-3, Arapça] Rahime bt. Hüseyin’in, Mehmed Çelebi b. Mustafa’yı 
vekil ettiği / 85

46 [6a-4, Arapça] Ligora v. Papa Nikola’nın evini istiğlâl yoluyla kadı Mehmed 
Efendi’ye sattığı / 86

47 [6b-1] Resmiye Hatun’un vakfettiği evin tamiri için harcanan paranın keşfi / 86

48 [7a-1] Yani v. Dimo’nun tarlasını Papa Paros v. Papa Apostol’e sattığı / 88

49 [7a-2] Petro v. Nikola ile Körki v. Nikola arasındaki alacak davasının sulh ile 
sona ermesi / 88

50 [7a-3] Yorgi v. Yani’nin ev ve bağını Pavlo v. Dimo’ya sattığı / 89

51 [7a-4, Arapça] İbrahim Çelebi b. Mehmed’in evini istiğlâl yoluyla Perviz Efendi 
Vakfı’na sattığı / 89







52 [7b-1] Safiye bt. Abdullah ve kocasının evlerini Emine Hatun 
bt. Kurd’a sattığı / 90

53 [7b-2] Kurd Beşe b. Abdullah’ın Osman Bey b. Abdullah’a borcu olduğu / 91

54 [7b-3] Mehmed Çelebi’nin tarlasını Androni v. Polihroni’ye devrettiği / 92

55 [8a-1] Baruthâne çalışanlarından Süleyman b. Hasan’ın Receb b. Hasan’a olan 
borcunu ödemesi / 92

56 [8a-2] Kosta v. Kaliyo’nun alacak davasının reddi / 93

57 [8a-3] Âişe bt. Yahya’ya hibe edilen eve Emine bt. Abdullah’ın 
müdahale etmemesi / 93

58 [8b-1] Mehmed Çelebi b. Hüseyin’in koyunlarını Androni 
v. Polihroni’ye sattığı / 94

59 [8b-2] Yorgi v. Dimo’nun evini Cafer Paşa Vakfı’na sattığı / 95

60 [9a-1] Ali b. Abdullah’ın evini Didi v. Kiti’ye sattığı / 95

61 [9a-2] Hasan b. Yağmur’un evini Kulu b. Mehmed’e sattığı / 96

62 [9a-3] Mustafa Çavuş’a borcu olan Âişe bt. Mustafa’dan paranın tahsili / 97

63 [9b-1] İstirati v. Keretsi’nin Yenikapı’daki odasını Yani v. Dimo’ya sattığı / 97

64 [9b-2, Arapça] Mehmed Çelebi b. Abdi’nin evini istiğlâl yoluyla Hamza Çavuş 
Vakfı’na sattığı / 98

65 [9b-3, Arapça] Ekmekçiler Kethüdâsı el-Hâc İsmail b. Hasan’ın Rus asıllı 
câriyesini mükâtebe yoluyla âzat ettiği / 98

66 [9b-4] Osman Halîfe b. Mustafa’nın evini Âişe bt. Bayram’a sattığı / 99

67 [10a-1] Raziye bt. Abdullah’ın bazı eşyaları Hüseyin b. Osman’a 
hibe etmesi / 100

68 [10a-2] Kamer Hatun’un vakfettiği evin Hasan Efendi b. Hacı 
Ahmed’e verilmesi / 100

69 [10a-3, Arapça] Fâtıma bt. Turâbî’nin muhâlaa yoluyla boşandığı / 101

70 [10b-1] Halil ve Bayram kardeşler bağlarını Nikola v. İstati’ye satmaları / 101

71 [10b-2] Nikola v. İstati’nin Halil ve Bayram kardeşlere olan 
borcunu ödemesi / 102

72 [10b-3] Mehmed b. Ahmed’in çiftliğini Mehmed Bey b. Cafer 
el-Yesârî’ye sattığı / 102







73 [10b-4] Hatice Hatun bt. Esad Efendi’nin menzil yerini Menahim 
v. Hanoka’ya sattığı / 102

74 [11a-1, Arapça] Abdi Beşe b. İbrahim’in Şeyh Sefer Efendi Vakfı’ndan 
ödünç aldığı / 103

75 [11a-2] Duka v. Koki’nin dükkânının yarı hissesini İstirati 
v. Kirici’ye sattığı / 104

76 [11a-3] Kurd Beşe b. Abdullah’ın Osman Bey b. Abdullah’a olan 
borcunu ödemesi / 104

77 [11a-4] Kaline ve kızı Marola’nın evlerini Todori v. Yorgi’ye satmaları / 105

78 [11b-1, Arapça] İstati v. Yorgi’nin evini istiğlâl yoluyla Behram Bey 
Vakfı’na sattığı / 105

79 [11b-2, Arapça] Mehmed Bey b. Abdullah’ın evini istiğlâl yoluyla Bayram Bey 
Vakfı’na sattığı / 106

80 [11b-3] Yani v. Angeli’nin evini Rali v. Dimitri’ye sattığı / 107

81 [11b-4] Muzaffer Bey b. Abdullah’ın Ferhed v. Şehir’e kiremit 
ve tuğla sattığı / 107

82 [12a-1] Aynîşah Sultan Vakfı’na ait çiftliğin Mehmed Beşe b. Ahmed ve Emine 
Hatun bt. Mehmed’e bey‘ bi’l-istiğlâl yoluyla satması / 108

83 [12a-2] Çavuş Kasım mahallesinden Hacı Yusuf Bey b. Hasan’ın Aynîşah Sultan 
Vakfı’ndan kiraladığı çiftliği süre bitiminde iade ettiği / 108

84 [12a-3] Köni ve Kiro’nun Mehmed Ağa b. Abdülkadir’den ekmekçi 
fırını kiralamaları / 109

85 [12b-1, Arapça] Âişe bt. İbrahim adlı küçük kızın evlât 
edinilmesi (tebennî) / 110

86 [12b-2] Hacı Yusuf Bey b. Hasan’ın çiftliğini Meryem Hatun bt. Hacı 
Perviz’e sattığı / 110

87 [13a-1] Meryem Hatun bt. Hacı Perviz’in çiftliğini Hacı Yusuf Bey 
b. Hasan’a sattığı / 112

88 [13a-2] Cafer Paşa Vakfı’nın eski mütevellisinin vakfa olan borçlarına 
kefil olunması / 113

89 [13a-3] Kabasakal Mehmed Efendi çiftliğinin yakınında bir çobanın ölü 
bulunduğu ve çiftliktekilere diyet gerektiği / 113







90 [13b-1] Andriye v. Şimo ve Kotinoş v. Yorgi arasındaki alacak davası / 114

91 [13b-2] Aşçıbaşı Mescidi Vakfı’na mütevelli olan Abdullah Halîfe b. Maden’in 
vakfın alacaklarını tahsil ettiği / 115

92 [14a-1] Âişe bt. Hacı Mahmud’un mallarının vârisleri 
arasında paylaşılması / 116

93 [14a-2, Arapça] Yamandi v. İstadi’nin evini istiğlâl yoluyla Hüseyin Bey 
Vakfı’na sattığı / 117

94 [14a-3] Kemel v. Yakob’un alacak davasının reddi / 117

95 [14b-1, Arapça] Emine bt. el-Hâc Mustafa’nın muhâlaa yoluyla boşandığı / 118

96 [14b-2] Mehmed Çelebi b. Hasan’ın üzerindeki müezzinlik ve muallimhane 
halifeliği vazifelerine bir süre için kaymakam tayin etmesi / 118

97 [14b-3] Anastaş v. Yorgi’nin Sava v. Papa Yani’nin aldığı ev üzerindeki 
kendisinin satın alma hakkından vazgeçtiği / 119

98 [14b-4] Sava v. Papa Yani ve Anastaş v. Yorgi arasında anlaşmazlık olması / 119

99 [14b-5] Kerime bt. Mustafa’nın mirasından Sâliha Hatun’un 
hakkını aldığı / 120

100 [15a-1, Arapça] Minos v. Androni’nin evini istiğlâl yoluyla Ömer Efendi 
Vakfı’na sattığı / 121

101 [15a-2] Duka v. Fatoki’nin Aşçıbaşı Mescidi Vakfı’na olan borcunu ödediği / 121

102 [15a-3] Manisalı Mehmed Paşa Vakfı’na ait dükkân arsasının Emine 
Hatun’a satılması / 122

103 [15a-4] Mümine Hatun’un Mustafa Ağa Vakfı’na olan borcu ödemesi / 122

104 [15b-1] Mümine bt. Ahmed Çavuş’un iki dükkânı Ömer Çelebi 
b. İlyas’a sattığı / 123

105 [15b-2] Kerime bt. Tevekkül’ün boşandığı kocasında 
alacağının kalmadığı / 124

106 [16a-1] Mustafa Çelebi b. Başdefterdâr Ömer Efendi’nin çiftlik ve tarlalarının 
Kostantin v. Kurd ve validesi Pilaşe bt. Kostantin’e satılması / 124

107 [16a-2] Gülahmer bt. Abdullah’ın kocasının kendisine olan bir kısım 
borcundan feragat etmesi / 126

108 [16b-1] Şahbula bt. Dede’nin bağ yerini Minnet b. Aydın’a sattığı / 126







109 [16b-2] Kiryaki v. Mihal’in Lambo v. Angelos’un borcuna kefaleti / 127

110 [16b-3] Kâmuran bt. Abdullah’ın evini Münteha bt. Abdullah’a sattığı / 127

111 [17a-1] Şemsiruhsâr Hatun’un çayırını Aleksi ve Androni’ye sattığı / 128

112 [17a-2, Arapça] İskari v. Dimitri’nin evini istiğlâl yoluyla Mehmed 
Bey Vakfı’na sattığı / 129

113 [17a-3, Arapça] Âişe Hatun bt. Mustafa’nın evini istiğlâl yoluyla Ali Ağa 
Vakfı’na sattığı / 129

114 [17a-4, Arapça] Şeyh Nasrullah Efendi b. merhum Şeyh Ömer Efendi’nin 
dükkânlarını Mustafa Ağa Vakfı’na istiğlâl yoluyla sattığı / 130

115 [17b-1, Arapça] Kerime bt. Yusuf ’un evini istiğlâl yoluyla Sefer Efendi 
Vakfı’na sattığı / 131

116 [17b-2] Âişe bt. Mustafa ile Mehmed Beşe’nin boşanması / 131

117 [17b-3] İstati v. Dimo’nun zeytin bahçesini İstati v. Dimo Karava’ya sattığı / 132

118 [18a-1] Muslihiddin b. Ebûbekir’in boşandığı Emine bt. Hüseyin ve annesi 
Rabia’nın mallarını çalmadığına yemin etmesi / 132

119 [18a-2] Franko v. Dimitri’nin Ahmed Beşe b. Abdullah’a sattığı tarladan 
patlıcan kesip satmadığına yemin etmesi / 133

120 [18a-3] Yahuda v. Abraham’ın bahçesini Mahmud Bey b. Mehmed’e sattığı / 133

121 [18b-1] Yano v. Niko’nun evini Kiro v. Dimo’ya sattığı / 134

122 [18b-2] Hacı Seydi b. Ali’nin Abdülbâki Efendi Camii arsasından bir 
mezar yeri aldığı / 135

123 [18b-3] Başka yerde tekrar inşa edilen Bâli Hoca Mescidi’nin masraf keşfi / 135

124 [19a-1] Kiro v. Yani’nin bağlarını Minho v. Kiro ile kardeşi Duşe’ye sattığı / 136

125 [19a-2] Kiro v. Yani’nin tarlasını Minho ve Duşe v. Kiro’ya sattığı / 137

126 [19a-3] Kiro v. Yani’nin zeytin ağaçlarını Yani v. Kiro’ya sattığı / 137

127 [19a-4, Arapça] Mehmed Beşe b. Abdullah’ın evini istiğlâl yoluyla Cafer Paşa 
Vakfı’na sattığı / 138

128 [19a-5] [Noksan hüküm] / 138

129 [20a-1] İskender b. Abdullah ve karısının vakfettiği evin tamiri 
masraf keşfi / 139







130 [20a-2] Nano v. Atanaş’ın ev bağ ve tarlanın kendine ait hissesini Minho ve 
Vasil v. Kaylo’ya sattığı / 140

131 [20a-3, Arapça] Hâkimin Mehmed b. Ali adlı küçüğe Ahmed Çelebi 
b. Mustafa’yı vasî atadığı / 140

132 [20b-1, Arapça] Ali b. Şaban’ın muhallefâtı / 141

133 [20b-2] Yani v. Komyoni’nin kaybolan atının bulunması / 142

134 [20b-3] Yani, Angilaki, Dimitri, Yorgo ve Mihal’in Kokana bt. Kostantin’e 
borçlu oldukları / 142

135 [21a-1] Yani v. Vero’nun Kokana bt. Kostantin’e borçlu olduğu / 143

136 [21a-2] Arkalyos v. Marodi’nin vârisleri arasında sulh sağlandığı / 143

137 [21a-3] Angeli v. Mavridi’nin mahzenini Yani Yorgo Angeli ve 
Mihal’e kiralaması / 144

138 [21b-1] Yusuf Çelebi b. Abdullah’ın vârislerinden Rabia’nın terekenin taksimi 
sırasında kardeşi Hatice’den mal gizlemediği / 145

139 [21b-2] Baba Haydar b. Abdullah’ın bağ ve tarlasını Hüseyin Efendi 
b. Davud’a sattığı / 146

140 [22a-1, Arapça] Kerime bt. Beyti’nin evini istiğlâl yoluyla Şeyh Mahmud Efendi 
Vakfı’na sattığı / 147

141 [22a-2] Gazal v. Avadik’in bağ ve ağaçlarını Agop v. Sagar’a sattığı / 147

142 [22a-3] Mehmed b. Bekir’in çayırlığını Arslan b. Sinan’a sattığı / 148

143 [22b-1] Panayot v. Yani’nin bağını Hristo v. Yani’ye sattığı / 149

144 [22b-2, Arapça] Fâtıma bt. Hüseyin’in muhâlaa yoluyla boşandığı / 149

145 [22b-3] Mahmud Bey b. Mehmed’in bahçesini Kemel, diğer Kemel, Abraham, 
İsak ve Yahuda’ya müştereken sattığı / 149

146 [23a-1, Arapça] Harun v. Karun ve Salamon v. Yakvan adlı yahudilerin ev ve 
bahçelerinin satılması için vekâlet verdikleri / 150

147 [23a-2] Kiryaki v. Yani’nin celep taifesinden Dimo v. Niko’ya koyun satışından 
kalan parayı ödemesi / 151

148 [23a-3, Arapça] Mehmed Reis b. Mustafa’nın evini istiğlâl yoluyla Ali Ağa 
Vakfı’na sattığı / 152

149 [23a-4] Ademi v. Anastaş’ın dükkânını Tolo v. Mihal’e sattığı / 152







150 [23b-1] Todori v. Yani’nin ölen Aleksandri’deki parasını vârisinden aldığı / 153

151 [23b-2] Rahime Hatun bt. Mustafa Çavuş’un evini Halil ve Mehmed 
b. Murtaza’ya sattığı / 153

152 [23b-3, Arapça] Hâkimin Mehmed b. Ahmed adlı küçüğe 
nafaka takdir ettiği / 154

153 [23b-4] Handan Hatun bt. Abdullah ile eski kocası Ahmed Beşe b. Abdullah’ın 
alacak davasında sulh oldukları / 154

154 [24a-1, Arapça] Ruhtâbi bt. Abdullah’ın muhâlaa yoluyla boşandığı / 155

155 [24a-2, Arapça] Hâkimin Âişe bt. Hasan adlı küçüğe nafaka takdir ettiği / 155

156 [24a-3] Argiri v. Mihal’in alacak davasının reddi / 156

157 [24a-4] Vasil v. İstati’nin tarlalarını Yani v. Angeli’ye sattığı / 156

158 [24a-5, Arapça] Fâtıma bt. Şaban’ın muhâlaa yoluyla boşandığı / 157

159 [24a-6] Yakoni v. Yani’nin beytülmâl eminindeki alacağını tahsil ettiği / 157

160 [24b-1] Mehmed Efendi’nin evlerini Abdülfettah b. Veli’ye sattığı / 158

161 [24b-2] Aslan v. Avraham’ın evini Abdürrahim Efendi’ye sattığı / 159

162 [25a-1] Mustafa Çavuş b. Mehmed Çavuş’un ortağı İbrahim 
Çavuş’tan hakkını aldığı / 160

163 [25a-2] Perebye bt. Manol’ün Cafer Paşa Vakfı’na borcu olduğu / 160

164 [25a-3] Yanko v. Mihal’in bağını Yorgo v. Nikola’ya sattığı / 161

165 [25a-4] Nesli Hatun’un bazı eşyalarını Musa’ya hibe etmesi / 161

166 [25b-1] Âişe Hatun bt. Yusuf ’un cüzhanlık ve kandillik vakfiyesi / 162

167 [26a-1] Fâtıma Hatun b. Hasan’ın vakfa ait evin tasarruf hakkını Potola 
bt. Şiva’ya devrettiği / 164

168 [26a-2] Ümmühâni bt. Abdullah ile Ahmed b. Halil’in muhâlaa 
yoluyla boşandığı / 164

169 [26a-3] Mehmed b. Mustafa ile kendisini bıçakla yaralayan Mehmed 
b. Abdullah’ın bedel karşılığı sulh olması / 165

170 [26b-1] Eyüplü Mustafa adlı çocuğun önceki vasîsi Murad Dede üzerinde 
çocuğa ait para kalmadığı / 165







171 [26b-2] Kaymakam Mustafa Paşa’nın İskender Paşa Camii çeşmesi 
su yolunun keşfi / 166

172 [27a-1] Mehmed Bey b. Mustafa’nın evini Mustafa Çelebi b. Hacı 
İsa’ya sattığı / 168

173 [27a-2] İstefan v. Yorgi’nin Mehmed Subaşı’ya olan borcunu 
vârislerine ödemesi / 168

174 [27a-3] Rabia bt. Abdullah’ın bağ ve tarlalarını Musa Efendi’ye devrettiği / 169

175 [27b-1] Mahmud Efendi b. Mehmed’in Abdurrahman Efendi b. Abdullah’a olan 
borcunu ödemesi / 170

176 [27b-2] Âişe’nin evini Rıdvan b. Abdullah’a sattığı / 171

177 [28a-1] Mustafa Beşe b. Pervane’nin ev bağ ve tarlalarını Peto 
v. Kika’ya sattığı / 172

178 [28a-2] Câriye Mülâyim bt. Abdullah’ın sözleşme (mükâtebe) 
yoluyla âzat edilmesi / 172

179 [28a-3] Câriye Fağfur bt. Abdullah’ın sözleşme (mükâtebe) yoluyla 
âzat edilmesi / 173

180 [28b-1] Saray nahiyesinden Istıranca köyü ile Terkos nahiyesinden Yayla 
köyü arasında dava konusu meranın Sultan Bayezid Vakfı’na ve Yayla 
köyüne ait olduğu / 174

181 [28b-2] Hüseyin Beşe b. Hacı Mahmud’un Mehmed Bey Vakfı’na borcuna 
kefil olunması / 175

182 [29a-1] Süleyman b. Ali’nin dükkânını Mehmed b. Abdullah’a kiralaması / 175

183 [29a-2] Mehmed b. Abdullah’ın bakkal dükkânındaki eşyaları ortağı Süleyman 
b. Ali’ye sattığı / 176

184 [29a-3] Süleyman b. Ali ve Mehmed b. Abdullah’ın Todori v. Mihal’e borcuna 
kefil olunması / 177

185 [29a-4] Emetullah bt. İdris’in çiftlik ve tarlalarını Mehmed Çavuş 
b. Mustafa’ya sattığı / 177

186 [29b-1] Kasap Avram v. Dimitri’nin yanında çalışmış olan İsmail b. Osman’a 
hizmet bedelini ödemesi / 178

187 [29b-2] Abdurrahman Efendi b. Abdullah’ın Mahmud Efendi b. Mehmed’e 
olan borcuna kefil olunması / 179







188 [29b-3] Ahmed b. Mustafa’nın ev ve tarlasını Mehmed ve Ali’ye sattığı / 179

189 [29b-4] Âişe bt. Mustafa’ya kalan mirastan beytülmâle kalacak hisse 
hususunda anlaşma sağlanması / 180

190 [30a-2] Kamer Hatun’un vakfettiği evin Mehmed b. Abdullah’a 
tevcih edilmesi / 180

191 [30a-3] Mehmed Çelebi’nin evini Mehmed b. Veli’ye sattığı / 181

192 [30b-1] Mahmud Çelebi b. Ali’nin evi ile Âişe Hatun’un vakfettiği ev 
arasındaki sınırın tesbiti / 181

193 [30b-2] Fâtıma Hatun bt. Mehmed’in çiftlik ve değirmenin borçlarına karşılık 
Muslihiddin Ağa b. Hüseyin’e satıldığı / 182

194 [31a-1] Hacı Sinan Bey b. Abdullah’ın çiftlik, tarla ve çayırlarını Muslihiddin 
Ağa b. Hüseyin’e sattığı / 183

195 [31a-2] Fâtıma Hatun bt. Mehmed Ağa’nın tarla ve çayırlarının Muslihiddin 
Ağa b. Hüseyin’e devredilmesi / 184

196 [31b-1] Göka v. Garden’in tarla, bağ ve eşyalara ait kendi hissesini oğlu 
mühtedi Hasan’a sattığı / 185

197 [31b-2] Dimitri v. Franko’nun Yani v. Andriye’ye olan borcunu ödediği / 186

198 [31b-3] Hemo v. Yani’nin ev ve tarlasını Hasan b. Ahmed’e sattığı / 186

199 [32a-1] Dimitri v. Semo’nun vârislerinin sulh olduğu / 187

200 [32a-2] Osman Bey b. Mehmed’in evini Yusuf b. Abdullah’a sattığı / 188

201 [32a-3] Muharrem Beşe b. Süleyman’ın evini Ahmed Bey’e sattığı / 188

202 [32b-1] Anastaş v. Yorgi’nin alacak davasının reddi / 189

203 [32b-2] Perebye bt. Manol’ün Fâtıma Hanım Vakfı’na borcu olduğu / 190

204 [33a-1] Tanaşi v. Yorgi’nin tarla ve değirmenini Hristo v. Torso’ya sattığı / 190

205 [33a-2] Sultâne bt. Hamza’nın oturduğu vakıf evi tamir masrafını ödemesine 
karşılık damadı Turhan b. Ali’ye vermesi / 191

206 [33a-3, Arapça] Mehmed Çelebi b. Hüseyin Çelebi’nin evini istiğlâl yoluyla 
Şeyh Mahmud Efendi Vakfı’na sattığı / 191

207 [33b-1, Arapça] Sâliha Hatun bt. Şeyh Hızır Efendi’nin istiğlâl yoluyla evini 
Hüseyin Ağa Vakfı’na sattığı / 192







208 [33b-2] Mehmed Beşe b. Abdullah’ın bağ, ev, tarla ve eşyalarını Mustafa 
b. Hüseyin’e sattığı / 192

209 [34a-1] Mehmed Beşe b. Abdullah’a Mustafa b. Hüseyin’in borcu olması / 193

210 [34a-2] Osman b. Kayser’in mirasının vârisleri arasında paylaşıldığı / 193

211 [34a-3] Ziro v. Todori’nin bağını Todori v. İsteryano’ya sattığı / 194

212 [34b-1] Fâtıma bt. Ferhad ile Ramazan b. Hacı Osman’ın boşandığı ve 
birbirlerinin zimmetini ibrâ ettiği / 195

213 [34b-2] Hatice bt. Veli’nin Bîzebân Ali b. Ahmed’e olan borcunu ödemesi / 195

214 [34b-3] Mehmed b. Abdullah’ın evine yaptığı kenifin, komşusu Hacı Mustafa 
b. Abdullah’ın su kuyusuna zarar verdiği / 196

215 [35a-1] Cafer Paşa Vakfı’nın önceki ve sonraki mütevellileri arasındaki vakıf 
hesabının görülmesi / 197

216 [35a-2] Sultana bt. Gavriye’ye kocasının ücreti karşılığında yeni 
bir ev yapması / 198

217 [35b-1] Ali b. Abdullah’ın cenazesinin keşif ve muayenesi / 199

218 [35b-2] Ali ve Süleyman’ın tarlalarını Andriye v. Mihal’e satmaları / 199

219 [36a-1] Yusuf Çelebi’nin vârisleri arasındaki anlaşmazlıkta süre verilmesi / 200

220 [36b-1] Saime bt. Ali Çavuş’un evini torunu Emine Hatun’a hibe etmesi / 201

221 [36b-2] Yani v. Nartor’un bağını Anaz’a sattığı / 202

222 [36b-3] Kaptanlık yapmasına izin verilen Natali v. Ocar’a Mehmed Bey b. Ali 
Paşa’nın kefil olduğu / 202

223 [37a-1] Ahmed Ağa’nın Abdurrahman Efendi b. Abdullah ile Mahmud Efendi 
b. Mehmed’den borç aldığı / 203

224 [37a-2] Ali Reis b. Receb’in Abdülbâki Çelebi’ye borcu kalmadığı / 203

225 [37b-1] Hasan b. Mustafa’nın Mustafa b. Mehmed’e borcu olduğunu 
kabul ettiği / 204

226 [37b-2] İsmi bt. Abdullah’ın Âlime bt. Şeyh Sinan’dan ödünç aldığı eşya 
konusunda anlaşmaya varması / 204

227 [37b-3] Mustafa b. Mehmed’in vakıf eve yaptığı masrafın keşfi / 205

228 [37b-4, Arapça] Âişe bt. Mustafa’nın istiğlâl yoluyla evini Mustafa Çavuş 
Vakfı’na sattığı / 206







229 [38a-1] Yusuf b. Kasım’ın ev ve tarlalarının yarısını oğlu Derviş 
Beşe’ye sattığı / 207

230 [38a-2] Mehmed Bey Mescidi imamı Sinan Efendi b. Mustafa’nın hacca 
gideceğinden yerine nâib tayin ettiği / 207

231 [38a-3] Yanaki v. Dimitri’nin bağını Dido v. Kika’ya sattığı / 208

232 [38b-1, Arapça] Hâkimin Mehmed b. Ahmed adlı küçüğe Fâtıma bt. Mustafa’yı 
vasî atadığı / 208

233 [38b-2] İbrahim Ağa Vakfı’ndan yeniden inşa ve tamir ettirilen selhhâne ve 
şemhânelerin keşfi / 208

234 [38b-3] Ali b. Ahmed’in Hatice bt. Zeki’de olan alacağını tahsil ettiği / 210

235 [39a-1] Çeşmi Hatun bt. Abdullah’ın tereke defteri / 210

236 [39a-2] İsmihan bt. Mustafa’nın tereke defteri / 211

237 [39a-3] Zeyneb bt. Ali’nin Fâtıma bt. Mehmed’deki alacağını tahsil ettiği / 213

238 [39a-4] Ahmed Beşe b. İslâm’ın Dido v. Kika’daki alacağını tecil ettiği / 213

239 [39b-1] Nazire bt. Mustafa’nın Çatalca kazası köylerindeki çiftlik ve tarlalarını 
Himmet Bey’e sattığı / 214

240 [40a-1] Veli b. Mehmed’in Ali b. İbrahim’e olan borcunu ödemesi / 215

241 [40a-2] Raziye bt. Âişe’nin Âişe bt. Mustafa’da olan alacağını vârislerinden 
tahsil ettiği / 215

242 [40a-3] Ahmed b. Abdullah’ın, Çobançeşme’de katledilen Arabacı Pavli’nin 
katili olduğu / 216

243 [40a-4] Hâcce Münevvere Hatun Vakfı menzilinin Şaban Halîfe b. Kenan’a 
tevcih edildiği / 217

244 [40b-1] Ceyhun bt. Abdullah’ın yarım menzil hissesini Gülahmer 
bt. Abdullah’a sattığı / 217

245 [40b-2] Çiçekçi Hacı Yusuf Vakfı’ndan Bıçakçı Ferhad mahallesi mescidi imam 
ve müezzinine vazifelerinin verilmesi / 218

246 [40b-3] Tanaşi v. Niko’nun koyunlarını Yorgo ve Aleksandri’ye satıp bedelini 
tecil ettiği / 219

247 [41a-1] Tanaşi v. Niko’nun, Yorgo ve Aleksandri kardeşlerin Rizo’da olan 
alacağına kefil olması / 219







248 [41a-2] Mustafa b. Yusuf ’un tereke defteri / 220

249 [41a-3] Dilaver Bey b. Abdullah’ın miras davasının reddi / 220

250 [41a-4] Yorgo v. Verana’nın menzilini Apostol v. İskarlet’e sattığı / 221

251 [41b-1] Mehmed b. Murad’ın Osman b. Abdullah aleyhindeki hırsızlık ve darp 
davasından vazgeçtiği / 222

252 [41b-2] Mustafa b. Veli’nin alacak davalısı Gülahmer bt. Abdullah 
ile sulh olduğu / 223

253 [41b-3] Hatice Hatun bt. Osman’ın tarlasının kullanım hakkını Mehmed 
b. Hacı Abdünnebi’ye devrettiği / 223

254 [41b-4] Osman b. Himmet’in miras hissesini Emine 
bt. Allahverdi’ye sattığı / 224

255 [42a-1] Emine bt. Hasan ile Ahmed b. Veli’nin muhâlaa yoluyla boşandığı ve 
birbirlerinin zimmetlerini ibrâ ettikleri / 224

256 [42a-2] Hacı Hüseyin b. Yusuf ’un vakıf arsasının bir kısmını Cemile bt. Piri 
Dede’ye devrettiği / 225

257 [42a-3] Mehmed Bey b. Abdullah’ın bağını Hasan Bey b. Ahmed’e sattığı / 226

258 [42b-1] İlyas Beşe b. Sefer’in değirmenini Yusuf b. Mehmed’e sattığı / 226

259 [42b-2] Mehmed Bey b. Abdullah’ın tarlalarını İlyas Beşe b. Sefer’e sattığı / 227

260 [42b-3] Aruş v. Narek’den miras bağın kızı Tamik’e ait olduğu / 227

261 [42b-4] Mehmed Bey b. Abdullah’ın menzil, bağ ve tarlalarını İlyas 
Beşe’ye devrettiği / 228

262 [43a-1] Deriş v. Narek’ten miras menzil hissesinin kızı Kefar’a ait olduğu / 229

263 [43a-2] Mustafa b. Abdullah’ın menzilini eşi Rahime bt. Mehmed’e 
hibe ettiği / 229

264 [43a-3] Duka v. Kiro’nun Angilaki v. Yani’deki alacağını tahsil ettiği / 230

265 [43b-1, Arapça] Hâkimin Yorgo v. Kostantin adlı küçüğe nafaka 
takdir ettiği / 230

266 [43b-2] Sultana’nın annesi Malka bt. Milohay’dan intikal eden hissesini diğer 
vârislerden teslim aldığı / 231

267 [43b-3] Hâssa bostancılarından Hasan Ağa’nın Avasya köylü Kara Yorgi ve köy 
ahalisi aleyhindeki davasından vazgeçmesi / 231







268 [43b-4] Yahya Bey b. Abdullah’ın menzilini ve tarlalarını Derviş Bey 
b. Mustafa’ya sattığı / 232

269 [44a-1] Dimitri, Yanaki, Arma ve Todori’nin, Dilaver Bey b. Abdullah’ın evini 
basarak bazı eşyalarını çaldıklarını itiraf etmeleri / 233

270 [44a-2] Manol v. Yani’nin bağını Manol v. İstamo’ya sattığı / 234

271 [44b-1] Yani v. Dimitri’nin müşterek değirmen hissesini Aleksi 
v. Lino’ya sattığı / 234

272 [44b-2] Vasilike bt. Dimo’nun kefaletten dolayı Ahmed Çelebi Vakfı’na olan 
borcunu ödemesi / 235

273 [44b-3] Yani v. Nikola’nın Gora karyesindeki bağını İstati 
v. Manol’e sattığı / 235

274 [44b-4, Arapça] Hacer Hatun bt. Ahmed’in câriyesini âzat ettiği / 236

275 [45a-1] Mehmed Çelebi b. Halil’in, Bayram b. Abdullah ve Yorgi v. Andriye’ye 
sattığı çiftliğin bedelini iade etmesi / 236

276 [45a-2] Mehmed Çelebi b. Halil’in çiftlik ile bağ ve tarlalarını Mustafa Ağa 
b. Abdullah’a sattığı / 237

277 [45a-3] Verano v. Kiryaki’nin Hüseyin Çelebi b. Mustafa aleyhindeki alacak 
iddiasında haksız olması / 238

278 [45b-1] Mehmed Beşe b. Abdullah’ın eşya davasının reddi / 238

279 [45b-2] Mustafa Beşe b. Sâlih’in Sadık Bey b. Süleyman’da olan 
alacağını tahsil ettiği / 239

280 [45b-3] Salamon v. Bünya’nın câriyesi Mosiye’yi âzat etmesi / 239

281 [45b-4] Atanaş v. Aleksi’yi yaralayıp katledenlerin 
yerinde soruşturulduğu / 240

282 [46a-1] Fâtıma bt. Himmet ile Mustafa b. Cafer’in boşandığı / 241

283 [46a-2] Dimitri v. Sofyano’nun Hacı Yusuf b. Hasan’a olan 
borcunu ödediği / 241

284 [46a-3] Kalender b. Macar’ın menzilini eşi Nana bt. Mustafa’ya sattığı / 242

285 [46a-4] Kiro v. Dido’nun Ergirikasrı kazasında bulunan menzilini Kiro 
v. Mankoli’ye sattığı / 242

286 [46b-1] Nikola v. Yani’nin muhallefât defteri / 243







287 [46b-2, Arapça] Hâkimin, Yanaki, Panayot, Yorgaki ve Asanine adlı küçüklere 
annelerini vasî atadığı / 243

288 [46b-3] Zahide Hatun’un tereke defteri / 244

289 [46b-4] Rahime Hatun’un vefatından önce bostanının yarısını oğulları Halil 
Çelebi ve Mehmed Halîfe’ye satmış olduğu / 246

290 [47a-1] Hasan b. Ali’nin sahipsiz bulduğu öküzleri Gümrük Emini Ali 
Ağa’ya teslim ettiği / 246

291 [47a-2] Yahuda v. David’in menzilini Mustafa Efendi b. Ramazan’a sattığı / 247

292 [47a-3, Arapça] Saime bt. Mehmed’in muhâlaa yoluyla boşandığı / 248

293 [47a-4] Süleyman b. Yahşi’nin menzilini eşi Kerime bt. Abdullah’a sattığı / 248

294 [47b-1] Cennet Hatun bt. İlyas’ın menzilini Mehmed Efendi 
b. Yusuf ’a sattığı / 249

295 [47b-2, Arapça] Hâkimin, ölen Serkis v. Mıgırdiç adlı zimmînin üç çocuğuna 
nafaka takdir ettiği / 249

296 [47b-3] Savadyani bt. Kiryaki’nin Yorgo ve Sultana kardeşler aleyhindeki miras 
davasında sulh olması / 250

297 [48a-1] Hasköy’de oturan bazı yahudilerin müştereken tasarruflarında olan 
bahçeyi Piyale Paşa Evkafı’na satmaları / 251

298 [48a-2] Çoban Atanaş v. Nika’nın kendisini dövdüğünü iddia ettiği Yani 
v. Meleş ile anlaşması / 251

299 [48b-1] Hristalo bt. Yorgi’nin menzilinin yarısını eşi Yani 
v. İskarlet’e sattığı / 252

300 [48b-2] Osman Bey b. Abdullah’ın İlya v. Salamon’da çuka bedelinden 
alacağı olması / 253

301 [48b-3] Mehmed Çelebi b. Ramazan’ın menzilini Belkıs bt. Abdullah ile eşi 
Hamza b. Ali’ye sattığı / 253

302 [49a-1] İbrahim Çelebi ve Ahmed Çelebi kardeşlerin tasarrufunda olan vakıf 
çayırların sınırlarının belirlenmesi / 254

303 [49a-2] Avanos v. Hannes’in muhallefât defteri / 255

304 [49a-3] Yani v. Komino’nun Koristalo bt. Yorgi aleyhindeki miras 
davasından vazgeçtiği / 256







305 [49b-1] Kosta v. Yani’nin Trapoliçe’deki menzil ve tarlalarını Kanola 
v. Dimo’ya sattığı / 257

306 [49b-2] Asanine bt. Nikola’nın menzilini Hasan Paşa Vakfı’na sattığı / 257

307 [49b-3] Hasan b. Hızır’ın Mihal v. Yani aleyhindeki hırsızlık davasını ispat için 
süre verilmesi / 258

308 [50a-1] Mustafa Dede b. Bahadır’ın Kanadak v. Todori’de olan 
alacağını taksitlendirmesi / 259

309 [50a-2, Arapça] Vasil v. Kosta’nın istiğlâl yoluyla evini Behram Bey 
Vakfı’na sattığı / 259

310 [50a-3] Âişe bt. Hasan’ın boşandığı eşi Arslan b. Mehmed’in 
zimmetini ibrâ etmesi / 260

311 [50a-4] Yorgi v. Yani’nin bağını Yorgi v. Teofili’ye sattığı / 260

312 [50b-1] Grofo bt. Agati’nin vefat eden kardeşi Dimitri v. Agati’nin metrukatını 
teslim aldığı / 261

313 [50b-2] İstati v. Yani’nin bağını Teofili v. Yorgi’ye sattığı / 262

314 [50b-3] Yani ve Panayot v. Aleksi Andriye kardeşlerin müşterek bağlarını 
Anastaş v. Yani’ye sattığı / 262

315 [51a-1] Panayot v. Manol’ün bostanını Anastaş v. Yani’ye sattığı / 263

316 [51a-2] Hatice b. Yusuf Çelebi’nin kardeşi Rabia’da câriye bedelinden alacağı 
tahsil ettiği / 263

317 [51a-3] Hasan b. Ali’nin Hristo aleyhindeki davasında sulh olunması / 264

318 [51b-1] Hatice bt. İnayetullah’ın menzil hissesini kardeşi 
Abdülkadir’e sattığı / 265

319 [51b-2] Emine bt. Abdullah’ın menzilini Ali Beşe b. İbrahim’e sattığı / 265

320 [51b-3] Arslan v. Avram’ın menzil satışından vazgeçtiği / 266

321 [52a-1] Aslan v. Abraham’ın menzilini Piyale Paşa Vakfı’na sattığı / 267

322 [52a-2] Mehmed Çelebi b. Hüseyin’in kiremit fırınındaki hissesini Cihan 
v. Fedayi’ye sattığı / 268

323 [52b-1, Arapça] Yani v. Hristola’nın istiğlâl yoluyla evini Kadı Mehmed Efendi 
b. Hasan’a sattığı / 269







324 [52b-2] Mehmed Çelebi b. Hüseyin’in kiremit toprağını Cihan 
v. Fedayi’ye sattığı / 269

325 [52b-3] Hacı Yusuf b. Abdullah’ın Cuma b. Ali’de câriye satışından dolayı 
alacağı olduğu / 270

326 [52b-4] Hüseyin Beşe b. Abdullah’ın menzilini Hüseyin Beşe’ye sattığı / 271

327 [53a-1, Arapça] Fâtıma bt. İskender’in muhâlaa yoluyla boşandığı / 271

328 [53a-2] Sâlih Çelebi b. İnayetullah Efendi’nin kölesi Keyvan b. Abdullah’ı 
sözleşme (mükâtebe) gereği âzat etmesi / 272

329 [53a-3] Sâlih Çelebi b. İnayetullah’ın, âzatlı kölesi Keyvan b. Abdullah ile 
aralarında olan alacak davasında sulh olunması / 272

330 [53a-4] Yorgo v. Yanko’nun Âsım Ahmed Çelebi Vakfı’na olan borcunu damadı 
Dimo v. Nikola’nın üstlenmesi / 273

331 [53b-1] Şaban b. Abdullah’ın İbrahim b. Abdülgaffar’dan satın aldığı kayığın 
kusurlu olduğu / 274

332 [53b-2, Arapça] Mehmed b. Veli’nin istiğlâl yoluyla evini el-Hâc 
Seydi Vakfı’na sattığı / 274

333 [54a-1] Mehmed b. Abdullah’ın menzilinin bir kısmını eşi Mânend 
bt. Bayezid’e sattığı / 275

334 [54a-2] Hasan b. Abdullah’ın Rıdvan b. Abdullah’ı bıçak ile yaraladığı / 276

335 [54a-3] Mehmed b. Ahmed’in menzilini Hasan Bey b. Abdullah’a sattığı / 276

336 [54a-4, Arapça] Mustafa Beşe b. Hamza’nın Rus asıllı kölesini âzat ettiği / 277

337 [54b-1, Arapça] Marziye bt. ( )’nin muhâlaa yoluyla boşandığı / 277

338 [54b-2] Sâliha bt. Hızır’ın menzilini Emine Hatun 
bt. Abdülvehhab’a sattığı / 278

339 [54b-3] Gazal v. Mardiros’un menzil ve bağlarda olan hissesini İsak 
v. Mardiros’a sattığı / 278

340 [55a-1] Perebye bt. Manol’ün Hızır Paşa Vakfı mütevellisine olan borcuna 
karşılık bazı eşyalarını rehin verdiği / 279

341 [55a-2] Hüseyin b. Zeynali’nin Minho v. Paroş’ta olan işçilik 
ücretini aldığı / 280







342 [55a-3] Musa Beşe b. Hamza’nın boşadığı eşi Marziye bt. Mustafa’nın 
zimmetini ibra ettiği / 281

343 [55b-1, Arapça] Bahri Hatun bt. Abdullah’ın istiğlâl yoluyla evini Camcı 
Ahmed Bey Vakfı’na sattığı / 281

344 [55b-2] Ali Çavuş b. Abdülbâki’nin satın aldığı kölenin sahibi çıktığından 
parasını geri aldığı / 282

345 [55b-3] Pavli v. Kopi’nin bağını Duka v. Yorgo’ya sattığı / 282

346 [55b-4, Arapça] Âişe bt. el-Hâc Sâlih’in muhâlaa yoluyla boşandığı / 283

347 [56a-1] Hasan b. Abdullah’ın müşterek tasarrufundaki bağ, menzil ve tarla 
hisselerini eşi Sâliha bt. Mahmud’a sattığı / 283

348 [56a-2] Mehmed Çelebi b. Veli’nin menzilini Ömer b. Gülâbi’ye sattığı / 284

349 [56a-3] Kiro v. Yani’nin bağını Yorgo v. Niko’ya sattığı / 285

350 [56b-1, Arapça] Sâliha Hatun bt. el-Hâc Mahmud Bey’in muhâlaa 
yoluyla boşandığı / 285

351 [56b-2] Mehmed b. Abdullah’ın Mehmed Beşe b. Abdullah’a 
borçlu olduğu / 286

352 [56b-3] Aleksi v. Andriye’nin tarlasını Mehmed Beşe b. Hasan’a sattığı / 286

353 [56b-4] Nikola v. Vero’nun Nikola v. Kiro’daki alacağının ödenmesi / 287

354 [57a-1] Âişe bt. İbrahim’in babasından intikal eden miras hissesini aldığı / 288

355 [57a-2] Aleksa v. İlya’nın bostan yerini Mihal v. Rayko’ya sattığı / 288

356 [57a-3] Hüseyin Çavuş b. Ahmed’in menzilini Yorgi v. Mihal’e sattığı / 289

357 [57a-4] Yorgi v. Mihal’in menzil ve tarlalarını Aleksi v. Yani’ye sattığı / 289

358 [57b-1] Nazenin bt. Abdullah’ın bir miktar ev eşyasını Mustafa 
b. Ebülleys’e hibe ettiği / 290

359 [57b-2] İlya v. Simon’un Osman Bey b. Abdullah’a bazı eşya bedelinden 
dolayı borcu olduğu / 290

360 [57b-3, Arapça] Sâliha bt. Ahmed’in muhâlaa yoluyla boşandığı / 291

361 [58a-1] Salamon v. İlya’nın vârislerinin birbirlerinin zimmetini 
ibrâ ettikleri / 291

362 [58a-2] Salamon v. İlya’nın vârislerinin birbirlerinin zimmetini 
ibrâ ettikleri / 293







363 [58a-3] Veli b. Bâli’nin alacaklı olduğu Nikola v. Panayot ile sulh olduğu / 293

364 [58b-1] Hasan Beşe b. Mehmed’in miras menzil ve tarlalarının Hasan 
b. Hüseyin’e satılması / 294

365 [58b-2] Hasan Beşe b. Abdullah’ın menzil, bağ ve tarlalarını Kosta 
v. Lazari’ye sattığı / 295

366 [58b-3] Firostine Yahuda Tezbin’in menzilini İlyafera’nın oğlu 
Salamon’a sattığı / 295

367 [59a-1] Kiko v. Niko’nun bağını Hilo v. Kiti’ye sattığı / 296

368 [59a-1] Âişe bt. Bâli’nin mehir davasının reddi / 297

369 [59a-3] Ali Bey b. Mehmed’in Yorgi v. İstefani’ye borcunun kalan kısmının 
tecil edilmesi / 297

370 [59b-1] Hatice bt. İnayetullah’ın menzil satışında aldatıldığına dair 
şikâyette bulunduğu / 298

371 [59b-2] Mehmed Ağa b. Ali’nin menzil, bağ, bostan ve tarlalarını Hasan Bey 
b. Abdullah’a bağışlaması / 299

372 [60a-1] Âişe bt. Mustafa’nın vârislerinin miras menzili paylaştıkları / 300

373 [60a-2, Arapça] Drako v. Paros’un evini istiğlâl yoluyla Behram Bey 
Vakfı’na sattığı / 301

374 [60b-1] Paroş v. Rizo ve kardeşi İskarlet’in değirmen ve çayırlardaki hisselerini 
Apostol ve Paroş’a sattıkları / 302

375 [60b-2] Polizo v. Yani’nin mumhânenin yarı hissesi ile bazı alet ve edevatını 
Aleksandri v. Paroş’a sattığı / 303

376 [61a-1] Todori v. Rizo borçlarının terekesinden ödenmesi / 303

377 [61a-2] Panayot v. Yani’nin menzil ile bağını Dilaver b. Abdullah’a sattığı / 304

378 [61a-3] Ali b. İshak’ın menzilini Havva bt. Abdullah’a sattığı / 305

379 [61b-1] İnayet Hatun bt. Abdullah’ın menzilini Mehmed b. Hasan’a sattığı / 305

380 [61b-2] İsmihan bt. Pervane’nin köle Siyavuş b. Abdullah üzerindeki hissesini 
serbest bırakması / 306

381 [61b-3] İsmihan bt. Pervane’nin câriye Şakire bt. Abdullah üzerinde olan 
hissesini serbest bırakması / 307







382 [61b-4] Fâtıma bt. Hüseyin ile annesinin alacak iddia ettikleri Receb 
b. Hasan’ın zimmetini ibrâ etmeleri / 307

383 [62a-1] Hacı Hüseyin b. Ali’nin damadı Eyüp b. Hüseyin aleyhindeki hırsızlık 
davasında sulh olunduğu / 308

384 [62a-2] Hasna bt. Abdullah’ın bazı ev eşyasını kölesi İbrahim 
b. Abdullah’a bağışladığı / 309

385 [62a-3] Hasna bt. Abdullah’ın bazı ev eşyasını âzatlı câriyesi Mülâyime 
bt. Abdullah’a bağışladığı / 309

386 [62b-1] Hatice bt. İnayetullah’ın miras menzilini kardeşi Abdülkadir 
Efendi’ye sattığı / 310

387 [62b-2] Afife Hatun bt. Hüseyin Ağa’nın tasarrufunda olan çayırın 
sınır tesbiti / 311

388 [62b-3, Arapça] Abdülkadir Efendi b. merhum İnayetullah Efendi’nin evini 
karısı Hatice Hatun’a istiğlâl yoluyla sattığı / 312

389 [63a-1] Ritâpe bt. Abdullah’ın Mehmed Çavuş aleyhindeki menzil 
davasından vazgeçtiği / 312

390 [63a-2, Arapça] Hüseyin b. Mehmed’in evini Kerime bt. Ahmed’e istiğlâl 
yoluyla sattığı / 313

391 [63a-3] Âişe bt. Yusuf ile Meryem bt. Abdullah’ın menzillerini İshak 
Çelebi b. Veli’ye sattığı ve İshak Çelebi’nin komşu Ali Beşe’nin zimmetini 
ibrâ ettiği / 314

392 [63b-1, Arapça] Abdurrahman b. Ali’nin evini istiğlâl yoluyla İlyas Çelebi 
b. Yakub’a sattığı / 314

393 [63b-2] Yanaki v. Kazaz’ın İstemad v. Dimo aleyhindeki alacak davasında 
sulh olunduğu / 315

394 [63b-3] Fâtıma bt. Abdullah’ın menzilini Hacı Sefer b. Abdullah’a sattığı / 315

395 [63b-4] Yani v. Dimo’nun harman yerini Dimo v. Yorgi’ye sattığı / 316

396 [64a-1] Yorgi v. İstefani’nin Ali Bey b. Mehmed’de alacağı olduğu / 316

397 [64a-2] Mehmed b. Ali’nin veraset davasının reddi / 317

398 [64a-3, Arapça] Seyyid Mahmud b. Seyyid Hüseyin’in evini istiğlâl yoluyla 
Halime bt. Abdülfettah Efendi’ye sattığı / 318







399 [64b-1, Arapça] Yorgi v. Manol’ün evini istiğlâl yoluyla Mahmud Efendi 
Vakfı’na sattığı / 318

400 [64b-2] Panayot v. Nikola’nın tarlasını Dimitri v. Maskolyo’ya sattığı / 319

401 [64b-3] Mehmed b. Hasan ile kardeşlerinin, Şâhî Hatun Vakfı’ndan vazife 
bedellerini aldıkları / 319

402 [65a-1] Emin Mustafa Çelebi Vakfı’na ait menzilin kiraya verilmesi / 320

403 [65a-2] Şerife Ümmülhayr Hatun ve Rabia Hatun bt. Ahizâde Hüseyin 
Efendi’nin menzil hisselerini Rukiye bt. Esad Efendi’ye sattıkları / 322

404 [65b-1] Mehmed b. Arslan’ın Hacı Mesud b. Abdülmelik’e olan 
borcunu ödemesi / 323

405 [65b-2] Mihayil v. Mihran’ın Murat v. Sadak’ta olan alacağını tahsil ettiği / 324

406 [66a-1] Fâtıma bt. Abdullah’ın oğlu Abdullah’ın nafakasını boşandığı eşi 
Mustafa Beşe b. Mehmed’den aldığı / 324

407 [66a-2, Arapça] Hâkimin Abdullah b. Mustafa adlı küçüğe nafaka 
takdir ettiği / 325

408 [66a-3] Beyhan Sultan bt. Sultan Murad Han’ın tasarrufundaki menzil, bostan, 
çayır ve tarlaları Fâtıma Hatun bt. Abdüttevvâb’a sattığı / 325

409 [66a-4] Hasan b. Abdullah’ın tasarrufundaki menzili Meryem 
bt. Abdullah’a devrettiği / 326

410 [66b-1] Tahtakadı Vakfı Mescid ve Zâviyesi Vakfı mütevellisinin zâviye ve 
mescidde yapmış olduğu tamiratın keşfi / 327

411 [66b-2] Hüseyin b. Mehmed’in menzil hissesini annesi Âişe bt. Mehmed’e 
hibe etmesi / 328

412 [67a-1] Bostancı Mustafa’nın Alibeyköy bahçesine vakfettiği hayvanların yeni 
zâbitlerine teslim edildiği / 329

413 [67a-2] İsteryo v. Todori’nin Kiro v. Niko’daki olan alacağının vârislerinden 
tahsil edilmesi / 329

414 [67a-3] Andriye v. Yorgi’nin Hırsafi v. Yani’ye borçlu olduğunu 
kabul ettiği / 330

415 [67b-1] Âişe bt. Mustafa’nın vârisinin ve muhallefâtı elinde bulunduranın 
sulh olduğu / 330







416 [67b-2] Hristo v. Kiro’nun miras menzil ve bağdaki hissesini İsteryo 
v. Todori’ye sattığı / 331

417 [67b-3] İbrahim Çavuş b. Yusuf ’un çocuklarının miras çiftlik ve bağı Beşir Bey 
b. Mehmed’e sattıkları / 332

418 [68a-1, Arapça] Sâliha Hatun bt. Hüsrev’in para vakfı tesis ettiği / 333

419 [68b-1] Emin Mustafa Çelebi Vakfı’na ait yıkılacak menzil arsasının keşfi / 334

420 [68b-2] Osman Beşe b. Mehmed’in yarı menzilini Yani 
v. Tomyoni’ye sattığı / 335

421 [68b-3, Arapça] Kadı Abdülkadir Efendi b. Şeyh Ali’nin menzilini istiğlâl 
yoluyla Halime bt. Abdülfettah Efendi’ye sattığı / 335

422 [69a-1, Arapça] Süleyman b. Ahmed’in evini istiğlâl yoluyla Mehmed Efendi 
Vakfı’na sattığı / 336

423 [69a-2] Yani v. Mihal ile diğer Yani v. Mihal’in birbirlerinin 
zimmetini ibrâ ettikleri / 337

424 [69a-3] Niko v. Kosta’nın menzilini Yorgo v. Lanki’ye sattığı / 337

425 [69b-1] Yusuf b. Abdullah’tan miras ahırın borçlarına karşılık satılması / 338

426 [69b-2] Bülbül b. Gündoğmuş ve eşi Sitti bt. Pîrî’nin ortaklaşa tasarruf 
ettikleri menzili Mehmed b. Hüseyin ve eşi Âişe bt. Süleyman’a sattıkları / 339

427 [69b-3] Niko v. Dimo’nun menzilini Niko v. Mihal’e sattığı / 339

428 [70a-1] Angeli v. Manol’ün kira bedelini Bakkal Süleyman’a ödemesi / 340

429 [70a-2] Abdülkadir Efendi b. Şeyh Ali’nin borcuna karşılık menzilini 
rehin vermesi / 340

430 [70a-3] Yusuf Çelebi b. Abdullah’ın vârislerinin sulh olması / 341

431 [70b-1] Hacı Sefer b. Abdullah’ın menzilini Mustafa Çelebi 
b. Mehmed’e sattığı / 342

432 [70b-2, Arapça] Mahmud Bey b. Abdullah’ın evini istiğlâl yoluyla Cafer Paşa 
Vakfı’na sattığı / 342

433 [70b-3, Arapça] Andriye v. Manol’ün evini istiğlâl yoluyla Behram Bey 
Vakfı’na sattığı / 343

434 [71a-1] Mihriban bt. Abdullah’ın terekesinin vârisi Mehmed b. Hasan’a 
teslim edildiği / 344







435 [71a-2] Meryem bt. Nokta Mehmed Paşa suyolunun keşfi / 344

436 [71b-1, Arapça] Durmuş Bey b. Sâlih’in evini istiğlâl yoluyla Turşucu Hüseyin 
Ali Vakfı’na sattığı / 346

437 [71b-2, Arapça] Mehmed b. Mehmed Halîfe’nin Rus asıllı câriyesini 
âzat ettiği / 346

438 [71b-3, Arapça] Ümmi bt. Hüseyin’in muhâlaa yoluyla boşandığı / 347

439 [71b-4] Ahmed Ağa b. Mehmed’in, çiftliği ile içindeki hayvanlar ve vakıf 
tarlalarının yarısını kızı Hayri Hatun’a hibe ettiği / 348

440 [72a-1] Sevindik b. Osman’ın, miras tarlalardaki hissesini kardeşi 
Ruşen’e sattığı / 348

441 [72a-2] Şeyh Mehmed Efendi’nin menzilini Mehmed Efendi 
b. Osman’a sattığı / 349

442 [72a-3] Seyyid Mehmed Çelebi b. Seyyid Mehmed’in vakıf menzili Abdülkadir 
b. Ahmed’e devrettiği / 350

443 [72b-1] Mustafa b. İskender’in tarlasını Hacı Ali b. Kasım ve Mustafa 
b. Hüseyin’e sattığı / 351

444 [72b-2] Çatalca’ya bağlı Şeyh Sinan köyünden Osman Ağa’nın on beş bin akçe 
parasını vakfetmesi / 351

445 [73a-1] İskarlet v. Loti’nin Mehmed b. Abdullah aleyhindeki yaralama 
davasında sulh olması / 353

446 [73a-2] Memi b. Ahmed’in mirasının Ramazan ve Hasan 
b. Ali’ye ait olduğu / 354

447 [73b-1, Arapça] Todori v. Dimo’nun evini istiğlâl yoluyla Cafer Paşa 
Vakfı’na sattığı / 355

448 [73b-2] Yahya Beşe b. Mehmed’in alacağının kefil Yorgi v. İstati’den 
tahsil edilmesi / 355

449 [73b-3, Arapça] Fâtıma bt. Abdullah’ın muhâlaa yoluyla boşandığı / 356

450 [73b-4] Yano v. Nikola’nın Dimo v. Seryo’ya borcu olduğu / 356

451 [73b-5] Dimo v. Şermo’nun menzil, bağ ve tarlalarını Yano 
v. Nikola’ya sattığı / 357

452 [74a-1, Arapça] Mustafa Çelebi b. Ömer’in evini istiğlâl yoluyla Mustafa 
Çavuş Vakfı’na sattığı / 357







453 [74a-2] Fâtıma bt. İshak’ın vârislerinin sulh olduğu / 358

454 [74a-3] İbrahim b. Hızır’ın terekesinin vârislerince teslim alındığı / 358

455 [74b-1] Pagona ve Zafire bt. Preşkova’nın menzilini Andriye 
v. Yani’ye satmaları / 359

456 [74b-2] Oruc b. Mustafa’nın tarlasını Mehmed b. Hüseyin’e sattığı / 360

457 [74b-3, Arapça] Hatice Hatun bt. Abdurrahman’ın evini Bedriye Hatun 
bt. Mustafa Efendi’ye sattığı / 360

458 [74b-4] Yani v. İlya’nın Nikola v. Yani aleyhindeki alacak 
davasında sulh olması / 361

459 [75a-1] Fâtıma Hatun bt. Abdullah’ın menzilini Ali Çelebi 
b. Yusuf ’a sattığı / 361

460 [75a-2, Arapça] Şerife Emetullah bt. Hüseyin’in muhâlaa 
yoluyla boşandığı / 362

461 [75a-3] Süleyman b. Ali’nin kira bedeli davasının reddi / 363

462 [75b-1] İbrahim b. Hızır’ın annesi Ümmühâni bt. Abdullah’ın terekesindeki 
hissesini teslim aldığı / 363

463 [75b-2] İstemad v. Yani’nin eşya davasında Papa Nikola v. Papa Yorgi’yi 
vekil tayin ettiği / 364

464 [75b-3] Mumcu Hırso v. Manol ile Bakkal Hacı Yusuf b. Hasan’ın mum 
alışverişinde sadece birbirleriyle çalışmak üzere anlaştıkları / 364

465 [75b-4, Arapça] Kıziki bt. Yasef ’in Rus asıllı câriyesini âzat ettiği / 365

466 [75b-5] Hasan Efendi b. Yusuf ’un menzilini Hüseyin Beşe’ye bey‘ 
bi’l-vefâ yoluyla sattığı / 365

467 [75b-6] Ali b. Mehmed’in ortağı Yusuf Beşe b. Hüseyin’e olan borcuna 
süre verilmesi / 366

468 [76a-1] Nasuh Bey b. Abdullah’ın menzilini Hüseyin 
b. Abdullah’a sattığı / 366

469 [76a-2] Kurd b. Abdullah’ın menzil hissesinin beytülmâl emini tarafından 
Kaya Bey b. Hüseyin’e satıldığı / 367

470 [76a-3] Kaya Bey b. Hüseyin’in menzilini Kenan b. Abdullah’a sattığı / 367







471 [76a-4] Yusuf Beşe b. Hüseyin’in cizye toplama işini tamamen ortağı Ali Bey 
b. Mahmud’a bıraktığı / 368

472 [76b-1] Corci v. Papa Kostantin’in kızı Zoyi’yi boşaması karşılığında damadı 
Pavlaki ile annesi ve kardeşinde olan alacaklarından vazgeçtiği / 368

473 [76b-2] Zoyi bt. Corci’nin eşi Pavlaki v. Manoli’den boşanarak birbirlerinin 
zimmetlerini ibra etmeleri / 369

474 [76b-3] Mehmed Efendi b. Hasan’ın Hasan Efendi b. Perviz’de olan 
alacağını tahsil ettiği / 370

475 [76b-4] Fâtıma bt. Derviş Paşa’nın menzilini, vakıf bostan ve tarlalarını Perviz 
Kethüdâ b. Abdullah’a sattığı / 370

476 [77a-1] Apostol v. Yorgo’nun, Dimitri v. Todoraki ve Yani v. Yorgo’ya 
borcu olduğu / 371

477 [77a-2] Kokana bt. Kiti’nin dükkân hissesini Nikola v. İstati ve Kiro 
v. Dido’ya sattığı / 372

478 [77b-1, Arapça] Sultana bt. Sokinos ile Simon v. İstamo’nun 
mahkemede evlendikleri / 372

479 [77b-2] Hüseyin b. Mustafa’yı darbeden kişinin Mustafa 
b. Abdullah olduğu / 373

480 [77b-3] Zoto v. Yani’nin bağını Hristo v. Apostol’e sattığı / 373

481 [77b-4] İstato v. Miro’nun menzilini Dimo v. Yani’ye sattığı / 374

482 [77b-5] Mehmed Efendi b. Mahmud’un menzilinin bir bölümünü Kâmuran 
bt. Abdullah’a sattığı / 374

483 [78a-1, Arapça] El-Hâc Ömer b. Osman’ın Rus asıllı câriyesini azat ettiği / 375

484 [78a-2] Yanaki v. Dimitri’nin menzilini Ahmed Beşe b. Aslan’a bey‘ bi’l-vefâ 
yoluyla sattığı / 376

485 [78a-3] Zoto v. Yani’nin zeytin ağaçları ile keçilerini Nikola 
v. Dimo’ya sattığı / 376

486 [78a-4] Terbeşe’nin menzil hissesini İsa b. Budak’a sattığı / 377

487 [78b-1] Hacı Yusuf b. Hasan’ın çiftlik, bağ ve tarlalarını Derviş Ağa 
b. Mehmed’e sattığı / 377

488 [79a-1, Arapça] Arzu bt. Mehmed’in muhâlaa yoluyla boşandığı / 379







489 [79a-2] Mehmed Bey b. Abdullah’ın kardeşi Ahmed ile ortaklaşa kullandıkları 
menzil ve arsayı bölüştüğü / 379

490 [79b-1] Hacı Yusuf b. Hasan’ın Mehmed Dede b. Hacı Hasan’dan 
koyun aldığı / 381

491 [79b-2] Refia Hatun bt. Esad Efendi’nin Saime Hatun bt. Hoca İlyas’tan aldığı 
arsa üzerine bina yapımına izin verildiği / 382

492 [80a-1] Mustafa Ağa b. Süleyman’ın para vakfiyesi / 383

493 [80b-1] Pano v. Papa’nın bağ, ev ve tarlalarını Niko v. Minho’ya sattığı / 385

494 [80b-2] Papa Kulu’nun ev hissesinden el çektirilerek hissenin Kika ve Dimo 
v. Siva isimli zimmîlere verildiği / 385

495 [81a-1, Arapça] Palaloga v. Hristo’nun evini istiğlâl yoluyla Cafer Paşa 
Vakfı’na sattığı / 386

496 [81a-2] Yani v. Niko’nun bağını İstamoli’ye sattığı / 387

497 [81a-3, Arapça] Hâkimin Fâtıma ve Âişe adlı küçüklere nafaka 
takdir ettiği / 387

498 [81b-1] Kâmile bt. Abdullah’ın boşandığı eşi Derviş b. Yusuf ’taki alacaklarını 
tahsil ettiği / 388

499 [81b-2, Arapça] Linaro v. Yorgi’nin karısını boşadığı / 388

500 [81b-3] Şeyh Nasrullah Efendi b. Ömer Efendi’nin vakıf arsaya inşa ettirdiği 
evin keşfi / 389

501 [82a-1] Durmuş Bey b. İshak ve kardeşlerinin miras mülklerini Tanaşi 
v. Duka’ya sattığı / 390

502 [82a-2] Veli b. Abdullah’ın bazı eşyalarını eşi Âişe bt. Hasan’a hibe ettiği / 391

503 [82b-1, Arapça] Atenasti v. Andriye’nin bağını Dimo v. Foti’ye sattığı / 392

504 [82b-2, Arapça] Mehmed Efendi b. Abdullah’ın Rus asıllı 
kölesini âzat ettiği / 392

505 [82b-3] Dimitri’nin vârislerinden oğlu Yani’nin miras hisselerini kardeşleri 
Yorgi ve Nikola’ya sattığı / 393

506 [82b-4] Kâmile bt. Abdullah’ın alacak davasının reddi / 393

507 [83a-1] Sâliha bt. İskender’in ekmekçi fırınının tasarrufunu Eyüp Sultan 
Vakfı’na devrettiği / 394







508 [83a-2] Memi b. Murad’ın Kiti’ye borcunu ödemesi / 394

509 [83a-3] Dimitri’nin vârislerinden oğlu Yani’nin değirmen hissesini kardeşleri 
Yorgi ve Nikola’ya sattığı / 395

510 [83a-4] Kozma v. Dimitri’nin Hırsafi v. Yani’ye olan borcunu ödemesi / 395

511 [83a-5] Aşçıbaşı Mescidi Vakfı’nın mütevellisi Abdullah Halîfe b. Maden’in eski 
mütevellinin vârislerinden vakıf alacağını tahsil ettiği / 396

512 [83b-1] Seyyid Mehmed b. Mehmed’in vakıftaki vazifesi için kaynatası İlyas 
Dede b. Hızır’ı vekil bıraktığı / 396

513 [83b-2] Seyyid Mehmed b. Mehmed’in karısı Fâtıma Hatun bt. İlyas Dede’yi üç 
yıla kadar geri dönmezse boşanmakta serbest bıraktığı / 397

514 [83b-3] Hristodoli v. Andriye’nin Şeyh Mahmud Evkafı’na 
borcunu ödemesi / 397

515 [83b-4] Hâssa odabaşı Hasan Ağa b. Abdullah’ın su yolunun keşfi / 398

516 [84a-1] Pavlo v. Todori’nin Ali Çelebi b. Mustafa’ya olan borcunu ödemesi / 399

517 [84a-2, Arapça] Seyyid Osman Efendi b. Seyyid Mustafa’nın Râcil Mustafa 
Çelebi b. Mehmed’den ödünç alıp evini ve dükkânını rehin verdiği / 399

518 [84a-3] Hasan Beşe’nin mirasçılarından Sinan’ın diğer kardeşleri Ferhad, 
Kasım ve Selim ile sulh olduğu / 400

519 [84a-4] Angeli v. Mavridi’nin evini Kaskosta v. Tanaşi ile Yorgi 
v. Mihal’e kiraladığı / 400

520 [84b-1] Dimo v. Nikola’nın mirasçılarının Hristo v. Göka’daki alacak üzerinde 
sulh oldukları / 401

521 [84b-2] Âişe bt. Hacı Sâlih’in mehir talebinin reddi / 401

522 [84b-3] Dimo v. Niko’nun mirasçılarının alacak hususunda Kirana bt. Yuvan 
ile sulh oldukları / 402

523 [84b-4] Üveys’in oğulları Hasan ve Hızır Bey’in boş olan tarlalarını Pavlo 
v. İsteryano’ya sattıkları / 402

524 [84(2)a-1] Süleyman b. Mehmed’in evini Ahmed’e sattığı / 403

525 [84(2)a-2] Minho v. Kosta’nın İbrahim Paşa Vakfı’na ait değirmendeki hissesini 
Atanaş v. Yani’ye sattığı / 403







526 [84(2)a-3] Fâtıma bt. Ahmed’den miras evin vârislerin 
tarafından satıldığı / 404

527 [84(2)a-4] Yani v. Andriye’nin Ahmed Ağa b. Abdülmennân’a olan borcunu 
ödemesi / 405

528 [84(2)b-1] Abdünnebi Çavuş b. Hüseyin Çavuş’un evini Hasan Bey 
b. Şemseddin’e sattığı / 405

529 [84(2)b-2] Hacı Zeyneddin b. Abdullah Vakfı’na ait evin tamirine 
izin verildiği / 406

530 [84(2)b-3] Yunus Beşe b. Halil’in çiftlik ve arsalarını Cafer 
b. Abdullah’a sattığı / 407

531 [84(2)b-4] Altun bt. Mehmed’in ev ve bağdaki hisselerini Rüstem 
b. Ahmed’e sattığı / 408

532 [85a-1] Kösec Hasan Vakfı’ndan olan evin kullanım hakkının Takyecibaşı 
Mescidi’nin imamına ait olduğu / 408

533 [85a-2] Rüstem b. Ahmed’in evini ve bağlarını Göka’nın oğulları Kika ve 
Yanoş’a sattığı / 409

534 [85a-3] Rüstem b. Ahmed’in tarlalarını Göka’nın oğulları Kika ve 
Yanoş’a devrettiği / 410

535 [85a-4] Ali Bey b. Mehmed’in vakıf çiftlik ve tarlalarını 
Mehmed b. Aydoğmuş’a sattığı / 410

536 [85b-1] Demir b. Poyraz’ın Korkud b. Abdülkerim’i değnekle dövdüğü / 411

537 [85b-2, Arapça] Âişe bt. Abdullah’ın evini istiğlâl yoluyla Cafer Paşa 
Vakfı’na sattığı / 411

538 [85b-3] Yorgola v. Yani’nin evini Yani v. Kosta’ya sattığı / 412

539 [85b-4] Belkıs bt. Pervane Hatun’un evini Mümine bt. Muharrem ve eşi Murad 
b. Mustafa’ya sattığı / 412

540 [86a-1] Zerto v. Sogdori’nin bazı mülklerini İstefani v. Kirayan’a sattığı / 413

541 [86a-2, Arapça] Hatice bt. Abdullah’ın muhâlaa yoluyla boşandığı / 414

542 [86a-3] Kirana bt. Yani’nin Sultan Bayezid vakıf tarlasını Ali 
b. Mustafa’ya devretmesi / 414

543 [86a-4] Mehmed b. Abdullah’ın vakıf tarlasını Mehmed Ağa b. Mustafa’ya 
devrettiği / 415







544 [86b-1] Ali b. Aydın’ın borcuna Yusuf b. Sefer’in kefil olduğu / 415

545 [86b-2] Mehmed b. Ali’nin otluk çayırının kullanım hakkını 
Mustafa b. Hasan’a verdiği / 416

546 [86b-3, Arapça] Osman Ağa b. Gazanfer Kethüdâ’nın evini Ahmed Bey 
b. Üveys’e sattığı / 416

547 [86b-4] Âişe bt. Mustafa’nın ev ve hayvanlarını Aliye bt. Ali 
Hatun’a sattığı / 417

548 [87a-1] Belkıs bt. Pervane’nin evini Mümine bt. Muharrem ve eşi 
Murad b. Abdullah’a sattığı / 418

549 [87a-2] Ahmed b. Mustafa’nın evini eşi Fâtıma bt. Abdülaziz’e sattığı / 418

550 [87b-1] Rüstem b. Ahmed’in miras tarla hisselerini Peto 
v. Kalani’ye sattığı / 419

551 [87b-2] Mehmed Bey b. Abdullah’ın evini Mustafa Beşe’ye sattığı / 420

552 [87b-3] Mehmed Bey b. Abdullah’ın bazı mülklerini Koçi 
v. Mihal’e sattığı / 420

553 [88a-1, Arapça] Aliye bt. Ali’nin çiftliğini istiğlâl yoluyla Âişe 
bt. Mustafa’ya sattığı / 421

554 [88a-2] Mehmed Bey b. Abdullah’ın eşi Poço bt. Papa Mihal’i boşadığı / 422

555 [88a-3] Vakıf evin kullanım hakkının Merkez Efendi Zâviyesi 
şeyhine ait olduğu / 422

556 [88b-1] Hristodolo v. Andriko’nun Şeyh Mahmud Efendi Vakfı’na 
borcunu ödediği / 423

557 [88b-2] Yarmini v. Petro’nun Vartan v. Dolce’yi öldürdüğünü kabul ettiği / 423

558 [88b-3] Hristodolo v. Andriye’nin ev ve bağını Togodoş v. Dimo’ya sattığı / 424

559 [89a-1] Âişe Hatun bt. Kalender’in çiftlik, bağ, fırın ve bostan yerlerini eşi 
Yusuf Ağa b. Ali’ye sattığı / 425

560 [89a-2, Arapça] Mahmud b. Mehmed’in arazisini Mustafa 
b. Ahmed’e sattığı / 426

561 [89b-1] Mehmed b. Derviş’in mutasarrıf olduğu zeâmetin 
bedelini ödediği / 426







562 [89b-2] Hüseyin Beşe b. Mustafa’nın Beşir Bey b. Ahmed’deki alacak talebi 
için yemin ettiği / 427

563 [89b-3] Yani v. Nikola’nın Ahmed Beşe b. Yusuf ’a borcu olduğunu 
kabul ettiği / 427

564 [89b-4] İstemad v. Nikola’nın Fütûha Hatun Vakfı’na olan borcuna Davud 
Halîfe b. Mehmed’in kefil olduğu / 428

565 [89(2)a-1, Arapça] Filân b. Hüseyin’in evini İsmi bt. Alagöz’e sattığı / 428

566 [89(2)a-2] Yani’nin borçlarına karşılık vârislerinin evini sattığı / 429

567 [89(2)a-3] Hacı Mehmed b. Hacı Hasan’ın Mehmed Çelebi b. Mehmed’deki 
alacağını alıp evin rehnini kaldırdığı / 430

568 [89(2)a-4] Kulu Beşe b. Mehmed’in evini Osman Ağa b. Gazanfer 
Ağa’ya sattığı / 430

569 [89(2)b-1, Arapça] Ahmed Çelebi b. Abdülbâki’nin evini Yusuf Bey 
b. Abdülmennân’a sattığı / 431

570 [89(2)b-2, Arapça] Dimitraki v. Paskal’ın evini istiğlâl yoluyla Cafer Paşa 
Vakfı’na sattığı / 431

571 [89(2)b-3] Hamza b. Hüseyin’in tarlalarının kullanım hakkını Mustafa Efendi 
b. Hasan’a devrettiği / 432

572 [89(2)b-4] Gevher Hatun bt. Mehmed’in boşandığı eşi Hasan b. Osman’la 
hiçbir davası kalmadığı / 432

573 [90a-1] Sefer Beşe b. Hasan’ın eşi Peymâne bt. Abdullah’a olan borcu için evini 
rehin bıraktığı / 433

574 [90a-2] Mafto bt. Varto’nun çayırını Kanko bt. Hristo’ya sattığı / 433

575 [90a-3] Hüseyin b. Beşe’nin çıkarttıkları suyu yeriyle birlikte Ali Ağa 
b. Pervane’ye sattığı / 434

576 [90a-4, Arapça] Kiryako bt. Yorgi ile Polo v. Todori’nin nikâhlarının 
mahkemede kıyıldığı / 435

577 [90b-1] Mehmed Bey b. Mirza’nın mülklerini Ali Ağa b. Osman’a sattığı / 435

578 [90b-2, Arapça] Süleyman b. Ali’nin evini istiğlâl yoluyla İsmi Hatun 
Vakfı’na sattığı / 436

579 [90b-3, Arapça] Ali Bey b. Kadri’nin İshak Çelebi b. Veli’den ödünç aldığı / 437







580 [91a-1] Mühtedi Mustafa b. Abdullah’ın babasından kalan mal hususunda 
İstemad v. Yani ile sulh yaptığı / 437

581 [91a-2] Çatalca halkı vergilerini ödediği takdirde rencide 
edilmemeleri fermanı / 438

582 [91b-1] Haslar kazasına ait fıçı vergisinin toplattırılması fermanı / 438

583 [91b-2] Ermeniler’in 1048 yılına ait maktularının toplanması fermanı / 439

584 [92a-1] Sultan Bayezid Vakfı’na ait sınırı ihtilaflı arazinin sınırlarının tesbit 
edilmesi fermanı / 440

585 [92a-2] Kayıkçıların peremecilerin işlerine müdahalelerinin 
engellenmesi fermanı / 441

586 [92b-1] İstanbul defterine kayıtlı zimmî reâyânın cizyelerinin 
toplanması beratı / 442

587 [92b-2] Haslar kazasına bağlı Çorlu ve bağlı mukātaaların toplanmasına 
Mehmed Odabaşı’nın görevlendirildiği / 443

588 [93a-1] Büyükçekmece’nin Engürye köyündeki mescidin tamir edilerek cami 
yapılmasına izin verildiği / 443

589 [93a-2] Perakende Rum taifesinin cizyelerini toplamakla vazifeli Mehmed’e 
güçlük çıkarılmaması fermanı / 444

590 [93b-1] Çekmeceli İbrahim’in haslar mukātaasına ait kuzu bâcını toplamakla 
vazifeli olduğu / 445

591 [93b-2] Sultan Bayezid Vakfı’na ait olup üç yıl boş kalan tarlalara tapu olmadan 
müdahale edenlerin engellenmesi / 446

592 [94a-1] Eyüp’te sakin olup 1047 senesindeki seferinde lağımcı olanların ve 
kefillerinin isimleri / 447

593 [94b-1] Hazret-i Ebî Eyyûb el-Ensârî Vakfı ihtisabının 
Mustafa’ya verildiği / 448

594 [94b-2] Orta kapı haslar subaşılığının Murad Beşe’ye verildiği / 448

595 [94b-3] Edirnekapısı haslar subaşılığının Musli Bey’e verildiği / 448

596 [94b-4] Padişahın doğu seferi için gerekli olan lağımcıların tedariki 
için para toplanması / 449

597 [95a-1] Âişe bt. Mustafa’nın evini Osman Ağa b. Gazanfer’e sattığı / 449







598 [95a-2, Arapça] Âişe Hatun bt. el-Hâc Sâlih’in Eflak asıllı câriyesini 
âzat ettiği / 450

599 [95a-3] Mehmed Beşe b. Yakub’un İbrahim Beşe’ye borcu olduğunu 
kabul ettiği / 450

600 [95a-4, Arapça] Mehmed Çelebi b. Ahmed’in Rus asıllı kölesini 
âzat ettiği / 451

601 [95b-1] Hasköylü Ali Ağa b. Pervane’nin mallarını vakfettiği / 451

602 [96a-1] Mehmed Beşe b. Yakub’un Mustafa b. Mehmed’e 
borcunu ödemesi / 454

603 [96b-1] Fahrünnisa Hatun b. Mustafa’nın tasarrufunda olan Bâli Hoca 
Vakfı’na ait evin keşfi / 454

604 [96b-2, Arapça] Hâkimin Âişe Hatun bt. Mehmed’e nafaka takdir ettiği / 456
İSTANBUL KADI SİCİLLERİ
EYÜB MAHKEMESİ
(HAVÂSS-I REFÎA)

37
NUMARALI SİCİL

(H. 1047 / M. 1637 - 1638)










[Kapak]
Eyüb Mahkemesi 37
Hücec ve kassâm 
1047
[İç Kapak]
37
1047 senesi hücec ve vefât ve kassâm. Eyüb mahkemesi perâkendelerden tertîb 
olunmuşdur.
An Ca [Cemâziyelevvel] ilâ Z[ilhicce]
Zeynelabidin Efendi.
Ba‘zı mahalleri kopuk ve bozulmuş ve noksândır.
Türkçe ve Arabiyyü’l-ibâredir.

1 [1a-1, Arapça] Sâime bt. Mehmed ile Mehmed b. Abdullah’ın 
nikâhlarının mahkemede kıyıldığı
Hâkim, hâzıre bi’l-meclis olan Sâime bt. Mehmed nâm sagīreyi velâyet-i âmme 
hasebiyle medîne-i Hazret-i Ebî Eyyûb el-Ensârî -radiye anhu Rabbühü’l-Bârî-
mahallâtından Baba Haydar mahallesinde sâkin olan hâmil-i hâze’l-kitâb Meh-
med b. Abdullah nâm kimesne ile râyicü’l-vakt üç bin akçe mehr-i mu‘accel ve iki 
bin akçe mehr-i müeccel ile nikâhladı. Mezbûr Mehmed de vech-i meşrûh üzre 
mezbûreyi tezevvüc eyledi. İşbu nikâh, zeyl-i kitâb-ı müstetâbda esâmîsi mastûr 
şâhidler mahzarında kıyıldı.
Cerâ zâlike ve hurrire fi’l-yevmi’r-râbi‘ ve’l-ışrîn min şehri Ramazâni’l-mübârek 
sene seb‘a ve erba‘în ve elf.
Şuhûdü’l-hâl: Şeyh Abdullah Efendi, Mustafa Efendi b. Mehmed, Mustafa Efendi 
b. el-Hâc İsa, Siyâmi Efendi b. Tahir, Mustafa Çelebi b. Veli, Ali b. Mehmed, Ali b. 
Mustafa, Mahmud b. Ahmed, Mustafa b. Ahmed, muharrirü’l-hurûf Abdülkādir 
el-Eyyûbî.

2 [1a-2] Bektaş Efendi Türbesi cüz okuma cihetinin Receb 
b. Ebûbekir’e verilmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de merhûm 
Bektaş Efendi türbesinde ayda on altı akçe vazîfe ile İsneyn ve Perşembe günlerin-
de ba‘de’s-subh bir cüz’-i şerîf tilâvet eden Sefer vefât edip cihet-i mezbûre mahlûle 
olmağla işbu râfi‘ü’l-vesîka Receb b. Ebûbekir her vechile mahal ve müstahık ol-
mağın cihet-i mezbûre vazîfe-i mu‘ayyenesiyle mezbûr Receb’e tevcîh olunup bu 
hurûf ber sebîlü’t-temessük ketb olunup yedine def ‘ olundu.
Fi’l-yevmi’r-râbi‘ min Zilhicceti’ş-şerîfe [li sene] seb‘a ve erba‘în ve elf.
Şuhûdü’l-hâl: Fahrü’l-kuzât Mehmed Efendi b. merhûm eş-Şeyh Süleyman, Ali 
Efendi b. Mustafa, Abdülkādir Efendi b. Mehmed, Mustafa Beşe b. Mehmed, Mus-
tafa Çelebi b. Veli, Ali Çelebi b. Hamza.

3 [1a-3] 1047 yılı Zilkade ve Zilhicce’den bazı günlere ait narh kayıtları
Yevmü’l-Ehad Zilka‘de 28
Lahm-ı kuzu
Kıymet 14.
Yevmü’l-Erbi‘â şehr-i mezbûr 29Yevmü’l-Hamîs fî Zilhicceti’l-harâm sene [10]47.
Tulum peyniri
Kıyye
Kıymet

10
12
Midilli peynir[i]
Kıyye
10
14
Tâze soğan
Dirhem
200
150
Tâze sarımsak
Dirhem
200
150
İsfenah
200
150
Yevmü’l-İsneyn fî 18 Zilhicceti’l-harâm sene [10]47.
Süt
Kıyye

1
Kıymet

2
Kepçe yoğurdu
Kıymet

2
Süzme yoğurdu
Kıymet

3
Kasımpaşa 
yoğurdu
Kıymet

4
Kuzu eti
Kıyye

1
Kıymet

12
Kuzu başı
Kıymet

2
Kuzu ciğeri
Kıymet

2
Yaprak
6
8

Çağla
3
4
Bakla
6
8
Odun çeki
35
Dil peyniri
Kıyye

1
Kıymet

14
Fî 23 Zilhicce.yıtlarıyla burada birleştirilmiştir.







4 [1b-1] Kalender’in amca oğlu ve yanındakilerin öldürüldüğüne dair 
ihbarının asılsızlığı
Da‘vâ-yı âti’l-beyânın mahallinde istimâ‘ı ve iktizâ ettiği üzre teftîş ve tefahhus 
olunması için dergâh-ı âlî -dâme mahfûfen bi’l-me‘âlî- çavuşlarından Osman 
Çavuş mübâşeretiyle Kalender nâm kimesne yedinden bu tarafa hitâben emr-i 
şerîf-i cihân-mutâ‘ vârid olmağın imtisâlen li’l-emri’l-me‘âlî merkūm Osman 
Çavuş ve cânib-i şer‘-i kavîmden mevlânâ Receb Efendi irsâl olunup ol dahi 
zeyl-i kitâbda mastûrü’l-esâmî olan müslimîn ile dergâh-ı âlî yeniçerilerinin 
ağası kāimmakāmı olan umdetü’l-emâcid ve’l-ekârim sekbanbaşı Mehmed 
Ağa tarafından dahi husûs-ı mezbûra mübâşir ta‘yîn olunan Havâss-ı Aliyye 
kazâsı müzâfâtından nâhiye-i Çatalca’da yeniçeri serdârı olan Mehmed Beşe ve 
hadâik-i sultâniyeden Çatalca hadîkası üstâdı Hasan Ağa tarafından irsâl olu-
nan Ramazan Beşe ile Havâss-ı merkūme kazâsı müzâfâtından Silivri nâhiyesine 
tâbi‘ Köstemir ve Koryaş ve Mezidli nâm karyeler ve Çorlu kazâsına tâbi‘ Ermi-
şe nâm karye ve Saray kazâsına tâbi‘ Beyceğiz nâm karye mâbeynlerinde Ah-
med Fakīh pınarı demekle ma‘rûf umrândan ba‘îd ve hâlî mahalle varıp kurâ-i 
mezbûre ahâlîsini bi ecma‘ihim ihzâr edip akd-i meclis-i şer‘-i mutahhar et-
tiklerinde mezbûr Kalender meclis-i merkūmda ashâb-ı hâze’l-kit âb karye-i 
Köstemirli’den Mehmed Efendi el-İmâm ve Mustafa b. Ahmed ve Mehmed b. 
Abdullah ve Receb b. Musa ve Yusuf b. Abdullah ve Veli b. Mahmud ve Ali b. 
Arslan ve sâirleri ve karye-i Kutalmış’dan Mustafa Halîfe el-İmâm ve Ramazan 
b. Abdi ve İbrahim b. Mustafa ve Mehmed b. Osman ve Ahmed b. Mehmed ve 
sâirleri ve karye-i Mezidli’den Mehmed b. Durmuş ve İshak b. Mustafa ve Mus-
tafa b. Abdullah ve sâirleri ve karye-i Ermişe’den Resûl b. Himmet ve Mustafa 
b. Ahmed ve sâirleri ve karye-i Beyceğiz’den İsmail b. Hasan ve Habib b. Meh-
med ve Yusuf b. Abdullah nâm kimesneler ve sâirleri muvâcehelerinde üzerle-
rine takrîr-i da‘vâ ve tasvîr-i müdde‘â edip târih-i kitâbdan üç ay mukaddem 
li ebeveyn ammim Nasreddin nâm kimesnenin oğulları ve mûrislerim olan 
Ebûbekir ve Kalender ve Kulak Ahmed nâm kimesneleri ve Osman b. Mehmed 
ve Musa b. Mehmed ve İsmail b. Sinan nâm refîkleri ile İstanbul’dan Zağra-i 
Atîk tarafına giderken mahall-i mezbûrda Ahmed Fakīh pınarına gelip nüzûl 
eylediklerinde zikr olunan altı nefer âdemi kurâ-i mezbûre ahâlîsinden bir kaç 
nefer âdem katl edip emvâl ve erzâklarını gāret eylemişlerdir, ber mûceb-i emr-i 
âlî teftîş ve tefahhus ve mezbûrlardan suâl olunup şer‘an ihkāk-ı hak olunmak 
matlûbumdur dedikde gıbbe’s-suâl kurâ-i mezkûre ahâlîsinden mastûrü’l-esâmî 
olan kimesneler ve sâirleri cevâblarında mahall-i merkūmda minvâl-i muharrer 
üzre âdem katl olunduğu ma‘lûmumuz değildir mesmû‘umuz dahi olmamış-
dır ve bu etrâfda âdem katl olunduğundan kimesnenin haber ve âgâhı yokdur 
deyû husûs-ı mezbûru bi’l-külliye inkâr ile cevâb vericek müdde‘î-i mezbûrdan 
da‘vâsına mutâbık beyyine taleb olunup mehil-i şer‘î ile imhâl olundukdan 
sonra karye-i mezbûre ahâlîsi kemâ yenbağī bir kaç gün dikkat ve ihtimâm 
üzre teftîş ve tefahhus olunup mahall-i merkūmda vech-i merkūme üzre âdem 
katl olunduğundan ve devâb ve eşyâlardan ve bi’l-cümle müdde‘î-i mezbûrun 
da‘vâsı üzre mahall-i merkūmun etrâf ve eknâfından zikr olunan kimesnelerin 
kıtâllerine istidlâl olunacak alâimden bir şey zuhûr etmeyip müdde‘î-i merkūm 
dahi ityân-ı beyyineden izhâr-ı acz etmeğin kurâ-i merkūme ahâlîsi üzerlerine 
minvâl-i muharrer üzre olan da‘vâsından bi’l-külliye ferâğ eylediğini mevlânâ-
yı mezbûr mahallinde ketb ve tahrîr ba‘dehû gelip meclis-i şer‘de vukū‘u üzre 
ihbâr ve takrîr etmeğin mâ hüve’l-vâki‘ gıbbe’t-taleb ketb olundu.
Hurrire fî evâili Cemâziyelevvel li seb‘a ve erba‘în ve elf.
Şuhûdü’l-hâl: Mehmed b. Abdullah, İskender b. Abdullah, Ahmed Beşe b. Meh-
med, Bekir Bey b. Abdi, Mehmed b. Süleyman, Ahmed b. Mehmed, Mustafa b. 
Mehmed, Mehmed b. Bâli, Kulak Mehmed b. ( ), Ebûbekir Bey Nasrullah, Rama-
zan b. Mehmed, Hasan Mehmed, Mustafa b. Kalender, Mehmed b. Abdülkādir, Ali 
b. Mehmed, Abbas b. İskender, Ali b. Ahmed, Hasan b. İskender.

5 [1b-2] İstati v. Dimo’nun bağını Yani v. Minho’ya sattığı
Vilâyet-i Rumeli’nde Aydonat kasabasına tâbi‘ Ordızova nâm karye sâkinlerinden 
İstati v. Dimo nâm zimmî meclis-i şer‘-i hatîr-i lâzımü’t-tevkīrde işbu hâmilü’s-
sifr Yani v. Minho nâm muvâcehesinde bi’t-tav‘i’s-sâf ikrâr ve i‘tirâf edip karye-i 
mezbûre sınırı dâhilinde vâki‘ bir tarafdan Yani v. Pavlo bağı ve bir tarafdan Niko-
la v. Kalo bağı ve bir tarafdan Ermeni tarlası ve bir tarafdan tarîk-i âm ile mahdûd 
ve mümtâz bir kıt‘a mülk bağı, mezbûr Yani’ye fıddî nakd-i râyic fi’l-vakt bin ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘i ile bey‘ edip ol dahi 
vech-i meşrûh üzre iştirâ ve kabûl eyledikden sonra semen-i mezbûr bin akçeyi 
mezbûr Yani yedinden bi’t-tamâm ve’l-kemâl ahz ve kabz edip mebî‘-i mezbûru 
mahallinde zabt ve tasarrufa mezbûr Yani’yi taslît eyledim ba‘de’l-yevm zikr olu-
nan bağ mezbûr Yani’nin mülk-i müşterâsı olmuşdur, keyfe mâ yeşâ’ ve yahtâr 
mutasarrıf olsun dedikde mukırr-ı mezbûr İstati’nin minvâl-i muharrer üzre cârî 
olan ikrârını el-mukarru lehü’l-merkūm Yani vicâhen tasdîk ve şifâhen tahkīk 
edicek mâ vaka‘a gıbbe’t-taleb ketb olundu.
Tahrîren fi’l-yevmi’s-sâdis min Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa b. Veli, Yakub [b.] Kurd, Cafer b. Abdullah, Rizo v. İstati, 
Dimo [v.] Yani, Nikola v. Todori.







6 [1b-3] Abdülkerim b. Mehmed’in karısı Siyavuş bt. Abdullah’ın 
mirastan hakkını alması
Medîne-i Hazret-i Ebî Eyyûb el-Ensârî mahallâtından Davud Ağa mahallesin-
de sâkin iken bundan akdem müteveffâ olan Abdülkerim b. Mehmed nâm ki-
mesnenin zevce-i metrûkesi Siyavuş bt. Abdullah nâm hâtun meclis-i şer‘-i 
hatîr-i lâzımü’t-tevkīrde bundan akdem müteveffât olup sulbiye kızı Âişe’nin ve 
müteveffâ-yı mezbûrun muhallefâtlarına vâzı‘atü’l-yed olan sulbiye kızı Fâtıma 
nâm hâtun tarafından ikrâr-ı âti’z-zikri tasdîka vekîl olup bimâ hüve nehcü’s-
sübût şer‘an vekâleti sâbite olan mezbûre Fâtıma’nın zevci Yusuf Çelebi b. Halil 
mahzarında [1(2)a] bi tav‘ihâ ikrâr ve i‘tirâf edip zevcim müteveffâ-yı mezbûr 
Abdülkerim zimmetinde mütekarrir olan iki bin akçe mehr-i müeccelimi ve te-
rekesinden bi hasebi’l-irsi’ş-şer‘î bana isâbet eden sümün hisse-i şer‘iyyemi kı-
zım mezbûre Fâtıma yedinden bi’t-tamâm ve’l-kemâl ahz ve kabz eyledim ba‘de’l-
yevm zevcim müteveffâ-yı mezbûr Abdülkerim’in ve kızım müteveffât-ı mezbûre 
Âişe’nin mîrâsına müte‘allik kızım mezbûre Fâtıma ile vechen mine’l-vücûh da‘vâ 
nizâ‘ım yokdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’l-hâmis min Cemâziyelevvel li sene seb‘a ve erba‘în ve elf.
Şuhûdü’l-hâl: El-Hâc Davud b. Mehmed, Abdurrahman Çelebi b. Habib, Alemüd-
din Halîfe b. Süleyman, İbrahim Çelebi b. Mustafa, Mustafa b. Yusuf el-Müezzin, 
Mustafa b. Süheyl, Sefer Halîfe b. Veli el-İmâm, Hasan Efendi b. Abdi el-İmâm, 
Abdülkerim b. Mehmed ve gayruhüm.

7 [1(2)a-1] Eyüp İslâm Mescidi âbkeşliğine Abdullah b. Erkulu’nun 
tayin edilmesi
Medîne-i Hazret-i Ebî Eyyûb el-Ensârî’de vâki‘ merhûm İslâm mescid-i şerîfinde 
abdest alınmak için vaz‘ olunan muslukdan beher şehr yirmi akçe vazîfe ile âbkeş 
olan Eyüb b. Süleyman nâm kimesne âhar yere gidip bir kaç aydan beri hizmet-i 
mezbûre hâlî ve mu‘attal kalmağın işbu hâmilü’l-kitâb Abdullah b. Erkulu nâm 
kimesne tâlib olduğu ecilden vazîfe-i mezbûre ile âbkeş nasb ve ta‘yîn olunup işbu 
hurûf li ecli’t-temessük ketb ve imlâ ve yed-i tâlibe def ‘ ve i‘tâ olundu.
Hurrire fi’l-yevmi’s-sâdis min şehr-i Cemâziyelevvel li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Abdülkādir Çelebi el-Kâtib, Mustafa Efendi 
el-Müderris, Siyâmi Efendi b. Tahir.

8 [1(2)a-2] Abdurrahman b. Ali ve kız kardeşi Rabia’nın evlerini sattığı
Medîne-i  Hazret-i Ebî Eyyûb el-Ensârî mahallâtından Nişancı mahallesinde sâkin 
Abdurrahman b. Ali nâm kimesne asâleten ve li ebeveyn kız karındaşı Râbia bt. Ali 
nâm hâtun tarafından bey‘-i âti’z-zikri ve kabz-ı semeni ikrâra vekîl olup vekâleti 
mezbûre Râbia’yı ma‘rifet-i şer‘iyye ile ârifeyn olan Ramazan Halîfe b. Hüseyin 
el-Müezzin ve İnâyetullah Efendi b. Gāzi el-Müsta‘id şehâdetleri ile sâbite olan 
Abdurrahman Efendi b. eş-Şeyh Musa el-İmâm meclis-i şer‘-i hatîr-i lâzımü’t-
tevkīrde işbu hâmilü’l-kitâb Ahmed Çelebi b. Cafer kendi tarafından asîl ve li ebe-
veyn karındaşları Mustafa ve Hüseyin nâm kimesneler taraflarından şirâ-i âti’z-
zikre bimâ hüve nehcü’s-sübût şer‘an sâbitü’l-vekâle vekîl olduğu hâlde mahzarın-
da her biri bi’l-asâle ve bi’l-vekâle ikrâr ve i‘tirâf edip mahalle-i mezbûrede vâki‘ 
bir tarafdan yine kendi mülkümüz ve bir tarafdan mahalle-i mezbûre imâmına 
meşrûta olan vakıf menzil ve bir tarafdan Ahmed Efendi mülkü ve bir tarafdan 
tarîk-i âm ile mahdûd olup hâriciyye ta‘bîr olunur babamızdan irs-i şer‘î ile intikāl 
eden iki bâb tahtânî beyti ve bi’r-i mâyı ve kenîfi ve muhavvatayı ve zât-ı eşcâr-ı 
müsmireyi müştemil mülk menzilimizi, cümle tevâbi‘ ve levâhıkıyla mezbûrûn 
Ahmed Çelebi ve Mustafa ve Hüseyin’e ale’l-iştirâki’s-seviy fıddî nakd-i râyic 
fi’l-vakt yirmi beş bin akçe ile hîn-i akidde müşârün-ileyh[in] olup ba‘de’l-kabz 
mudî‘a-i âded-i nâ-ma‘lûm bir kabza fülûsa bey‘-i bâtt-ı sahîh-i şer‘î ile bey‘ edip 
onlar dahi vech-i meşrûh üzre iştirâ ve kabûl eyledikden sonra kabz-ı semen-i 
ma‘dûd ve teslîm-i mebî‘-i mahdûd eyledik. Ba‘de’l-yevm zikr olunan menzil 
mezbûrûn Ahmed Çelebi ve Mustafa ve Hüseyin’in ale’l-iştirâki’s-seviy mülk-i 
müşterâları olmuşdur, keyfe mâ yeşâ’ûn ve yahtârûn mutasarrıf olsunlar dedikle-
rinde mukırrân-ı mezbûrân Abdurrahman ve diğer Abdurrahman Efendi’nin bi’l-
asâle ve bi’l-vekâle cârî olan ikrârlarını el-mukarru lehü’l-mezbûr Ahmed Çelebi 
asâleten ve vekâleten tasdîk ve tahkīk etmeğin mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ min Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa b. Muharrem, Cafer b. Muharrem, Abdülkādir b. Hızır, 
Mehmed b. Abdullah, Abdullah b. Sefer, el-Hâc Bayram b. ( ), Ahmed b. Durmuş, 
Hasan Çelebi b. Ahmed Efendi, Ahmed Çelebi b. ( ), Hüseyin Ağa b. Abdullah, 
Mehmed Ağa b. Abdullah, Bıyıklı Mehmed, Ahmed b. Mehmed.

9 [1(2)a-3] Uğurlu Mustafa Çavuş’un borcunun terekesinden ödenmesi
Dergâh-ı âlî -dâme mahfûfen bi’l-me‘âlî- çavuşlarından Eyüb Çavuş b. Mehmed 
meclis-i şer‘-i hatîr-i lâzımü’t-tevkīrde Hazret-i Ebî Eyyûb el-Ensârî mahallâtından 
Zal Mahmud Paşa mahallesinde sâkin iken müteveffâ olup zevce-i metrûkesi işbu 
hâzıre bi’l-meclis olan Nâzenin bt. Abdullah nâm hâtundan gayrı vâris-i ma‘rûfu 
olmamağla terekesinin rub‘u mezbûre Nâzenin’e ve sülüs erbâ‘ı beytülmâle râci‘ 
olan Uğurlu Mustafa Çavuş’un zevce-i metrûkesi mezbûre Nâzenin ve medîne-i 
mezbûrede bi’l-fi‘l beytülmâl emîni olan Mustafa Ağa b. Abdullah mahzarında 
üzerine takrîr-i da‘vâ edip müteveffâ-yı mezbûr Mustafa Çavuş târih-i kitâbdan iki 
ay mukaddem karz-ı şer‘î tarîki ile on iki riyâlî guruş ve iki esedî guruş ve bin üç 
yüz hurda akçe ki cem‘an iki bin dokuz yüz seksen akçe verip teslîm eylemiş idim 
kable’l-edâ mezbûr Mustafa Çavuş müteveffâ olmuşdur, terekesine vâzı‘ü’l-yed ol-
dukları ecilden mezbûrân Nâzenin ve Mustafa Ağa’dan taleb ederim bi hasebi’ş-şer‘î 
suâl olunup alıverilmek matlûbumdur dedikde gıbbe’s-suâl akībe’l-inkâr müdde‘î-i 
mezbûr Eyüb Çavuş’un müdde‘âsına mutâbıka beyyine taleb olundukda udûl-i 
müslimînden el-Hâc Ahmed b. Mustafa ve Ali b. Ebûbekir nâm kimesneler li ecli’ş-
şehâde meclis-i şer‘a hâzırân olup istişhâd olunduklarında her biri edâ-i şehâdet-i 
şer‘iyye edip fi’l-vâki‘ müdde‘î-i mezbûr Eyüb Çavuş târih-i kitâbdan iki ay mukad-
dem bizim huzûrumuzda müteveffâ-yı mezbûr Uğurlu Mustafa Çavuş’a alâ tarîki’l-
karz on iki riyâlî guruş ve iki esedî guruş ve bin üç yüz kırk hurda akçe ki cem‘an iki 
bin dokuz yüz seksen vermişdir biz bu husûsa şâhidleriz şehâdet dahi ederiz dedik-
lerinde gıbbe ri‘âyeti şerâiti’l-kabûl şehâdetleri makbûle oldukdan sonra müdde‘î-i 
mezbûr Eyüb Çavuş meblağ-ı mezbûr iki bin dokuz yüz seksen akçeyi müteveffâ-
yı mezbûr Mustafa Çavuş tarafından küllen ve ba‘zan ahz ve istîfâ etmediğine ve 
tarîk-i şer‘iyyeden bir tarîkle müteveffâ-yı mezbûrun zimmetini ibrâ eylemediğine 
yemîn teklîf olunup ol dahi alâ vefki’l-mes’ûl yemîn billâhi’l-aliyyi’l-azîm etmeğin 
meblağ-ı mezbûr iki bin dokuz yüz seksen akçeyi müteveffâ-yı mezbûr Mustafa 
Çavuş metrûkâtından müdde‘î-i mezbûra [1(2)b] edâ etmeye mezbûrân Nâzenin 
ve Mustafa Ağa’ya tenbîh olunup mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Alemüddin Efendi b. Süleyman el-İmâm, Ali b. Mustafa, Kasım Çe-
lebi el-Kâtib, İlyas Çelebi. b. Nasuh, Mustafa b. Veli, Yakub b. Kurd.

10 [1(2)b-1] Cafer Kethüdâ b. Kurd’un ev ve tarlalarını Mehmed Çavuş 
b. Murad Çavuş’a sattığı
Havâss-ı Aliyye kazâsı müzâfâtından Ayapa nâm karye sâkinlerinden Cafer 
Kethüdâ b. Kurd nâm kimesne meclis-i şer‘-i hatîr-i lâzımü’t-tevkīrde işbu hâmi-
lü’l-kitâb Mehmed Çavuş b. Murad Çavuş mahzarında ikrâr ve i‘tirâf edip işbu 
akdin sudûruna değin silk-i mülkümde olan emlâkimden Havâss-ı mezbûre tevâ-
bi‘inden Küçük Halkalı nâm karyede vâki‘ bir tarafdan Mustafa mülkü ve bir taraf-
dan Ebûbekir Beşe ve bir tarafdan Halil Beşe ve bir tarafdan tarîk-i âm ile mahdûd 
iki bâb fevkānî beyti ve altında ahırı ve iki tahtânîsi ve bir ahırı ve bir samanlık ve bir 
fırını ve bi’r-i mâyı ve muhavvata-i zât-ı eşcâr-ı müsmire ve gayr-ı müsmireyi müş-
temil çiftlik ta‘bîr olunur mülk menzilimi ve menzil-i mezbûr dâhilinde bir fıçı iki 
tahta sandık ve kırk sekiz keyl buğday ve altmış keyl alef ve tahmînen on çit saman 
ve beynimizde ma‘lûm bir çift kara sığır öküzü ve sâir âlât-ı zirâ‘at ve esbâb-ı hırâseti 
mezbûr Mehmed Çavuş’a fıddî nakd-i râyic fi’l-vakt kırk bin akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘i ile bey‘ edip ol dahi vech-i meşrûh üzre iştirâ 
ve kabûl eyledikden sonra karye-i mezbûre hudûdu dâhilinde zikr olunan çiftlik ile 
tasarruf eylediğim mevâzi‘-i adîdede vâki‘ lede’l-ahâlî ma‘lûmü’l-hudûd tahmînen 
on müd tohum istî‘âb eder yirmi dört kıt‘a tarlalarımın dahi hakk-ı tasarrufunu, 
sâhib-i arz ma‘rifetiyle mezbûr Mehmed Çavuş’a on bin akçe mukābelesinde tefvîz 
edip ol dahi tefevvuz ve kabûl eyledikden sonra semeni mezbûr kırk bin akçe ile 
bedel-i tefvîz olan on bin akçe ki cem‘an altı bin akçeyi mezbûr Mehmed Çavuş ye-
dinden bi’t-tamâm ve’l-kemâl ahz ve kabz eyledim ba‘de’l-yevm zikr olunan emlâk 
ve eşyâ-i mezbûr Mehmed Çavuş’un mülk-i müşterâsı ve tarlalar dâhil-i taht-ı tasar-
rufu olmuşdur dedikde gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’s-sâbi‘ min Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa Efendi el-İmâm, Ali Ağa b. Abdullah, Abdurrahman Efen-
di el-Kadı, Mehmed Bey b. İlyas Beşe, Bekir Beşe b. Abdullah, Mehmed b. Mustafa, 
diğer Bekir Beşe, Mustafa b. Veli.

11 [1(2)b-2] Âişe bt. Mehmed’in miras iddiasının reddi
Medîne-i Hazret-i Ebî Eyyûb el-Ensârî mahallâtından Davud Ağa mahallesinde 
sâkine Âişe bt. Mehmed nâm hâtun mahfil-i kazâda mahalle-i mezbûrede sâkine 
iken müteveffât olan Âişe bt. İbrahim nâm sagīrenin muhallefâtına vâzı‘atü’l-yed 
olan işbu bâ‘isetü’l-kitâb vâlidesi Sâliha bt. Turâbî nâm hâtun mahzarında takrîr-i 
kelâm edip müteveffât-ı mezbûre Âişe li ebeveyn karındaşım olup bundan akdem 
vefât eden İbrahim nâm kimesnenin sulbiye kızı olup ve ben mezbûre Âişe’nin am-
metesi olmağla terekesinden bana âid olan hisse-i irsiyyemi merkūme Sâliha’dan 
da‘vâ ve taleb ederim dedikde sagīre-i mezbûrenin verâseti vâlidesi mezbûre 
Sâliha’ya münhasıra olup cemî‘ terekesine farzan ve redden vâlidesi merkūme 
Sâliha Hâtun müstahık olmağın mezbûre Âişe Hâtun bî-vech mu‘ârazadan men‘ 
olup mâ hüve’l-vâki‘ gıbbe’t-taleb ketb olundu.
Fi’l-yevmi’s-sâdis min Cemâziyelevvel li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mustafa Beşe Çukadâr, Mustafa b. Veli, Yakub 
b. Kurd, Cafer b. Abdullah ve gayruhüm.

12 [1(2)b-3] Mustafa Çelebi b. Mehmed’in bahçesini Mehmed 
Paşa’ya sattığı
Havâss-ı Refî‘a kazâsı müzâfâtından Terkos nâhiyesine tâbi‘ Birinci karyesin-
de sâkin olan Mustafa Çelebi b. Mehmed mahfil-i kazâda sâhib-i hâze’l-kitâb 
sâbıkan Kefe beylerbeyisi olan emîrü’l-ümerâ’i’l-kirâm kebîrü’l-küberâ’i’l-fihâm 
Mehmed Paşa hazretlerinin taraf-ı refî‘lerinden ikrâr-ı âti’z-zikri tasdîka vekîl 
olup hasm-ı câhid mahzarında nehc-i şer‘î üzre vekâleti sâbite olan Çâker Bey 
b. Abdullah mahzarında ikrâr-ı tâm ve takrîr-i kelâm edip babam müteveffâ-yı 
merkūm Mehmed’den intikāl edip karye-i merkūmede vâki‘ bir tarafı dere ve bir 
tarafı tarîk-i âm ve iki tarafı kendi mülk bahçem ile sınır üzerinde vâki‘ olan bü-
yük meşe ağacı ile mahdûd olup eşcâr-ı müsmire-i mütenevvi‘ayı müştemil olan 
bir kıt‘a mülk bahçemi mûmâ-ileyh Mehmed Paşa hazretlerine tarafeynden îcâb 
ve kabûlü hâvî bey‘-i bâtt-ı sahîh-i şer‘i ile beş bin nakd-i râyic fi’l-vakt fıddî akçe-
ye bey‘ ve teslîm edip onlar dahi vech-i muharrer üzre iştirâ ve tesellüm eyledik-
den sonra semeni olan meblağ-ı merkūm beş bin akçeyi yedlerinden bi’t-tamâm 
ve’l-kemâl ahz ve kabz eyledim ba‘de’l-yevm mülk-i müşterâlarıdır, keyfe mâ yeşâ’ 
ve yahtâr mutasarrıf olsun dedikde vekîl-i mezbûr Çâker Bey vicâhen ve şifâhen 
tasdîk ve tahkīk edicek mâ hüve’l-vâki‘ gıbbe’t-taleb ketb olundu.
Fi’l-yevmi’s-sâmin min Cemâziyelevvel li sene seb‘a ve erba‘în ve elf.
Şuhûdü’l-hâl: Mehmed Çavuş b. Abdullah, Uzun Mustafa b. Abdullah, Receb 
Efendi b. Abdi, Veli b. Abdullah, Ali b. Mustafa, Cafer b. Abdullah, Mahmud b. 
Ahmed, Mustafa b. Veli, Ali b. Mustafa ve gayruhüm.

13 [1(2)b-4] Mehmed Çavuş b. Davud Çavuş’un Cafer Kethüdâ b. Kurd’a 
borcu olması
Mahmiye-i Kostantıniyye hısnı ebvâbından Topkapı dâhilinde Bayezid Ağa ma-
hallesinde sâkin Mehmed Çavuş b. Davud Çavuş meclis-i şer‘-i hatîr-i lâzımü’t-
tevkīrde işbu hâmilü’l-kitâb Cafer Kethüdâ b. Kurd mahzarında ikrâr ve i‘tirâf edip 
mezbûr Cafer Kethüdâ’ya çiftlik bahâsından hâlâ zimmetimde târih-i kitâbdan yüz 
elli gün tamânına değin müeccel nakd-i râyic fi’l-vakt on üç bin akçe lâzımü’l-edâ 
ve vâcibü’l-kazâ deynim vardır dedikde mukırr-ı mezbûr Mehmed Çavuş ikrâr-ı 
meşrûhunda el-mukarru lehü’l-merkūm Cafer Kethüdâ bi’l-muvâcehe tasdîk ve 
tahkīk edicek mâ hüve’l-vâki‘ gıbbe’t-taleb [ketb] olunup yed-i tâlibe def ‘ olundu.
Tahrîren fi’l-yevmi’s-sâbi‘ min Cemâziyelevvel li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mehmed b. Mustafa, Abdülkerim b. Mehmed, 
Ali b. Mustafa, Mustafa b. Veli, Mustafa Efendi el-İmâm, Yakub b. Kurd, Cafer b. 
Abdullah.

14 [2a-1, Arapça] Odrakob v. Kiryazi’nin çiftliğini ve bağını istiğlâl yoluyla 
Dârüssaâde Ağası Mustafa Ağa Vakfı’na sattığı
Kazâ-i Havâss-ı Kostantıniyye müzâfâtından Cuhûd Burgaz deyû ma‘rûf yerde 
sâkin olan Odrakob v. Kiryazi nâm zimmî, âtiyyü’z-zikr menzilini dârü’s-sa‘âde 
ağası merhûm Mustafa Ağa vakfı mütevellîsi, karye-i mezbûrede vâki‘ hadâik-i 
sultâniye bahçelerinden Gazanfer Ağa bahçesinde üstâd olan hâmil-i hâze’l-kitâb 
Mustafa Bey b. Ahmed’e bey‘ ettiğini ikrâr ve i‘tirâf etti. Mütevellî-i merkūm da 
vakf-ı mezbûr malıyla ve istiğlâl maksadıyla, zimmî-i mesfûrun işbu akdin ken-
dilerinden sudûruna kadar sâhibi ve mâlik olduğu, elinde ve taht-ı tasarrufunda 
bulundurduğu karye-i mezbûrede kâin ve iki tarafdan merhûm Sultan Bayezid 
Hân vakfı, iki tarafdan da tarîk-i âm ile mahdûd cemî‘-i mülk menzilini, çiftli-
ğini ve hudûdu beynlerinde ma’lûm olan menzil-i mezbûr kurbundaki bağını 
cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt elli bin 
akçe semen-i mu‘ayyen-i makbûz mukābili safka-i vâhide ile ondan iştirâ etti. 
Bâyi‘-i mezbûrun menzili kirâlamak istemesi üzerine mütevellî-i merkūm, ba‘de’t-
tahliyye ve’t-tekābuz zeylde mezkûr târihden i‘tibâren bir sene tamâmına altı 
bin akçe ücret ile menzil-i mezbûru kirâya verdi. Mütevellî-i mezbûr vâki‘ ikrârı 
vicâhen ve şifâhen tasdîk etti.
Cerâ zâlike ve hurrire fi’l-yevmi’l-ışrîn min şehri Rebî‘ulâhir sene seb‘a ve erba‘în 
ve elf.
Şuhûdü’l-hâl: İslâm Efendi b. Abdülcelil, Mehmed Beşe b. Ali, Murad b. Abdullah, 
Ali Beşe b. Mustafa, Cafer b. Abdullah, Çukadâr Mustafa Beşe

15 [2a-2] Fâtıma bt. Derviş’in evini oğlu Mehmed Çelebi 
b. Davud’a hibe ettiği
Medîne-i Hazret-i Ebî Eyyûb el-Ensârî mahallâtından Fethi Çelebi mahallesinde 
sâkine Fâtıma bt. Derviş Mehmed nâm hâtun mahfil-i kazâda sadrî kebîr oğlu 
hâmilü’l-kitâb Mehmed Çelebi b. Davud mahzarında bi’t-tav‘ i‘tirâf edip mahalle-i 
mezbûrede vâki‘ bir tarafı Saray-ı atîk halkına mahsûs olan mezarlık ve bir tarafı 
Sirkeci Emir vakfı ve bir tarafı mi‘mâr Mustafa Çavuş mülkü ve bir tarafı tarîk-i 
âm ile mahdûd olup iki bâb tahtânî odaları ve sofa ve kenîfi ve bi’r-i mâyı ve 
muhavvata-i zât-ı eşcâr-ı müsmireyi müştemil olan mülk menzili, cümle tevâbi‘ 
ve levâhıkı ile oğlum mezbûr Mustafa Çelebi’ye şerâit-i sahîha mevâni‘-i rücû‘dan 
âriye hibe-i sahîha-i şer‘iyye ile hibe ve temlîk eyleyip ol dahi meclis-i hibede 
ittihâb ve kabûl ve kabz ve tesellüm eyledi ba‘de’l-yevm menzil-i mezbûr oğlum 
merkūm Mehmed Çelebi’nin mülk-i mevhûbudur, keyfe mâ yeşâ’ mutasarrıf ol-
sun dedikde mukırra-i mezbûre Fâtıma Hâtun’u cemî‘ ikrâr-ı meşrûhunda oğlu 
merkūm Mehmed Çelebi vicâhen tasdîk ve şifâhen tahkīk etmeğin mâ hüve’l-vâki‘ 
gıbbe’t-taleb ketb olundu.
Fi’l-yevmi’t-tâsi‘ min Cemâziyelevvel li sene seb‘a ve erba‘în ve elf.
Şuhûdü’l-hâl: İbrahim Efendi b. Mustafa el-İmâm, Mahmud b. İbrahim el-Mü-
ezzin, Mehmed Beşe b. Abdi, Mehmed b. Osman, Ahmed b. Hasan, terekeci 
Hasan, Mustafa b. ( ), İsa b. ( ), Ali b. Mustafa, Mustafa Çelebi b. Veli, Mustafa 
Beşe Çukadâr.

16 [2a-3] Defterdar ve Balçık iskeleleri kantar resminin Âişe Hatun 
bt. Hüseyin’e verilmesi
Medîne-i Hazret-i Ebî Eyyûb el-Ensârî mahallâtından Baba Haydar mahallesi 
sâkinelerinden işbu râfi‘atü’l-kitâb Âişe Hâtun bt. Hüseyin mahfil-i kazâda takrîr-i 
kelâm edip medîne-i mezbûrede vâki‘ Defterdâr ve Balçık iskelelerinde vezn olu-
nan odun ve sâir metâ‘larının resm-i kantâriyyeleri ber mûceb-i defter-i hâkānî 
hazret-i müşârün-ileyhin vakfına hâsıl kayd olunmağla cânib-i vakıfdan babam 
müteveffâ-yı mezbûr Hüseyin ma‘rifet-i mütevellî ile senevî on akçe mukāta‘a ile 
mutasarrıf olup ba‘de vefâtihî izn-i mütevellî ile bu âna gelince ben mutasarrıf idim 
hâlâ hazret-i müşârün-ileyhin evkāf-ı şerîfelerinin akārât ve arâzisi tahrîr ve yerli 
yerlerinden teftîş ve tefahhus olunup ecr-i misli ve mukāta‘a-i mislinden noksân 
üzre olanlar îcâr olunmak bâbında emr-i âlî ve fetvâ-yı şerîfe vârid olup benim 
dahi temessükâtım zâyi‘ olmağın mezbûr Ahmed Ağa cânib-i vakıfdan zikr olu-
nan iskelelerin rüsûm-ı kantâriyyesini sûk-ı sultâniyede mirâren ve kirâren nidâ 
ve müzâyede ettirip rağabât-ı nâs bi’l-külliye münkatı‘a oldukdan sonra üç bin 
akçe icâre-i mu‘accele ve beher sene yüz seksen akçe mukāta‘a takdîri ile benim 
üzerimde karâr edip ziyâde ile tâlib-i âhar zuhûr etmemeğin mütevellî-i merkūm 
Ahmed Ağa zikr olunan Defterdâr ve Balçık iskelelerinde vezn olunan odun ve 
sâir metâ‘ın rüsûm-ı kantâriyyesini vech-i meşrûh üzre bana îcâr edip yedime 
târih-i kitâb senesi Saferü’l-hayrı’nın evâhiri târihi ile müverrah imzâ ve hatmi 
müştemil temessük vermişdir, nazar olunup mûcebince hüccet-i şer‘iyye olunma-
sı matlûbumdur deyip mazmûnu takrîrine mutâbık ve târih-i merkūm ile müver-
rah mezbûr Ahmed Ağa’nın imzâ ve hatmini müştemil ibrâz etmeğin istihkâmen 
cânib-i şer‘den dahi bu hurûf ketb olunup yedine def ‘ olundu.
Tahrîren fi’l-yevmi’s-sâmin min Cemâziyelevvel li sene seb‘a ve erba‘în ve elf.
Şuhûdü’l-hâl: İbrahim [b.] Nasuh, Safer b. Abdullah, Yakub b. Kurd, Mustafa Beşe 
Çukadâr, Mustafa b. Veli, Receb Efendi ve gayruhüm.

17 [2a-4] Pertev Paşa’nın kızı Safiye Hanım’ın su yolu keşfi
Pertev Paşa kızı Safiye Hanım Vefâ Meydanı’nda sarayına
Umdetü’l-muhadderât zübdetü’l-muvakkarât tâcü’l-mestûrât iklîletü aliyyetü’z-
zât safiyyetü’s-sıfât Safiye Hanım bt. el-merhûm el-mebrûr ed-dâricü ilâ medârici 
rahmeti Rabbihi’l-gafûr Pertev Paşa hazretlerinin taraf-ı karînü’ş-şereflerinden 
husûs-ı âti’l-beyâna vekîl olup müşârün-ileyhâ hazretlerini ma‘rifet-i şer‘iyye ile 







ârifeyn olan Saray-ı âmireleri serdârlarından Baltacı Bekir b. Mustafa ve Musa b. 
Abdullah şehâdetleri ile şer‘an vekâleti sâbite olan dergâh-ı âlî -dâme mahfûfen 
bi’l-me‘âlî- kapıcıbaşılarından kıdvetü’l-emâcid ve’l-ekârim müstecmi‘ü’l-
mehâmid ve’l-mekârim zü’l-kadri’r-refî‘ ve’l-câhi’l-menî‘ müvekkile-i müşârün-
ileyhânın zevci Mahmud Ağa b. el-merhûm el-mağfûrun-leh Hızır Paşa 
-refe‘ahu’llâhu derecâtihî fî a‘le’l-ılliyyîn ve etâ Rabbühû bi’l-hûri’l-‘în hazretleri 
meclis-i şer‘-i şerîf-i meşâyihü’l-imâd ve mahfil-i dîn-i münîf-i râsihü’l-evtâdda 
gelip takrîr-i kelâm ve ta‘bîr-i ani’l-merâm edip müvekkilem müşârün-ileyhâ Safi-
ye Hanım’ın ebâ-an-ced yedlerine verilen tuğrâ-yı garrâ ile mücellâ mülknâme ile 
mutasarrıf [2b] olup mahmiye-i Kostantıniyye -hamâhallâhu te‘âlâ ani’l-beliyye- 
mahallâtından eş-Şeyh Ebülvefâ câmi‘-i şerîfi mahallesinde Vefâ Meydanı demek-
le ma‘rûf olan mahalde vâki‘ ve inde’l-vazî‘ ve’ş-şerîf ta‘rîf ve tavsîfden müstağnî 
olan saraylarında ile’l-ân cereyân eden bir kamış ve bir masura mâ’ın medîne-i 
Ebî Eyyûb el-Ensârî -radıyallâhu te‘âlâ- indinde Debbâğlar deresi demekle ma‘rûf 
mevzi‘de Kırkçeşme suyu mecrâsına ilhâk olunduğu mahalde hâlâ ne mikdâr idiği 
tahmîn-i sahîh ile tahmîn olunmak için savb-ı şer‘-i kavîmden âdem irsâl olun-
mak taleb etmeğin cânib-i şer‘-i şerîfden mevlânâ Mustafa Efendi irsâl olunup 
ol dahi bi’l-fi‘l mi‘mârbaşı olan kıdvetü’l-emâcid ve’l-a‘yân Kasım Ağa ve suyo-
lu nâzırı olan fahrü’l-emâsil ve’l-akrân Hasan Ağa taraflarından husûs-ı mezbûr 
için irsâl eyledikleri el-Hâc İbrahim b. Sefer ve suyolcuları kethüdâsı olan üstâd 
Mehmed b. Mustafa ve suyolcularından Veli Bey b. Ramazan nâm kimesneler ile 
mahall-i mezbûra varıp tahmîn-i sahîh ile tahmîn eylediklerinde mâ-i mezbûr 
Kırkçeşme suyu mecrâsına ilhâk olunduğu mahalde hâlâ ancak bir masura su ol-
duğuna icmâ‘ ve ittifâk eylediklerini mevlânâ-yı mezbûr mahallinde ketb ve tahrîr 
ba‘dehû gelip meclis-i şer‘de vukū‘u üzre ihbâr ve takrîr etmeğin mâ hüve’l-vâki‘ 
bi’t-taleb ketb olundu.
Hurrire fî evâili Cemâziyelevvel li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Yakub b. Kurd, Hüseyin b. Abdullah, Mustafa 
b. Abdullah el-Bevvâb-ı sultânî, Ömer b. Ahmed, Mehmed b. Abdullah Cafer b. 
Abdullah.

18 [2b-1] Mustafa Çelebi b. Mehmed’in Yako ve Arslan adlı iki kardeşe 
borcu olduğu
Mahmiye-i Kostantıniyye’de Kalenderhâne mahallesi sükkânından ve Merkepçi-
başı oğlu demekle ma‘rûf Mustafa Çelebi b. Mehmed el-Cündî mahfil-i kazâda 
Yahud tâifesinden râfi‘ü’l-kitâb çukacı Yako v. Yako ve li üm karındaşı Arslan v. 
Murdehay nâm Yahudiler muvâcehelerinde bi’t-tav‘i’t-tâm ikrâr ve i‘tirâf edip 
mezbûrân Yako ve Arslan yedlerinden müşterek oldukları mâllarından iki bin beş 
yüz kâmil riyâlî guruş istikrâz ve kabz eyledim hâlâ meblağ-ı mezbûr iki bin beş 
yüz guruş mezbûrân Yako ve Arslan için zimmetimde vâcibü’l-edâ ve lâzımü’l-
kazâ deynimdir dedikde mezbûr Mustafa Çelebi’nin minvâl-i meşrûh üzre cârî 
olan ikrârını merkūmân Yako ve Arslan bi’l-muvâcehe tasdîk eylediklerinden 
sonra mezbûrlar dahi meblağ-ı mezbûr iki bin beş yüz guruşu târih-i kitâbdan 
yüz gün tamâmına değin te’cîl etmeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’l-hâdî aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Hasan b. Abdullah, Receb Efendi b. Abdi, Yakub b. Kurt, Ali Beşe b. 
Mustafa, Mustafa b. Mahmud, Cafer b. Abdullah ve gayruhüm.

19 [2b-2] Mustafa Çelebi b. Mehmed’in alacağı için Çukacı Yako’yu 
vekil tayin etmesi
Mahmiye-i Kostantıniyye’de Kalenderhâne mahallesi sükkânından ve Merkepçi-
başı oğlu demekle ma‘rûf Mustafa Çelebi b. Mehmed el-Cündî mahfil-i kazâda 
Yahud tâifesinden râfi‘ü’l-kitâb çukacı Yako nâm zimmî muvâcehesinde ikrâr 
ve takrîr-i kelâm edip mahalle-i merkūme[de] Darphâne kurbunda Çiçekçiler 
içinde vâki‘ odalarda sâkin Seyyid Ömer nâm kimesne zimmetinde siyah gulâm 
bahâsından olan iki yüz on aded riyâlî guruş hakkımı mezbûr Seydi Ömer’den ahz 
ve kabza ve bana îsâle ve kabz ve îsâl mütevakkıf olduğu cemî‘ umûra vekîl nasb 
eyledim dedikde ol dahi vekâlet-i mezbûreyi kabûl ve hizmet-i lâzımesin edâya 
ta‘ahhüd etmeğin mâ hüve’l-vâki‘ gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

20 [2b-3, Arapça] Yakobi v. Nikola’nın evini istiğlâl yoluyla Ali Ağa 
Vakfı’na sattığı
Mahmiye-i Galata’da vâki‘ saray-ı sultânî kurbundaki Santa Marika mahallesin-
de sâkin olan Yakobi v. Nikola nâm zimmî, meclis-i şer‘-i Ahmedî’de hâzır olup 
âtiyyü’z-zikr menzilini, medîne-i Ebî Eyyûb el-Ensârî’de vâki‘ merhûm Ali Ağa 
vakfı’na mütevellî olan hâmil-i hâze’l-kitâb Abdurrahman Çelebi b. Habib’e bey‘ 
ettiğini ikrâr ve i‘tirâf etti. Mütevellî-i merkūm da vakf-ı mezbûr malıyla ve istiğlâl 
maksadıyla, zimmî-i mesfûrun işbu akdin kendilerinden sudûruna kadar sâhibi ve 
mâliki olduğu, elinde ve taht-ı tasarrufunda bulundurduğu mahalle-i mezbûrede 
kâin ve bir tarafdan Batista v. Baska mülkü, diğer tarafdan Hamarya v. Yanoli mül-
kü, öteki tarafdan Altıncı Mustafa Çelebi b. Abdullah mülkü ve diğer tarafdan da 
tarîk-i âm ile mahdûd bulunan cemî‘-i mülk menzilini cümle tevâbi‘ ve levâhıkı 
ve kâffe-i menâfi‘ ve merâfıkı ile râyicü’l-vakt on bin akçe semen-i mu‘ayyen-i 
makbûzla ondan iştirâ etti. Bâyi‘-i mezbûrun menzili kirâlamak istemesi üzerine 
mütevellî-i merkūm, ba‘de’t-tahliyye ve’t-tekābuz zeylde mezkûr ayın gurresinden 
üç sene tamâmına üç bin akçe ücret ile menzil-i mezbûru kirâya verdi. Mütevellî-i 
mezbûr vâki‘ ikrârı vicâhen ve şifâhen tasdîk etti. Sonra Batista v. Baska ve Cani v. 
Corco nâm zimmîlerin her biri îcâb ve kabûlü hâvî kefâletle menzil-i mezbûrun 
derkine ve asl-ı meblağ-ı mezbûra kefîl oldu.
Cerâ zâlike ve hurrire fî evâili Cumâdelûlâ li târihi’l-mezbûr.
Şuhûdü’l-hâl: İmâm Hasan Efendi b. Abdi, İmâm Alemüddin Efendi b. Süleyman, 
müezzin el-Hâc Davud b. Mehmed, kayyım Mustafa b. Süheyl, müezzin Mustafa 
b. Yusuf, İmâm Sefer Halîfe b. Veli, Yakub b. Kurd, Cafer b. Abdullah ve gayruhüm

21 [2b-4] Nazar v. Murat’ın babasının mirasından hakkını aldığı
Ermeni tâifesinden Nazar v. Murat nâm emred meclis-i şer‘-i şerîfde ceddi Murat 
v. Serkis nâm Ermeniler ve ceddesi 
Bebeki bt. Serkis nâm Ermeniye muvâcehelerinde ikrâr ve takrîr-i kelâm edip hâlik 
olan babam mezbûr Murat’ın ceddim merkūm Murat ve ammilerim merkūmân 
Vartan ve Tordon ve ceddem mezbûre Bebeki yedlerinde olan muhallefâtından bi 
hasebi’l-irsi’ş-şer‘î bana âid ve râci‘ olan üç bin kırk akçe hisse-i şer‘iyyemi bi’t-
tamâm ve’l-kemâl mezbûrûn yedlerinden alıp kabz edip babam hâlik-i merkūm 
Murat’ın mîrâsına müte‘allik mezbûrlar ile da‘vâ ve nizâ‘ım kalmamışdır eğer 
ba‘de’l-yevm husûs-ı mezbûra müte‘allik benden bi’l-asâle veya vekîlimden bi’l-
vekâle da‘vâ ve nizâ‘ sudûr ederse [3a] lede’l-hükkâm-ı zevi’l-ihtirâm mesmû‘a ve 
makbûle olmaya dediklerinde mukırr-ı merkūm Nazar’ın vech-i meşrûh üzre cârî 
olan ikrârını el-mukarru lehü’l-merkūmûn Murat ve Vartan ve Tordon ve Bebeki 
vicâhen tasdîk ve şifâhen tahkīk edicek mâ hüve’l-vâki‘ gıbbe’t-taleb ketb olundu.
Hurrire fî evâili Cemâziyelevvel li sene seb‘a ve erba‘în ve elf.
Şuhûdü’l-hâl: Fahrü’l-eimme Ömer Efendi b. el-merhûm Abdülkādir Efendi, 
Fahrü’l-cüyûş Şâhin Çavuş b. Abdullah, Ali b. Abdullah er-Râcil, Mehmed Efendi 
el-İmâm, Papa Maşaş, Hırad v. Murat.

22 [3a-1] Hasan Bey b. Ali’nin ev yerini Ali Bey b. Hasan’a sattığı
Sâbıkan vilâyet-i Rumeli’nin Tepedelen kazâsına tâbi‘ Fatice nâm karyeden olup 
hâlâ medîne-i Üsküb’de ve Debbâğ Şâhin mahallesinde sâkin olan Hasan Bey b. Ali 
nâm kimesne meclis-i şer‘-i hatîr-i lâzımü’t-tevkīrde işbu râfi‘ü’l-kitâb Ali Bey b. 
Hasan mahzarında bi’t-tav‘ ikrâr ve i‘tirâf edip karye-i mezbûrda vâki‘ iki tarafdan 
mezbûr Ali Bey mülkü ve iki tarafdan tarîk-i âm ile mahdûd ve mümtâz eşcâr-ı 
müsmire ve gayr-ı müsmireyi müştemil mülk menzil yerimi, cümle tevâbi‘ ve 
levâhıkı ile mezbûr Ali Bey’e fıddî nakd-i râyic fi’l-vakt iki bin akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘i ile bey‘ edip ol dahi vech-i meşrûh 
üzre iştirâ ve kabûl eyledikden sonra semen-i mezbûr iki bin akçeyi mezbûr Ali 
Bey yedinden bi’t-tamâm ahz ve kabz edip mebî‘-i mezbûru mahallinde zabt ve ta-
sarrufa müşterî-i mezbûr Ali Bey’i taslît eyledim ba‘de’l-yevm zikr olunan menzil 
yeri mezbûr Ali Bey’in mülk-i müşterâsı olmuşdur, keyfe mâ yeşâ’ ve yahtâr mu-
tasarrıf olsun dedikde mukırr-ı mezbûr Hasan Bey’in minvâl-i muharrer üzre cârî 
olan ikrârı el-mukarru lehü’l-merkūm Ali Bey vicâhen tasdîk ve şifâhen tahkīk 
etmeğin mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâlis aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa Çelebi b. Mehmed, Sinan b. Hasan, Mehmed Beşe b. Fer-
had, Ali Beşe b. Abdullah, diğer Ali b. Abdullah, Ali Beşe b. Kasım el-Bostânî ve 
gayruhüm.

23 [3a-2] Sinan Ağa b. Mehmed’in ev bağ ve eşyasını İbrahim Çavuş 
b. Yusuf ’a sattığı
Mahmiye-i İstanbul’da merhûme Haseki Sultan câmi‘-i şerîfi kurbunda sâkin 
fahrü’l-emâsil ve’l-a‘yân Sinan Ağa b. Mehmed tarafından bey‘-i âti’z-zikri ikrâra 
vekîl olup hasm-ı câhid mahzarında Kurd Beşe b. Abdullah ve Mehmed Beşe b. 
Kurd şehâdetleri ile şer‘an vekâleti sâbite olan Süleyman Bey b. Ömer mahfil-i 
kazâda işbu sâhibü’l-kitâb İbrahim Çavuş b. Yusuf mahzarında bi’l-vekâle ikrâr-ı 
tâm ve takrîr-i kelâm edip müvekkil-i mezbûr Sinan Ağa Havâss-ı Aliyye kazâsı 
müzâfâtından Terkos nâhiyesine tâbi‘ Hacı Mihaliç nâm karyede vâki‘ cevânib-i 
erba‘ası Mahmud Ağa ve Mehmed Bey mülkleri ve tarîk-i âm ile mahdûd olup 
çiftlik ta‘bîr olunur bir bâb tahtânî ve bir bâb fevkānî odaları ve bir ahırı ve iki an-
bar ve taş duvarı ve eşcâr-ı müsmire-i mütenevvi‘ayı muhteviye hadîkayı müştemil 
olan mülk menzilini, cümle tevâbi‘ ve levâhıkı ile ve hudûd-ı mezbûr dâhilinde 
vâki‘ bir kıt‘a mülk bağını ve menzil-i mezbûrda mevcûd olan iki çift kara sığır 
öküzü ve üç kara sığır ineği ve üç buzağı ve iki danayı ve mükemmel iki kıt‘a 
arabayı ve on kaz ve yirmi tavuğu ve bir sahan ve bir bakraç ve bir kaliçeyi bi 
safkatin vâhidetin mezbûr İbrahim Çavuş’a yirmi bin nakd-i râyic fi’l-vakt fıddî 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘i ile bey‘ ve teslîm 
edip ol dahi vech-i muharrer üzre iştirâ ve tesellüm eyledikden sonra semeni olan 
mezbûrü’n-na‘t yirmi bin akçeyi yedinden bi’t-tamâm ve’l-kemâl ahz ve kabz ey-
ledi ba‘de’l-yevm zikr olunan menzil ve bağ ve eşyâ-i merkūme müşterî-i mezbûr 
İbrahim Çavuş’un mülk-i müşterâsıdır, keyfe mâ yeşâ’ ve yahtâr mutasarrıf olsun 
dedikde vekîl-i mezbûrun ikrâr-ı meşrûhunu mesfûr İbrahim Çavuş vicâhen 
tasdîk ve şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Halil Çelebi b. Sinan, el-Hâc Mahmud b. Hızır, Mehmed Ağa b. 
Hüseyin Ağa, Hüseyin Çelebi b. (  ) el-İmâm, diğer Hüseyin Çelebi b. İsmail el-
Müezzin, Behram Beşe er-Râcil, Mehmed b. İbrahim, Mehmed b. Pîrî, Ali b. ( ), 
Mustafa Beşe b. Ali, Yakub b. Kurd, Mustafa b. Veli ve gayruhüm.

24 [3a-3] Yusuf b. Abdullah’ın mallarının vârisleri 
arasında paylaşılması
Havâss-ı Aliyye kazâsı müzâfâtından Hasköy’de Turşucu Hüseyin Çelebi mahal-
lesinde sâkin iken vefât eden Yusuf b. Abdullah nâm kimesnenin verâseti zevce-i 
metrûkesi ve vârisesi Peymâne bt. Abdullah ile sulbî kebîr oğlu Kenan’a münhasıra 
olduğu mütehakkik oldukdan sonra mezbûr Kenan mahfil-i kazâda işbu râfi‘atü’l-
kitâb mezbûre Peymâne mahzarında ikrâr ve takrîr-i kelâm edip mûrisimiz 
müteveffâ-yı mezbûrun cümle muhallefâtı dört bin iki yüz on akçe olup meblağ-ı 
mezbûrun iki bin akçesini mezbûre Peymâne’nin iki bin akçe mehr-i müecceli 
için ba‘de’s-sübûti’ş-şer‘î ve’t-tahlîfi’l-mer‘î ihrâc eyleyip ve altı yüz akçesi dahi 
müteveffâ-yı mezbûrun techîz ve tekfîni ve sâir mesârif-i lâzımesiyçün ihrâc olu-
nup li ecli’t-taksîm beynimizde bâkī kalan bin altı yüz on akçenin iki yüz on ak-
çesi mezbûre Peymâne’ye sümün hisse-i şer‘iyyesi mukābelesinde verilip meblağ-ı 
bâkī bin akçesini dahi benim hisseme isâbet etmekle ben ahz ve kabz eyleyip 
mûrisimiz müteveffâ-yı mezbûrun muhallefâtına müte‘allik cemî‘ da‘vâdan birbi-
rimizin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik min ba‘d da‘vâ 
ve nizâ‘ımız kalmadı ba‘de’l-yevm bir tarîk ile bi’z-zât ve bi’l-vâsıta da‘vâ sudûr 
ederse lede’l-hükkâm mesmû‘a ve makbûle olmaya dedikde mukırr-ı mezbûr 
Kenan’ın vech-i muharrer üzre cârî olan ikrârını mezbûre Peymâne vicâhen tasdîk 
ve tahkīk etmeğin mâ vaka‘a gıbbe’t-tasdîk ketb olundu.
Fi’l-yevmi’l-âşir min Cemâziyelevvel li sene seb‘a ve erba‘în ve elf.
Şuhûdü’l-hâl: Abdülkerim Efendi el-Kadı, Mehmed b. Süleyman, Mustafa b. Sü-
leyman, Mustafa b. Musa, İbrahim Kethüdâ el-Hatîb, Mehmed Halîfe el-Müezzin, 
el-Hâc Mahmud Beşe, Mustafa Beşe, Mustafa b. Veli.

25 [3b-1] Duka v. Menküli’nin bağını Kiro ve Duka v. Dido’ya sattığı
Vilâyet-i Rumeli’nde Ergirikasrı kazâsına tâbi‘ Sanagoplu nâm karye sâkinlerinden 
Duka v. Menküli nâm zimmî meclis-i şer‘-i hatîr-i lâzımü’t-tevkīrde yine karye-i 
mezbûre sâkinlerinden işbu râfi‘ü’l-kitâb Kiro ve Duka veledey Dido nâm zimmîler 
muvâcehelerinde bi’t-tav‘i’s-sâf ikrâr ve i‘tirâf edip karye-i mezbûrede vâki‘ bir ta-
rafdan Yorgi v. Menküli mülkü ve bir tarafdan Duka v. Dimo tarlası ve bir tarafdan 
kendi harman yerim ve bir tarafdan arsa-i hâliye ile mahdûd ve mümtâz eşcâr-ı 
müsmireyi müştemil tahmînen on beş çapalık mülk bağımı mezbûrân Kiro ve 
Duka’ya fıddî nakd-i râyic fi’l-vakt üç bin iki yüz akçeye bey‘ bi’l-vefâ ile bey‘ edip 
onlar dahi vech-i meşrûh üzre iştirâ ve kabûl eyledikden sonra semen-i mezbûr 
üç bin iki yüz akçeyi mezbûrân Kiro ve Duka yedlerinden bi’t-tamâm ahz ve kabz 
eyledim eğer meblağ-ı mezbûr üç bin iki yüz akçeyi târih-i kitâbdan üç yüz altmış 
gün tamâmına değin edâ etmez isem bey‘-i mezbûr bâtta münkalib olsun zikr 
olunan bağ mezbûrân Kiro ve Duka’nın mülk-i mahzları olsun dedikde gıbbe’t-
tasdîki’ş-şer‘î mâ hüve’l-vâki‘ ketb olundu.
Fi’l-yevmi’r-râbi‘ aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa b. Veli, Ali b. Mustafa, Cafer b. Osman, Kiro v. Miro, Kiro 
v. Menküli, Keto v. Dido, Nikola v. Malo, Nikola v. Duka, Kiko v. Papa Dimo, Kiti 
[v.] Roka, Yorgi [v.] Dimo ve gayruhüm.

26 [3b-2] Duka v. Menküli’nin ev ve bostan yerini Bâli Çavuş 
b. Abdülmennân’a sattığı
Vilâyet-i Rumeli’nde Ergirikasrı kazâsına tâbi‘ Sanagoplu nâm karye sâkinlerinden 
Duka v. Menküli nâm zimmî meclis-i şer‘-i hatîr-i lâzımü’t-tevkīrde fahrü’l-cüyûş 
Bâli Çavuş b. Abdülmennân tarafından husûs-ı âti’z-zikri tasdîka vekîl olup bimâ 
hüve nehcü’s-sübût şer‘an vekâleti sâbite olan Kiko v. Papa Dimo nâm zimmî 
muvâcehesinde bi’t-tav‘ ikrâr ve i‘tirâf edip karye-i mezbûrede vâki‘ bir tarafdan 
Yorgi v. Menküli mülkü ve bir tarafdan Niko v. Dimo mülkü ve iki tarafdan tarîk-i 
âm ile mahdûd ve mümtâz mülk menzilimi ve lede’l-ahâlî ma‘lûmü’l-hudûd olup 
eşcâr-ı müsmire ve gayr-ı müsmireyi müştemil olan mülk bostan yerimi, mezbûr 
Bâli Çavuş’a on üç bin üç yüz akçeye bey‘ bi’l-vefâ ile bey‘ edip ol dahi vech-i 
meşrûh üzre iştirâ ve kabûl eyledikden sonra semen-i mezbûr on üç bin üç yüz 
akçeyi mezbûr Bâli Çavuş yedinden tamâmen alıp kabz eyledim eğer meblağ-ı 
mezbûr on üç bin üç yüz akçeyi târih-i kitâbdan yüz seksen gün tamâmına değin 
edâ etmezsem bey‘-i mezbûr bâtta münkalib olup menzil-i mezkûr ve bostan-ı 
mezbûr merkūm Bâli Çavuş’un mülk-i mahzı olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’r-râbi‘ min Cemâziyelevvel li sene seb‘a ve erba‘în ve elf.
Şuhûdü’l-hâl: Es-Sâbikūn.







27 [3b-3] Uğurlu b. Belhar’ın ev, bağ ve mezraasını Ali Beşe 
b. Budak’a sattığı
Vilâyet-i Anadolu’da Arapkir sancağında Eğin kazâsına tâbi‘ Habtus nâm karye-
den Uğurlu b. Belhar nâm kimesne meclis-i şer‘-i hatîr-i lâzımü’t-tevkīrde işbu 
hâmilü’l-kitâb li ebeveyn karındaşı oğlu Ali Beşe b. Budak mahzarında ikrâr-ı tâm 
ve takrîr-i kelâm edip karye-i merkūmede vâki‘ bir tarafdan Murad b. Hüseyin 
mülkü ve bir tarafı Sevindik nâm kimesne mülkü ve bir tarafı mer‘â ve bir tarafı 
tarîk-i âm ile mahdûd olup iki bâb tahtânî odaları ve sofayı müştemil olan mülk 
menzilimi ve karye-i merkūme sınırı dâhilinde mevâzi‘-i müteferrikada vâki‘ 
inde’l-cîrân her biri ma‘lûmü’l-hudûd olan üç kıt‘a bağlarımı bi cümleti’t-tevâbi‘ 
ve’l-levâhık ve kâffeti’l-menâfi‘ ve’l-merâfık mezbûr Ali Beşe’ye tarafeynden îcâb 
ve kabûlü hâvî bey‘-i bâtt-ı sahîh-i şer‘î ve safka-i vâhide ile bin beş yüz nakd-i 
râyic fi’l-vakt fıddî akçeye bey‘ edip ol dahi iştirâ ve kabûl eyledikden sonra ve 
yine karye-i mezbûre arâzisinden olup mevâzi‘-i adîdede vâki‘ kezâlik her biri 
ma‘lûmü’l-hudûd olan dört kıt‘a tarlalarımın dahi hakk-ı tasarruflarını mezbûr 
Ali Beşe’ye bin beş yüz mezbûrü’n-na‘t akçe mukābelesinde sâhib-i arz ma‘rifetiyle 
tefvîz edip ol dahi tefevvuz ve kabûl eyledikden sonra meblağ-ı mezbûr bin beş 
yüz akçe ile zikr olunan menzil ve bağlarımın semenleri olan bin beş yüz akçe 
ki cem‘an üç bin akçe eder müşterî-i mezbûr Ali Beşe yedinden bi’t-tamâm ve’l-
kemâl ahz ve kabz eyleyip sâlifü’z-zikr menzil ve bağları mahallinde zabt ve 
kabz ve teslîme ve mârrü’z-zikr tarlaları zabt ve tasarrufa müşterî-i mezkûr Ali 
Beşe’yi taslît eyledim ba‘de’l-yevm menzil-i mezbûr ve bağlar mülk-i müşterâsı ve 
mezâri‘-i mezbûr dâhil-i taht-ı tasarrufu olmuşdur, keyfe mâ yeşâ’ ve yahtâr mu-
tasarrıf olsun dedikde mukırr-ı mezbûru cemî‘ ikrâr-ı meşrûhunda el-mukarru 
lehü’l-merkūm Ali Beşe vicâhen tasdîk ve şifâhen tahkīk edicek mâ hüve’l-vâki‘ 
gıbbe’t-taleb ketb olundu.
Fi’l-yevmi’r-râbi‘ aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Mahmud b. Kulu, Oruc b. Dede, Kulu b. Eymir, Kalender b. Yakub, 
Çırak b. Durak, Ali b. Mustafa.

28 [3b-4, Arapça] İbrahim Bey b. Hamza’nın evini istiğlâl ile Şeyh Sefer 
Efendi Vakfı’na sattığı
Medîne-i Hazret-i Ebî Eyyûb el-Ensârî mahallâtından Davud Ağa mahallesinde 
sâkin olan İbrahim Bey b. Hamza nâm kimesne meclis-i şer‘-i şerîfde hâzır olup 
âtiyyü’z-zikr menzilini merhûm Şeyh Sefer Efendi vakfı’na mütevellî olan hâmil-i 
hâze’l-kitâb Sinan Halîfe b. Abdullah’a bey‘ ettiğini ikrâr ve i‘tirâf etti. Mütevellî-i 
mezbûr da vakf-ı mezbûr malıyla ve istiğlâl maksadıyla, merkūm İbrahim Bey’in 
işbu akdin kendilerinden sudûruna kadar sâhibi ve mâliki olduğu, elinde ve taht-ı 
tasarrufunda bulundurduğu mahalle-i mezbûrede kâin bir tarafdan Solakzâde 
Mehmed Çelebi mülkü, diğer tarafdan tarîk-i hâs ve diğer iki tarafdan da tarîk-i 
âm ile mahdûd bulunan cemî‘-i mülk menzilini cümle tevâbi‘ ve levâhıkı ile 
râyicü’l-vakt on beş bin akçe semen-i mu‘ayyen-i makbûzla ondan iştirâ etti. 
Bâyi‘-i mezbûrun menzili kirâlamak istemesi üzerine mütevellî-i merkūm, ba‘de’t-
tahliyye ve’t-tekābuz zeylde mezkûr ayın gurresinden üç sene tamâmına beş bin 
akçe ücret ile menzil-i mezbûru kirâya verdi. Mütevellî-i mezbûr vâki‘ ikrârı 
vicâhen ve şifâhen tasdîk etti. Sonra mahmiye-i Kostantıniyye sur kapılarından 
Edirnekapı hâricinde vâki‘ Emir Buhârî mahallesinde sâkin olan Şeyh Mehmed 
Halîfe b. Şeyh Pîrî, menzil-i mezbûrun kirâ ücretine îcâb ve kabûlü hâvî kefâletle 
kefîl oldu.
Cerâ zâlike ve hurrire fi’l-yevmi’l-hâmis aşere min Cumâdelûlâ sene seb‘a ve 
erba‘în ve elf.
Şuhûdü’l-hâl: Müezzin Murtaza Halîfe b. Mehmed, Mehmed Halîfe b. Ramazan, 
Mustafa Çelebi b. Hasan Efendi, Mehmed Çelebi b. Hasan, Hüseyin Çelebi b. Abdi, 
Şeyhî Çelebi b. Hüseyin, Mehmed Dede b. Abdullah, Oruc Halîfe b. Şaban

29 [3b-5, Arapça] Hâkimin Piri Bey b. Mustafa için usul 
nafakasına hükmettiği
Hâkim, Ebî Eyyûb el-Ensârî mahallâtından Bey Mescidi mahallesinde sâkin ve 
âciz-i  kisb olan Pîrî Bey b. Mustafa nâm kimesnenin nafakası için sulbî kebîr oğlu 
Hüseyin’in üzerine olmak üzre, mezbûr Pîrî’nin talebiyle târih-i kitâbdan i‘tibâren 
yevmî râyicü’l-vakt üç akçe farz ve takdîr etti. Hâkim vakt-i hâcetde meblağ-ı 
mefrûzu istidâne edip vakt-i zaferde mezbûr Hüseyin’e rücû‘ etmesine merkūm 
Pîrî Bey’e izin verdi.
Cerâ zâlike ve hurrire fi’l-yevmi’l-âşir min Cumâdelûlâ sene seb‘a ve erba‘în ve elf.
Şuhûdü’l-hâl: Mustafa Beşe b. Mahmud, Çelebi b. Hamza, Mustafa b. Veli, Ali b. 
Mustafa, Cafer b. Abdullah, Ali b. Mustafa

30 [4a-1] Ali Çelebi ile Mehmed Çelebi b. Mustafa’nın mahsul 
davasında sulh oldukları
Zümre-i râcilînden Ali Çelebi b. (  ) mahfil-i kazâda işbu râfi‘ü’l-kitâb zahrü’l-
emsâl Mehmed Çelebi b. Mustafa mahzarında ikrâr ve i‘tirâf edip bundan akdem 
mezbûr Mehmed Çelebi ile ber vech-i iştirâk kendi tarlasına hınta zer‘ etmişi dik 
hasada geldikde altmış altı araba demedden hâsıl olan üç yüz seksen keyl hınta 
ve samandan mezbûr Mehmed Çelebi ve bi hasebi’l-iştirâk hissem olan hınta ve 
samanı taleb eylediğimde cem‘an üç yüz keyl hınta ve on dört çit saman ikrâr edip 
ikrârı mûcebince zikr olunan üç yüz keyl hınta ve on dört çit samandan bundan 
akdem yüz on dört [keyl] hıntayı mezbûr Mehmed Çelebi’ye olan dört bin beş 
yüz altmış akçe deynim mukābelesinde her keyli kırkar akçeye olmak üzre bey‘ ve 
semenini takās eylediğimden sonra ikrârı üzre bâkī kalan otuz dört keyl hınta ve 
yedi çit samanı ve iddi‘â eylediğim üzeri ziyâdeyi dahi da‘vâ ve taleb eylediğim-
de ol dahi benden dört bin akçe da‘vâ edip beynimizde münâza‘ât-ı şedîde vâkı‘a 
olmuşidi el-hâletü hâzihî muslihûn tavassut edip mâbeynimizi iki bin beş yüz 
akçe üzerine sulh eylediklerinde ben dahi sulh-i mezbûru kabûl ve bedel-i sulh 
olan meblağ-ı merkūm iki bin beş yüz akçeyi merkūm Ahmed Çelebi yedinden 
bi tamâmihî alıp kabz eyledim ba‘de’l-yevm husûs-ı mezbûra müte‘allik da‘vâ ve 
talebden merkūm Mehmed Çelebi’nin zimmetini ibrâ eyledim eğer min ba‘d ben-
den bi’l-asâle ve bi’l-vekâle husûs-ı merkūm için da‘vâ ve taleb sudûr ederse lede’l-
hükkâm mesmû‘a olmaya dedikde mukırr-ı merkūm alâ hâlihî ikrâr-ı meşrûhunu 
el-mukarru lehü’l-merkūm Mehmed Çelebi vicâhen ve şifâhen [tasdîk] eyledik-
den sonra merkūm Ali Çelebi dahi zikr olunan dört bin akçe da‘vâsından mezbûr 
Ali Çelebi’nin zimmetini ibrâ edicek mâ hüve’l-vâki‘ gıbbe’t-taleb ketb olundu.
Hurrire fî evâsıtı Cemâziyelevvel li sene seb‘a ve erba‘în ve elf.
Şuhûdü’l-hâl: Zahrü’l-etıbbâ Ahmed Efendi Tabîb-i sultânî, sahhâf Hızır Efendi 
b. Zeyneddin, sahhâf Mehmed Efendi, el-Hâc Hüseyin b. Hasan, İbrahim Çelebi 
b. Mehmed, Ali ( ).

31 [4a-2] Ahmed b. Mustafa ile kardeşi Mehmed arasındaki 
miras meselesi
Medîne-i Hazret-i Ebî Eyyûb el-Ensârî mahallâtından Takyecibaşı mahallesinde 
sâkin Ahmed b. Mustafa nâm kimesne mahfil-i kazâda karındaşı Mehmed nâm 
kimesne muvâcehesinde ikrâr ve takrîr-i kelâm edip bundan akdem müteveffât 
olan vâlidem Âişe nâm hâtunun metrûkâtından olmak üzre karındaşım mezbûr 
Mehmed’den bir kırmızı atlas kaftan iddi‘â edip ol dahi vâlidem müteveffât-ı 
merkūme Âişe Hâtun bana hâl-i hayâtında hibe ve temlîk ve teslîm eylemiş idi 
deyû cevâb verip beynimizde münâza‘ât-ı kesîre ve muhâsamât-ı adîde vâki‘ ol-
muşidi el-hâletü hâzihî zikr olunan kaftan da‘vâsından ve bi’l-cümle vâlidem 
müteveffât-ı mezbûre metrûkâtına müte‘allik da‘vâ-yı husûmâtdan karında-
şım mezbûr Mehmed’in zimmetini ibrâ eyledim ba‘de’l-yevm husûs-ı mezbûra 
müte‘allik benden bi’l-asâle veya vekîlimden bi’l-vekâle da‘vâ ve taleb sudûr eder-
se lede’l-hükkâmi’l-kirâm mesmû‘a ve makbûle olmaya dedikden sonra mezbûr 
Mehmed dahi meclis-i şer‘de vâlidem müteveffât-ı merkūmenin metrûkâtına 
müte‘allik mezbûr Ahmed ile da‘vâ ve nizâ‘ım yokdur deyicek her biri âharın 
vech-i meşrûh üzre cârî olan ikrârını bi’l-muvâcehe tasdîk ve bi’l-müşâhede 
tahkīk edicek mâ vaka‘a bi’t-taleb ketb olundu.
Hurrire fi’l-yevmi’s-sâdis aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Derviş Çelebi b. Ramazan, Ahmed Beşe b. Ahmed, İsmail b. (  ), 
Mahmud b. İvaz, Mehmed b. Abdi, Murad b. Abdullah, Mustafa b. Mehmed, Ka-
lender b. Süleyman, Ramazan b. Durmuş, el-Hâc Sübhânverdi b. Mehmed.

32 [4a-3] Hasan Beşe b. Abdullah’ın ev bağ ve tarlaların kendine ait 
hissesini Mehmed Beşe b. Hüseyin’e sattığı
Vilâyet-i Rumeli’nde Opar kazâsına tâbi‘ Düşehri nâm karye sâkinlerinden Ha-
san Beşe b. Abdullah nâm kimesne mahfil-i kazâda li ebeveyn karındaşı oğlu 
hâmil-i hâze’l-kitâb Mehmed Beşe b. Hüseyin mahzarında ikrâr-ı tâm ve takrîr-i 
kelâm edip karye-i merkūmede vâki‘ bir tarafı Aydınoğulları mülkü ve bir tarafı 
Seferoğulları tarlası ve bir tarafı dere ve bir tarafı tarîk-i âm ile mahdûd ve bir bâb 
tahtânî odası ve çardağı ve muhavvatayı müştemil olan mülk menzilimin nısf-ı 
şâyi‘ini ve hudûd-ı mezbûre dâhilinde vâki‘ tahmînen üç dönüm mülk bostanımın 
dahi nısf-ı şâyi‘ini ve yine kazâ-i mezbûreye tâbi‘ Hırsovi nâm karye arâzisinde 
vâki‘ bir tarafı Ali b. Kasım bağı ve bir tarafı Osman b. Mehmed bağı ve bir tarafı 
Aydın b. Hızır bağı ve bir tarafı dere ile mahdûd tahmînen sekiz çapalık bir kıt‘a 
mülk bağımın dahi nısf-ı şâyi‘ini [ve] beynimizde ma‘lûm bir re’s kara sığır ökü-
zünü ve bir re’s sarı erkek katırımı mezbûr Mehmed Beşe’ye tarafeynden îcâb ve 
kabûlü hâvî bey‘-i bâtt-ı sahîh-i şer‘i ile altı bin nakd-i râyic fi’l-vakt fıddî akçeye 
bey‘ edip ol dahi iştirâ ve kabûl eyledikden sonra karye-i mezbûre Düşehri sını-
rında mevâzi‘-i adîdede vâki‘ her biri inde’l-cîrân ma‘lûmü’l-hudûd olan yirmi 
kıt‘a tarlalarımın dahi nısf-ı şâyi‘inin hakk-ı tasarrufunu sâhib-i arz ma‘rifetiyle 
mezbûrü’n-na‘t iki bin akçe mukābelesinde tefvîz edip ol dahi tefevvuz ve kabûl 
eylediğinden sonra mukābele-i tefvîzde olan iki bin akçe ile emlâk-i mezbûrenin 
semeni olan altı bin akçe ki cem‘an sekiz bin akçe eder mezbûr Mehmed Beşe’nin 
yedinden bi’t-tamâm ahz ve kabz eyleyip emlâk-i mezbûreyi mahallinde zabt 
ve teslîme ve mezâri‘-i mezbûreyi zabt ve tasarrufa müşterî-i mezbûr Mehmed 
Beşe’yi taslît eyledim dedikde gıbbe’t-tasdîki’ş-şer‘î vicâhen mâ vaka‘a bi’t-taleb 
ketb olundu.
Fi’l-yevmi’l-hâmis min Cemâziyelevvel li sene seb‘a ve erba‘în ve elf.
Şuhûdü’l-hâl: İbrahim Beşe b. Mehmed, Sinan Beşe b. Abdullah, Ali Beşe b. Sefer, 
Hasan Beşe b. Abdullah, Mehmed Beşe b. (  ), Hasan b. İbrahim, Ali b. Hamza, 
Mustafa b. Ali.







33 [4a-4] Cafer Paşa Vakfı’nın eski mütevellisi Mehmed Çelebi 
b. Mehmed’in vakfa borçlu olduğu
Medîne-i Hazret-i Ebî Eyyûb el-Ensârî’de vâki‘ merhûm Cafer Paşa vakfı’na sâbıkan 
mütevellî olan Çene Mehmed Çelebi b. Mehmed mahfil-i kazâda vakf-ı mezbûra 
hâlâ mütevellî olan râfi‘ü hâze’l-kitâb Mehmed Beşe b. Hamza muvâcehesinde bi 
tav‘ihî ikrâr ve i‘tirâf edip vakf-ı mezbûre merkūm Mehmed Beşe berât-ı âlîşân ile 
mütevellî olmağla mâl-ı vakf-ı mezbûru mütevellî-i mezbûra teslîm eylediğimde 
asl-ı mâl-ı vakıfdan zimmetimde elli beş [bin] dört yüz akçe zuhûr edip [4b] hâlâ 
beş bin akçesini mütevellî-i mezbûra edâ edip zimmetimde elli bin dört yüz akçe 
kalmışdır meblağ-ı mezbûr elli bin dört yüz akçe ki te’kîden li aslihî ve tavzîhan li 
küllihî nısfı yirmi beş bin iki yüz akçe eder vakf-ı mezbûra vâcibü’l-edâ lâzımü’l-
kazâ deynimdir dedikde mütevellî-i sâbık Mehmed Çelebi’nin ikrâr-ı meşrûhunu 
mütevellî-i cedîd Mehmed Beşe vicâhen tasdîk ve şifâhen tahkīk edicek mâ hüve’l-
vâki‘ hıfzan li’l-makāl ketb olundu.
Hurrire fi’l-yevmi’s-sâdis aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Mehmed Beşe b. Abdullah, Mustafa Çelebi b. Ali, Veli Halîfe b. İsa 
el-Kâtib, Mustafa Çelebi b. Hasan, Mustafa Ağa b. Süleyman Çelebi, Osman Çe-
lebi b. ( ), Mustafa b. Süheyl el-Kayyım, Sefer Halîfe b. Veli el-İmâm, Cafer b. Ab-
dullah ve gayruhüm.

34 [4b-1] Yeniden yapılan Bâli Hoca Mescidi’nin ne kadara mal 
olduğuna dair battal hüküm
[Derkenâr:] Bu hüccet yanlış olmağla bu mahalde battâl çekilip on iki varak aşağı 
kayd olunmuşdur gaflet olunmaya.
&lt;&lt;Medîne-i Hazret-i Ebî Eyyûb el-Ensârî -radiye anhu Rabbuhü’l-Bârî- 
mahallâtından Sivripınar nâm mahalde vâki‘ merhûm Bâli Hoca[‘nın] binâ eyle-
diği tahtadan çatma mescid-i şerîfin mahallesi bi’l-külliye harâb olmağla mescid-i 
mezbûr sahrâda kalıp vechen mine’l-vücûh ikāmet-i salât olunmak imkân olmadı-
ğından gayrı içinde ba‘zı ehl-i fesâd hilâf-ı şer‘-i şerîf nice ef ‘âl-i kabîha eyledikleri 
ecilden mescid-i mezbûr mahall-i merkūmdan ref ‘ olunup medîne-i mezbûrede 
Câmi‘-i Kebîr ile Çavuş Kasım câmi‘i mâbeyninde vâki‘ merhûme Hânende Hâtun 
mu‘allimhânesi etrâfında sâkin olan müslümanların bir mescide ihtiyâcları olma-
ğın her biri meclis-i şer‘de eyyâm-ı matarda ve şitâda Câmi‘-i Kebîr ile Çavuş Ka-
sım câmi‘i’ne varmada usret çekeriz mahallemizin bir mescid-i şerîfe ihtiyâcı mu-
karrerdir dediklerinde mescid-i mezbûr mu‘allimhâne-i merkūmenin hareminde 
müstağnî-anh olan arsa üzerine mütevellî ma‘rifetiyle vaz‘ olundukdan sonra zikr 
olunan mescid-i şerîf mu‘allimhâne ve sâlifü’z-zikr mu‘allimhâne mescid-i şerîf 
olmak fermân olunan mescid-i şerîf ve mu‘allimhânenin mütevellîsi olan Hüseyin 
Çelebi mescid-i mezbûru mahall-i merkūmda binâ ve mu‘allimhâne edip ve zikri 
sebk eden mu‘allimhâneyi mescid-i şerîf eyledikde vâki‘ olan harc ve sarfı tahmîn 
ve takvîm olunmak taleb eylemeğin savb-ı şer‘-i kavîmden mevlânâ Mustafa 
Efendi irsâl olunup ol dahi hâssa mi‘mârlardan üstâd Musli Çelebi b. Hüsamed-
din ve zeyl-i kitâbda muharrerü’l-esâmî olan müslimîn ile zikr olunan mescid-i 
şerîf ve mu‘allimhânenin üzerine varıp keşf ve müşâhede eylediklerinde mescid-i 
mezbûrun meremmet olunan sakfının ve nısfı tuğla döşemesi ve mihrâbı ve tavanı 
ve nakkāşı ve mahfili ve sâir meremmâtı için ba‘de’l-mesâha ve’t-takvîm dört bin 
sekiz yüz seksen sekiz ve yine mescid-i mezbûrun minâresi için cem‘an bin dört 
yüz akçe ve mu‘allimhânenin binâ ve ta‘mîr olunan sakfı ve döşemesi ve nerdübânı 
ve ocak duvarı ve yer yüzüne çıkınca taşdan temel duvarı ve bahçe tarafında tu-
tulan perde tavanı ve nakkāşı ve kireç sıvası için kezâlik mesâha ve takvîm olun-
dukdan sonra cem‘an dört bin dört yüz akçe tahmîn olunup zikr olunan mescid-i 
şerîf ve mu‘allimhâneye harc ve sarf olunan meblağ cem‘an on bin altı yüz seksen 
sekiz akçe olup mi‘mâr-ı mezbûr ve sâir ahâlî-i vukūf minvâl-i meşrûh üzre icmâ‘ 
ve ittifâk ettiklerini mevlânâ-yı mezbûr mahallinde ketb ve tahrîr ba‘dehû meclis-i 
şer‘de alâ vukū‘ihî ihbâr ve takrîr [etmeğin] mâ vaka‘a gıbbe’t-taleb ketb olundu.
Hurrire fî evâili Rebî‘ulâhir li sene seb‘a ve erba‘în ve elf.
Şuhûdü’l-hâl: Şeyhzâde Mehmed Çelebi b. Mahmud, Mustafa Çelebi b. ( ), Derviş 
Çelebi b. Ali, Mehmed b. Abdi, Mustafa b. Abdullah, Osman b. Abdullah, Hasan 
Halîfe b. Mehmed, Mahmud Halîfe b. ( ), İbrahim b. Tayyib, Cafer b. Abdullah&gt;&gt;.

35 [4b-2] Fâtıma bt. Yusuf ’un evini Kâmuran bt. Abdullah’a sattığı
Mahrûse-i Bursa mahallâtından Yeşil İmâret mahallesinde sâkine Fâtıma bt. Yusuf 
nâm hâtun tarafından menzil-i âti’z-zikri bey‘a ve semenini ahz ve kabz ve ken-
diye îsâle vekîl olup hasm-ı câhid mahzarında ber nehc-i şer‘î üzre vekâleti sâbite 
olan li ebeveyn karındaşı Ahmed Çelebi meclis-i şer‘-i hatîr-i lâzımü’t-tevkīrde 
işbu râfi‘atü’l-kitâb Kâmuran bt. Abdullah nâm hâtun mahzarında bi’l-vekâle 
ikrâr-ı tâm ve takrîr-i kelâm edip müvekkile-i mezbûrenin medîne-i Hazret-i Ebî 
Eyyûb el-Ensârî mahallâtından Evlice Baba mahallesinde vâki‘ bir tarafı İskender 
Bey mülkü ve bir tarafı Yazıcı Mehmed Çelebi mülkü ve bir tarafı Handan Bey 
mülkü ve bir tarafı tarîk-i âm ile mahdûd olup iki bâb fevkānî ve üç bâb tahtânî 
odaları ve bi’r-i mâyı ve ayazmayı ve kenîfi ve muhavvata-i zât-ı eşcâr-ı müsmi-
re ve gayr-ı müsmireyi müştemil olan mülk menzilini, cümle tevâbi‘ ve levâhıkı 
ile mezbûre Kâmuran tarafından îcâb ve kabûlü hâvî bey‘-i bâtt-ı sahîh-i şer‘î ile 
sekiz bin nakd-i râyic fi’l-vakt fıddî akçeye vekâleten bey‘ ve teslîm edip ol dahi 
vech-i meşrûh üzre iştirâ ve kabûl eyledikden sonra semeni olan meblağ-ı mezbûr 
sekiz bin akçeyi müvekkile-i mezbûra îsâl etmek için mezbûre Kâmuran yedin-
den bi’t-tamâm ve’l-kemâl ahz ve kabz eyledim ba‘de’l-yevm menzil-i mezbûrda 
müvekkile-i merkūmenin alâka ve medhali kalmayıp mezbûre Kâmuran’ın mülk-i 
müşterâsı olmuşdur, keyfe mâ yeşâ’ ve tahtâr mutasarrıfa olsun dedikde vekîl-i 
mezbûru cemî‘ ikrâr-ı meşrûhunda mezbûre Kâmuran vicâhen tasdîk ve şifâhen 
tahkīk edicek mâ hüve’l-vâki‘ gıbbe’t-taleb ketb olundu.
Fi’l-yevmi’l-hâmis aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Mehmed Efendi b. Ali, el-Hâc Mehmed b. Osman, Ömer b. Musa, 
Mehmed Çelebi b. Yusuf, Hasan b. Yağmur, Mustafa Beşe b. Mehmed el-Muhtesib, 
Mustafa b. Veli, Yakub b. Kurd, Cafer b. Abdullah ve gayruhüm.

36 [5a-1] Şaban b. Ali’nin Mehmed b. Murad’ı yaralamadığı
Medîne-i Hazret-i Ebî Eyyûb el-Ensârî mahallâtından el-Hâc Hüsrev mahallesi 
sâkinlerinden Mehmed b. Murad nâm kimesne meclis-i şer‘-i hatîr-i lâzımü’t-
tevkīrde mahmiye-i Kostantıniyye hısnı ebvâbından Ortakapısı dâhilinde Ali 
Paşa-yı Atîk mahallesinde sâkin işbu hâmilü’l-kitâb Şaban b. Ali nâm kimesne 
mahzarında üzerine takrîr-i da‘vâ edip mezbûr Şaban târih-i kitâbdan üç ay mu-
kaddem gece ile sâkin olduğum menzilime girip beni bıçak ile başıma ve arkamda 
sol küreğimin üzerine urup mecrûh etmişdir bi hasebi’ş-şer‘ suâl olunup ihkāk-ı 
hak olunması matlûbumdur dedikde gıbbe’s-suâl ve akībe’l-inkâr müdde‘î-i 
mezbûr Mehmed’in müdde‘âsına mutâbık beyyine taleb olundukda ityân-ı bey-
yineden izhâr-ı acz edip istihlâf etmeğin mezbûr Şaban mezbûr Mehmed’i vech-i 
meşrûh üzre urup mecrûh etmediğine yemîn billâhi’l-aliyyi’l-azîm eylediğin-
den sonra mahalle-i mezbûre Ali Paşa-yı Atîk sükkânından olup zeyl-i kitâbda 
mastûrü’l-esâmî olan müslimîn ve sâirleri mezbûr Şaban’ın bu âna değin sû-i 
hâlini görmedik, her vechile ef ‘âl ve akvâlinden şâkirleriz deyû hüsn-i hâlini alâ 
tarîki’ş-şehâde ihbâr eylediklerinde mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’s-sâdis min Cemâziyelevvel li sene seb‘a ve erba‘în ve elf.
Şuhûdü’l-hâl: Mehmed b. Ahmed el-Müezzin, Hasan b. Ahmed, Kurd Beşe b. 
Mustafa, es-Seyyid Abdülkādir Efendi, Hasan Beşe b. İvaz er-Râcil, Kasım Beşe b. 
Hasan, Hasan b. Osman ve gayruhüm.

37 [5a-2] Niko v. Papa Duka’nın evini Dimo v. Diyo’ya sattığı
Vilâyet-i Rumeli’nde Ergirikasrı kazâsına tâbi‘ Lotoşta nâm karye sâkinlerinden 
Niko v. Papa Duka nâm zimmî meclis-i şer‘-i hatîr-i lâzımü’t-tevkīrde işbu 
hâmilü’s-sifr Dimo v. Diyo nâm zimmî muvâcehesinde bi’t-tav‘ ikrâr ve i‘tirâf edip 
karye-i mezbûrede vâki‘ bir tarafdan Kiti v. Duka ve bir tarafdan Duka v. Yani 
mülkü ve bir tarafdan Seyran Çavuş mülkü ve bir tarafdan Duka v. Yani tarlası ile 
mahdûd ve mümtâz bir bâb fevkānî beyti ve altında ahırı ve zât-ı eşcâr-ı müsmi-
re ve gayr-ı müsmire muhavvatayı ve harman yerini müştemil mülk menzilimi 
mezbûr Dimo’ya fıddî nakd-i râyic fi’l-vakt iki bin beş yüz akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘i ve safka-i vâhide ile bey‘ edip ol dahi 
vech-i meşrûh üzre iştirâ ve kabûl eyledikden sonra semeni mezbûr iki bin beş yüz 
akçeyi mezbûr Dimo yedinden tamâmen alıp kabz [edip] mebî‘-i mezbûru mahal-
linde zabt ve tasarrufa müşterî-i mezbûr Dimo’yu taslît eyledim ba‘de’l-yevm zikr 
olunan menzil Dimo’nun mülk-i müşterâsı olmuşdur, [keyfe mâ] yeşâ’ ve yahtâr 
mutasarrıf olsun dedikde mukırr-ı mezbûr Dimo’nun minvâl-i muharrer üzre cârî 
olan ikrârını el-mukarru lehü’l-merkūm Dimo vicâhen tasdîk ve şifâhen tahkīk 
edicek mâ hüve’l-vâ[ki‘] gıbbe’t-taleb ketb olundu.
Hurrire fi’l-yevmi’s-sâmin aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Ali b. Mustafa, Mustafa b. Veli, Cafer b. Abdullah, Harkop v. Niko, 
Yani v. Papa Duka, Duka [v.] Yani, Duka [v.] Dimo, Yorgo v. Kiti, Niko [v.] Kiti, 
Niko [v.] Danyal, Paroş [v.] Nikola, Duka v. Yani, Yorgo [v.] Yani.

38 [5a-3] Halil Beşe b. Hüseyin’in Mehmed Çelebi b. Abdullah’a olan 
borca kefil olması
Gemici tâifesinden Halil Beşe b. Hüseyin nâm kimesne mahfil-i kazâda râfi‘ü 
hâze’l-kitâb Mehmed Çelebi b. Abdullah muvâcehesinde bi tav‘i[hî] ikrâr ve i‘tirâf 
edip mezbûr Mehmed Çelebi’ye karz-ı şer‘îden vâcibü’l-edâ ve lâzımü’l-kazâ sekiz 
bin akçe deynim vardır dedikde mukırr-ı merkūm Halil’in vech-i meşrûh üzre 
cârî olan ikrârını el-mukarru lehü’l-merkūm Mehmed Çelebi vicâhen tasdîk ve 
şifâhen tahkīk eyledikden sonra meblağ-ı mezbûra tarafından emr ve kabûlü 
hâviye kefâletle mezbûr Halil’in zevcesi Fâtıma bt. Hüseyin nâm hâtun kefîl bi’l-
mâl olmağın mâ hüve’l-vâki‘ hıfzan li’l-makāl ketb ve imlâ olundu.
Hurrire fi’l-yevmi’s-sâbi‘ aşer min Cumâdelûlâ târihihi’l-mezbûr.
Şuhûdü’l-hâl: Şaban Çelebi b. ( ), Ahmed Reis b. el-Hâc Hasan, Hüseyin b. Hasan, 
Yakub b. Kurd, Ali Beşe b. Abdullah, Cafer b. Abdullah, Mustafa.

39 [5a-4] Âişe’nin mallarının vârisleri arasında taksimi
Mahmiye-i Kostantıniyye ebvâbından Topkapısı hâricinde vâki‘ merhûm Takyeci 
İbrahim Çavuş Câmi‘-i şerîfi mahallesinde sâkine iken bundan akdem fevt olan 
Âişe nâm müteveffânın verâseti zevc-i metrûkü Ali b. Mehmed ve babası Receb b. 
Abdullah nâm kimesneleri ve sagīre kızı Fâtıma’ya ve anası Zamâne bt. Abdullah 
nâm hâtuna mün[ha]sıra olup kable’l-kısme mezbûre Fâtıma dahi müteveffât olup 
verâseti babası mezbûr Ali’ye ve ceddesi mezbûre Zamâne’ye münhasıra olduk-
dan sonra merkūm Receb tarafından husûs-ı âti’z-zikre vekîl olup vekâleti Mus-
tafa b. Mehmed ve Mehmed b. Mustafa nâm kimesneler şehâdetleriy[l]e sâbite 
olan oğlu İbrahim nâm kimesne mahfil-i kazâda râfi‘ü hâze’l-kitâb merhûm Ali 
muvâcehesinde bi’l-vekâle ikrâr ve i‘tirâf edip müvekkilim mezbûr Receb tarafın-
dan kızı müteveffât-ı merkūme Âişe’nin on üç sehme münkasim olan münâsahası 
mes’elesinden bi hasebi’l-irsi’ş-şer‘î kendiye isâbet eden iki sehim hissesi 
mukābelesinde zevci merkūm Ali yedinde olan yirmi dört bin akçe terekesinden 
üç bin otuz akçe hisse-i şer‘iyyesini merkūm Ali yedinden bi’t-tamâm vekâletim 
hasebiyle alıp kabz eyledim ba‘de’l-yevm bir akçe ve bir habbe hakkı kalmayıp kızı 
mezbûre Âişe’nin ve ba‘dehû müteveffât olan kızı mezbûre Fâtıma’nın minvâl-i 
sâbık üzre on üç sehme münkasim olan münâsahası mes’elelerinden bi hasebi’l-
irsi’ş-şer‘î bana isâbet eden üç sehim hisse-i şer‘iyyem mukābelesinde merkūm Ali 
yedinde olan yirmi dört bin akçe terekelerinden beş bin beş yüz elli akçe hisse-i 
şer‘iyyemi mezbûr Ali yedinden bi tamâmihî ahz ve kabz eyledim ba‘de’l-yevm 
kızım mezbûre Âişe ve kızı merkūme Fâtıma’nın verâsetlerine müte‘allik bir 
akçe hakkım kalmayıp ve da‘vâ ve nizâ‘ım dahi yokdur deyicek vekîl-i merkūm 
İbrahim’in ve mukırra-i merkūme Zamâne’nin bi’l-vekâle ve bi’l-asâle cârî olan 
ikrâr-ı meşrûhları merkūm Ali vicâhen tasdîk edicek mâ vaka‘a bi’t-taleb ketb 
olundu.Târihuhü’l-mezbûr.
Şuhûdü’l-hâl: Osman Beşe b. Ahmed, Mustafa Beşe b. Abdullah, İbrahim Beşe b. 
Mustafa, Yakub b. Kurd.

40 [5b-1] Mehmed Çelebi b. Mehmed’in Cafer Paşa Vakfı’na 
borçlu olduğu
Medîne-i Hazret-i Ebî Eyyûb el-Ensârî’de vâki‘ merhûm Cafer Paşa vakfı’na 
sâbıkan mütevellî olan Çene Mehmed Çelebi b. Mehmed mahfil-i kazâda 
vakf-ı mezbûra hâlâ mütevellî olan râfi’u hâze’l-kitâb Mehmed Beşe b. Hamza 
muvâcehesinde bi tav‘ihî ikrâr ve i‘tirâf edip vakf-ı mezbûr malından hâlâ zim-
metimde târih-i kitâb şehri gurresinden yüz elli gün tamâmına müeccel vâcibü’l-
edâ ve lâzımü’l-kazâ deynim olan otuz bin akçe mukābelesinde medîne-i 
mezbûre mahallâtından Takyeci Paşa mahallesinde vâki‘ bir tarafdan kızım Âişe 
nâm hâtun mülkü ve bir tarafdan İbrahim nâm kimesne mülkü ve bir tarafdan 
mezaristân ve taraf-ı râbi‘i tarîk-i âm ile mahdûd mülk-i mahzım olan menzilimi, 
bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık rehin vaz‘ edip 
şe’n-i akāra sâlih olan vech üzre mütevellî-i mezbûr Mehmed Beşe’ye teslîm ey-
ledim dedikde merkūm Mehmed Çelebi’nin vech-i meşrûh üzre cârî olan ikrârı 
mütevellî-i mezbûr Mehmed Beşe vicâhen tasdîk ve şifâhen tahkīk ettiğinden 
sonra menzil-i mezbûrun derkine işbu hâzır bi’l-meclis olan Ebûbekir Çavuş b. 
Mustafa nâm kimesne emr ve kabûlü hâviye kefâlet ile kefîl olmağın mâ hüve’l-
vâki‘ gıbbe[‘t-taleb] ketb olundu.
Hurrire fi’l-yevmi’s-sâbi‘ aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Abdurrahman Çelebi b. Habib el-Hammâmî, İbrahim Çavuş b. Ha-
san, Sefer Halîfe b. Veli, Cafer b. Abdullah.

41 [5b-2] İstefan v. Andriye’nin bağını Yorgi v. Paros’a sattığı
Havâss-ı Refî‘a kazâsı müzâfâtından Küçükçekmece nâhiyesine tâbi‘ Ayastefanos 
nâm karyeden İstefan v. Andriye nâm zimmî mahfil-i kazâda işbu hâmilü’l-kitâb 
Yorgi v. Paros nâm zimmî muvâcehesinde ikrâr edip karye-i mezbûrede vâki‘ bir 
tarafı Dimitraki v. Papa Yani bağı ve bir tarafı Papa Velisar[i] v. Dimitri bağı ve 
bir tarafı Koyran nâm zimmî bağı ve bir tarafı Aleksandri tarlası ile mahdûd 
tahmînen üç dönüm bir kıt‘a mülk bağımı mezbûr Yorgi’ye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile altı yüz elli nakd-i râyic fi’l-vakt fıddî 
akçeye bey‘ ve teslîm edip ol dahi vech-i muharrer üzre iştirâ eyledikden sonra 
semeni olan meblağ-ı mezbûr iki bin altı yüz elli akçeyi yedinden bi’t-tamâm ve’l-
kemâl ahz ve kabz eyledim ba‘de’l-yevm zikr olunan bağ mezbûr Yorgi’nin mülk-i 
müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î vicâhen mâ vaka‘a bi’t-taleb ketb olundu.
Fi’l-yevmi’s-sâmin aşer min Cemâziyelevvel li sene seb‘a ve erba‘în ve elf.
Şuhûdü’l-hâl: Yakub Çelebi b. Kurd, Mustafa Çelebi b. Veli, Ali Beşe b. Mustafa, 
Papa Yani v. Dimitri, Bonvari v. Deveci, Satak? v. İstefani, Nikola v. Todori, Dimo 
v. Dimitri ve gayruhüm.

42 [5b-3] Mustafa Beşe’nin Veli Beşe b. Hüseyin’e olan borcunun 
terekesinden ödenmesi
Zümre-i râcilînden Veli Beşe b. Hüseyin mahfil-i kazâda bundan akdem fevt olan 
Mustafa Beşe nâm müteveffânın sagīr oğulları Hüseyin ve Mehmed ve Ahmed 
ve sagīre Râbia’ya kıbel-i şer‘den mansûbe vasîleri olup müteveffâ-yı merkūmun 
muhallefâtına vâzı‘atü’l-yed olan zevcesi Kerime bt. Ali nâm hâtun tarafından 
husûs-ı âti’z-zikre vekîl olup nehc-i şer‘î üzre vekâleti sâbite olan Ahmed b. Ab-
dullah muvâcehesinde üzerine takrîr-i da‘vâ edip müteveffâ-yı mezbûr Mus-
tafa Beşe hâl-i hayâtında ve kemâl-i sıhhatinde benden beş bin akçe istikrâz 
ve kabz edip vilâyet-i Rumeli’nde İshakçı nâzırı olup gāib ani’l-meclis olan 
Mehmed Çavuş’dan kabûlüne mevkūf havâle ile beş bin akçeyi bana vermekle 
havâle-i mezbûre tamâm olmayıp merkūm Mustafa Beşe dahi müteveffâ olmağla 
meblağ-ı merkūm zimmetinde kalmışdır hâlâ meblağ-ı mezbûru metrûkâtından 
taleb ederim suâl olunsun dedikde gıbbe’s-suâl vekîl-i merkūm husûs-ı mezbûru 
bi’l-külliye münkir olıcak müdde‘î-i merkūm Veli Beşe’den da‘vâsına muvâfık 
beyyine taleb olundukda zümre-i râcilînden olup yirmi üçüncü ağa bölüğün-
den Mustafa Beşe b. Abdullah ve İsmail b. Mustafa nâm kimesne li ecli’ş-şehâde 
meclis-i şer‘a hâzırân olup işhâd olunduklarında, fi’l-hakīka müteveffâ-yı 
mezbûr Mustafa Beşe hâl-i hayâtında bizim huzûrumuzda müdde‘iye-i mezbûre 
Veli Beşe’den beş bin akçe istikrâz ve kabz eyleyip merkūm Mehmed Çavuş’un 
kabûlüne mevkūfdur deyû her biri edâ-i şehâdet-i şer‘iyye eylediklerinde gıbbe 
ri‘âyeti şerâiti’l-kabûl şehâdetleri hayyiz-i kabûlde vâkı‘a oldukdan sonra mezbûr 
Veli Beşe’ye meblağ-ı mezbûr beş bin akçeden müteveffâ-yı mezbûr Musta-
fa Beşe tarafından ve merkūm Mustafa tarafından ve merkūm Mehmed Çavuş 
tarafından küllen ve ba‘zan istîfâ eylemediğine yemîn teklîf olundukda ol dahi 
alâ vefki’l-mes’ûl yemîn billâhi’l-aliyyi’l-azîm etmeğin vekîl-i mezbûr Ahmed’e 
meblağ-ı mezbûr beş bin akçeyi mezbûr Veli Beşe’ye edâya tenbîh olunup mâ 
vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Receb Efendi b. Abdi, Mustafa Beşe b. Mehmed, Ali Beşe b. Mustafa, 
Yakub b. Kurd, Mustafa b. Veli.

43 [6a-1, Arapça] Hâkimin Ahmed ve Ümmühani adlı küçüklere nafaka 
takdir ettiği
Hâkim, medîne-i Hazret-i Ebî Eyyûb el-Ensârî mahallâtından Uluca Baba ma-
hallesinde sâkin iken bundan akdem vefât eden Sinan nâm kimesnenin Ahmed 
ve Ümmühâni nâm sagīreyninin nafaka, kisve ve sâir havâic-i zarûriyyeleri için, 
mahalle-i mezbûrede sâkine olan hâmile-i hâze’l-kitâb Sitti bt. Pîrî nâm nineleri 
ve hâdinelerinin talebiyle zeylde mezkûr târihden i‘tibâren her birisi için yevmî 
râyicü’l-vakt üçer akçe olmak üzre cem‘an altı akçe farz ve takdîr etti. Hâkim buna 
ilâveten vakt-i hâcetde istidâne edip sagīreyni mezbûreyni taleb ve ahz hakkı kim-
lere âidse o kimesnelere vakt-i zaferde rücû‘ etmek üzre mezbûre Sitti hâtuna izin 
verdi.
Cerâ zâlike ve hurrire fî gurreti Cumâdelûlâ sene seb‘a ve erba‘în ve elf.
Şuhûdü’l-hâl: Receb Efendi b. Abdullah, İmâm Mahmud Çelebi, müezzin Ömer 
Çelebi b. ( ), Yakub b. Kurd, Mehmed b. Ahmed ve gayruhüm mine’l-hâzırîn







44 [6a-2, Arapça] Mehmed Beşe b. Ali ve zevcesi Kaya bt. el-Hâc 
Mehmed’in evlerini istiğlâl yoluyla Abdülfettah Efendi 
b. Hüsameddin’e sattıkları
Havâss-ı mahmiye-i Kostantıniyye mahallâtından el-Hâc İlyas mahallesi 
sükkânından Mehmed Beşe b. Ali ve zevcesi Kaya bt. el-Hâc Mehmed nâm kimes-
neler meclis-i şer‘-i şerîfde hâzırân olup âtiyyü’z-zikr menzillerini hâmil-i hâze’l-
kitâb Abdülfettâh Efendi b. Hüsameddin’e bey‘ ettiklerini ikrâr ve i‘tirâf ettiler 
müşterî-i mezbûr da bâyi‘ân-ı mezbûrânın işbu akdin kendilerinden sudûruna 
kadar sâhibi ve mâlik oldukları, ellerinde ve taht-ı tasarruflarında bulundurduk-
ları mahalle-i mezbûrede vâki‘, bir tarafdan İbrahim Çelebi mülkü, diğer taraf-
dan Yusuf mülkü, öteki tarafdan tarîk-i âm ve diğer tarafdan da tarîk-i hâs ile 
mahdûd bulunan cemî‘-i menzili cümle tevâbi‘ ve levâhıkı ve kâffe-i menâfi‘ ve 
merâfıkı ile râyicü’l-vakt seksen bin riyâlî gümüş guruşa ki bir guruş yüz on beş 
akçe hesâbıyla on bin akçe eder kendisi için, kendi malıyla ve istiğlâl maksadıy-
la iştirâ etti. Bâyi‘ân-ı mezbûrânın menzili kirâlamak istemesi üzerine müşterî-i 
merkūm, ba‘de’t-tahliyye ve’t-tekābuz zeylde mezkûr târihden üç sene tamâmına 
üç bin yedi yüz elli akçe ücret ile menzil-i mezbûru kirâya verdi. Sonra bâyi‘ân-ı 
mezbûrânın her biri diğerinin zimmetine, menzil-i mezbûrun derkine ve ücret-i 
merkūmeye îcâb ve kabûlü hâvî kefâletle kefîl oldu. Tasdîk hakkı sâhibince vâki‘ 
ikrâr vicâhen ve şifâhen tasdîk edildi.
Cerâ zâlike ve hurrire fi’l-yevmi’s-sâmin aşer min Cumâdelûlâ sene seb‘a ve erba‘în 
ve elf.
Şuhûdü’l-hâl: Mehmed Çelebi b. İsmail, İsmail Halîfe b. İsa, Ali Beşe b. Abdullah, 
diğer Ali Beşe, İmâm Receb Efendi b. Abdullah

45 [6a-3, Arapça] Rahime bt. Hüseyin’in, Mehmed Çelebi b. Mustafa’yı 
vekil ettiği
Udûlden İmâm Mustafa Efendi b. Ali ve Ömer Halîfe b. Şaban nâm kimesne-
ler meclis-i şer‘-i şerîfde hâzırân olup, hâmil-i hâze’l-kitâb Mehmed Çelebi b. 
Mustafa’dan sâdır olan da‘vâ-yı sahîha-i şer‘iyyede gıbbe’l-istişhâd şöyle şehâdet 
ettiler ki medîne-i Hazret-i Ebî Eyyûb el-Ensârî mahallâtından Kiremitçi Süley-
man mahallesinde sâkine olan Rahime bt. Hüseyin nâm hâtun bizim yanımızda 
ve katımızda müdde‘î-i mezbûru, medîne-i mezbûrede vâki‘ dükkânıyla alâkalı 
zevci Mustafa Beşe b. Abdullah ve Yani v. Hristovi nâm zimmî ile olan da‘vâ 
ve muhâsamasında vekîl eyledi. O da vekâlet-i mezbûreyi kabûl edip hizmet-i 
lâzimesini edâyı ta‘ahhüd etti. Şehâdetleri ba‘de’t-ta‘dîli’ş-şer‘î ve’t-tezkiyyeti’ş-
şer‘iyye inde’ş-şer‘ makbûl ve mu‘teber olmağın mûcebince hükm edildi.
Cerâ zâlike ve hurrire fi’l-yevmi’l-âşir min Cumâdelûlâ sene seb‘a ve erba‘în ve elf.
Şuhûdü’l-hâl: Yakub b. Kurd, Mustafa b. Veli, Ali b. Mustafa, Mustafa b. Mehmed, 
Cafer b. Abdullah

46 [6a-4, Arapça] Ligora v. Papa Nikola’nın evini istiğlâl yoluyla kadı 
Mehmed Efendi’ye sattığı
Mahmiye-i Kostantıniyye sur kapılarından dâhil-i Fenerkapı’da vâki‘ Abdi Subaşı 
mahallesinde sâkin olan Ligora v. Papa Nikola nâm zimmî meclis-i şer‘a hâzır 
olup, işbu akdin kendilerinden sudûruna kadar sâhibi ve mâliki olduğu, elinde ve 
taht-ı tasarrufunda bulundurduğu mahalle-i merkūmede kâin bir tarafdan bâyi‘-i 
mezkûr mülkü, diğer tarafdan kale duvarı iki tarafdan da tarîk-i âm ile mahdûd 
bulunan cemî‘ menzilini cümle tevâbi‘ ve levâhıkı ile bir guruş yüz yirmi akçe 
hesâbı olmak üzre râyicü’l-vakt yüz otuz iki gümüş riyâlî guruşa fahrü’l-kuzât 
Mehmed Efendi b. Hasan kıbelinden iştirâya vekâleti bimâ hüve nehcü’s-sübût 
şer‘an sâbit olan Abdülkādir Çelebi b. Mehmed Efendi’ye bey‘ ettiğini ikrâr etti. 
Vekîl-i mezbûr da müvekkil-i mezkûr malıyla ve istiğlâl maksadıyla menzili on-
dan iştirâ etti. Bâyi‘-i mezbûrun menzil-i merkūmu icâreye almak istemesi üzeri-
ne müşterî-i mesfûr ba‘de’t-tahliyye ve’t-tekābuz zeylde mezkûr ayın gurresinden 
bir sene tamâmına bin dokuz yüz seksen akçe ücret-i kirâ ile menzili icâreye ver-
di. Vâki‘ ikrâr, vekîl-i mezbûr tarafından vicâhen ve şifâhen tasdîk edildi. Yani 
v. Hristodli nâm zimmî ve mukırr-ı merkūmun annesi Laskarina bt. Yani nâm 
Nasrâniye menzil-i mezbûrun derkine, ücret-i kirâya ve asl-ı mâla îcâb ve kabûlü 
hâvî kefâletle kefîl oldu.
Cerâ zâlike ve hurrire fi’l-yevmi’s-sânî aşer mine’l-Muharremi’l-harâm sene seb‘a 
ve erba‘în ve elf.
Şuhûdü’l-hâl: Mustafa Efendi b. Mehmed, Siyâmi Efendi b. Tahir, Yakub Çelebi b. 
Kurd, Cafer b. Abdullah, Mustafa b. ( )

47 [6b-1] Resmiye Hatun’un vakfettiği evin tamiri için harcanan 
paranın keşfi
Medîne-i Hazret-i Ebî Eyyûb el-Ensârî mahallâtından Kiremitçi Süleyman mahal-
lesinde vâki‘ bir tarafdan ba‘zan İsa Halîfe vakfı ve ba‘zan Râbia Hâtun vakfı ve bir 
tarafdan Hasan Paşa sarayı ve bir tarafdan kâtib Mustafa Efendi mülkü ve taraf-ı 
râbi‘den tarîk-i âm ile mahdûd dâhiliyye ve hâriciyyeyi hâvî olup dâhiliyyesi iki 
bâb fevkānîyi ve sofayı ve altında bir ahırı ve fırını ve kenîfi ve eşcâr-ı müsmire 
ve gayr-ı müsmire bağı ve hâriciyyesi bir bâb fevkānîyi ve altında ahırı ve bi’r-i 
mâyı müştemil olup merhûme Resmiye Hâtun nâm sâhibü’l-hayr vakf ve süknâsını 
beher yevm kendi rûhiyçün üç İhlâs-ı şerîf ve on bir salavât-ı şerîfe kırâat etmek 
üzre sulehâya meşrût eylediği ber mûceb-i şart-ı vâkıf mutasarrıf olan kıdvetü’l-
hutebâ Hasan Efendi mahfil-i kazâya gelip takrîr-i kelâm edip menzil-i mezbûr 
mürûr-ı eyyâm ile harâba müşrif olup eğer hâlî üzre kalırsa bi’l-külliye münhe-
dim olup kābil-i süknâ olmaması mukarrer olmağın bundan akdem izn-i şer‘î ve 
ma‘rifet-i mütevellî hâriciyye ve dâhiliyyesinin ta‘mîr ve meremmete muhtâc olan 
mahallerini ta‘mîr etmişidim taraf-ı şer‘den üzerine varılıp eylediğim ta‘mîr ve me-
remmet keşf ve müşâhede ve mesâha ve takvîm olunmak taleb ederim deyû cânib-i 
şer‘-i kavîmden mevlânâ Mustafa Efendi irsâl olunup ol dahi hâssa mi‘mârlarından 
üstâd el-Hâc Hasan b. Ömer ve zeyl-i kitâbda muharrerü’l-esâmî olan müslimîn 
ile menzil-i mezbûra varıp vâki‘ olan ta‘mîr[i] mi‘mâr-ı mezbûr mesâha eyledikde 
menzil-i mezbûrun hâriciyyesinde olan oda etrâf-ı selâsesinin mücedded binâ olu-
nan dolma duvarı tûlen yirmi üç zirâ‘ kadden dört zirâ‘ bi hesâb-ı şatrancî doksan 
iki zirâ‘ olup beher zirâ‘ı ellişer akçeden cem‘an dört bin altı yüz akçe ve sakfı tûlen 
dokuz arzen sekiz bi hesâb-ı mezbûr yetmiş iki zirâ‘ olup beher zirâ‘ı altmış akçe-
den cem‘an dört bin üç yüz yirmi ve tavanı tûlen altı buçuk arzen altı bi hesâb-ı 
mezbûr dokuz zirâ‘ olup ellişer akçeden cem‘an bin dokuz yüz elli akçe ve iki ağaç 
parmaklı pencere ikişer yüz akçeden dört yüz akçe ve musandırasının yirmi aded 
kestane tahtası olup beher tahta cümle harcı ile on ikişer akçeden cem‘an iki yüz 
kırk akçe ve dolap iki yüz elli akçe ve döşeme tûlen ve arzen kırk zirâ‘ olup ayak 
meremmâtı için beher zirâ‘ beşer akçeden cem‘an iki yüz akçe ve nerdübânı altmış 
akçe ve dâhiliyyesinde vâki‘ sofasının müceddeden binâ olunan sakfı tûlen altı ar-
zen dört bi hesâb-ı mezbûr yirmi dört zirâ‘ olup her zirâ‘ı kırkar akçeden cem‘an 
dokuz [yüz] altmış ve meremmet olunan dehlizleri için üç dolma direği beher direk 
otuzar akçeden cem‘an doksan akçe ve sâir meremmâtı için iki yüz seksen sekiz 
akçe ve zikr olunan iki fevkānî odanın ve dehlizin sakfı tûlen on altı arzen on iki 
bi hesâb-ı mezbûr doksan iki zirâ‘ ayak meremmâtı için beher zirâ‘ üçer akçeden 
cem‘an beş yüz yetmiş altı akçe ve müceddeden binâ olunan asma çardağının yirmi 
altı aded makaslık beher makaslık on ikişer akçeden cem‘an üç yüz on iki akçe ve 
dört aded miyâne otuzar akçeden cem‘an yüz yirmi akçe ve altı aded dolma direği 
otuzar akçeden cem‘an yüz seksen akçe ve oda kapısı için altı İznik tahtası beher 
tahta on dörder akçeden cem‘an seksen dört akçe ve abdesthâne meremmâtı için 
yüz akçe ve taraf-ı sakfı tûlen sekiz arzen altı bi hesâb-ı mezbûr kırk sekiz zirâ‘ olup 
ayak meremmâtı için beher zirâ‘ üçer akçeden cem‘an yüz yirmi akçe ve zikr olu-
nan iki odalık bir başmakdan? yukarı müceddeden binâ olunan iki ocağı bin akçe 
menzil-i mezbûrun zikr olunan ta‘mîr ve meremmetine harc ve sarf olunan meb-
lağ, cem‘an on beş bin yüz elli akçe olup ebniye-i merkūmenin meblağ-ı mezbûra 
tahammülü vardır, noksân ile ta‘mîr mümkün değildir deyû mi‘mârı- mezbûr ve 
sâir ahâlî-i vukūf icmâ‘ ve ittifâk eylediklerini mevlânâ-yı mezbûr mahallinde ketb 
ve tahrîr ba‘dehû meclis-i şer‘de alâ vukū‘ihî ihbâr ve takrîr etmeğin mâ hüve’l-vâki‘ 
gıbbe’t-taleb ketb olundu.
Hurrire fî gurreti şehr-i Cemâziyelevvel li sene seb‘a ve erba‘în ve elf.
Şuhûdü’l-hâl: Veli Efendi b. Abdullah, Şaban Halîfe b. Numan, Abdülbâkī Çelebi b. 
Receb el-Hammâmî, Hüseyin [b.] İsa, Mustafa b. Mehmed, Mustafa b. Veli.

48 [7a-1] Yani v. Dimo’nun tarlasını Papa Paros v. Papa Apostol’e sattığı
Vilâyet-i Rumeli’nde Yenişehir kazâsı müzâfâtından Kûhistan nâhiyesine tâbi‘ 
Gülcüz nâm karye sâkinlerinden Yani v. Dimo nâm zimmî meclis-i şer‘-i hatîr-i 
lâzımü’t-tevkīrde işbu hâmilü’s-sifr Papa Paros v. Papa Apostol nâm zimmî 
muvâcehesinde bi’t-tav‘ ikrâr ve i‘tirâf edip karye mezbûre hudûdu dâhilinde Ren-
de nâm mevzi‘de vâki‘ bir tarafdan Dimo v. Angilaki tarlası ve etrâf-ı selâseden arz-ı 
hâliye ile mahdûd ve mümtâz olup taht-ı tasarrufumda olan tahmînen beş dönüm 
bir kıt‘a tarlamdan nısf-ı şâyi‘inin hakk-ı tasarruflarını sâhib-i arz ma‘rifetiyle 
Papa Paros’a fıddî nakd-i râyic fi’l-vakt iki bin sekiz yüz akçe mukābelesinde tefvîz 
edip ol dahi vech-i meşrûh üzre tefevvuz ve kabûl eyledikden sonra bedel-i tefvîz 
olan meblağ-ı mezbûr iki bin sekiz yüz akçeyi Papa Paros yedinden bi’t-tamâm 
ve’l-kemâl ahz ve kabz edip zikr olunan tarla ve çayırın nısf-ı şâyi‘ini mahallinde 
zabt ve tasarrufa mezbûr Papa Paros’u taslît eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Tahrîren fi’l-yevmi’l-ışrîn min Cemâziyelevvel li sene seb‘a ve erba‘în ve elf.
Şuhûdü’l-hâl: Ali b. Mustafa, Mustafa b. Veli, Cafer b. Abd[ullah], Andriye [v.] 
Dimo, Papa Yani [v.] Papa Andriye, Todori [v.] Panayot, Bâli v. Apostol, Angilaki 
[v.] Papa Andriye, Dimo [v.] İstati ve gayruhüm.

49 [7a-2] Petro v. Nikola ile Körki v. Nikola arasındaki alacak davasının 
sulh ile sona ermesi
Vilâyet-i Rumeli’nde Arnavud Belgradı nâm kasaba sâkinlerinden Petro v. Ni-
kola nâm zimmî meclis-i şer‘-i hatîr-i lâzımü’t-tevkīrde işbu hâmilü’s-sifr Körki 
v. Nikolo nâm zimmî muvâcehesinde bi’t-tav‘i’s-sâf ikrâr ve i‘tirâf edip bundan 
akdem kazâ-i mezbûra tâbi‘ Bolani nâm karyede sâkine Benye bt. İstiyo nâm 
Nasrâniyeyi tezevvüc etmek ümîdi ile on altı guruş harc ve sarf etmiş idim mezbûr 
Körki mezbûre Benye’yi oğlu Nano nâm zimmîye alıvermek ile harc eylediğim 
on altı guruşu taleb eylediğimde beynimizde münâza‘ât-ı kesîre ve muhâsamât-ı 
adîde vâkı‘a olmuşidi el-hâletü hâzihî muslihûn tavassut edip mâbeynimizi üç yüz 
akçeye sulh eylediklerinde ben dahi sulh-i mezbûru kabûl ve bedel-i sulh olan 
meblağ-ı mezbûr üç yüz akçeyi mezbûr Körki yedinden tamâmen alıp kabz edip 
husûs-ı mezbûra müte‘allik da‘vâdan mezbûr Körki’nin zimmetini ibrâ ve iskāt 
eyledim ba‘de’l-yevm benim tarafımdan husûs-ı mezbûra müte‘allik da‘vâ dahi 
sudûr eder ise lede’l-hükkâmi’l-kirâm mesmû‘a olmasın dedikde gıbbe’t-tasdîki’ş-
şer‘î mâ vaka‘a gıbbe’t-taleb ketb olundu.
Fi’l-yevmi’l-hâdî ve’l-ışrîn min Cemâziyelevvel li sene seb‘a ve erba‘în ve elf.
Şuhûdü’l-hâl: Ahmed Beşe b. Abdullah, Kara Yusuf b. Abdullah, Yakub b. Kurd, 
Dido v. ( ), Kosta v. Nikola, Hristo [v.] Dimo.

50 [7a-3] Yorgi v. Yani’nin ev ve bağını Pavlo v. Dimo’ya sattığı
Vilâyet-i Rumeli’nde Yenişehir kazâsı müzâfâtından Yeni Cum‘a nâhiyesine tâbi‘ 
Papa nâm karye sâkinlerinden Yorgi v. Yani nâm zimmî meclis-i şer‘-i şerîf-i 
lâzımü’t-teşrîfde işbu hâmilü’s-sifr Pavlo v. Dimo nâm zimmî muvâcehesinde bi’t-
tav‘i’s-sâf ikrâr ve i‘tirâf edip karye-i mezbûrede vâki‘ bir tarafdan Yani v. Paro 
mülkü ve bir tarafdan Toraso v. Papa Yani mülkü ve bir tarafdan Vetro v. Milo 
ve bir tarafdan tarîk-i âm ile mahdûd ve mümtâz olup bir bâb tahtânî beyti ve 
muhavvatayı müştemil olan mülk menzilimi ve hudûd-ı mezbûr dâhilinde vâki‘ 
bir kıt‘a mülk bağımı mezbûr Pavlo’ya fıddî nakd-i râyic fi’l-vakt iki bin akçe-
ye tarafeynden îcâb ve kabûlü hâvî bey‘-i bâtt-ı sahîh-i şer‘i ile bey‘ edip ol dahi 
vech-i meşrûh üzre iştirâ ve kabûl eyledikden sonra semen-i mezbûr iki bin akçeyi 
mezbûr Pavlo yedinden tamâmen ahz ve kabz edip zikr olunan menzil ve bağı 
mahallinde zabt ve tasarrufa mezbûr Pavlo’yu taslît eyledim ba‘de’l-yevm zikr olu-
nan menzil ve bağı mezbûr Pavlo’nun mülk-i müşterâsı olmuşdur dedikde gıbbe’t-
tasdîki’ş-şer‘î mâ vaka‘a ketb olundu.
Tahrîren fi’l-yevmi’s-sâlis ve’l-ışrîn min Cemâziyelevvel li sene seb‘a ve erba‘în ve 
elf.
Şuhûdü’l-hâl: İbrahim Beşe b. Abdullah, Mustafa b. Veli, Cafer b. Abdullah, Yani 
[v.] Pavlo, Yani [v.] Lanbo, Yani [v.] Rizo, Yani [v.] Andriye.

51 [7a-4, Arapça] İbrahim Çelebi b. Mehmed’in evini istiğlâl yoluyla 
Perviz Efendi Vakfı’na sattığı
Ebî Eyyûb el-Ensârî mahallâtından Ali Paşa mahallesinde sâkin olan İbrahim Çe-
lebi b. Mehmed nâm kimesne meclis-i şer‘-i şerîfde hâzır olup âtiyyü’z-zikr men-
zilini, merhûm Perviz Efendi vakfı’na mütevellî olan hâmil-i hâze’l-kitâb Halil 
Halîfe b. Mehmed’e bey‘ ettiğini ikrâr ve i‘tirâf etti. Mütevellî-i mezbûr da vakf-ı 
mezbûr malıyla ve istiğlâl maksadıyla, mezbûr İbrahim Çelebi’nin işbu akdin 
kendilerinden sudûruna kadar sâhibi ve mâliki olduğu, elinde ve taht-ı tasarru-
funda bulundurduğu mahalle-i merkūmede vâki‘, bir tarafdan İlyas mülkü, diğer 
tarafdan Abdülkerim mülkü, öteki tarafdan tarîk-i hâs ve diğer tarafdan da tarîk-i 
âm ile mahdûd bulunan cemî‘-i menzilini cümle tevâbi‘ ve levâhıkı ve kâffe-i 
menâfi‘ ve merâfıkı ile râyicü’l-vakt dört bin akçe semen-i mu‘ayyen-i makbûzla 
ondan iştirâ etti. Bâyi‘-i mezbûrun menzili kirâlamak istemesi üzerine mütevellî-i 
merkūm, ba‘de’t-tahliyye ve’t-tekābuz zeylde mezkûr ayın gurresinden üç sene 
tamâmına bin sekiz yüz akçe ücret ile menzil-i mezbûru kirâya verdi. Mütevellî-i 
mezbûr vâki‘ ikrârı vicâhen ve şifâhen tasdîk etti. Sonra mahalle-i merkūmede 
sâkin olan, mukırr-ı mezbûrun ana baba bir karındaşı Abdülkerim b. Mehmed, 
menzil-i mezbûrun derkine, ücret-i kirâya ve asl-ı meblağ-ı mezbûra îcâb ve 
kabûlü hâvî kefâlet ile kefîl oldu.
Cerâ zâlike ve hurrire fi’l-yevmi’s-sâlis ve’l-ışrîn min Cumâdelûlâ sene seb‘a ve 
erba‘în ve elf.
Şuhûdü’l-hâl: İsmail Çelebi b. Mehmed, Veli Halîfe b. Abdünnebi, Şaban Halîfe b. 
Kenan, Hüseyin Çelebi b. Eyüb, Mehmed b. Murtaza, Ali b. Mustafa, Mustafa b. 
Hasan, Cafer b. Ali

52 [7b-1] Safiye bt. Abdullah ve kocasının evlerini Emine Hatun 
bt. Kurd’a sattığı
Medîne-i Hazret-i Ebî Eyyûb el-Ensârî mahallâtından Ali Paşa-yı Atîk mahalle-
sinde sâkine Safiye bt. Abdullah nâm hâtun tarafından bey‘-i âti’z-zikri ve kabz-ı 
semeni ikrâra vekîl olup hasm-ı câ[hid] mahzarında mezbûreyi ma‘rifet-i şer‘iyye 
ile ârifeyn olan Mustafa Çelebi b. Veli ve Mehmed Efendi b. Yusuf şehâdetleri 
ile şer‘an vekâleti sâbite olan İbrahim Beşe b. Hüseyin nâm râcil ile mezbûre 
Safiye’nin zevci Mustafa Beşe b. Abdullah nâm kimesne mahfil-i kazâda işbu 
hâmiletü’l-kitâb Emine Hâtun bt. Kurd Çavuş mahzarında her biri ikrâr ve i‘tirâf 
edip medîne-i mezbûre mahallâtından Düğmecibaşı mahallesinde vâki‘ bir taraf-
dan Fazlullah Halîfe mülkü ve bir tarafdan Belkıs Hâtun mülkü ve bir tarafdan 
Sirâceddin Efendi mülkü ve bir tarafdan tarîk-i hâs ile mahdûd iki bâb tahtânî 
ve altında bir mahzeni ve kenîfi ve muhavvatayı müştemil olup zevce-i mezbûre 
Safiye Hâtun ile ale’l-iştirâki’s-seviy mülkümüz olan menzili, cümle tevâbi‘ ve 
levâhıkı ile mezbûre Emine Hâtun’a fıddî nakd-i râyic fi’l-vakt yedi bin akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol 
dahi vech-i meşrûh üzre iştirâ ve tesellüm eyledikden sonra semeni olan meblağ-ı 
merkūm yedi bin akçeyi zevcem mezbûre Safiye Hâtun ile ma‘an ahz ve kabz ey-
ledik. Ba‘de’l-yevm menzil merkūme Emine’nin mülk-i müşterâsı olmuşdur, keyfe 
mâ yeşâ’ ve tahtâr mutasarrıfa olsun dediklerinde merkūm Mustafa Beşe’nin ve 
vekîl-i mersûm İbrahim Beşe’nin vech-i muharrer üzre cârî ve sâdır olan ikrâr ve 
i‘tirâflarını merkūme Emine Hâtun vicâhen tasdîk ve şifâhen tahkīk etmeğin mâ 
hüve’l-vâki‘ gıbbe’t-taleb ketb olundu.
Fi’l-yevmi’s-sâmin ve’l-ışrîn min Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa Efendi b. Mehmed el-Kâtib, Mustafa Beşe b. Mehmed el-
Muhtesib, Mustafa Beşe b. Mahmud Çukadâr, Mustafa b. Veli, Ömer Beşe b. Mus-
tafa, Cafer b. Abdullah, muharrirü’l-hurûf Abdülkādir el-Eyyûbî.

53 [7b-2] Kurd Beşe b. Abdullah’ın Osman Bey b. Abdullah’a 
borcu olduğu
Husûs-ı âti’l-beyânın mahallinde ketb ve tahrîri için savb-ı şer‘-i kavîmden mevlânâ 
Mustafa Efendi irsâl olunup ol dahi Havâss-ı Refî‘a kazâsı müzâfâtından Terkos 
nâhiyesine tâbi‘ Yassıviran nâm karyeye varıp zeyl-i kitâbda muharrerü’l-esâmî olan 
müslimîn mahzarlarında akd-i meclis-i şer‘-i mübîn eyledikde karye-i mezbûre 
sükkânından Kurd Beşe b. Abdullah nâm râcil mahfil-i kazâda râfi‘ü hâze’l-kitâb 
Osman Bey b. Abdullah muvâcehesinde bi tav‘ihî ikrâr ve i‘tirâf edip merkūm Os-
man Bey’in zevcesi olup karındaşım kızı olan Hatice nâm hâtun karye-i mezbûrede 
vâki‘ altı sene zabt ve tasarrufunda olan çiftliğinin hayvânâtından bey‘ eylediğim 
hayvânâtın bahâsı olup zimmetimde mütekarrir olan dokuz bin akçeyi ve sinîn-i 
merkūmede çiftlik-i merkūmun hâsıl olan mahsûlâtını ve otuz beş bin akçe dahi 
benden da‘vâ ve taleb edip beynimizde münâza‘ât-ı kesîre ve muhâsamât-ı şedîde 
ve ekîde vâki‘ olmağın muslihûn tavassut edip mâbeynimizi zikr olunan dokuz bin 
akçe üzerine sulh eylediklerinde ben dahi sulh-i mezbûru kabûl edip bedel-i sulh 
olan meblağ-ı merkūm dokuz bin akçeyi zevci merkūm Osman Bey’den istikrâz 
ve kabz eylediğimden sonra mezbûre Hatice Hâtun’a edâ ve teslîm eyledim ba‘de’l-
yevm zikr olunan dokuz bin akçe ki te’kîden li aslihî ve tavzîhan li küllihî nısfı dört 
bin beş yüz akçe eder merkūm Osman Bey’e vâcibü’l-edâ ve lâzımü’l-kazâ dey-
nimdir dedikde mukırr-ı merkūm Kurd Beşe’nin ikrâr-ı meşrûhunu el-mukarru 
lehü’l-merkūm Osman Bey vicâhen tasdîk ve şifâhen tahkīk eylediğini mevlânâ-yı 
mezbûr mahallinde ketb ve tahrîr ba‘dehû gelip meclis-i şer‘de alâ vukū‘a ihbâr ve 
takrîr etmeğin mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâdis ve’l-ışrîn min Cemâziyelevvel li sene seb‘a ve erba‘în ve 
elf.
Şuhûdü’l-hâl: Mustafa Efendi b. Mehmed el-İmâm, Ali Halîfe b. Mustafa el-
Müezzin, Habib Beşe b. Kasım er-Râcil, Mehmed Çelebi b. Osman, Murtaza 
Kethüdâ, Mustafa b. Abdullah, Ömer b. Abdullah, Rüstem Beşe b. Abdullah, Ah-
med b. Mustafa, Hasan b. Abdullah, Ahmed b. Mehmed, Hüseyin b. Ali?.







54 [7b-3] Mehmed Çelebi’nin tarlasını Androni v. Polihroni’ye devrettiği
Vilâyet-i Rumeli’nde cezîre-i Mora’da Kartine kazâsına tâbi‘ Laste nâm karye 
sâkinlerinden Mehmed Çelebi b. Hüseyin Çavuş nâm kimesne meclis-i şer‘-i 
hatîr-i lâzımü’t-tevkīrde kazâ-i mezbûra tâbi‘ Graniçe nâm karye sâkinlerinden 
işbu hâmilü’s-sifr Androni v. Polihroni nâm zimmî muvâcehesinde ikrâr ve i‘tirâf 
edip mezbûr Androni’ye tasarrufumda olan tarlalarımdan vilâyet-i mezbûrede 
Trapoliçe kazâsına tâbi‘ Kamiçe nâm karye sınırı dâhilinde Bulakna nâm mevzi‘de 
vâki‘ bir tarafdan Mehmed b. Abdullah tarlası ve bir tarafdan Zülfikār b. Süleyman 
ve bir tarafdan Todori tarlası ve bir tarafdan Nikola v. Duka tarlası ile mahdûd 
olup üç keyl tohum istî‘âb eder bir dip armut ağacını müştemil tahmînen dört 
[8a] dönüm bir kıt‘a tarlamın hakk-ı tasarrufunu, sâhib-i arz ma‘rifetiyle iki bin 
akçe mukābelesinde tefvîz edip ol dahi tefevvuz ve kabûl eyledikden sonra bedel-i 
tefvîz olan meblağ-ı mezbûr iki bin akçeyi mezbûr Androni yedinden tamâmen 
alıp kabz edip mârrü’z-zikr olan tarlayı mahallinde zabt ve tasarrufa mezbûr 
Androni’yi taslît eyledim dedikde gıbbe’t-tasdîk mâ vaka‘a ketb olundu.
Tahrîren fi’l-yevmi’s-sâmin ve’l-ışrîn min Cemâziyelevvel li sene seb‘a ve erba‘în 
ve elf.
Şuhûdü’l-hâl: Baba Yusuf Bey b. Abdullah, Mehmed b. Memi, Ahmed Bey b. Em-
rullah, Eyüb Çelebi b. Yusuf, Cafer b. Abdullah ve gayruhüm.

55 [8a-1] Baruthâne çalışanlarından Süleyman b. Hasan’ın Receb 
b. Hasan’a olan borcunu ödemesi
Mîrî Baruthâne hüddâmından râfi‘ü’l-kitâb Receb b. Hasan nâm kimesne meclis-i 
şer‘de, yine Baruthâne hüddâmından Süleyman b. Hasan nâm acemî mahzarında 
üzerine takrîr-i da‘vâ edip mezbûr Süleyman’ın babası Hasan zimmetinde bârgir 
bahâsından dokuz aded riyâlî guruş ve karz-ı şer‘îden üç yüz otuz akçe hakkım 
olup mezbûr Hasan târih-i kitâbdan bir sene mukaddem Rumeli’ne gider iken 
meblağ-ı mezbûru taleb eylediğimde meblağ-ı mezbûr dokuz riyâlî guruş ve üç 
yüz otuz akçeye oğlu mezbûr Süleyman tarafından îcâb ve kabûlü hâviye kefâletle 
kefîl bi’l-mâl olmuşidi hâlâ kefâlet-i mahkiyesi hasebiyle mezbûr Süleyman’dan ta-
leb ederim dedikde gıbbe’s-suâl ve akībe’l-inkâr müdde‘î-i mezbûrun müdde‘âsına 
mutâbık beyyine taleb olundukda ityân-ı beyyineden izhâr-ı acz edip istihlâf et-
meğin mezbûr Süleyman yemînden nükûl etmeğin meblağ-ı mezbûr dokuz aded 
riyâlî guruş ile üç yüz otuz akçeyi mezbûr Receb’e edâ etmeye mezkûr Süleyman’a 
tenbîh olunup mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Mustafa Beşe b. Mehmed, Mustafa b. Mahmud, Yakub b. Kurd, Ca-
fer b. Abdullah.







56 [8a-2] Kosta v. Kaliyo’nun alacak davasının reddi
Arnavud tâifesinden [Ko]sta v. Kaliyo nâm zimmî mahfil-i kazâda kire-
mitçi tâifesinden Avanos v. Can ve Asvazador v. İskender nâm Ermeniler 
muvâcehelerinde üzerlerine da‘vâ [ve] takrîr-i kelâm edip târih-i kitâbdan bir sene 
mukaddem mezbûrân Avanos ve Asvazador’un Ha[s]köy’de vâki‘ kârhânelerine 
mezbûrânın emirleri ile her bir peremesi dokuzar akçeye olmak üzre yedi sekiz 
yüz pereme balçık getirip meblağ-ı mezbûr yedi bin iki yüz akçeden altı bin dört 
yüz akçesini yedlerinden ahz ve kabz edip bâkī zimmetlerinde sekiz yüz akçe hak-
kım vardır, meblağ-ı mezbûru da‘vâ ve taleb ederiz dedikde gıbbe’s-suâl ve’l-ikrâr, 
meblağ-ı mezbûr yedi bin iki yüz akçeyi müdde‘î-i mezbûr Kosta’ya bi’t-tamâm 
edâ ve îfâ eyledik meblağ-ı mezbûrdan yedimizde bir akçe ve bir habbe hakkı 
bâkī kalmadı dediklerinde gıbbe’l-istintâk ve akībe’l-inkâr mezbûrân Avanos ve 
Asvazador’dan meblağ-ı mezbûru müdde‘î-i merkūma bi’t-tamâm ve’l-kemâl edâ 
ve îfâ eylediklerine beyyine taleb olundukda Ermeni tâifesinden Arican v. Velas 
ve Mıgırdiç v. Avanos nâm zimmîler li ecli’ş-şehâde meclis-i şer‘a hâzırân olup 
istişhâd olunduklarında, fi’l-hakīka mezbûrân Avanos ve Asvazador meblağ-ı 
mezbûr yedi bin iki yüz akçeyi müdde‘î-i mezbûr Kosta’ya bizim huzûrumuzda 
bi’t-tamâm ve’l-kemâl def ‘ ve teslîm edip ol dahi ahz ve kabz etmişidi biz bu 
husûsa şâhidleriz şehâdet dahi ederiz deyû edâ-i şehâdet-i şer‘iyye eylediklerinde 
ba‘de’t-ta‘dîl şehâdetleri makbûle olup bî-vech mu‘ârazadan mezbûr Kosta men‘ 
birle mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cemâziyelevvel li sene seb‘a ve erba‘în ve elf.
Şuhûdü’l-hâl: Ali Beşe b. Mustafa, Mustafa b. Veli, Cafer b. Abdullah, Mustafa b. 
Ahmed.

57 [8a-3] Âişe bt. Yahya’ya hibe edilen eve Emine bt. Abdullah’ın 
müdahale etmemesi
Da‘vâ-yı âti’l-beyânın mahallinde istimâ‘ı için savb-ı şer‘den mevlânâ Mustafa 
Efendi irsâl olunup ol dahi Havâss-ı Refî‘a kazâsı müzâfâtından Terkos nâhiyesine 
tâbi‘ Yassıviran nâm karyeye varıp zeyl-i kitâbda muharrerü’l-esâmî olan 
müslimîn mahzarlarında akd-i meclis eyledikde karye-i mezbûre sâkinlerinden 
iken bundan akdem fevt olan Osman Subaşı nâm müteveffânın ümm-i veledi 
olan Emine bt. Abdullah nâm hâtun mahfil-i kazâda müteveffâ-yı mezbûrun 
ammi kızı Âişe bt. Yahya nâm hâtun muvâcehesinde takrîr-i da‘vâ edip karye-i 
mezbûrede vâki‘ bir tarafdan merhûm Ali Paşa câmi‘-i şerîfi ve bir tarafdan Re-
ceboğlu nâm kimesne çayırı ve iki tarafdan tarîk-i âm ile mahdûd olup mezbûre 
Âişe Hâtun’un taht-ı tasarrufunda olan menzil müteveffâ-yı mezbûr Osman 
Subaşı’nın mülk-i sarîhi olup fevt oldukda verâseti oğlu Mehmed nâm sagīre ve 
kızı Fâtıma nâm sagīreye münhasıra oldukdan sonra sagīrân-ı mezbûrân dahi 
fevt olduklarında verâsetleri bana münhasıra olmağın bi hasebi’l-irsi’ş-şer‘î 
menzil-i mezbûr bana intikāl eylemiş iken hâlâ mezbûr Âişe bi gayrı vechin 
tasarruf eder suâl olunup bi hasebi’ş-şer‘ ihkāk-ı hak olunmak matlûbumdur de-
dikde gıbbe’s-suâl mezbûre Âişe cevâbında [8b] fi’l-hakīka menzil-i mahdûd-ı 
merkūm müteveffâ-yı mezbûr Osman Subaşı’nın mülk-i sarîhi olup lâkin hâl-i 
hayâtında ve kemâl-i sıhhatinde târih-i kitâbdan otuz sene mukaddem bana 
hibe-i sahîha-i şer‘iyye ile hibe ve temlîk ve teslîm etmeğin mülk-i mevhûbum 
olup ilâ hâze’l-ân mülkiyyet üzre tasarrufumdadır deyicek müdde‘iye-i mezbûre 
Emine Hâtun hibe-i merkūmeyi münkire olıcak merkūme Âişe Hâtun’dan hibe-i 
mezkûra beyyine taleb olundukda udûl-i ricâlden Mahmud Çelebi b. Mehmed 
ve Mehmed b. Receb nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında, fi’l-hakīka müteveffâ-yı mezbûr Osman Subaşı hâl-i 
hayâtında bizim huzûrumuzda kirâren ikrâr edip menzil-i mezbûru ammim 
kızı mezbûre Âişe için iştirâ edip mezbûre Âişe’ye hibe-i sahîh-i şer‘iyye ile hibe 
ve temlîk edip benim vechen mine’l-vücûh alâkam yokdur deyip bizi husûs-ı 
mezbûra vech-i meşrûh üzre işhâd eylemiş idi ve ile’l-ân mezbûre Âişe’nin 
tahtı tasarrufundadır. Biz bu husûsa şâhidleriz şehâdet dahi ederiz deyû edâ-i 
şehâdet-i şer‘iyye etmeğin ba‘de şerâiti’l-kabûl şehâdetleri hayyiz-i kabûlde 
vâkı‘a olduğunu mevlânâ-yı mezbûr mahallinde ketb ve tahrîr ba‘dehû meclis-i 
şer‘de vukū‘u üzre ihbâr etmeğin mezbûre Emine Hâtun bî-vech mu‘ârazadan 
men‘ birle mâ vaka‘a ketb olundu.
Hurrire fi’l-yevmi’s-sâdis ve’l-ışrîn min Cemâziyelevvel li sene seb‘a ve erba‘în ve 
elf.
Şuhûdü’l-hâl: Mustafa b. Mehmed Efendi el-İmâm, Ali Halîfe b. Mustafa el-
Müezzin, Habib Beşe b. Kasım, Mehmed Çelebi b. Osman, Mustafa b. Abdullah, 
Ömer b. Abdullah, Ahmed b. Mustafa, Hasan b. Abdullah, Ahmed b. Abdullah.

58 [8b-1] Mehmed Çelebi b. Hüseyin’in koyunlarını Androni 
v. Polihroni’ye sattığı
Vilâyet-i Rumeli’nde cezîre-i Mora’da Kartine kazâsına tâbi‘ Laste nâm karye 
sâkinlerinden Mehmed Çelebi b. Hüseyin Çelebi nâm kimesne meclis-i şer‘-i 
hatîr-i lâzımü’t-tevkīrde kazâ-i mezbûra tâbi‘ Garabniçe nâm karye sâkinlerinden 
işbu hâmilü’s-sifr Androni v. Polihroni nâm zimmî muvâcehesinde bi’t-tav‘i’s-sâf 
ikrâr ve i‘tirâf edip karye-i mezbûre Laste’de ra‘y olunur ( ) nâm kimesne yedinden 
beynimizde şer‘î ile ma‘lûm seksen re’s koyunumu her bir re’si kırkar akçe olmak 
üzre cem‘an üç bin iki yüz fıddî nakd-i râyic fi’l-vakt akçeye bey‘ edip ol dahi 
vech-i meşrûh üzre iştirâ ve kabûl eyleyip semen-i mezbûr üç bin iki yüz akçeyi 
mezbûr Androni yedinden tamâmen alıp kabz edip zikr olunan ağnâmı mahallin-
de mezbûr ( ) yedinden ahz ve kabza mezbûr Androni’yi taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâmin ve’l-ışrîn min Cemâziyelevvel li sene seb‘a ve erba‘în 
ve elf.
Şuhûdü’l-hâl: Baba Yusuf Bey b. ( ), Mehmed b. Memi, Ahmed Bey b. Emrullah, 
Umur Çelebi b. Yusuf Bey ve gayruhüm.

59 [8b-2] Yorgi v. Dimo’nun evini Cafer Paşa Vakfı’na sattığı
Havâss-ı Refî‘a kazâsı müzâfâtından Kurfa nâm karye zimmîlerinden Yorgi v. 
Dimo nâm zimmî mahfil-i kazâda Hazret-i Ebî Eyyûb el-Ensârî’de vâki‘ merhûm 
Cafer Paşa vakfı’na bi’l-fi‘l mütevellî olan bâ‘isü hâze’l-kitâb Mehmed Bey b. Ham-
za mahzarında bi’t-tav‘i’s-sâf ikrâr ve i‘tirâf edip karye-i mezbûrede vâki‘ bir tarafı 
Angeli nâm zimmî mülkü ve bir tarafı Andon ve bir tarafı Angeli v. İstemad ve 
bir tarafından Dimo v. İstemad mülkü ile mahdûd olan mülk menzilimi, bundan 
akdem vakf-ı mezbûr mütevellîsi olan Mehmed Çelebi b. Mahmud’a mâl-ı vakf-ı 
mezbûr ile yedi bin dört yüz nakd-i râyic fi’l-vakt fıddî akçeye bi tarîki’l-istiğlâl 
bey‘ ve teslîm edip ol dahi vech-i muharrer üzre iştirâ ve tesellüm eyledikden 
sonra menzil-i mezbûru târih-i kitâb senesi Muharremü’l-harâmı gurresinden 
üç sene tamâmına değin mezbûrü’n-na‘t üç bin üç yüz otuz akçeye mütevellî-i 
sâbık mezbûr Mehmed Çelebi b. Mahmud’dan istîcâr eyleyip merkūm Mehmed 
Çelebi dahi vech-i meşrûh üzre bana îcâr ve teslîm eylemişidi vakf-ı mezbûra 
menzil-i merkūmun müddet-i merkūme hulûlünden vâcib olacak icâresinden üç 
bin üç yüz otuz akçe deynim vardır dedikde mukırr-ı mezbûr Yorgi’nin ber vech-i 
meşrûh cârî olan ikrâr ve i‘tirâfını mütevellî-i mezbûr Mehmed Bey b. Hamza 
vicâhen tasdîk ve şifâhen tahkīk eyledikde karye-i mezbûre sâkinelerinden Alek-
sandra bt. Todori nâm Nasrâniye meclis-i şer‘de menzil-i merkūmun derkine ve 
ücret-i merkūmeye emr ve kabûlü hâviye kefâlet ile kefîl olmağın mâ hüve’l-vâki‘ 
gıbbe’t-taleb ketb olundu.
Tahrîren fî evâhiri Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa Efendi b. Ali el-İmâm, Yakub Çelebi b. Kurd Ser-bölük, 
Mustafa Çelebi b. Veli el-Muhzır, Cafer b. Abdullah, Ali b. Mustafa ve gayruhüm.

60 [9a-1] Ali b. Abdullah’ın evini Didi v. Kiti’ye sattığı
Rumeli’nde Delvine sancağında Mazaraki kazâsına tâbi‘ Lospi nâm karyeden Ali b. 
Abdullah nâm kimesne mahfil-i kazâda râfi‘ü hâze’l-kitâb Didi v. Kiti nâm zimmî 
muvâcehesinde bi tav‘ihî ikrâr ve i‘tirâf edip işbu akdin sudûruna değin silk-i 
mülk-i sahîhimde münselik olup karye-i merkūmede vâki‘ bir tarafdan Ahmed 
Çelebi mülkü ve bir tarafdan Dido v. Kiti mülkü ve bir tarafdan Koço Yani mülkü 
ve bir tarafdan orman ile mahdûd bir bâb tahtânî beyti ve zât-ı eşcâr-ı müsmire 
ve gayr-ı müsmire eşcârı müştemil mülk menzilimi, cümle tevâbi‘ ve levâhıkı ile 
mezbûr Didi’ye fıddî nakd-i râyic fi’l-vakt sekiz yüz akçeye bey‘-i bâtt-ı sahîh-i 
şer‘î ile bey‘ edip ol dahi vech-i muharrer üzre iştirâ ve kabûl eyledikden sonra 
kabz-ı semen-i ma‘dûd edip mebî‘-i mahdûd-ı merkūmu mahallinde ahz ve kab-
za mezbûr Didi’yi taslît eyledim ba‘de’l-yevm menzil-i merkūm mezbûr Didi’nin 
mülk-i müşterâsı olmuşdur, keyfe mâ yeşâ’ ve yahtâr mutasarrıf olsun dedikde 
mukırr-ı merkūm Ali’nin minvâl-i meşrûh üzre cârî olan ikrârını el-mukarru 
lehü’l-merkūm Didi vicâhen tasdîk ve şifâhen tahkīk edicek mâ hüve’l-vâki‘ 
gıbbe’t-taleb ketb olundu.
Hurrire fi’l-yevmi’t-tâsi‘ aşer min Cumâdelâhire li sene seb‘a ve erba‘în ve elf.
Şuhûdü’l-hâl: Mehmed b. Hasan, Hasan Hoca b. ( ), Mehmed b. Süleyman, Ah-
med b. Hasan, Cafer b. Abdullah, Kiti v. Mihal, Dimo [v.] Pirimi, Kesari v. Liyar, 
Kebki v. Kesari, Dimo v. Nika ve gayruhüm.

61 [9a-2] Hasan b. Yağmur’un evini Kulu b. Mehmed’e sattığı
Medîne-i Hazret-i Ebî Eyyûb el-Ensârî mahallâtından Evlice Baba mahallesin-
de sâkin Hasan b. Yağmur nâm kimesne mahfil-i kazâda işbu bâ‘isü’l-kitâb Kulu 
b. Mehmed nâm kimesne mahzarında ikrâr ve i‘tirâf edip mahalle-i mezbûrede 
vâki‘ bir tarafı Nakīb Yusuf mülkü ve bir tarafı bî-zebân Cündî mülkü ve bir tarafı 
Hayâti Hâtun mülkü ve bir tarafı tarîk-i âm ile mahdûd iki bâb tahtânî odaları ve 
müşterek bi’r-i mâyı ve kenîfi müştemil olan mülk menzilimi, cümle tevâbi‘ ve 
levâhıkı ile mezbûr Kulu’ya tarafeynden îcâb ve kabûlü hâvî bey‘-i bâtt-ı sahîh-i 
şer‘i ile altı bin nakd-i râyic fi’l-vakt fıddî akçeye bey‘ ve teslîm edip ol dahi vech-i 
muharrer üzre iştirâ ve kabûl ve tesellüm eyledikden sonra semeni olan meblağ-ı 
merkūm altı bin akçeyi yedinden bi’t-tamâm ve’l-kemâl ahz ve kabz eyledim 
ba‘de’l-yevm menzil-i merkūm mülk-i müşterâsıdır, keyfe mâ yeşâ’ ve yahtâr mu-
tasarrıf olsun dedikde mukırr-ı merkūmun ber vech-i meşrûh cârî olan ikrâr ve 
i‘tirâfını el-mukarru lehü’l-merkūm Kulu vicâhen tasdîk ve şifâhen tahkīk edicek 
mâ hüve’l-vâki‘ gıbbe’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene seb‘a ve erba‘în ve elf.
Şuhûdü’l-hâl: Mahmud Çelebi b. el-İmâm, Ömer Halîfe b. ( ) el-Müezzin, Ali Beşe 
b. Mahmud, Mahmud b. Veli, Hasan Beşe b. Yusuf, Abdünnebi b. Veli, Mehmed b. 
Budak, Yakub b. Kurd ve gayruhüm.







62 [9a-3] Mustafa Çavuş’a borcu olan Âişe bt. Mustafa’dan paranın tahsili
Medîne-i Hazret-i Ebî Eyyûb el-Ensârî’de vâki‘ merhûm Zal Mahmud Paşa 
hucurâtında sâkin iken lâ-an vâris vefât eden merhûm Mustafa Çavuş b. 
Uğurlu’nun muhallefâtı cânib-i beytülmâle âid olmağın medîne-i merkūmede bi’l-
fi‘l beytülmâl emîni olan Mustafa Çelebi b. Veli mahfil-i kazâda işbu bâ‘isetü’l-kitâb 
Âişe bt. Mustafa nâm hâtun mahzarında ikrâr ve takrîr-i kelâm edip müteveffâ-yı 
merkūm Mustafa Ça[vu]ş’un merkūme Âişe Hâtun zimmetinde beş bin yedi yüz 
akçe hakkı olmağın mezbûre Âişe Hâtun medîne-i mezbûre mahallâtından Baba 
Haydar mahallesinde vâki‘ bir tarafı Süleyman mülkü ve bir tarafı diğer Süley-
man vakfı ve bir tarafı Kamer Hâtun vakfı ve bir tarafı tarîk-i hâs ile mahdûd 
olan mülk menzilini bi tarîki’l-istiğlâl rehin vaz‘ eylemiş idi hâlâ emânetim ha-
sebiyle meblağ-ı merkūm beş bin yedi yüz akçeyi mezbûre Âişe Hâtun yedinden 
bi’t-tamâm ve’l-kemâl ahz ve kabz edip fekk-i rehn eyledim min ba‘d müteveffâ-yı 
mezbûr Mustafa Çavuş malından merkūm Âişe Hâtun zimmetinde bir akçe ve 
bir habbe bâkī kalmadı dedikde mukırr-ı merkūmun ber vech-i meşrûh cârî ve 
sâdır olan ikrâr ve takrîrini mezbûre Âişe Hâtun vicâhen tasdîk ve şifâhen tahkīk 
etmeğin mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’l-âşir min Cumâdelâhire li sene seb‘a ve erba‘în ve elf.
Şuhûdü’l-hâl: Eş-Şeyh Nasrullah b. el-merhûm Ömer Efendi, Avnullah Efendi b. 
Ömer Efendi, Alemüddin Halîfe b. Hüsameddin, Hasan Halîfe b. Mehmed, Şaban 
Halîfe, İlyas Çelebi b. Yakub, Abdurrahman Çelebi ve gayruhüm.

63 [9b-1] İstirati v. Keretsi’nin Yenikapı’daki odasını Yani 
v. Dimo’ya sattığı
Taşçı tâifesinden İstirati v. Keretsi nâm zimmî asâleten ve Duka nâm zimmî tarafın-
dan bey‘-i âti’z-zikre vekîl olup vekâleti İstirati ve Kebka nâm zimmîler şehâdetleri 
ile sâbite olan oğlu Kiro nâm zimmî vekâleten mahfil-i kazâda râfi‘ü hâze’l-kitâb 
Yani v. Dimo nâm zimmî muvâcehesinde her biri asâleten ve vekâleten ikrâr ve 
i‘tirâf edip mahmiye-i Kostantıniyye ebvâbından Yenikapı hâricinde vâki‘ Kiri 
Nikola taşlığı kurbunda Yeni Ocak Taşlığı demekle ma‘rûf taşlıkda Ömer Efen-
di nâm kimesneden tefvîz eylediği taşlık arsasında ber vech-i iştirâk binâ eyle-
diğimiz bir bâb tahtânî odayı mezbûr Yani’ye fıddî râyic fi’l-vakt iki bin beş yüz 
akçeye asâleten ve vekâleten bey‘-i bâtt-ı sahîh-i şer‘î ile bey‘ edip kabz-ı semen 
ve teslîm-i müsemmen eyledik. Ba‘de’l-yevm zikr olunan oda mezbûr Yani’nin 
mülk-i müşterâsıdır dedikde gıbbe’t-tasdîki’ş-şer‘î mâ vaka‘a ketb olundu.
Hurrire fi’l-yevmi’s-sânî ve’l-ışrîn min Cumâdelâhire li sene seb‘a ve erba‘în ve elf.
Şuhûdü’l-hâl: Yakub b. Kurd, Ali Beşe b. Abdullah, Mustafa b. Veli, Göka [v.] 
Dimo, Dimo [v.] Kiti, Kiro [v.] Diro, Göka [v.] Nikola ve gayruhüm.







64 [9b-2, Arapça] Mehmed Çelebi b. Abdi’nin evini istiğlâl yoluyla 
Hamza Çavuş Vakfı’na sattığı
Hazret-i Ebî Eyyûb el-Ensârî mahallâtından Fethi Çelebi mahallesinde sâkin olan 
Mehmed Çelebi b. Abdi nâm kimesne meclis-i şer‘-i şerîfde hâzır olup âtiyyü’z-
zikr menzilini merhûm Hamza Çavuş vakfı’na mütevellî olan hâmil-i hâze’l-kitâb 
Mehmed Çelebi’ye bey‘ ettiğini ikrâr ve i‘tirâf etti. Mütevellî-i mezbûr da vakf-ı 
mezbûr malıyla ve istiğlâl maksadıyla, mezbûr Mehmed Çelebi’nin işbu akdin 
sudûruna kadar sâhibi ve mâliki olduğu, elinde ve taht-ı tasarrufunda bulunduğu 
medîne-i mezbûre mahallâtından Şeyh Ahmed mahallesinde kâin bulunan bir ta-
rafdan Seydi mülkü diğer tarafdan Belkıs Hâtun mülkü öteki tarafdan Hasan mül-
kü ve diğer tarafdan da tarîk-i âm ile mahdûd olan mülk menzilini cümle tevâbi‘ 
ve levâhıkı ve kâffe-i menâfi‘ ve merâfıkı ile râyicü’l-vakt altı bin akçe semen-i 
mu‘ayyen-i makbûzla ondan iştirâ etti. Bâyi‘-i mezbûrun menzili kirâlamak is-
temesi üzerine mütevellî-i merkūm, ba‘de’t-tahliyye ve’t-tekābuz zeylde mezkûr 
ayın gurresinden üç sene tamâmına iki bin iki yüz akçe ücret ile menzil-i mezbûru 
kirâya verdi. Mütevellî-i mezbûr vâki‘ ikrârı vicâhen ve şifâhen tasdîk etti. Son-
ra Şaban Çelebi b. Abdullah nâm kimesne menzil-i mezbûrun derkine ve ücret-i 
mezbûreye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâni ve’l-ışrîn min Cumâdelâhire sene seb‘a ve 
erba‘în ve elf.
Şuhûdü’l-hâl: İmâm İbrahim Halîfe b. Mustafa, Mehmed b. Hasan, Ali b. Nesimi, 
Şeyh Mehmed Efendi b. Pîrî, Oruc b. (…), müezzin Murtaza Halîfe b. Mehmed, 
Habib b. Kemal, Bayram b. Ebûbekir, Sinan Halîfe b. Mustafa, Hüseyin Çelebi b. 
Abdi, Şeyhî Çelebi b. Hüseyin ve gayruhüm

65 [9b-3, Arapça] Ekmekçiler Kethüdâsı el-Hâc İsmail b. Hasan’ın Rus 
asıllı câriyesini mükâtebe yoluyla âzat ettiği
Medîne-i Hazret-i Ebî Eyyûb el-Ensârî mahallâtından Ahmed Dede mahallesi 
sükkânından olan udûlden Ramazan Halîfe b. Yunus ve el-Hâc Mehmed b. (…) 
nâm kimesneler meclis-i şer‘-i şerîfde hâzırân olup bundan yedi sene mukad-
dem Hac yolunda vefât eden ekmekçiler kethüdâsı el-Hâc İsmail b. Hasan’ın 
vasiyy-i muhtârı olan Pîrî b. İbrahim mahzarında orta boylu, şehlâ, açık kaşlı, 
buğday tenli, sol gözü üzerinde eser-i cerh bulunan Rûsiyyetü’l-asl müslimetü’l-
mille hâmile-i hâze’l-kitâb Şirin bt. Abdullah nâm hâtundan sâdır olan da‘vâ-yı 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki müteveffâ-yı 
mezbûr el-Hâc İsmail, hacc-ı şerîfe müteveccih iken târih-i mezbûrda bizim 
yanımızda ve katımızda câriye-i memlûkesini beş sene müddetle zevcesine 
hizmet etmesi üzerine kitâbete kesmişidi câriye-i mezkûre yedi sene hizmet-i 
merkūmeyi edâ etti ve bu sûretle diğer harâir-i asliyyât-ı mükellefât gibi hürre 
bir kimesne oldu. Efendilerin âzâdlı köleler üzerinde şer‘an sâbit olan velâ hak-
kından gayrı üzerinde kimesnenin bir hakkı kalmadı şehâdetleri ba‘de’t-ta‘dîli’ş-
şer‘î ve’t-tezkiyyeti’ş-şer‘iyye inde’ş-şer‘ makbûl ve mu‘teber olmağın mûcebince 
hükm edildi.
Cerâ zâlike ve hurrire fi’l-yevmi’s-sâlis ve’l-ışrîn min Cemâziyelâhir sene seb‘a ve 
erba‘în ve elf.
Şuhûdü’l-hâl: Çukadâr Mustafa Beşe b. Mahmud, Ali Çelebi b. Abdullah, Mustafa 
Çelebi b. İsa, Mahmud b. Ahmed, Baba Cafer (…)

66 [9b-4] Osman Halîfe b. Mustafa’nın evini Âişe bt. Bayram’a sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Câmi‘-i Kebîr mahallesinde sâkin Osman Halîfe b. Mustafa el-Kayyım meclis-i 
şer‘-i hatîr-i lâzımü’t-tevkīrde işbu hâmilet-i hâze’l-kitâb Âişe bt. Bayram tarafın-
dan ikrâr-ı âti’z-zikri tasdîka vekîl olup bimâ hüve nehcü’s-sübût vekâleti sâbite 
olan zevci Kasım Çelebi b. Sinan mahzarında bi’t-tav‘i’s-sâf ikrâr [10a] ve i‘tirâf 
edip medîne-i mezbûre mahallâtından Evlice Baba mahallesinde vâki‘ bir taraf-
dan Ali Beşe mülkü ve bir tarafdan Mehmed ve Mustafa b. Şaban nâm karındaşlar 
mülkleri ve bir tarafdan Hasan Beşe mülkü ve bir tarafdan tarîk-i âm ile mahdûd 
ve mümtâz iki bâb tahtânî beyti ve bi’r-i mâyı ve muhavvata-i zât-ı eşcâr-ı müsmire 
ve gayr-ı müsmireyi müştemil mülk menzilimi, cümle tevâbi‘ ve levâhıkı ile târih-i 
kitâbdan on beş sene mukaddem müvekkile-i mezbûre Âişe’ye fıddî nakd-i râyic 
fi’l-vakt yedi bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ edip ol dahi vech-i meşrûh üzre iştirâ ve kabûl eyledikden sonra semen-i 
mezbûr yedi bin akçeyi mukaddemâ mezbûre Âişe yedinden tamâmen alıp kabz 
edip teslîm-i mebî‘ etmişidim zikr olunan menzil ile’l-ân mezbûre Âişe’nin mülk-i 
müşterâsıdır, keyfe mâ teşâ’ ve tahtâr mutasarrıfa olsun dedikde mukırr-ı mezbûr 
Osman Halîfe’nin minvâl-i muharrer üzre cârî olan ikrârını vekîl-i merkūm Ka-
sım Çelebi vicâhen tasdîk ve şifâhen tahkīk etmeğin mâ vaka‘a gıbbe’t-taleb ketb 
olundu.
Tahrîren fi’l-yevmi’s-sâdis ve’l-ışrîn min Cumâdelâhire li sene seb‘a ve erba‘în ve 
elf.
Şuhûdü’l-hâl: Mahmud Efendi b. Mehmed el-İmâm, Ömer Halîfe b. Halil el-
Müezzin, Süleyman [b.] Hasan, Mustafa [b.] Rıdvan, Mustafa b. Veli, Yusuf b. ( ), 
Mehmed b. Şaban, Mustafa b. Şaban, es-Seyyid Pîrî Efendi b. ( ), İlyas Çelebi b. 
Yakub.







67 [10a-1] Raziye bt. Abdullah’ın bazı eşyaları Hüseyin b. Osman’a 
hibe etmesi
Medîne-i Hazret-i Ebî Eyyûb el-Ensârî mahallâtından Nişancı Paşa mahallesin-
de sâkine Râziye bt. Abdullah nâm hâtun meclis-i şer‘-i hatîr-i lâzımü’t-tevkīrde 
mu‘takası Yasemin bt. Abdullah nâm hâtunun sadrî oğlu işbu hâmilü’l-kitâb Hü-
seyin b. Osman nâm şâbb-ı bâliğ mahzarında bi tav‘ihâ ikrâr ve i‘tirâf edip silk-i 
mülkümde olan emlâkimden iki beledî döşek ve iki beledî yorgan ve iki beledî 
yasdık ve bir alaca kilim ve bir kaliçe ve iki tencere ve beş sahan ve bir tava ve bir 
tepsi ve bir sini ve iki sepet sandığımı mezbûr Hüseyin’e hibe-i sahîha-i şer‘iyye ile 
hibe ve teslîm edip ol dahi vech-i meşrûh üzre meclis-i hibede ittihâb ve kabûl ve 
kabz eyledi ba‘de’l-yevm zikr olunan eşyâ-i mezbûr Hüseyin’in mülk-i mevhûbu 
olmuşdur dedikde mukırra-i mezbûre Râziye’nin minvâl-i meşrûhu üzre cârî olan 
ikrârı mezbûr Hüseyin bi’l-muvâcehe tasdîk ve eşyâ-i merkūmeyi ittihâb ve kabz 
eylediğini bi’l-müşâfehe tahkīk eyledikden sonra mukābelesinde dahi mezbûre 
Râziye’yi hayâtda oldukça infâk eylemeğe ta‘ahhüd eylemeğin mâ hüve’l-vâki‘ 
gıbbe’t-taleb ketb olundu.
Tahrîren fi’l-yevmi’l-hâmis ve’l-ışrîn min Cumâdelâhire li sene seb‘a ve erba‘în ve 
elf.
Şuhûdü’l-hâl: Abdurrahman Halîfe b. Şeyh Musa el-İmâm, Ramazan b. Hüseyin 
el-Müezzin, Receb b. Hızır, Ahmed b. Ali, Yusuf b. Abdullah, Mustafa b. Muhar-
rem, Ahmed b. Cafer, Hüseyin b. Hızır, Hüseyin Ağa [b.] taşçı Ali.

68 [10a-2] Kamer Hatun’un vakfettiği evin Hasan Efendi b. Hacı 
Ahmed’e verilmesi
Zahrü’l-kuzât Hüsameddin Efendi b. Ahmed mahfil-i kazâda râfi‘ü hâze’l-kitâb 
Hasan Efendi b. el-Hâc Ahmed mahzarında bi tav‘ihî ikrâr ve i‘tirâf edip medîne-i 
hazret-i Ebî Eyyûb el-Ensârî mahallâtından Câmi‘-i Kebîr mahallesinde vâki‘ 
bir tarafı vakıf odalar ve bir tarafı tavukçu Mehmed Çelebi mülkü ve bir tarafı 
Yoğurtçuzâde Mustafa Çelebi mülkü ve taraf-ı râbi‘i Babazâde vakfı ile mahdûd 
bir bâb beyt-i süflî ve bir beyt-i ulvî ve bi’r-i mâ ve cüneyne ve muhavvatayı müş-
temil olup merhûm Kamer Hâtun nâm sâhibetü’l-hayr vakf ve süknâsını beher 
yevm üç İhlâs-ı şerîf tilâvet edip meremmât-ı lâzımesin sâkin olan kimesne kendi 
malından etmek üzre sulehâya şart eylediği ve menzil ile’l-ân taht-ı tasarrufumda 
olup hâlâ hüsn-i ihtiyârımla hakk-ı süknâsın mezbûr Hasan Efendi’ye fâriğ oldum, 
ber mûceb-i şart-ı vâkıfa mutasarrıf olsun dedikde gıbbe’t-tasdîki’ş-şer‘î ketb ve 
terkīm ve yed-i tâlibe vaz‘ ve def ‘ ve teslîm olundu.
Hurrire fî evâhiri Cumâdelâhire li sene seb‘a ve erba‘în ve elf.
Şuhûdü’l-hâl: Fahrü’l-kuzât Ahmed Efendi b. Hasan, Ahmed Çelebi b. Cafer, İb-
rahim Efendi b. ( ) el-Müderris, Hüseyin Efendi b. ( ), el-Müderris, Yakub b. Kurd.

69 [10a-3, Arapça] Fâtıma bt. Turâbî’nin muhâlaa yoluyla boşandığı
Ebî Eyyûb el-Ensârî mahallâtından Uluca Baba mahallesinde sâkine olan Fâtıma 
bt. Turâbî nâm hâtun hâmil-i hâze’l-kitâb Bâli Beşe b. Derviş nâm zevci ile nikâhı 
esnâsında ta‘ahhüd edilen râyicü’l-vakt altı yüz akçe mehr-i müecceli, iddet na-
fakası ve me’ûnet-i süknâsı üzerine olmak üzre muhâla‘a yapdı. Zevc-i mezbûr 
da vech-i meşrûh üzre onunla muhâla‘a yapdı. Zevce-i mezbûre bu sûretle yeni 
bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mütâlebât, eymân ve 
muhâsamâtdan umûmen, zevciyyetle alâkalı da‘vâdan husûsen yek diğerinin zim-
metini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî ve’l-ışrîn li târihi’l-mezbûr.
Şuhûdü’l-hâl: Mehmed Beşe b. Hamza, Musa b. Teberrük, Halil b. (  ), Mustafa 
Beşe b. Mahmud, Mustafa b. ( ), Mahmud b. Ahmed.

70 [10b-1] Halil ve Bayram kardeşler bağlarını Nikola 
v. İstati’ye satmaları
Mahmiye-i Kostantıniyye mahallâtından Neslişah Sultan mahallesi sâkinlerinden 
Halil b. Bayram b. İbrahim nâm karındaşlar meclis-i şer‘-i hatîr-i lâzımü’t-tevkīrde 
işbu hâmilü’s-sifr Niko[la] v. İstati nâm zimmî muvâcehesinde bi tav‘ihâ ikrâr ve 
i‘tirâf edip vilâyet-i Anadolu’da Yalakābâd kazâsında tâbi‘ Elmalı nâm karye sınırı 
dâhilinde vâki‘ bir tarafdan Papas oğlu Yuvan nâm zimmî tarlası ve bir tarafdan 
Arotek zimmî tarlası ve bir tarafdan vâdi ve bir tarafdan tarîk-i âm ile mahdûd 
ve mümtâz olup ale’l-iştirâki’s-seviy mülkümüz olan bir kıt‘a bağımızı mezbûr 
Nikola’ya fıddî nakd-i râyic fi’l-vakt üç bin akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘i ile bey‘ edip ol dahi vech-i meşrûh üzre iştirâ ve kabûl 
eyledikden sonra semeni mezbûr üç bin akçeyi mezbûr Nikola yedinden alıp kabz 
edip mebî‘-i mezbûru mahallinde zabt ve tasarrufa mezbûr Nikola’yı taslît eyledik. 
Ba‘de’l-yevm zikr olunan bağ mezbûr Nikola’nın mülk-i müşterâsı olmuşdur, key-
fe mâ yeşâ’ ve yahtâr mutasarrıf olsun dediklerinde mukırrân-ı mezbûrân Halil ve 
Bayram’ın minvâl-i muharrer üzre cârî olan ikrârını el-mukarru lehü’l-merkūm 
Nikola vicâhen tasdîk etmeğin mâ vaka‘a ketb olundu.
Târihuhü[‘l-mezbûr].
Şuhûdü’l-hâl: Mustafa Bey b. Mehmed, İbrahim Beşe b. Abdi er-Râcil, Eymir Beşe 
b. Sefer.







71 [10b-2] Nikola v. İstati’nin Halil ve Bayram kardeşlere olan 
borcunu ödemesi
Mahmiye-i Kostantıniyye mahallâtından Neslişah Sultan mahallesi sâkinlerinden 
Halil ve Bayram b. İbrahim nâm karındaşlar meclis-i şer‘-i hatîr-i lâzımü’t-
tevkīrde işbu hâmilü’s-sifr Nikola v. İstati nâm zimmî muvâcehesinde bi tav‘ihâ 
ikrâr ve i‘tirâf edip mezbûr Nikola zimmetinde cihet-i karz-ı şer‘îden olan iki bin 
akçe hakkımızı mezbûr Nikola yedinden bi’t-tamâm ahz ve kabz eyledik meblağ-ı 
mezbûr iki bin akçeden mezbûr Nikola zimmetinde bir akçe hakkımız bâkī kal-
madı dediklerinde gıbbe’t-tasdîki’ş-şer‘î mâ vaka‘a ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

72 [10b-3] Mehmed b. Ahmed’in çiftliğini Mehmed Bey b. Cafer 
el-Yesârî’ye sattığı
Havâss-ı Aliyye kazâsı müzâfâtından Büyükçekmece nâhiyesine tâbi‘ Laçine 
nâm karye sâkinlerinden Mehmed b. Ahmed nâm kimesne meclis-i şer‘-i hatîr-i 
lâzımü’t-tevkīrde işbu hâmilü’l-kitâb Mehmed Bey b. Cafer el-Yesârî mahzarında 
bi’t-tav‘i’s-sâf ikrâr ve i‘tirâf edip karye-i mezbûrede vâki‘ bir tarafdan arz-ı hâliye 
ve bir tarafdan tarîk-i âm ve bir tarafdan mekābir-i müslimîn ve bir tarafdan çeş-
me ile mahdûd ve mümtâz üç bâb fevkānî ve iki bâb tahtânî odaları ve iki ahırı ve 
bir samanlığı ve bir çatma anbarı ve zât-ı eşcâr-ı müsmire muhavvatayı müştemil 
çiftlik ta‘bîr olunur mülk menzilimi, cümle tevâbi‘ ve levâhıkı ile mezbûr Meh-
med Bey’e fıddî nakd-i râyic fi’l-vakt yirmi dokuz bin akçeye tarafeynden îcâb ve 
kabûlü hâvî bey‘-i bi’l-vefâ ile bey‘ edip ol dahi vech-i meşrûh üzre iştirâ ve kabûl 
eyledikden sonra semen-i mezbûr yirmi dokuz bin akçeyi mezbûr Mehmed Bey 
yedinden bi’t-tamâm ahz ve kabz eyledim meblağ-ı mezbûr yirmi dokuz bin ak-
çeyi eğer târih-i kitâbdan altmış gün tamâmına değin mezbûr Mehmed Bey’e edâ 
etmez isem bey‘-i mezbûr bâtta münkalib olup keyfe mâ yeşâ’ mutasarrıf olsun 
dedikde gıbbe’t-tasdîki’ş-şer‘î mâ vaka‘a ketb olundu.
Tahrîren fî gurreti Recebi’l-ferd li sene seb‘a ve erba‘în ve elf.
Şuhûdü’l-hâl: Murad Bey b. Abdullah, Mustafa b. Receb, Mustafa Beşe b. Mahmud, 
Mustafa b. ( ) el-Hammâmî, Mahmud b. Ahmed, Mustafa b. Veli ve gayruhüm.

73 [10b-4] Hatice Hatun bt. Esad Efendi’nin menzil yerini Menahim 
v. Hanoka’ya sattığı
Medîne-i Hazret-i Ebî Eyyûb el-Ensârî mahallâtından Defterdâr Mahmud Efendi 
mahallesi sâkinelerinden fahrü’l-muhadderât zahrü’l-muvakkarât Hatice Hâtun 
bt. mevlâ’l-merhûm şeyhülislâm fî avânihî müfti’l-enâm fî asrihî ve zamânihî Esad 
Efendi tarafından bey‘-i âti’l-beyâna ve kabz-ı semene vekîl olup vekâleti müşârün-
ileyhâ Hatice Hâtun’u ma‘rifet-i şer‘iyye ile ârifeyn olan Mehmed b. Abdullah ve 
diğer Mehmed b. Hüseyin şehâdetleri ile sâbite Bedehşan Hâtun bt. Abdullah 
meclis-i şer‘-i hatîr-i lâzımü’t-tevkīrde işbu hâmilü’s-sifr Menahim v. Hanoka nâm 
Yahudi muvâcehesinde bi’l-vekâle ikrâr-ı tâm ve takrîr-i kelâm edip müvekkilem 
müşârün-ileyhâ Hatice Hâtun’un silk-i mülkünde münselik olan emlâkinden olup 
medîne-i mezbûremezbûre Hatice Hâtun mülkü ve bir tarafdan Mihayil ve Paroh ve Hırsola nâm 
Yahudiler mülkleri ve bir tarafdan Menahim nâm Yahudi vakfı olan menzil yeri 
ile mahdûd mezbûrûn Mihayil ve Paroh ve Hırsola ile mâbeyninde müşterek bi’r-i 
mâyı müştemil bi’r-i mâ tarafından on zirâ‘ ve bir tarafdan on yedi zirâ‘ ve bir ta-
rafdan yirmi zirâ‘ yine yirmi zirâ‘ mülk menzil yerini, zikr olunan nısf bi’r-i mâ ile 
sâlifü’z-zikr Menahim vakfı tarafında vâki‘ müvekkile-i müşârün-ileyhânın hakk-ı 
mürûru olan tarîk-i hâssa kuyu açmak üzre vekâlet-i mahkiyem hasebiyle mezbûr 
Menahim’e fıddî nakd-i râyic fi’l-vakt iki bin beş yüz akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘i ile bey‘ edip ol dahi vech-i meşrûh üzre iştirâ 
ve kabûl eyledikden sonra semen-i mezbûr iki bin beş yüz akçeyi mezbûr Mena-
him yedinden tamâmen alıp kabz edip teslîm-i mebî‘ eyledim ba‘de’l-yevm zikr 
olunan menzil yeri, mezbûr Menahim’in mülk-i müşterâsı olmuşdur, keyfe mâ 
yeşâ’ ve yahtâr mutasarrıf olsun dedikde mezbûr Bedehşan’ı bi’l-vekâle sâdır olan 
ikrârında mezbûre Menahim vicâhen ve şifâhen tasdîk etmeğin mâ vaka‘a gıbbe’t-
taleb ketb olundu.
Tahrîren fi’l-yevmi’s-sâmin ve’l-ışrîn min Cumâdelâhire li sene seb‘a ve erba‘în ve 
elf.
Şuhûdü’l-hâl: Abdurrahman Halîfe b. Abdullah el-İmâm, es-Seyyid Mustafa Çe-
lebi, İbrahim Beşe b. Abdullah, Mehmed b. Osman, Mahmud b. Ahmed, Mustafa 
b. Veli ve gayruhüm.

74 [11a-1, Arapça] Abdi Beşe b. İbrahim’in Şeyh Sefer Efendi Vakfı’ndan 
ödünç aldığı
Medîne-i mahmiye-i Kostantıniyye mahallâtından Kethüdâ Kadın câmi‘i kur-
bunda sâkin olan Abdi Beşe b. İbrahim nâm kimesne meclis-i şer‘-i şerîfde hâzır 
olup, medîne-i Ebî Eyyûb el-Ensârî’de vâki‘ merhûm Şeyh Sefer Efendi vakfı’na 
mütevellî olan (…) Halîfe b. Mustafa mahzarında vakf-ı mezbûr malından ve 
karz cihetinden üzerinde ve zimmetinde râyicü’l-vakt üç bin akçe ve nev‘i ve cinsi 
beynlerinde ma’lûm olan çuka bahâsından da bin akçe borcu olduğunu ikrâr ve i‘tirâf etti. Karz dışındaki meblağ zeylde mezkûr Cumâdelûlâ ayının gurresinden 
üç sene tamâmına müecceldir. Mütevellî-i mezbûr, vâki‘ ikrârı vicâhen ve şifâhen 
tasdîk etti. Sonra Câmi‘-i merkūm müezzini Zülfikār Halîfe b. Ali nâm kimesne 
ve mukırr-ı mezbûrun zevcesi Fâtıma Hâtun bt. Abdullah nâm hâtun meblağ-ı 
mezbûra îcâb ve kabûlü hâvî kefâletle kefîl oldu.
Cerâ zâlike ve hurrire fî evâhiri Cumâdelûlâ sene seb‘a ve erba‘în ve elf.
Şuhûdü’l-hâl: Mehmed Çelebi b. Ramazan, Murtaza Halîfe b. Mehmed, Mehmed 
Çelebi b. Pîrî, diğer Mehmed Çelebi b. Hasan Efendi, Ali b. Mustafa ve gayruhüm

75 [11a-2] Duka v. Koki’nin dükkânının yarı hissesini İstirati 
v. Kirici’ye sattığı
Vilâyet-i Rumeli’nde Ergirikasrı kazâsına tâbi‘ Sanagoplu nâm karye sâkinlerinden 
Duka v. Koki nâm zimmî meclis-i şer‘-i hatîr-i lâzımü’t-tevkīrde işbu hâmilü’s-
sifr İstirati v. Kirici nâm zimmî muvâcehesinde bi’t-tav‘i’s-sâf ikrâr ve i‘tirâf edip 
Havâss-ı Aliyye kazâsı müzâfâtından Gürz Nikola taşlığı demekle ma‘rûf mevzi‘de 
vâki‘ bir tarafdan Solak tarlası ve bir tarafdan Dimo dükkânı ve bir tarafdan ke-
resteci Kiko dükkânı ve bir tarafdan Karboz nâm zimmî tarlası ile mahdûd ve 
mümtâz olup arsasının merhûm Sultan Bayezid evkāfı’na senevî altmış akçe 
mukāta‘ası olup Niko nâm zimmî ile ale’l-iştirâki’s-seviy mülkümüz olan bir bâb 
dükkândan nısf hisse-i şâyi‘amı, mezbûr İstirati’ye fıddî nakd-i râyic fi’l-vakt beş 
bin dört yüz akçeye bey‘-i bâtt-ı sahîh-i şer‘î ile bey‘ edip ol dahi vech-i meşrûh 
üzre iştirâ ve kabûl ettikden sonra semeni mezbûr beş bin dört yüz akçeyi mezbûr 
İstirati yedinden tamâmen alıp kabz edip teslîm-i mebî‘ eyledim ba‘de’l-yevm zikr 
olunan dükkânın nısf-ı şâyi‘i mezbûr İstirati’nin mülk-i müşterâsı olmuşdur de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa b. Veli, Yakub b. Kurd, Duka [v.] Yoki, Dimo [v.] Yorgi, 
Duka [v.] Dido, Kiko v. ( ).

76 [11a-3] Kurd Beşe b. Abdullah’ın Osman Bey b. Abdullah’a olan 
borcunu ödemesi
Havâss-ı Refî‘a müzâfâtından Terkos nâhiyesine tâbi‘ Yassıviran nâm karye 
sükkânından Osman Bey b. Abdullah mahfil-i kazâda râfi‘ü hâze’l-kitâb Kurd 
Beşe b. Abdullah muvâcehesinde bi tav‘ihî ikrâr ve i‘tirâf edip bundan akdem 
merkūm Kurd Beşe zevcem olan Hatice nâm hâtun zimmetinde mütekarrir deyni 
edâ için benden karz-ı hasen dokuz bin akçe istikrâz ve kabz eylemişidi el-hâletü 
hâzihî zikr olunan dokuz bin akçeyi bi tamâmihî bana edâ ve teslîm edip ben dahi 
yedinden kabz ve tesellüm eyledim min ba‘d zimmetinde bir akçe ve bir habbe 
alacağım kalmadı dedikde mukırr-ı merkūm Osman Bey’in ikrâr-ı meşrûhunu 
el-mukarru lehü’l-merkūm Kurd Beşe vicâhen ve şifâhen tahkīk ve tasdîk edicek 
mâ hüve’l-vâki‘ ketb olundu.
Hurrire fî selhi Cemâziyelevvel sene 1047.
Şuhûdü’l-hâl: Mehmed Beşe b. el-Hâc Ali, Ali Beşe b. Abdullah, Receb b. Hüseyin, 
Mustafa Beşe b. ( ) Çukadâr, Yakub b. Kurd ve gayruhüm.

77 [11a-4] Kaline ve kızı Marola’nın evlerini Todori v. Yorgi’ye satmaları
Mahmiye-i Kostantıniyye ebvâbından Edirnekapısı dâhilî sâkinelerinden Kali-
ne bt. Dimitri ve mezbûre Kaline’nin sadriye kebîre kızı [M]arola bt. Toma nâm 
Nasrâniyeler mahfil-i kazâda işbu hâmilü’l-kitâb Todori v. Yorgi nâm zimmî 
mahzarında her biri bi’t-tav‘i’s-sâf ikrâr ve i‘tirâf edip Havâss-ı Refî‘a kazâsı 
müzâfâtından kasaba-i Midye mahallâtından Ayatanaş mahallesinde vâki‘ bir ta-
rafı Mehmed mülkü ve bir tarafı yine mezbûr Mehmed Bey tarlası ve bir tarafı 
Kosta mülkü ve bir tarafı ba‘zan çeşme ve ba‘zan tarîk-i âm ile mahdûd bir bâb 
çatma odayı ve muhavvatayı müştemil olup kızım mezbûre Marola’nın babası zev-
cim hâlik-i [mer]kūm Toma’dan bi hasebi’l-irsi’ş-şer‘î bizim ikimize intikāl eden 
mülk menzilimizi, merkūm Todori’ye bin yüz nakd-i râyic fi’l-vakt akçeye îcâb ve 
kabûlü hâvî bey‘-i bâtt-ı sahîh ile bey‘ edip ol dahi iştirâ ve kabûl eyledikden sonra 
semeni olan meblağı bin yüz akçeyi mezbûr Todori yedinden bi’t-tamâm ahz ve 
kabz eyleyip mebî‘-i mezbûru mahallinde kabz ve tesellüme müşterî-i merkūm 
Todori’yi taslît eyledik. Ba‘de’l-yevm menzil-i mezbûr mülk-i müşterâsıdır, key-
fe mâ yeşâ’ mutasarrıf olsun dediklerinde mezbûretân Kaline ve Marola’nın ber 
vech-i meşrûh cârî olan ikrârlarını el-mukarru lehü’l-merkūm Todori vicâhen 
tasdîk ve şifâhen tahkīk edicek mâ hüve’l-vâki‘ gıbbe’t-tasdîk ketb olundu.
Tahrîren fi’l-yevmi’t-tâsi‘ ve’l-ışrîn min Cemâziyelevvel li sene seb‘a ve erba‘în ve 
elf.
Şuhûdü’l-hâl: Mustafa Beşe b. Mahmud, Mustafa Çelebi b. Veli, Yakub b. Kurd, 
Cafer b. Abdullah, Teveli Reis v. Berdik, Dimitraki v. Sefreni, Dimitri v. Todori, 
Yorgi v. Dokana, Yorgi v. Hakal? ve gayruhüm.

78 [11b-1, Arapça] İstati v. Yorgi’nin evini istiğlâl yoluyla Behram Bey 
Vakfı’na sattığı
Mahmiye-i Kostantıniyye sur kapılarından Fener kapısı dâhilindeki Abdi Suba-
şı mahallesinde sâkin olan İstati v. Yorgi nâm zimmî meclis-i şer‘-i şerîfde hâzır 
olup âtiyyü’z-zikr menzilini, merhûm Behram Bey vakfı’na mütevellî olan hâmil-i 
hâze’l-kitâb Hüseyin Halîfe b. Şaban’a bey‘ ettiğini ikrâr ve i‘tirâf etti. Mütevellî-i 
mezbûr da, vakf-ı mezbûr malıyla ve istiğlâl maksadıyla, zimmî-i mesfûrun işbu 
akdin kendilerinden sudûruna kadar sâhibi ve mâliki olduğu, elinde ve taht-ı ta-
sarrufunda bulundurduğu mahalle-i merkūmede kâin bulunan ve bir tarafdan İs-
karine bt. Tatyon mülkü, diğer tarafdan Todori v. (…) mülkü, öteki tarafdan Vran-
ya v. Yorgi mülkü ve diğer tarafdan da tarîk-i âm ile mahdûd olan cemî‘-i menzi-
lini râyicü’l-vakt on bir bin akçe semen-i mu‘ayyen-i makbûzla ondan iştirâ etti. 
Mütevellî-i mezbûr vâki‘ ikrârı vicâhen ve şifâhen tasdîk etti. Bâyi‘-i mezbûrun 
menzili kirâlamak istemesi üzerine mütevellî-i merkūm, ba‘de’t-tahliyye ve’t-
tekābuz zeylde mezkûr târihden üç sene tamâmına dört bin yüz yirmi beş akçe 
ücret ile menzil-i mezbûru kirâya verdi. Andriye v. Yorgi ve Nikola v. İstemad nâm 
zimmîlerin her biri, menzil-i mezbûrun derkine ve ücret-i kirâya îcâb ve kabûlü 
hâvî kefâletle kefîl oldu.
Cerâ zâlike ve hurrire fî gurreti Cumâdelûlâ sene seb‘a ve erba‘în ve elf.
Şuhûdü’l-hâl: Hüseyin b. Abdullah, Şeyh İbrahim b. Ramazan, Şaban Halîfe b. 
Hüseyin, Mehmed b. Abdullah, Abdülkerim b. Mehmed, Hasan b. Davud, Ali Bâli 
b. Hüdâverdi, Ömer b. Siyâmi, Hayrullah b. Abdullah, İbrahim b. Hasan ve gay-
ruhüm

79 [11b-2, Arapça] Mehmed Bey b. Abdullah’ın evini istiğlâl yoluyla 
Bayram Bey Vakfı’na sattığı
Hazret-i Ebî Eyyûb el-Ensârî mahallâtından Davud Ağa mahallesinde sâkin olan 
Mehmed Bey b. Abdullah nâm kimesne âtiyyü’z-zikr menzilini, merhûm Bayram 
Bey vakfı’na mütevellî olan hâmil-i hâze’l-kitâb Hüseyin Halîfe b. Şaban’a bey‘ et-
tiğini ikrâr ve i‘tirâf etti. Mütevellî-i mezbûr da vakf-ı mezbûr malıyla ve istiğlâl 
maksadıyla, mezbûr Mehmed Bey’in işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu mahalle-i 
merkūmede kâin bulunan bir tarafdan Seyyid İbrahim Çelebi mülkü, diğer taraf-
dan arabacı Mustafa mülkü, öteki tarafdan Âişe Hâtun mülkü ve diğer tarafdan da 
tarîk-i âm ile mahdûd olan cemî‘-i menzilini cümle tevâbi‘ ve levâhıkıyla râyicü’l-
vakt üç bin akçe semen-i mu‘ayyen-i makbûzla ondan iştirâ etti. Mütevellî-i 
mezbûr, vâki‘ ikrârı vicâhen ve şifâhen tasdîk etti. Bâyi‘-i mezbûrun menzili 
kirâlamak istemesi üzerine mütevellî-i merkūm, ba‘de’t-tahliyye ve’t-tekābuz zeyl-
de mezkûr târihden üç sene tamâmına bin yüz yirmi beş akçe ücret ile menzil-i 
mezbûru kirâya verdi.
Cerâ zâlike ve hurrire fî gurreti Cumâdelûlâ sene seb‘a ve erba‘în ve elf.
Şuhûdü’l-hâl: Es-Sâbikūn







80 [11b-3] Yani v. Angeli’nin evini Rali v. Dimitri’ye sattığı
Havâss-ı Aliyye kazâsı müzâfâtından Küçükçekmece nâhiyesine tâbi‘ Makra-
horya nâm karye sâkinlerinden Yani v. Angeli nâm zimmî meclis-i şer‘-i hatîr-i 
lâzımü’t-tevkīrde işbu hâmilü’s-sifr Rali v. Dimitri nâm zimmî muvâcehesinde 
ikrâr ve i‘tirâf edip karye-i mezbûrede vâki‘ bir tarafdan Niko v. Eyvan mülkü ve 
bir tarafdan Yando v. Bor mülkü ve iki tarafdan tarîk-i âm ile mahdûd bir bâb 
fevkānî beyti ve bi’r-i mâ ve kenîfi ve eşcâr-ı müsmire ve gayr-ı müsmireyi hâviye 
cüneyneyi müştemil olan mülk menzilimi, cümle tevâbi‘ ve levâhıkı ile mezbûr 
Rali’ye fıddî nakd-i râyic fi’l-vakt iki yüz elli riyâlî guruşa bey‘ bi’l-vefâ ile bey‘ 
edip ol dahi vech-i meşrûh üzre iştirâ ve kabûl eyledikden sonra semeni mezbûr 
iki yüz elli riyâlî guruşu mezbûr Rali yedinden bi’t-tamâm ve’l-kemâl ahz ve kabz 
edip teslîm-i mebî‘ eyledim eğer meblağ-ı mezbûr iki yüz elli riyâlî guruşu târih-i 
kitâbdan üç yüz gün tamâmına değin edâ etmez isem bey‘-i mezbûr bâtta münka-
lib olup zikr olunan menzil mezbûr Rali’nin mülk-i mahzı olup keyfe mâ yeşâ’ ve 
yahtâr mutasarrıf olsun [dedikde] gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Hurrire fî gurreti Cumâdelâhire li sene seb‘a ve erba‘în ve elf.
Şuhûdü’l-hâl: Ali Bey b. Abdullah el-Cündî, Ali b. Abdullah, Şaban b. Abdullah 
Ali b. Mustafa, Manol [v.] Nikola, Manol v. Nikola, Kosta v. Horhor, Pilaş v. Yani 
ve gayruhüm.

81 [11b-4] Muzaffer Bey b. Abdullah’ın Ferhed v. Şehir’e kiremit ve 
tuğla sattığı
Havâss-ı Aliyye kazâsı müzâfâtından Hasköy’de Abdüsselâm mahallesinde sâkin 
Muzaffer Bey b. Abdullah nâm kimesne meclis-i şer‘-i hatîr-i lâzımü’t-tevkīrde 
işbu hâmilü’s-sifr Ferhed v. Şehir nâm Ermeni muvâcehesinde ikrâr ve i‘tirâf edip 
mezbûr Ferhed’e yirmi dört bin çek kiremid ve otuz beş bin çek tuğlayı nakd-i 
râyic fi’l-vakt dokuz bin akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘i ile bey‘ edip ol dahi vech-i meşrûh üzre iştirâ ve kabûl eyledikden 
sonra semeni mezbûr dokuz bin akçeyi mezbûr Ferhed yedinden bi’t-tamâm ve’l-
kemâl ahz ve kabz edip teslîm-i mebî‘ eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fî selhi Cemâziyelevvel li sene seb‘a ve erba‘în ve elf.
Şuhûdü’l-hâl: Hüseyin b. Yusuf, Şaban b. Abdullah, Süleyman Halîfe el-İmâm, 
Mehmed b. Abdullah, Mustafa b. Veli, Cafer b. Abdullah ve gayruhüm.







82 [12a-1] Aynîşah Sultan Vakfı’na ait çiftliğin Mehmed Beşe b. Ahmed 
ve Emine Hatun bt. Mehmed’e bey‘ bi’l-istiğlâl yoluyla satması
Medîne-i İstanbul’da vâki‘ merhûme Aynîşah Sultan evkāfı’na bi’l-fi‘l mütevellî 
olan fahrü’l-akrân Mahmud Çelebi b. Mustafa mahfil-i kazâda işbu râfi‘ü’l-kitâb 
Mehmed Beşe b. Ahmed ve Emine Hâtun bt. Mehmed mahzarlarında ikrâr ve 
takrîr-i kelâm edip evkāf-ı mezbûreden olup Havâss-ı Aliyye kazâsı müzâfâtından 
Terkos nâhiyesine tâbi‘ Tilkiköyü demekle ma‘rûf karyede vâki‘ bir tarafdan Kara-
tepe ve bir tarafdan Tuna kemeri ve bir tarafdan taşegî köprü ve bir tarafdan sâhil-i 
bahr ile mahdûd bir beyt-i süflîyi ve bir ahırı ve kışlağı ve yaylağı ve mandırayı ve 
koruyu ve merhûm ve mağfûrun-leh Fâtih Sultan Mehmed Hân evkāfı’ndan olup 
senede bin iki yüz akçe mukāta‘ası olan üç kıt‘a çayırı ve çiftlik ta‘bîr olunur vakıf 
menzili, cemî‘ tevâbi‘ ve levâhıkı ve kâffe-i menâfi‘ ve merâfıkı ile ve hâlâ içinde 
mevcûd olan beş re’s camus ineği ve üç re’s camus danası ve iki re’s camus buzağısı 
ile tevliyyet-i mahkiyem hasebiyle vakf-ı mezbûr nâzırı ma‘rifetiyle bin kırk altı 
senesi Cemâziyelevveli’nin on beşinci gününden üç sene tamâmına değin beher 
sene sekiz bin iki yüz akçeye mezbûrân Mehmed Beşe ve Emine Hâtun’a îcâr ve 
teslîm eyledim senede bin iki yüz akçesi Sultan Mehmed Hân vakfı’na olan çayır-
lar mukāta‘asına verip yedi bin akçesin cânib-i vakf-ı mezbûra edâ edip menzil-i 
mezbûrun ba‘zı meremmât-ı zarûriyyesin kendi mâllarından etmek üzre dedikde 
mütevellî-i mezbûru cemî‘ ikrâr-ı meşrûhunda mezbûrân Mehmed Beşe ve Emine 
dahi bi’l-muvâcehe tasdîk ve zikr olunan çiftliği minvâl-i meşrûh üzre mütevellî-i 
merkūmdan istîcâr ve kabûl ve kabz ve tesellüm eylediklerini bi’l-müşâfehe tahkīk 
etmeğin mâ hüve’l-vâki‘ gıbbe’t-taleb ketb olundu.
Tahrîren fî evâhiri Cemâziyelevvel li sene seb‘a ve erba‘în ve elf.
Şuhûdü’l-hâl: Mahmud Efendi b. Hasan, Ali Efendi b. İbrahim, Hüseyin Çelebi b. 
Ahmed el-Bevvâbü’s-sultânî, Hüseyin Beşe b. Yusuf, Mustafa b. Rıdvan, Mustafa b. 
Veli, Cafer b. Abdullah, Abdülkādir el-Muhzır ve gayruhüm.

83 [12a-2] Çavuş Kasım mahallesinden Hacı Yusuf Bey b. Hasan’ın 
Aynîşah Sultan Vakfı’ndan kiraladığı çiftliği süre bitiminde 
iade ettiği
Medîne-i Hazret-i Ebî Eyyûb el-Ensârî mahallâtından Çavuş Kasım mahalle-
sinde sâkin el-Hâc Yusuf Bey b. Hasan mahfil-i kazâda mahmiye-i İstanbul’da 
vâki‘ merhûme Aynîşah Sultan vakfı’na bi’l-fi‘l mütevellî olan Mahmud Çelebi 
b. Mustafa mahzarında ikrâr ve takrîr-i kelâm edip mezbûr Çelebi’den evkāf-ı 
mezbûreden olup Havâss-ı Aliyye kazâsına tâbi‘ Tilkiköyü demekle ma‘rûf kar-
yede vâki‘ ma‘lûmü’l-hudûd çiftliği ve beynimizde ma‘lûm cemî‘ arâziyi ve devâb 
ve mevâşîyi ve çayırları ile bin kırk beş Cemâziyelevveli’nin on beşinci günün-
den beş sene tamâmına değin beher sene sekiz bin ikişer yüz akçeye istîcâr edip 
ol dahi vech-i muharrer üzre tevliyyeti hasebiyle cânib-i vakıfdan bana îcâr ve 
teslîm edip târih-i mezbûrdan bir sene tamâmına değin mutasarrıf olup meblağ-ı 
mezbûr sekiz bin iki yüz akçenin bin iki yüz akçesini emriyle zikr olunan çayır-
ların mukāta‘asıyçün ve mağfiret-nişân Ebü’l-feth Sultan Mehmed Hân evkāfı 
mütevellîsine def ‘ ve teslîm edip meblağ-ı bâkī yedi bin akçeyi dahi merkūm 
Mahmud Çelebi’ye teslîm edip ol dahi kabz ve tesellüm eyledikden sonra tarafey-
nin rızâsı ile yine bin kırk altı senesi Cumâdelûlâsı evâsıtında fesh-i îcâr eyleyip 
zikr olunan çiftliği mütevellî-i mezbûr Mahmud Çelebi’ye teslîm eylemiş idim de-
dikde mukırr-ı merkūmun cemî‘ ikrâr-ı meşrûhunu mütevellî-i merkūm vicâhen 
tasdîk ve şifâhen tahkīk edicek mâ hüve’l-vâki‘ bi’t-taleb ketb olundu.
Hurrire fî evâhiri Cemâziyelevvel li sene seb‘a ve erba‘în ve elf.
Şuhûdü’l-hâl: Mahmud Efendi b. Hasan, Ali Efendi b. İbrahim, Hüseyin Bey b. 
Ahmed el-Bevvâbü’s-sultânî, Hüseyin Beşe b. Yusuf, Mustafa b. Rıdvan.

84 [12a-3] Köni ve Kiro’nun Mehmed Ağa b. Abdülkadir’den ekmekçi 
fırını kiralamaları
Arnavud tâifesinden Köni v. Papa Niko ve Kiro v. Boğdan nâm zimmîler 
meclis-i şer‘-i hatîr-i lâzımü’t-tevkīrde medîne-i Hazret-i Ebî Eyyûb el-Ensârî 
mahallâtından Çavuş Kasım mahallesinde sâkin sâhibü’l-kitâb Mehmed Ağa b. 
Abdülkādir tarafından ikrâr-ı âti’z-zikri tasdîka vekîl olup bimâ hüve nehcü’s-
sübût şer‘an vekâleti sâbite olan Mustafa Halîfe b. İlyas el-İmâm muvâcehesinde 
her biri bi’t-tav‘ ikrâr ve i‘tirâf edip müvekkil-i merkūm Mehmed Ağa’nın ye-
dinden otuz bin nakid akçe sermâye için istikrâz ve kabz eylediğimizden sonra 
medîne-i mûmâ-ileyh sûkunda vâki‘ arsasının hazret-i müşârün-ileyh vakfına ve 
Vehbe Hoca vakfı’na yevmî sekiz buçuk akçe mukāta‘ası olan iki at değirmeni-
ni müştemil ekmekçi fırınını, târih-i kitâbdan sene tamâmına değin yevmî elli 
sekiz buçuk akçe icâre ile ale’l-iştirâk ikimize îcâr ve teslîm edip biz dahi vech-i 
meşrûh üzre istîcâr ve kabz ve tesellüm eyledik değirmenlere taş lâzım geldikde ve 
çarhlarını ve sâir mevâzi‘ini külliyet ile tecdîd lâzım geldikde, müvekkil-i merkūm 
Mehmed Ağa edip üç yüz akçeye varınca meremmât-ı cüz’iyyesin biz etmek üzre 
dediklerinde mukırrân-ı mezbûrân Köni ve Kiro’nun minvâl-i meşrûh üzre cârî 
olan ikrârlarını mezbûr Mustafa Halîfe bi’l-vekâle tasdîk etmeğin mâ hüve’l-vâki‘ 
gıbbe’t-taleb ketb olundu.
Tahrîren fî selhi Cemâziyelevvel li sene seb‘a ve erba‘în ve elf.
Şuhûdü’l-hâl: Sefer b. Abdullah, Hüseyin Çelebi b. Mehmed, Ahmed Halîfe b. 
Mehmed el-Müezzin, Ahmed Dede b. ( ), Mehmed b. Davud, Cafer b. Abdullah, 
Mehmed b. Ali.

85 [12b-1, Arapça] Âişe bt. İbrahim adlı küçük kızın evlât 
edinilmesi (tebennî)
Hazret-i Ebî Eyyûb el-Ensârî mahallâtından Zeyneb Hâtun mahallesinde sâkine 
olan Ümmi bt. Bâli nâm hâtun Âişe bt. İbrahim nâm sagīre kızını terbiye, tebennî, 
iyâle ve infâk maksadıyla meclis-i şer‘-i şerîfde Müdâm Hâtun bt. Davud nâm 
hâtuna teslîm ettiğinde mezbûre Müdâm Hâtun da sagīre-i mezbûreyi teslîm 
aldı. Hâkim, sagīre-i mezbûrenin nafakası, kisvesi ve sâir havâic-i zarûriyyesi için 
mezbûre Müdâm Hâtun’un talebiyle târih-i kitâbdan i‘tibâren yevmî râyicü’l-vakt 
iki akçe farz ve takdîr etti. Hâkim, meblağ-ı mefrûzu vakt-i hâcetde istidâne edip 
onun mesârif-i lâzimesine harcamasına ve vakt-i zaferde sagīre-i mezbûreyi ahz ü 
taleb hakkı kimlere âidse onlara rücû‘ etmesine mezbûreye izin verdi.
Cerâ zâlike ve hurrire fî selhi Cumâdelûlâ sene seb‘a ve erba‘în ve elf.
Şuhûdü’l-hâl: Murad b. Davud, Mustafa b. Veli, Yakub b. Kurd, Ali b. Mustafa, 
Receb Efendi b. Abdi, Cafer b. Abdullah

86 [12b-2] Hacı Yusuf Bey b. Hasan’ın çiftliğini Meryem Hatun bt. Hacı 
Perviz’e sattığı
Medîne-i Hazret-i Ebî Eyyûb el-Ensârî mahallâtından Çavuş Kasım mahallesinde 
sâkin el-Hâc Yusuf Bey b. Hasan mahfil-i kazâda mahmiye-i Galata müzâfâtından 
kasaba-i Tophâne mahallâtından Hendekbaşı mahallesinde sâkine sâhib-i hâze’l-
kitâb Meryem Hâtun bt. el-Hâc Perviz tarafından husûs-ı âti’z-zikre vekîl olup 
hasm-ı câhid mahzarında nehc-i şer‘î üzre vekâleti sâbite olan kıdvetü’l-emâsil 
ve’l-akrân Hâfız Yusuf Ağa b. Abdülmennân mahzarında bi’t-tav‘i’s-sâf ikrâr ve 
i‘tirâf edip medîne-i mezbûre kazâsı müzâfâtından Terkos nâhiyesine tâbi‘ Tilki-
köyü demekle ma‘rûfe karyede vâki‘ bir tarafı Sefer Ağazâde çiftliği ve bir tarafı 
Çardak köylü Ali Ağa çiftliği ve bir tarafı Osman b. Abdullah nâm kimesne mülkü 
ve bir tarafı tarîk-i âm ile mahdûd olup muhavvata-i dâhiliyyesi fevkānî ve tahtânî 
iki odayı ve fırını ve iki çatma anbarı ve iki samanlığı ve bi’r-i mâyı ve iki dönüm 
mikdârı çayırı ve muhavvata-i hâriciyyesi bir ahırı önünde bir tahtânî odasıyla ve 
yine bir ahırı önünde bir tahtânî odasıyla ve bi’r-i mâyı ve üç dönüm mikdârı bir 
kıt‘a bostan yerini ve dört dönüm mikdârı bir kıt‘a çayırı ve altı dönüm mikdârı 
bir kıt‘a bağı müştemil olup çiftlik ta‘bîr olunur mülk menzilimi ve der-anbar 
olan altı müd buğday ve üç müd şa‘îr ve sekiz müd alef ve altı yığın otluğu ve zikr 
olunan iki samanlıkda mahfûz yirmi çit samanı ve menzil-i mezbûrda mevcûd 
olan üç tencere ve üç ayaklı sahan ve iki tavayı ve çiftlik-i mezbûrda mevcûd olan 
dört re’s su sığırı ve altı re’s kara sığır öküzlerini ve üç re’s su sığırı ve on re’s kara 
sığır ineğini ve on re’s kara sığır düğelerini ve sekiz re’s buzağıları ve on aded kaz 
ve yedi aded ördek ve kırk aded tavukları ve beş mükemmel arabayı ve altı kıt‘a 
sapan demirini ve bir pulluk mükemmel olan eşyâyı ile ve bi’l-cümle beynimizde 
ilm-i şer‘î ile ma‘lûm olan âlât-ı zirâ‘at ve esbâb-ı hırâseti tarafeynden îcâb ve 
kabûlü hâvî bey‘-i bâtt-ı sahîh-i şer‘î ve safka-i vâhide ile yüz bin nakd-i râyic fi’l-
vakt fıddî akçeye vekîl-i merkūm Hâfız Yusuf Ağa’ya bey‘ ve teslîm edip ol dahi 
vech-i muharrer üzre müvekkilesi mezbûre Meryem Hâtun için vekâleten iştirâ 
ve tesellüm eyledikden sonra merhûm ve mağfûr-nişân Ebü’l-feth Sultan Meh-
med Hân evkāfı arâzisinden olup kadîmden çiftlik-i mezbûr ile mutasarrıf oldu-
ğumuz mevâzi‘i müteferrikada vâki‘ her biri ma‘lûmü’l-hudûd ve’l-mikdâr olup 
vakf-ı mezbûra senevî yüz yetmiş akçe mukāta‘ası olan sekiz kıt‘a çayırın ve yine 
evkāf-ı mezbûre arâzisinden olup karye-i mezbûre hudûdunda mevâzi‘-i adîdede 
vâki‘ kezâlik her biri ma‘lûmü’l-hudûd ve’l-mikdâr olan on beş kıt‘a tarlamın dahi 
hakk-ı tasarruflarını evkāf-ı mezbûre mütevellîsi ma‘rifetiyle yine mezbûr Hâfız 
Yusuf Ağa’ya mezbûrü’n-na‘t yirmi bin akçe mukābelesinde tefvîz edip ol dahi 
vekâleti hasebiyle müvekkilesi mezbûre Meryem Hâtun için tefevvuz ve kabûl ey-
ledikden sonra semen-i mezbûr yüz bin akçe ile bedel-i tefvîz olan yirmi bin akçe 
ki cem‘an yüz yirmi bin akçenin elli bin akçesini nâhiye-i merkūmeye tâbi‘ Çi-
lingir nâm karyede vâki‘ müvekkile-i mezbûre Meryem Hâtun’dan iştirâ eyledi-
ğimiz çiftliğin semeni olan elli bin akçe deynime takās edip meblağ-ı bâkī yetmiş 
bin akçeyi dahi vekîl-i mezbûr Hâfız Yusuf Ağa yedinden müvekkilesi merkūme 
Meryem Hâtun malından olmak üzre bi’t-tamâm ve’l-kemâl ahz ve kabz eyledim 
ba‘de’l-yevm emlâk-i mezbûre müvekkile-i merkūme Meryem Hâtun’un mülk-i 
müşterâsı ve mezâri‘-i merkūme ve zikr olunan çayırlar dâhil-i taht-ı tasarrufu 
olmuşdur, keyfe mâ teşâ’ ve tahtâr mutasarrıf olsun dedikde mukırr-ı merkūm 
el-Hâc Yusuf Bey’in ber vech-i meşrûh cârî olan ikrâr ve i‘tirâfını vekîl-i mezbûr 
Hâfız Yusuf Ağa vicâhen tasdîk ve şifâhen tahkīk etmeğin mâ vaka‘a bi’t-taleb 
ketb olundu.
Tahrîren fî evâili Cumâdelâhire li sene seb‘a ve erba‘în ve elf.
Şuhûdü’l-hâl: Fahrü’l-akrân mukāta‘acı Mehmed Efendi eş-şehîr bi Mübâşirzâde, 
Zahrü’l-a‘yân Mustafa Çelebi b. Osman Ağa Ser-kasabân, Mehmed Bey b. Abdul-
lah Kethüdâ-yı kasabân, el-Hâc Mehmed Bâzirgân Bostancıbaşı, İbrahim Çelebi 
b. Mehmed Çelebi Attârzâde, Fahrü’l-eşbâh Hüseyin Ağa Galata voyvodası, Meh-
med Efendi Kâtib-i Gümrük, Receb Efendi b. Abdi, Hasan Çelebi b. Abdullah, 
el-Hâc Derviş el-Kasab, Yusuf Bey b. Abdullah, Mustafa b. Abdullah, Mehmed 
Efendi b. el-Hâc Hayreddin, Mustafa Beşe eş-şehîr bi ...?, Mustafa Beşe b. Mah-
mud Çukadâr, Yakub b. Kurd, Mustafa b. Veli, Cafer b. Abdullah.







87 [13a-1] Meryem Hatun bt. Hacı Perviz’in çiftliğini Hacı Yusuf Bey 
b. Hasan’a sattığı
Mahmiye-i Galata müzâfâtından kasaba-i Tophâne’de Hendekbaşı mahalle-
sinde sâkine fahrü’l-muhadderât Meryem Hâtun bt. el-Hâc Perviz tarafından 
husûs-ı âti’z-zikre vekîl olup hasm-ı câhid mahzarında nehc-i şer‘î üzre vekâleti 
sâbite olan fahrü’l-akrân Hâfız Yusuf Ağa b. Abdülmennân mahfil-i kazâda işbu 
sâhibü’l-kitâb el-Hâc Yusuf Bey b. Hasan mahzarında bi’l-vekâle ikrâr ve takrîr-i 
kelâm edip müvekkile-i mezbûrenin Havâss-ı Refî‘a kazâsı müzâfâtından Terkos 
nâhiyesine tâbi‘ Çilingir nâm karyede vâki‘ bir tarafı kâtib Mustafa Çelebi mülkü 
ve bir tarafı Ali Beşe b. Cafer mülkü ve bir tarafı karye-i merkūme mer‘âsı ve bir 
tarafı tarîk-i âm ile mahdûd ve bir bâb tahtânî odayı ve sundurmayı ve bir odalı 
ahırı ve muhavvata-i zât-ı eşcâr-ı müsmire-i mütenevvi‘ayı müştemil çiftlik ta‘bîr 
olunur mülk menzilini ve çiftlik-i mezbûrda mevcûd olan dört re’s kara sığır ökü-
zünü ve sekiz re’s kara sığır ineğini ve üç buzağıyı ve üç kıt‘a arabayı ve der-anbar 
üç müd buğday ve üç müd alef ve üç araba samanı ve on dört kaz ve yedi ördek 
ve otuz tavuğu ve eski saban demirini ve mükemmel âlât ve esbâbı ile bir pulluğu 
ve beynimizde ilm-i şer‘î ile ma‘lûm olan sâir âlât-ı zirâ‘at ve esbâb-ı hırâsetini 
ve karye-i mezbûre sınırında vâki‘ lede’l-ahâlî ve’l-cîrân ma‘lûmü’l-hudûd olan 
bir kıt‘a mülk bağını vekâletim hasebiyle mezbûr el-Hâc Yusuf Bey’e kırk beş bin 
nakd-i râyic fi’l-vakt fıddî akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ve safka-i vâhide ile bey‘ ve teslîm edip ol dahi vech-i muharrer 
üzre iştirâ ve tesellüm eyledikden sonra kadîmden çiftlik-i mezbûr ile tasarruf 
olunur karye-i merkūme sınırında vâki‘ sâhibü’l-me‘ârek ve’l-megāzî Ebü’l-feth 
Sultan Mehmed Hân-ı Gāzî evkāfı arâzisinden olup bir tarafdan Mehmed Ağa 
tarlası ve bir tarafdan Sinan Ağa tarlası ve bir tarafdan tarîk-i âm ile mahdûd bir 
kıt‘a tarla ve yine tarafeynden kâtib Mustafa Çelebi tarlası ve tarafeynden karye-i 
mezbûre mer‘âsı ile mahdûd bir kıt‘a tarla ve yine bir tarafdan Süleyman Beşe 
çayırı ve bir tarafdan Ahmed Beşe çayırı ve tarafeynden İbrahim Çelebi tarlası ile 
mahdûd bir kıt‘a tarla ve yine bir tarafdan Sefer ağa çayırı ve bir tarafdan Meh-
med Ağa tarlası ve bir tarafdan Zülfikār Ağa tarlası ve bir tarafdan Halil Beşe 
tarlası ile mahdûd bir kıt‘a tarla ve yine bir tarafdan Abdülbâkī Çelebi köprüsü 
ve bir tarafdan Müezzinoğlu tarlası ve bir tarafdan bî-zebân Çingene tarlası ve bir 
tarafdan tarîk-i âm ile mahdûd bir kıt‘a tarla ve yine karye-i mezbûre arâzisinde 
lede’l-cîrân ma‘lûmü’l-hudûd olan bir kıt‘a tarlalarının dahi hakk-ı tasarruflarını, 
evkāf-ı mezbûre mütevellîsi ma‘rifetiyle mezbûr el-Hâc Yusuf Bey’e mezbûrü’n-
na‘t beş bin akçe mukābelesinde vekâletimiz hasebiyle tefvîz edip ol dahi tefevvuz 
ve kabûl eyledikden sonra semeni mezbûr kırk bin akçe ile bedel-i tefvîz olan beş 
bin akçe ki cem‘an elli bin akçe eder meblağ-ı mezbûru nâhiye-i merkūmeye tâbi‘ 
Tilkiköyü demekle ma‘rûfe karyede vâki‘ müvekkile-i mezbûreye merkūm el-Hâc 
Yusuf Bey’den yüz yirmi bin akçeye vekâleten iştirâ elediğimiz çiftlik semenin-
den müvekkile-i merkūme zimmetinde olan elli bin akçe deynine vekâletim ha-
sebiyle takās eyledim ba‘de’l-yevm emlâk-i mezbûre merkūm el-Hâc Yusuf Bey’in 
mülk-i müşterâsı ve mezâri‘-i mezbûre dâhil-i taht-ı tasarrufu olmuşdur, keyfe mâ 
yeşâ’ mutasarrıf olsun dedikde mukırr-ı mezbûrun bi’l-vekâle cârî olan ikrârını 
el-mukarru lehü’l-merkūm Yusuf Bey vicâhen tasdîk etmeğin mâ vaka‘a gıbbe’t-
taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

88 [13a-2] Cafer Paşa Vakfı’nın eski mütevellisinin vakfa olan 
borçlarına kefil olunması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ 
merhûm Cafer Paşa vakfı’na bi’l-fi‘l mütevellî olan Mehmed Beşe b. Hamza 
mahfil-i kazâda vakf-ı mezbûra bundan akdem mütevellî olan Mehmed Çelebi 
b. Mahmud muvâcehesinde takrîr-i kelâm ve ta‘bîr-i ani’l-merâm edip mezbûr 
Mehmed Çelebi’nin zimmetinde vakf-ı merkūm malından olan elli bin dört yüz 
akçe deynini bi tamâmihî bana edâ ve teslîm edince nefsine bir kefîl taleb ederim 
dedikde medîne-i merkūme mahallâtından Takyecibaşı mahallesi sükkânından 
yine merkūm Mehmed Çelebi’nin kayını Mustafa b. Hasan nâm kimesne meblağ-ı 
mezbûru vakf-ı merkūma bi tamâmihî edâ ve teslîm edince mezbûr Mehmed 
Çelebi’nin nefsine kefîl olmağın mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâmin min Cumâdelâhire li sene seb‘a ve erba‘în ve elf.
Şuhûdü’l-hâl: Mehmed Efendi b. Murad, Alemüddin Efendi b. Süleyman, Mustafa 
Çelebi b. Ali, Veli Halîfe b. İsa el-Kâtib, Mehmed Beşe b. Abdullah er-Râcil, Ab-
dullah b. İbrahim el-Müezzin, Mehmed Halîfe el-Müezzin, Cafer b. Abdullah ve 
gayruhüm.

89 [13a-3] Kabasakal Mehmed Efendi çiftliğinin yakınında bir çobanın 
ölü bulunduğu ve çiftliktekilere diyet gerektiği
Havâss-ı Aliyye kazâsı müzâfâtından merhûm ve mağfûrun-leh Fâtih Sultan 
Mehmed Hân -tâbe serâhû- kemeri demekle ma‘rûf su kemeri kurbunda vâki‘ 
Kabasakal Mehmed Efendi’nin çiftliği hüddâmından bir kaç nefer zimmîler bir 
zimmî çoban katl eylediler deyû ihbâr olunmağla tecessüs ve tefahhus ve keşf ve 
tahrîr için savb-ı şer‘-i kavîmden mevlânâ Receb Efendi irsâl olunup ol dahi bi’l-
fi‘l Havâss-ı mezkûre subaşısı olan Ahmed Bey ve zeyl-i kitâbda mastûrü’l-esâmî 
olan müslimîn ile târih-i kitâbdan yirmi beş gün mukaddem zikr olunan çiftliğe 
varıp çiftlik kethüdâsı olan Mustafa nâm kimesne ve mezbûr Mustafa’nın orta-
ğı Andriye ve hizmetkârlarından işbu Yako ve Kiro nâm zimmîlerden suâl olun-
dukda cevâblarında bu etrâfdan ol makūle âdem katl olunduğu ma‘lûmumuz 
değildir hâlâ sizden mesmû‘ olunur [13b] demeleriyle mahall-i mezbûrda zikr 
olunan çiftlik etrâfında mazanna olan ba‘zı mevâzi‘ tecessüs olundukda çift-
lik civârında merhûm ve mağfûrun-leh Sultan Bayezid Hân -aleyhi’r-rahmetü 
ve’l-gufrân- vakfı’ndan olup bundan akdem vefât eden Kabakulak Hüseyin Ağa 
hâtununun tasarrufunda olan ma‘lûmü’l-hudûd çayırın zikr olunan çiftliğe âvaz 
yetişir yerinde zimmî-i mezbûr alnında ve çenesinin sol tarafında balta cerâhati 
ile maktûlen medfûn bulunup mezbûrûn Mustafa ve Andriye ve İstoyko ve Kiro 
istintâk olunduklarında, mezbûr Mustafa husûs-ı mezbûru bi’l-külliye münkir 
olup lâkin merkūmûn Andriye ve İstoyko ve Kiro cevâblarında zimmî-i mezbûru 
mevzi‘-i merkūmda vech-i meşrûh üzre mecrûhan maktûl bulup ehl-i örf tarafın-
dan havfımızdan kaldırıp bu mahalle biz defn eyledik kātili kim olduğu ve ismi 
ve şahsı ma‘lûmumuz değildir dediklerini mevlânâ-yı mezbûr mahallinde ketb 
ve tahrîr ba‘dehû gelip meclis-i şer‘de vukū‘u üzre ihbâr ve takrîr eylediğinden 
sonra bu hakīre hitâben buyruldu-yı şerîf vârid olup mazmûn-ı münîfinde bi’z-zât 
kendiniz mahall-i mezbûra varıp diyeti lâzım gelir şer‘an ne lâzım gelirse göresiz 
buyurulmağın imtisâlen li’l-emri’l-âlî bi’z-zât zeyl-i kitâbda muharrerü’l-esâmî 
olan müslimîn ile mahall-i mezbûra varıp sâlifü’z-zikr çayırın vasatında maktûl-i 
mezbûr tekrâr keşf ve müşâhede olundukda zimmî-i mezbûr minvâl-i merkūm 
üzre mecrûhan maktûl olup kim olduğu ve ismi ve şahsı kimesne ma‘lûmu ol-
mayıp ve kemâ yenbağī dikkat ve ihtimâm olunur kātili dahi ma‘lûm olmamağ-
la beytülmâl tarafından diyet taleb olunup ve mahall-i mezbûrdan zikr olunan 
çiftliğe âvaz yetişdiği muhakkak olmağla çiftlikde sâkin olanlar üzerlerine ba‘de’l-
kassâme şer‘an diyet müte‘ayyin olmağın mâ hüve’l-vâki‘ gıbbe’t-taleb ketb olundu.
Hurrire fî evâhiri Cemâziyelevvel li sene seb‘a ve erba‘în ve elf.
Şuhûdü’l-hâl: Mahmud b. Abdullah, Yusuf b. Abdullah, Mustafa b. (  ) er-Râcil, 
Mustafa Beşe Çukadâr, Mehmed b. Hasan ve gayruhüm.

90 [13b-1] Andriye v. Şimo ve Kotinoş v. Yorgi arasındaki alacak davası
Havâss-ı Aliyye kazâsı müzâfâtından Çatalca nâhiyesine tâbi‘ Üçerkulaklı nâm 
karye sâkinlerinden Andriye v. Şimo nâm zimmî meclis-i şer‘-i hatîr-i lâzımü’t-
tevkīrde işbu hâmilü’s-sifr Kotinoş v. Yorgi nâm zimmî muvâcehesinde bi’t-tav‘i’s-
sâf ikrâr ve i‘tirâf edip karye-i mezbûrede vâki‘ bir tarafdan Kirici nâm zimmî 
mülkü ve bir tarafdan İskarlet mülkü ve iki tarafdan tarîk-i âm ile mahdûd olan 
bir bâb tahtânî mülk menzilimi ve yine karye-i mezbûrede vâki‘ bir tarafdan Duka 
mülkü ve bir tarafdan Kiryazi mülkü ve iki tarafdan tarîk-i âm ile mahdûd bir kıt‘a 
mülk bahçemi ve yine karye-i mezbûre sınırında vâki‘ bir tarafdan Duka tarlası ve 
bir tarafdan Dimitri tarlası ve iki tarafdan tarîk-i âm ile mahdûd biribirine mut-
tasıl iki kıt‘a tahmînen on dönüm mülk bağ yerini, târihi kitâbdan otuz sene mu-
kaddem mezbûr Kotinoş’un babası mezbûr Yorgi’ye fıddî nakd-i râyic fi’l-vakt beş 
bin yedi yüz akçeye bey‘-i bâtt-ı sahîh-i şer‘î ile bey‘ edip ol dahi vech-i meşrûh 
üzre iştirâ ve kabûl eyledikden sonra semeni olan meblağ-ı mezbûr beş bin yedi 
yüz akçeden dört bin altı yüz akçesin mezbûr Yorgi yedinden ahz ve kabz edip 
bâkī zimmetinde dokuz yüz akçe hakkım kalmış idi, hâlâ mezbûr Kotinoş’dan 
taleb eylediğimde beynimizde münâza‘ât-ı kesîre ve muhâsamât-ı adîde vâkı‘a ol-
muşidi el-hâletü hâzihî muslihûn tavassut edip mâbeynimizi beş yüz elli akçeye 
sulh eylediklerinde ben dahi sulh-i mezbûru kabûl ve bedel-i sulh olan meblağ-ı 
mezbûr beş yüz elli akçeyi mezbûr Kotinoş yedinden tamâmen alıp kabz eyledim 
ba‘de’l-yevm husûs-ı mezbûra müte‘allik da‘vâ ve nizâ‘ım kalmamışdır dedikde 
gıbbe’t-tasdîki’ş-şer‘î mâ vaka‘a gıbbe’t-taleb ketb olundu.
Tahrîren fi’l-yevmi’s-sâlis min Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa Çelebi b. ( ), Mustafa Beşe Mahmud, Ali b. Mustafa, Mus-
tafa b. Veli, Yorgi [v.] Nikola, Dimo [v.] Pavlo, Dimitri [v.] Pavlo, Şimo [v.] Pavlo, 
Yani v. Duko, Kiryazi [v.] Dimitri, Angilaki [v.] Duka, Yorgi [v.] Argilidi ve gay-
ruhüm.

91 [13b-2] Aşçıbaşı Mescidi Vakfı’na mütevelli olan Abdullah Halîfe 
b. Maden’in vakfın alacaklarını tahsil ettiği
Medîne-i Hazret-i Ebî Eyyûb el-Ensârî’de vâki‘ merhûm Aşçıbaşı mescid-i şerîfinin 
evkāf-ı müteferrikasına mütevellî iken fevt olan Turgud Halîfe mahlûlünden 
berât-ı pâdişâhî ile hâlâ mütevellî olan Abdullah Halîfe b. Maden mahfil-i kazâda 
müteveffâ-yı merhûmun sulbiye sagīre kızı ve vârisesi olan Fâtıma nâm hâtun ta-
rafından ikrâr-ı âti’z-zikri ikrâra vekîl olup vekâleti merkūme Fâtıma’yı ma‘rifet-i 
şer‘iyye ile ârifeyn olan İshak Çelebi b. ( ) el-İmâm ve Şaban Halîfe b. Kenan nâm 
kimesne şehâdetleri ile sâbite olan fahrü’l-kuzât Hasan Efendi b. Sefer ve li ebe-
veyn karındaşı oğlu ve vârisi olan İsmail Çelebi b. Ahmed muvâcehesinde bi’t-tav‘ 
ikrâr ve i‘tirâf edip mescid-i merkūmun evkāf-ı müteferrikası olan cem‘an otuz 
dokuz bin akçeden yirmi üç bin akçe defter-i vakf mûcebince zimem-i nâsdan 
ve on üç bin akçe müteveffâ-yı merkūmun muhallefâtından vârisleri merkūme 
Fâtıma ve merkūm İsmail yedlerinden alıp cem‘an otuz altı bin akçe kabz eyledim 
dedikde mütevellî-i merkūm Abdullah Halîfe’nin ikrâr-ı meşrûhunu merkūm İs-
mail asâleten ve vekîl-i merkūm Hasan Efendi vekâleten vicâhen ve şifâhen tasdîk 
ve tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’r-râbi‘ min Cumâdelâhire li sene seb‘a ve erba‘în ve elf.
Şuhûdü’l-hâl: Veli efendi b. Abdünnebi, İshak Çelebi el-İmâm, Şaban Halîfe b. Ke-
nan, Mehmed b. Hasan ve gayruhüm.

92 [14a-1] Âişe bt. Hacı Mahmud’un mallarının vârisleri 
arasında paylaşılması
Medîne-i Hazret-i Ebî Eyyûb el-Ensârî mahallâtından Baba Haydar mahallesinde 
sâkine iken müteveffât olan merhûme Âişe bt. el-Hâc Mahmud’un verâseti vâlidesi 
Kahraman bt. Abdullah ile li üm kız karındaşıları Fâtıma ve Rahime bintey Derviş 
nâm sagīrelere ve li ebb er karındaşları Hasan Beşe ve Hüseyin Beşe ve Mustafa 
Beşe’ye münhasıra olduğu mütebeyyin ve muhallefâtının dahi altı sehimden bir 
sehmi mezbûre Kahraman’a iki sehmi sagīretân-ı mezbûretân Fâtıma ve Rahime’ye 
ve üç sehmi mezbûrûn Hasan Beşe ve Hüseyin Beşe ve Mustafa Beşe’ye müntakile 
olduğu şer‘an müte‘ayyin oldukdan sonra mezbûre Kahraman kendi cânibinden 
asâleten ve sagīretân-ı mezbûretân Fâtıma ve Rahime’nin tesviye-i umûruna 
kıbel-i şer‘den vasî nasb olunmağın vesâyeten mahfil-i kazâda ashâb-ı hâze’l-kitâb 
mezbûrûn Hasan Beşe ve Hüseyin Beşe ve Mustafa Beşe mahzarlarında bi’t-tav‘i’s-
sâf ikrâr ve i‘tirâf edip mûrisimiz müteveffât-ı merkūme Âişe’den bi hasebi’l-irsi’ş-
şer‘î bana ve sagīretân-ı mezbûretâna isâbet eden üç sehim hisse-i şer‘iyyemiz 
mukābelesinde mezbûrûn Hasan Beşe ve Hüseyin Beşe ve Mustafa Beşe yedlerin-
den on kıt‘a riyâl guruş ve iki bin beş yüz akçe kıymetli bir sîm kemer kuşak ve beş 
yüz akçe kıymetli mâî gaytanlı sîm kuşak ve üç yüz akçe kıymetli bir münakkaş fener 
örtüsü ve iki yüz akçe kıymetli iki münakkaş yüz yastığı ve yüz elli [akçe] kıymetli 
bir münakkaş abdest makraması ve dört yüz akçe kıymetli iki münakkaş makrama 
ve üç yüz akçe kıymetli bir dârâyî yalabık kaftan ve yüz akçe kıymetli bir dârâyî 
sarı yün ve elli akçe kıymetli bir örfiye ahz ve kabz eyleyip mûrisimiz müteveffât-ı 
merkūmenin muhallefâtına müte‘allik da‘vâdan asâleten [ve] vesâyetim hasebiyle 
vesâyeten merkūmûn Hasan Beşe ve Hüseyin Beşe ve Mustafa Beşe’nin zimmet-
lerini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d da‘vâ ve nizâ‘ım 
kalmadı ba‘de’l-yevm muhallefât-ı müteveffât-ı mezbûreye müte‘allik benden bi’z-
zât ve bi’l-vâsıta mezbûrûn Hasan Beşe ve Hüseyin Beşe ve Mustafa Beşe üzerine 
da‘vâ sudûr ederse lede’l-hükkâmi’l-kirâm mesmû‘a ve makbûle olmasın dedik-
de mukırra-i mezbûre Kahraman’ın ber vech-i meşrûh cârî ve sâdır olan ikrâr ve 
i‘tirâfını mezbûrûn Hasan Beşe ve Hüseyin Beşe ve Mustafa Beşe vicâhen tasdîk ve 
şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Hurrire fî evâhiri Cemâziyelevvel li sene seb‘a ve erba‘în ve elf.
Şuhûdü’l-hâl: Fahrü’l-akrân Mustafa b. el-merhûm Halil, es-Seyyid Mehmed 
Çelebi b. es-Seyyid Ahmed, eş-Şeyh Abdullah Efendi b. İsa, Davud Çelebi b. 
Ramazan, Mustafa Beşe b. Abdullah, Yakub b. Kurd, Mustafa b. Mehmed, Meh-
med b. Mustafa, Mehmed Çelebi b. Hasan, Mustafa Çelebi b. Mehmed, Ali Çelebi 
b. Hamza, Muharrirü’l-hurûf Abdülkādir el-Eyyûbî, Mustafa Çelebi b. Veli, Ali 
Beşe b. Mustafa.

93 [14a-2, Arapça] Yamandi v. İstadi’nin evini istiğlâl yoluyla Hüseyin 
Bey Vakfı’na sattığı
Mahmiye-i Kostantıniyye mahallâtından Çakır Ağa mahallesinde sâkin olan Ya-
mandi v. İstadi nâm zimmî meclis-i şer‘-i şerîfde hâzır olup âtiyyü’z-zikr men-
zilini merhûm Hüseyin Bey vakfı’na mütevellî olan hâmil-i hâze’l-kitâb Sinan 
Efendi b. Mustafa’ya bey‘ ettiğini ikrâr ve i‘tirâf etti. Mütevellî-i mezbûr da vakf-ı 
mezbûr malıyla ve istiğlâl maksadıyla, zimmî-i mezbûrun işbu akdin kendilerin-
den sudûruna kadar sâhibi ve mâliki olduğu, elinde ve taht-ı tasarrufunda bulun-
durduğu mahalle-i merkūmede kâin bulunan ve bir tarafdan Safyana mülkü, diğer 
tarafdan Ezmerağda mülkü ve iki tarafdan da tarîk-i âm ile mahdûd olan cemî‘-i 
menzilini cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt 
on bin akçe semen-i mu‘ayyen-i makbûzla ondan iştirâ etti. Bâyi‘-i mezbûrun 
menzili kirâlamak istemesi üzerine mütevellî-i merkūm, ba‘de’t-tahliyye ve’t-
tekābuz zeylde mezkûr târihden üç sene tamâmına üç bin akçe ücret ile menzil-i 
mezbûru kirâya verdi. Mütevellî-i mezbûr, vâki‘ ikrârı vicâhen ve şifâhen tasdîk 
etti. Sonra Dimitri v. Pavlo ve Polihroni v. Kosta ve Hristo Debraki v. Mihayil nâm 
zimmîlerin her biri menzil-i mezbûrun derkine ve ücret-i merkūmeye îcâb ve 
kabûlü hâvî kefâletle kefîl oldu.
Cerâ zâlike ve hurrire fi’l-yevmi’r-râbi‘ min Cemâziyelâhir sene seb‘a ve erba‘în ve 
elf.
Şuhûdü’l-hâl: Mustafa Çelebi b. Ramazan, Mehmed Çelebi b. Pîrî, Mustafa b. Yu-
suf, müezzin Murtaza Halîfe b. Mehmed, Hüseyin Çelebi b. Abdi, Şeyhî Çelebi b. 
Hüseyin ve gayruhüm

94 [14a-3] Kemel v. Yakob’un alacak davasının reddi
Havâss-ı Aliyye kazâsı müzâfâtından Hasköy’de sâkin Kemel v. Yakob nâm Yahudi 
meclis-i şer‘a râfi‘ü’l-kitâb İstati v. İstemad nâm zimmîyi ihzâr ve mahzarında üze-
rine takrîr-i da‘vâ edip beş sene mukaddem mezbûr İstati’den iki bin akçe kıymetli 
bir meneviş çuka muvahhidî kebûd kürk ferâceyi rehin vaz‘ edip meblağ-ı mezbûr 
iki bin akçeden bin iki yüz akçesin mukaddemâ mezbûr İstati’ye edâ ve teslîm 
edip hâlâ zimmetimde sekiz yüz akçesi kalmışdır rehin vaz‘ eylediğim ferâceyi 
ihzâr eylesin sekiz yüz akçesin dahi edâ edeyim dedikde gıbbe’s-suâl mezbûr 
İstati husûs-ı mezbûru bi’l-külliye inkâr edicek müdde‘î-i mezbûr Kemel’den 
müdde‘âsına mutâbık beyyine taleb olunup mehil-i şer‘î imhâl olundukdan son-
ra ityân-ı beyyineden âciz olup istihlâf etmeğin mezbûr Kemel yedinden vech-i 
meşrûh üzre kürklü ferâce rehin alıp ve iki bin akçe karz vermediğine mezbûr 
İstati’ye yemîn teklîf olundukda alâ vefki’l-mes’ûl yemîn billâhi’llezî enzele’l-İncîle 
alâ İsâ -a.m.- etmeğin mezbûr Kemel ol vechile mu‘ârazadan men‘ olunup mâ 
vaka‘a gıbbe’t-taleb ketb olunup mâ vaka‘a gıbbe’t-taleb ketb olundu.
Tahrîren fi’l-yevmi’r-râbi‘ min Cemâziyelevvel târihi’l-mezbûr.
Şuhûdü’l-hâl: Bâli Beşe b. Abdullah, Hüseyin Beşe b. Osman, Mustafa b. Mahmud 
Çukadâr, Safyanoz v. Kiryako, Avram v. Dimitri ve gayruhüm.

95 [14b-1, Arapça] Emine bt. el-Hâc Mustafa’nın muhâlaa 
yoluyla boşandığı
Medîne-i Ebî Eyyûb el-Ensârî mahallâtından Zeyneb Hâtun mahallesinde sâkine 
olan Emine bt. el-Hâc Mustafa nâm hâtun meclis-i şer‘-i şerîfde hâzıre olup hâmil-i 
hâze’l-kitâb Mustafa Beşe b. Ebûbekir nâm zevci ile, nikâhında ta‘ahhüd edilen 
râyicü’l-vakt beş bin akçe mehr-i müecceli, iddet nafakası ve me’ûnet-i süknâsı 
kendi üzerine olmak üzre muhâla‘a yapdı. Zevc-i mezbûr da vech-i meşrûh üzre 
mezbûre Emine hâtun ile muhâla‘a yapdı. Zevce-i mezbûre bu sûretle yeni bir nikâh 
yapılmadan ve mehir ödenmeden helâl olmayacak şekilde zevc-i merkūmundan 
ayrılmış oldu. Sonra her biri cemî‘-i de‘âvî, mütâlebât, eymân ve muhâsamâtdan 
umûmen, zevciyyetle alâkalı da‘vâdan husûsen yek diğerinin zimmetini ibrâ-i âm 
ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’r-râbi‘ min Cumâdelâhire sene seb‘a ve erba‘în ve 
elf.
Şuhûdü’l-hâl: İmâm Mustafa Halîfe b. Ali, Mustafa Beşe b. Ahmed, Eyüb b. Mus-
tafa, İbrahim b. Mustafa, Ahmed b. Mehmed, Mehmed b. İbrahim

96 [14b-2] Mehmed Çelebi b. Hasan’ın üzerindeki müezzinlik 
ve muallimhane halifeliği vazifelerine bir süre için kaymakam 
tayin etmesi
Medîne-i Hazret-i Ebî Eyyûb el-Ensârî mahallâtından Emir Buhârî mahallesi 
sükkânından Mehmed Çelebi b. Hasan mahfil-i kazâda râfi‘ü hâze’l-kitâb Meh-
med Halîfe b. Hasan muvâcehesinde takrîr-i kelâm ve ta‘bîr-i ani’l-merâm edip 
ben ba‘zı mesâlih-i mühimme için âhar diyâra gitmek iktizâ eylediğinde merhûm 
Mehmed Bey mescid-i şerîfi müezzinliği ve merhûm Ümmülveled Abdülaziz 
Efendi vakfı olan mu‘allimhâne halîfeliği hizmetlerini ben gelince edâ etmek 
için beher yevm iki akçe vazîfe ile merkūm Mehmed Halîfe’yi kāimmakām ve 
nâib-i menâb nasb eyledim dedikde mukırr-ı merkūm Mehmed Çelebi’nin ikrâr-ı 
meşrûhunu mezbûr Mehmed Halîfe vicâhen tasdîk edip zikr olunan hizmetleri 
edâya müte‘ahhid olıcak mâ vaka‘a gıbbe’t-taleb ketb olundu.
Hurrire min Cumâdelâhire li sene seb‘a ve erba‘în ve elf.
Şuhûdü’l-hâl: Fahrü’l-cüyûş Mustafa Çavuş, Mustafa Çelebi b. Ali el-İmâm, Mus-
tafa Çelebi b. el-Hâc İsa, Mehmed Beşe b. ( ), Ali Çelebi b. Hamza.

97 [14b-3] Anastaş v. Yorgi’nin Sava v. Papa Yani’nin aldığı ev üzerindeki 
kendisinin satın alma hakkından vazgeçtiği
Havâss-ı Refî‘a kazâsı müzâfâtından kasaba-i Çatalca mahallâtından Ayayorgi 
mahallesi sükkânından Anastaş v. Yorgi nâm zimmî mahfil-i kazâda râfi‘ü hâze’l-
kitâb Sava v. Papa Yani nâm zimmî muvâcehesinde bi tav‘ihî ikrâr edip merkūm 
Sava civârımda vâki‘ Safire bt. ( ) nâm zimmiyenin menzilini bundan akdem iştirâ 
eylemeğin ben dahi istimâ‘ eylediğim hînde taleb-i şuf ‘a etmişidim hâlâ zikr olu-
nan şuf ‘a da‘vâsından ferâgat edip iskāt-ı şuf ‘a eyledim dedikde mukırr-ı merkūm 
Anastaş’ın vech-i meşrûh üzre cârî olan ikrârını merkūm Sava vicâhen tasdîk ve 
tahkīk edicek mâ hüve’l-vâki‘ gıbbe’t-taleb ketb olundu.
Min Cumâdelâhire li sene seb‘a ve erba‘în ve elf.
Şuhûdü’l-hâl: Fahrü’l-cüyûş İbrahim Çavuş, Osman Beşe b. ( ) er-Râcil, Mustafa b. 
( ) Çukadâr, Ali b. Mustafa, Cafer b. Abdullah, Kosta v. Mihal, Todori v. Lika, Yani 
v. Todori ve gayruhüm.

98 [14b-4] Sava v. Papa Yani ve Anastaş v. Yorgi arasında 
anlaşmazlık olması
Havâss-ı Refî‘a müzâfâtından Çatalca kasabası mahallâtından Ayayorgi mahalle-
si sükkânından Sava v. Papa Yani ve li ebeveyn karındaşı Anastaş nâm zimmîler 
asâleten ve li ebeveyn kız karındaşları Vasilaki ve Arti zimmîler taraflarından 
ikrâr-ı âti’z-zikre vekîl olup vekâleti (  ) şehâdetleri ile sâbite olan merkūm Sava 
vekâ leten mahfil-i kazâda râfi‘ü hâze’l-kitâb Anastaş v. Yorgi muvâcehesinde 
vekâleten ikrâr ve i‘tirâf edip bundan akdem mürd olan babamız merkūm Papa 
Yani’nin muhallefâtından mahalle-i mezbûrede vâki‘ bir tarafdan Mihal v. Yorgi 
mülkü ve bir tarafdan Dimitri [v.] Todori mülkü ve bir tarafdan kilise ve taraf-ı 
râbi‘den tarîk-i âm ile mahdûd hâlâ merkūm Anastaş tasarrufunda olan menzi-
li da‘vâ ve taleb eylediğimizde mezbûr Anastaş târih-i kitâbdan yirmi dört sene 
mukaddem karındaşım Dimitri nâm zimmî babanızdan sekiz bin akçeye iştirâ 
edip ba‘dehû helâk olmağla bana intikāl eyledi mülk-i mezbûr mûrisimizdir deyû 
cevâb vermeğin beynimizde münâza‘ât-ı kesîre ve muhâsamât-ı şedîde ve ekîde 
vâki‘ olmuşidi el-hâletü hâzihî muslihûn tavassut edip mâbeynimizi bin iki yüz 
akçe üzerine sulh eylediklerinde ben dahi sulh-i mezbûru kabûl ve bedel-i sulh 
olan meblağ-ı merkūm bin iki yüz akçeyi merkūm Anastaş yedinden bi tamâmihî 
alıp kabz edip zikr olunan menzil da‘vâsından zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledik. Ba‘de’l-yevm bizden bi’l-asâle veya vekîlimizden 
bi’l-vekâle da‘vâ ve taleb sudûr ederse lede’l-hükkâmi’l-kirâm mesmû‘a olmaya 
dediklerinde mukırrân-ı merkūmân Sava ve Anastaş asâleten ve vekâleten cârî 
olan ikrâr-ı meşrûhlarını merkūm Anastaş vicâhen tasdîk edicek mâ vaka‘a ketb 
olundu.
Târihuhü’l-mezbûr.
Şuhûdü’l-hâl: Es-Sâbikūn.

99 [14b-5] Kerime bt. Mustafa’nın mirasından Sâliha Hatun’un 
hakkını aldığı
Husûs-ı âti’z-zikrin mahallinde tahrîri iltimâs olunmağla savb-ı şer‘-i kavîmden 
mevlânâ Mustafa Efendi irsâl olunup ol dahi medîne-i Hazret-i Ebî Eyyûb el-
Ensârî mahallâtından Takyecibaşı mahallesi sükkânından fahrü’l-akrân Hüseyin 
Efendi b. Abdullah menziline varıp akd-i meclis-i şer‘-i mübîn eyledikde merkūm 
Hüseyin Efendi zevcesi olup bundan akdem fevt olan Kerime bt. Mustafa nâm 
müteveffânın verâseti zevc-i metrûkü merkūm Hüseyin Efendi ve li ebeveyn 
halası Sâliha nâm hâtuna münhasıra olduğu şer‘an mütebeyyin oldukdan sonra 
mezbûre Sâliha Hâtun mahfil-i kazâda mezbûr Hüseyin Efendi muvâcehesinde 
bi tav‘ihâ ikrâr ve i‘tirâf edip kız karındaşım kızı müteveffât-ı mezbûre Kerime 
Hâtun’un [15a] cemî‘ metrûkât ve emlâkinden bi hasebi’l-irsi’ş-şer‘î bana isâbet 
eden nısf hisse-i şer‘iyyem mukābelesinde cem‘an yirmi üç bin sekiz yüz akçe 
alâ tarîki’t-tehârüci’ş-şer‘î mezbûr Hüseyin Efendi yedinden ahz ve kabz eyledim 
ba‘de’l-yevm kız karındaşım kızı müteveffât-ı mezbûre Kerime’nin muhallefâtına 
müte‘allik da‘vâ nizâ‘dan mezbûr Hüseyin Efendi’nin zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim benden bi’l-asâle veya vekîlimden bi’l-vekâle 
da‘vâ ve taleb sudûr ederse lede’l-hükkâmi’l-kirâm mesmû‘a ve makbûle olma-
sın dedikde mukırra-i merkūme Sâliha Hâtun’un ikrâr-ı meşrûhunu el-mukarru 
lehü’l-merkūm Hüseyin Efendi vicâhen ve şifâhen tasd[îk] edicek mâ vaka‘a 
gıbbe’t-taleb ketb olundu.
Hurrire fi’l-yevmi’s-sâlis min Cumâdelâhire li sene seb‘a ve erba‘în ve elf.
Şuhûdü’l-hâl: İshak Çelebi el-İmâm, Aziz Çelebi el-Müezzin, Ahmed Çelebi el-
Kayyım, Hüseyin Çelebi b. Şaban, üstâd Mustafa b. Mehmed, Ramazan b. Dur-
muş, Mehmed Çelebi b. Abdi, Mehmed Çelebi b. Mustafa, Mustafa Halîfe b. Yusuf, 
Mustafa Bey b. Abdullah, Şaban b. Hüseyin.

100 [15a-1, Arapça] Minos v. Androni’nin evini istiğlâl yoluyla Ömer 
Efendi Vakfı’na sattığı
Mahmiye-i Kostantıniyye sur kapılarından dâhil-i bâb-ı Ebî Eyyûb el-Ensârî’de vâki‘ 
olan Mustafa Paşa mahallesinde sâkin olan Minos v. Androni nâm zimmî, âtiyyü’z-
zikr menzilini, merhûm Ömer Efendi vakfı’na mütevellî olan hâmil-i hâze’l-kitâb 
Abdullah Halîfe b. Maden’e bey‘ ettiğini ikrâr ve i‘tirâf etti. Mütevellî-i mezbûr da 
vakf-ı mezbûr malıyla ve istiğlâl maksadıyla, zimmî-i mezbûrun işbu akdin ken-
dilerinden sudûruna kadar sâhibi ve mâliki olduğu, elinde ve taht-ı tasarrufunda 
bulundurduğu mahalle-i merkūmede kâin bulunan ve bir tarafdan Digomi mülkü, 
diğer tarafdan Dimitri mülkü, öteki tarafdan Hristodlo mülkü ve diğer tarafdan 
da tarîk-i âm ile mahdûd bulunan cemî‘-i menzilini cümle tevâbi‘ ve levâhıkı ile 
râyicü’l-vakt altı bin akçe semen-i mu‘ayyen-i makbûzla ondan iştirâ etti. Bâyi‘-i 
mezbûrun menzili kirâlamak istemesi üzerine mütevellî-i merkūm, ba‘de’t-tahliyye 
ve’t-tekābuz zeylde mezkûr ayın gurresinden üç sene tamâmına iki bin dokuz 
yüz akçe ücret ile menzil-i mezbûru kirâya verdi. Mütevellî-i mezbûr, vâki‘ ikrârı 
vicâhen ve şifâhen tasdîk etti. Sonra Duka v. Fatoki nâm zimmî, menzil-i mezbûrun 
derkine ve ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’l-hâmis min Cumâdelâhire sene seb‘a ve erba‘în 
ve elf.
Şuhûdü’l-hâl: İmâm Hasan Efendi b. Abdi, Seyyid Mehmed b. Seyyid Mehmed, 
İsmail, el-Hâc İbrahim b. ( ), Cafer b. Abdullah ve gayruhüm

101 [15a-2] Duka v. Fatoki’nin Aşçıbaşı Mescidi Vakfı’na olan 
borcunu ödediği
Medîne-i Ebî Eyyûb el-Ensârî’de vâki‘ merhûm Aşçıbaşı Mescid-i şerîfinin evkāf-ı 
müteferrikasına bi’l-fi‘l mütevellî olan Abdullah Halîfe b. Maden mahfil-i kazâda 
mahmiye-i Kostantıniyye hısnı ebvâbından Eyyûb-i Ensârî kapısı dâhilinde vâki‘ 
Mustafa Paşa mahallesi sükkânından râfi‘-i hâze’l-kitâb Duka v. Fatoki nâm 
zimmî muvâcehesinde bi tav‘ihî ikrâr ve i‘tirâf edip merkūm Duka zimmetinde 
ve el-ân mescid-i merkūmun evkāf-ı müteferrikasından merhûm Ömer Efendi 
vakf eylediği altı bin akçeyi hâlâ tevliyyetim hasebiyle bi tamâmihî alıp kabz eyle-
dim ba‘de’l-yevm zimmetinde bir akçe ve bir habbe kalmadı dedikde mütevellî-i 
merkūmun ikrâr-ı meşrûhunu el-mukarru lehü’l-merkūm Duka vicâhen tasdîk 
ve şifâhen tahkīk edicek mâ hüve’l-vâki‘ gıbbe’t-taleb ketb olundu.
Hurrire [fî] târihi’l-mezbûr.
Şuhûdü’l-hâl: Es-Sâbikūn.

102 [15a-3] Manisalı Mehmed Paşa Vakfı’na ait dükkân arsasının Emine 
Hatun’a satılması
A‘lemü’l-ulemâ’i’l-izâm efdalü’l-fuzalâ’i’l-fihâm yenbû‘ü’l-fezâ’il ve’l-me‘âlî, 
metbû‘ü’l-efâzıl ve’l-e‘âlî Şakrâvî Abdürrahim Efendi hazretlerinin necl-i necîb 
ve nesl-i edîbleri iftihârü’l-müderrisîni’l-kirâm, muhtârü’l-muhakkikīni’l-fihâm, 
zü’l-cenneti’s-senâ ve’l-beyti’s-semâ? Ebussuûd Mehmed Efendi hazretlerinin 
taraf-ı karînü’ş-şereflerinden tefvîz-i âti’z-zikri ikrâra vekîl olup vekâleti Ali Efen-
di b. İbrahim el-İmâm ve Ahmed Halîfe b. İbrahim el-Müezzin şehâdetleriyle 
sâbite olan Mehmed Efendi et-Tabîb mahfil-i kazâda râfi‘at-i hâze’l-kitâb Emine 
Hâtun bt. ( ) tarafından ikrâr-ı âti’z-zikri tasdîka vekîl olup vekâleti mezbûre Emi-
ne Hâtun’u ma‘rifet-i şer‘iyye ile ârifeyn olan şâhideyn-i merkūmeyn şehâdetleri 
ile sâbite olan Osman Bey b. Abdülganî el-Yesârî mahzarında bi’l-vekâle ikrâr ve 
i‘tirâf edip müvekkilem müşârün-ileyh efendi hazretlerinin işbu tefvîz sudûruna 
değin taht-ı tasarrufunda olup mahmiye-i Kostantıniyye -hamâhallâhu te‘âlâ 
ani’l-beliyye-de Çukurhamam kurbunda Kepekçiler çarşısında vâki‘ Manisa-
lı merhûm Mehmed Paşa vakfı’ndan olup vakf-ı merkūma beher sene yüz akçe 
mukāta‘ası olan üç bâb dükkân arsasını merkūme Emine Hâtun’a altı bin akçe 
bedele tefvîz ve mütevellî yedinden bedel-i tefvîz olan meblağ-ı merkūm altı bin 
akçeyi bi tamâmihî alıp kabz eylediler. Ba‘de’l-yevm arsa-i merkūme mezbûre 
Emine Hâtun’un dâhil-i taht-ı tasarrufu olmuşdur, keyfe mâ teşâ’ ve tahtâr mu-
tasarrıfa olup murâd eylediği üzre binâ eylesin dedikde vekîl-i merkūm Mehmed 
Efendi’nin ikrâr-ı meşrûhunu vekîl-i âhar merkūm Osman Bey bi’l-vekâle vicâhen 
ve şifâhen tasdîk ve tahkīk edicek mâ hüve’l-vâki‘ gıbbe[‘t-taleb] ketb olundu.
Hurrire fi’l-yevmi’s-sâbi‘ min Cemâziyelevvel li sene seb‘a ve erba‘în ve elf.
Şuhûdü’l-hâl: Mustafa Efendi b. Mehmed el-İmâm, Rüstem Halîfe b. Abdullah 
el-İmâm, Ali Efendi b. İbrahim, Ahmed Halîfe b. İbrahim el-Müezzin, İbrahim, 
Hasan Beşe b. Abdullah er-Râcil, Yakub b. Kurd, Cafer b. Abdullah, Mahmud b. 
Ahmed ve gayruhüm.

103 [15a-4] Mümine Hatun’un Mustafa Ağa Vakfı’na olan borcu ödemesi
Hadâik-i sultâniyye’den Vidos bahçesi üstâdı olup meşrûtiyyet üzre Mustafa Ağa 
vakfı mütevellîsi olan üstâd Yusuf b. Abdullah mahfil-i kazâda bâ‘iset-i hâze’l-kitâb 
Mümine Hâtun bt. Ahmed Çavuş mahzarında ikrâr ve i‘tirâf edip mezbûre Mü-
mine Hâtun’un zevci olup bundan akdem vefât eden merhûm Osman Bey b. Ab-
dullah [15b] hâl-i hayâtında vakf-ı mezbûr malından yirmi iki bin nakd-i râyic 
fi’l-vakt fıddî akçeye istikrâz ve kabz edip mukābelesinde medîne-i Hazret-i Ebî 
Eyyûb el-Ensârî kurbunda Topçular nâm karyede vâki‘ birbirine muttasıl üç kıt‘a 
mülk dükkânlarını bi tarîki’l-istiğlâl rehin vaz‘ etmişidi lâkin mezbûr Osman 
vefât edip verâseti zevcesi merkūme Mümine Hâtun ile sulbî oğlu Pîr Mehmed 
Çelebi’ye münhasıra olup merhûm Pîr Mehmed Çelebi dahi vefât etmekle zikr 
olunan dükkânlar hasren vârisesi olan vâlidesi merkūme Mümine Hâtun’a intikāl 
etmekle meblağ-ı merkūm yirmi iki bin akçeyi mezbûre Mümine Hâtun yedinden 
cânib-i vakf için tevliyyetim hasebiyle bi’t-tamâm ve’l-kemâl ahz ve kabz eyleyip 
fekk-i rehin eyledim mâl-ı vakf-ı mezbûrdan zimmetinde bir akçe ve bir habbe 
bâkī kalmadı dedikde gıbbe’t-tasdîki’ş-şer‘î vicâhen mâ vaka‘a bi’t-taleb ketb olun-
du.
Fi’l-yevmi’s-sâbi‘ min Cemâziyelevvel li sene seb‘a ve erba‘în ve elf.
Şuhûdü’l-hâl: Eş-Şeyh Nasrullah Efendi b. Ömer, es-Seyyid Allâme Efendi el-
Hatîb, Mustafa Beşe b. Abdullah, Mustafa Çelebi b. Hasan el-Müezzin, Mustafa b. 
Mehmed, İlyas Bey b. Yakub, Ferhad Beşe b. Abdullah, Murad Beşe b. Abdullah, 
Hüseyin b. Abdullah, arpacı Mehmed Çelebi, Rıdvan b. Abdullah.

104 [15b-1] Mümine bt. Ahmed Çavuş’un iki dükkânı Ömer Çelebi 
b. İlyas’a sattığı
Mahmiye-i İstanbul’da (  ) mahallesinde sâkin olup bundan akdem vefât eden 
merhûm Osman Bey b. Abdullah nâm kimesnenin verâseti zevce-i metrûkesi Mü-
mine bt. Ahmed Çavuş nâm hâtun ile sulbî oğlu Pîr Mehmed Çelebi’ye münhasıra 
olup kable’l-kısme merkūm Pîr Mehmed Çelebi dahi vefât edip kezâlik verâseti 
vâlidesi merkūme Mümine Hâtun’a münhasıra olduğu şer‘an mütebeyyin olduk-
dan sonra mezbûre Mümine Hâtun mahfil-i kazâda işbu sâhibü’l-kitâb Ömer Çe-
lebi b. İlyas nâm râcil mahzarında ikrâr ve i‘tirâfa edip medîne-i Hazret-i Ebî Eyyûb 
el-Ensârî kurbunda Topçular nâm karyede vâki‘ müteveffiyân-ı mezbûrândan bi 
hükmi’l-münâsaha şer‘an bana intikāl edip arsasının hazret-i müşârün-ileyh vakfı-
na senevî yirmi akçe mukāta‘ası olup bir tarafı Davud Paşazâde dükkânı ve iki tarafı 
mekābir-i müslimîn ve bir tarafı tarîk-i âm ile mahdûd ve birbirine muttasıl bir bâb 
berber ve bir bâb mülk bakkal dükkânlarını mezbûr Ömer Çelebi’ye safka-i vâhide 
ile tarafeynden îcâb ve kabûlü hâvî bey‘-i bâtt-ı sahîh-i şer‘i ile otuz bin nakd-i râyic 
fi’l-vakt fıddî akçeye bey‘ ve teslîm edip ol dahi iştirâ ve tesellüm eyledikden son-
ra semeni olan meblağ-ı merkūm otuz bin akçeyi yedinden bi’t-tamâm ve’l-kemâl 
ahz ve kabz eyledim ba‘de’l-yevm zikr olunan dükkânlar merkūm Ömer Çelebi’nin 
mülk-i müşterâsıdır, keyfe mâ yeşâ’ ve tahtâr mutasarrıf olsun dediklerinde gıbbe’t-
tasdîki’ş-şer‘iyyi vicâhen mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire li sene seb‘a ve erba‘în ve elf.
Şuhûdü’l-hâl: Es-Sâbikūn.

105 [15b-2] Kerime bt. Tevekkül’ün boşandığı kocasında 
alacağının kalmadığı
Havâss-ı Aliyye kazâsına tâbi‘ Hasköy’de el-Hâc Şaban mahallesinde sâkin Kerime 
bt. Tevekkül nâm hâtun meclis-i şer‘-i hatîr-i lâzımü’t-tevkīrde işbu hâmilü’l-kitâb 
zevc-i mutallıkı Hasan b. Mehmed nâm kimesne mahzarında üzerine takrîr-i da‘vâ 
edip mezbûr Hasan târih-i kitâbdan altı ay mukaddem beni tatlîk edip zimmetin-
de mütekarrir bin beş yüz akçe mehr-i müeccelim ve bir beledî döşek iki beledî 
yasdık ve yirmi beş zirâ‘ iplik ve on aded makrama ve bir futam kalmışdır suâl 
olunup alıverilmek matlûbumdur dedikde gıbbe’s-suâl mezbûr Hasan cevâbında, 
mezbûre Kerime ile bin beş yüz akçe mehr-i müecceli ve zikri sebk eden eşyâ 
üzerine muhâla‘a etmiş idik dedikde bin beş yüz akçe mehr-i müecceli bedel-i hul‘ 
olduğunu ikrâr edip eşyâ-i mezkûreyi münkire olıcak mezbûr Hasan’ın takrîrine 
mutâbık beyyine taleb olundukda udûl-i müslimînden Ahmed Halîfe b. Abdullah 
ve Şaban b. Abdullah nâm kimesneler li ecli’ş-şehâde mahall-i şer‘a hâzırân olup 
istişhâd olunduklarında, fi’l-vâki‘ mezbûre Kerime târih-i kitâbdan altı ay mu-
kaddem mezbûr Hasan ile bin beş yüz [akçe] mehr-i müecceli ve zikri sebk eden 
eşyâ üzerine hul‘ edip zevciyyete müte‘allik cemî‘ da‘vâ ve nizâ‘dan her biri âharın 
zimmetini ibrâ ve iskāt eyledileridi biz bu husûsa şâhidleriz şehâdet dahi ederiz 
dediklerinde gıbbe ri‘âyeti şerâiti’l-kabûl şehâdetleri makbûle olmağın mâ vaka‘a 
gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Mahmud b. Ahmed, Mustafa b. Veli, Yakub b. Kurd, Mustafa Beşe 
b. Mahmud, Cafer b. Abdullah, Mustafa el-Muhtesib, Receb Efendi b. Abdi ve 
gayruhüm mine’l-hâzırîn.

106 [16a-1] Mustafa Çelebi b. Başdefterdâr Ömer Efendi’nin 
çiftlik ve tarlalarının Kostantin v. Kurd ve validesi Pilaşe 
bt. Kostantin’e satılması
Atebe-i aliyye-i sultâniyye ve südde-i seniyye-i hâkāniyyede sâbıkan başdefterdâr 
olan kıdvetü erbâbi’l-ikbâl, umdetü ashâbi’l-iclâl Ömer Efendi -dâme mecduhû- 
taraf-ı refî‘lerinden husûs-ı âti’z-zikri ikrâra vekîl olup hasm-ı câhid-i şer‘î 
mahzarında Hasan Bey b. Mehmed ve İbrahim Bey b. Abdullah şehâdetleri ile 
şer‘an vekâleti sâbite olan fahrü’l-akrân el-Hâc Yusuf Bey b. Abdülmennân mahfil-i 
kazâda işbu kitâb-ı sıhhat-nisâbın sâhibleri Kostantin v. Kurd nâm zimmî tarafın-
dan ikrâr-ı âti’z-zikri tasdîka vekîl olup kezâlik hasm-ı câhid mahzarında Yusuf Bey 
b. Abdülkahir ve Kabil Bey b. Abdülkādir şehâdetleri ile şer‘an vekâleti sâbite olan 
Yorgaki v. Maryos nâm zimmî merkūm Kostantin’in vâlidesi Pilaşe bt. Kostantin 
nâm Nasrâniye tarafından dahi ikrâr-ı câ’i’l-beyânı tasdîka vekîl olup hasm-ı câhid 
mahzarında şâhidân-ı mezbûrân şehâdetleri ile kezâlik vekâleti sâbite olan Mus-
tafa Bey b. Mehmed nâm Yesârî mahzarlarında bi’l-vekâle ikrâr-ı tâm ve takrîr-i 
kelâm edip mezbûre Pilaşe’nin zevci ve merkūm Kostantin’in babası olup bundan 
akdem mağsûben katl olundukda mecmû‘ terekesi cânib-i mîrîden kabz olunan 
mezbûr Kurd v. Rali nâm hâlikin muhallefâtını bey‘a ve semeni kabz ve Hazîne-i 
âmireye teslîme taraf-ı saltanat-ı aliyyeden memûr ve me’zûn olan düstûr-ı mü-
kerrem, müşîr-i müfahham, nizâmü’l-âlem, nâzımü’l-umûri’l-ümem, sâhibü’r-
re’y ve’t-tedbîr, vezîr-i dilîr-i reviş-zamîr Bayram Paşa -yesserallâhu mâ yürîdü ve 
mâ yeşâ’- hazretlerinin müvekkilim mûmâ-ileyh Ömer Efendi sulbî sagīr oğulları 
Mustafa Çelebi için semen-i ma‘lûma velâyeten iştirâ eyledikleri hâlik-i merkūmun 
muhallefâtından Havâss-ı Refî‘a kazâsına tâbi‘ Küçükköy demekle ma‘rûfe karye-
de vâki‘ yine Kurd Çiftliği demekle ma‘rûf inde’l-ahâlî ma‘lûmü’l-hudûd bir bâb 
fevkānî odayı ve birbirine mukābil tahtânî iki bâb odayı ve sofayı ve bir ahırı ve 
samanlığı ve üç göz anbarı ve çâr-ı duvar havluyu müştemil olup çiftlik ta‘bîr 
olunan menzili ve yine hâlik-i mezbûrun metrûkâtından paşa-yı müşârün-ileyh 
hazretlerinden sagīr-i mezbûr için velâyeten iştirâ eyledikleri çiftlik-i mezbûra 
intimâ ile tahdîd ve tavsîfden müstağnî birbirine muttasıl olup eşcâr-ı müsmire-i 
mütenevvi‘ayı müştemil olan iki kıt‘a bağı, mezbûr Kostantin ve vâlidesi mezbûre 
Pilaşe’ye ale’l-iştirâki’s-seviy velâyeti hasebiyle tâmmü’l-vezn ve sahîhü’l-ayâr bin 
kıt‘a riyâlî guruşa tarafeynden îcâb ve kabûlü hâvî bey‘-i bâtt-ı sahîh-i şer‘i ve safka-i 
vâhide ile bey‘ ve teslîm edip onlar dahi ber vech-i iştirâk iştirâ ve tesellüm eyledik-
lerinden sonra merhûm ve mağfûrun-nişân Sultan Bayezid Hân evkāfı arâzisinden 
olup kadîmden çiftlik-i mezbûra tâbi‘ mevâzi‘-i müte‘addide vâki‘ yine paşa-yı 
mûmâ-ileyh hazretlerinin sâhib-i arz ma‘rifetiyle sagīr-i mezbûr için velâyeten 
tefvîz eyledikleri dokuz kıt‘a tarlaların dahi hakk-ı tasarruflarını, yine sâhib-i arz 
ma‘rifetiyle iki yüz kıt‘a mezbûrü’n-na‘t riyâl guruş mukābelesinde velâyetleri ha-
sebiyle mezbûrân Kostantin ve vâlidesi Pilaşe’ye ale’s-seviyye tefvîz edip onlar dahi 
tefevvuz ve kabûl eylediklerinden sonra bedel-i tefvîz olan iki yüz kıt‘a guruş ile 
emlâk-i mezbûrenin semeni olan bin kıt‘a guruş ki cem‘an bin iki yüz kıt‘a guruş 
eder müvekkil-i mûmâ-ileyh Ömer Efendi mezbûrân Kostantin ve vâlidesi Pila-
şe yedlerinden velâyeten bi’t-tamâm ve’l-kemâl ahz ve kabz eyledi ba‘de’l-yevm 
emlâk-i mezbûre mezbûrânın mülk-i müşterâları ve mezâri‘-i merkūme dâhil-i 
taht-ı tasarrufları olmuşdur dedikde vekîl-i mezbûr el-Hâc Yusuf Bey’in ber vech-i 
meşrûh cârî sâdır olan ikrâr ve takrîrini mezbûr Kostantin’in bâlâda mastûr olan 
vekîli merkūm Yorgaki ve mezbûre Pilaşe’nin vekîli merkūm Mustafa Bey her biri 
vicâhen tasdîk ve şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâbi‘ min Cumâdelâhire li sene seb‘a ve erba‘în ve elf.
Şuhûdü’l-hâl: Mustafa Beşe b. Mahmud, Mustafa Çelebi b. Hamza, Mahmud b. 
Kurd, Mustafa b. Mehmed, Mahmud b. Ahmed, Mustafa b. Veli ve gayruhüm.

107 [16a-2] Gülahmer bt. Abdullah’ın kocasının kendisine olan bir kısım 
borcundan feragat etmesi
Medîne-i Hazret-i Ebî Eyyûb el-Ensârî mahallâtından Çavuş Kasım mahallesi 
sâkinelerinden Gülahmer bt. Abdullah nâm hâtun meclis-i şer‘-i hatîr-i lâzımü’t-
tevkīrde işbu hâmilü’l-kitâb zevci Ali Dede b. İlyas mahzarında bi tav‘ihâ ikrâr ve 
i‘tirâf edip zevcim mezbûr Ali Dede zimmetinde cihet-i karz-ı şer‘îden seksen aded 
riyâlî guruş hakkım olup meblağ-ı mezbûr seksen guruşdan on riyâlî guruş kıymet-
li bir mâî Londra çuka ferâcesin alıp bâkī altmış beş aded riyâlî guruşdan zevcim 
mezbûr Ali Dede’nin zimmetini ibrâ-i âmm ve kātı‘ü’n-nizâ‘la ibrâ ve iskāt eyledim 
ba‘de’l-yevm meblağ-ı mezbûra müte‘allik zevcim mezbûr Ali Dede ile da‘vâ ve 
nizâ‘ım kal[ma]mışdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’t-tâsi‘ min Cumâdelâhire li sene seb‘a ve erba‘în ve elf.
Şuhûdü’l-hâl: Fahrü’l-müderrisîn Avnullah Efendi, Hüseyin Çelebi b. Mehmed 
el-İmâm, Eyüb Halîfe b. ( ), Mehmed b. İsmail, Süleyman b. Veli, eş-Şeyh Ömer 
Efendi, Mustafa b. Ali, Şaban Halîfe b. ( ) el-Mütevellî, Mehmed b. Musa, Mehmed 
b. Avnullah, Mustafa Halîfe b. Mehmed, Süleyman b. Mehmed, Mehmed Dede, 
Süleyman b. İskender, Mehmed b. İbrahim ve gayruhüm.

108 [16b-1] Şahbula bt. Dede’nin bağ yerini Minnet b. Aydın’a sattığı
Sâbıkan vilâyet-i Anadolu’da Ankara sancağında Bacı kazâsına tâbi‘ Dereköy de-
mekle ma‘rûfe karye sâkinelerinden olup hâlâ medîne-i Hazret-i Ebî Eyyûb el-
Ensârî mahallâtından Takyecibaşı mahallesinde sâkine olan Şahbula bt. Dede 
nâm hâtun meclis-i şer‘-i hatîr-i lâzımü’t-tevkīrde işbu hâmilü’l-kitâb Minnet b. 
Aydın nâm kimesne tarafından şirâ-i âti’z-zikre ve def ‘-i semene vekîl olup hasm-ı 
câhid-i şer‘î mahzarında bimâ hüve nehcü’s-sübût şer‘an vekâleti sâbite olan ka-
rındaşı Hüseyin b. Aydın nâm kimesne mahzarında bi tav‘ihâ ikrâr ve i‘tirâf edip 
karye-i mezbûrede vâki‘ bir tarafdan Ömer bağı ve bir tarafdan merkūm Hüseyin 
bağı ve bir tarafdan şehir suyu demekle ma‘rûf nehr-i cârî ve bir tarafdan tarîk-i 







âm ile mahdûd olan tahmînen bir dönüm mülk bağ yerimi, müvekkil-i mezbûr 
Minnet için merkūm Hüseyin’e fıddî nakd-i râyic fi’l-vakt yüz elli akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘i ile bey‘ edip ol dahi müvekkili 
mezbûr Minnet için iştirâ ve kabûl eyledikden sonra semeni mezbûr yüz elli akçeyi 
vekîl-i mezbûr Hüseyin yedinden tamâmen alıp ahz ve kabz edip mebî‘-i mezbûru 
mahallinde zabt ve tasarrufa mezbûr Hüseyin’i taslît eyledim ba‘de’l-yevm zikr 
olunan bağ yeri mezbûr zimmînin mülk-i müşterâsı olmuşdur, keyfe mâ yeşâ’ ve 
yahtâr mutasarrıf olsun dedikde mukırr-ı mezbûre Şahbula’nın minvâl-i muhar-
rer üzre cârî olan ikrârını vekîl-i mezbûr Hüseyin vicâhen ve şifâhen tasdîk ve 
tahkīk etmeğin mâ vaka‘a bi’t-taleb ketb olundu.
Tahrîren fi’l-yevmi’t-tâsi‘ min Cumâdelâhire li sene seb‘a ve erba‘în ve elf.
Şuhûdü’l-hâl: Fahrü’l-kuzât Hüseyin Efendi b. Mehmed, Ahmed b. Hüseyin el-
Bevvâb-ı sultânî, Mustafa b. Aydın, Mustafa b. Veli.

109 [16b-2] Kiryaki v. Mihal’in Lambo v. Angelos’un borcuna kefaleti
Havâss-ı Refî‘a kazâsı müzâfâtından kasaba-i Çatalca mahallâtından Papa Anastaş 
mahallesinde sâkin Doriki v. Kosta nâm zimmî mahfil-i kazâda işbu bâ‘isü’l-kitâb 
Kiryaki v. Mihal muvâcehesinde ikrâr ve takrîr-i kelâm edip mezbû[r] Kiryaki’nin 
gāib ani’l-meclis Lambo v. Angelos nâm zimmî zimmetinde cihet-i karz-ı şer‘îden 
beş bin akçe hakkı olup ben meblağ-ı mezbûra emr ve kabûlü hâviye kefâlet-i 
sahîha-i şer‘iyye ile kefîl bi’l-mâl olmağın mezbûr Kiryaki zikr olunan beş bin 
akçeyi kefâletim hasebiyle benden taleb etmekle ben dahi mahalle-i mezbûrede 
vâki‘ bir tarafı hasırcı Dimitri mülkü ve bir tarafı Kasab Laskari mülkü ve bir tarafı 
değirmenci Yorgi mülkü ve bir tarafı tarîk-i âm ile mahdûd olan mülk menzilimi, 
meblağ-ı mezbûr mukābelesinde rehin vaz‘ eyleyip ol dahi irtihân ve kabûl ve 
kabz eyledikden sonra meblağ-ı mezbûr beş bin akçeyi târih-i kitâbdan bir sene 
tamâmına değin te’cîl eyledi dedikde mukırr-ı mezbûr Doriki’yi târih-i kitâbdan 
cemî‘ ikrâr-ı meşrûhunda mezbûr Kiryaki vicâhen tasdîk ve meblağ-ı mezbûru 
vech-i muharrer üzre târih-i kitâbdan bir sene tamâmına değin te’cîl eylediğini 
şifâhen tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Cumâdelâhire li sene seb‘a ve erba‘în ve elf.
Şuhûdü’l-hâl: Yakub b. Kurd, Mahmud b. Ahmed, Mustafa b. Veli, Cafer b. Ab-
dullah, Dimitri [v.] Yani, Kostantin, Abacı Dimo, Niko [v.] İspilyot ve gayruhüm.

110 [16b-3] Kâmuran bt. Abdullah’ın evini Münteha bt. Abdullah’a sattığı
Medîne-i Hazret-i Ebî Eyyûb el-Ensârî mahallâtından Evlice Baba mahallesi 
sâkinelerinden Kâmuran bt. Abdullah nâm hâtun tarafından bey‘-i âti’z-zikre ve 
kabz-ı semene vekîl olup hasm-ı câhid mahzarında Kurd Beşe b. Abdullah ve Ah-
med b. Receb şehâdetleri ile şer‘an vekâleti sâbite olan Mustafa b. Mehmed nâm 
kimesne meclis-i şer‘-i hatîr-i lâzımü’t-tevkīrde işbu sâhibetü’l-kitâb Münteha bt. 
Abdullah tarafından şirâ-i âti’z-zikre ve def ‘-i semene vekîl olup vekâleti mezbûre 
Münteha’yı ma‘rifet-i şer‘iyye ile ârifeyn olan Mesud b. Abdülmennân ve Ömer b. 
Gülâbî şehâdetleri ile şer‘an sâbite olan mezbûre Münteha’nın zevci Kurd Beşe b. 
Abdullah mahzarında bi’l-vekâle ikrâr ve i‘tirâf edip mahalle-i mezbûrede vâki‘ bir 
tarafdan İskender Bey mülkü ve bir tarafdan Handan Bey mülkü ve bir tarafdan 
Yazıcı Mehmed Çelebi mülkü ve bir tarafdan tarîk-i âm ile mahdûd olup iki bâb 
fevkānî ve üç bâb tahtânî odaları ve bi’r-i mâyı ve ayazma ve kenîfi ve muhavvata-i 
zât-ı eşcâr-ı müsmire ve gayrı müsmireyi müştemil olan mülk menzilini, cümle 
tevâbi‘ ve levâhıkı ile mezbûre Münteha için fıddî nakd-i râyic fi’l-vakt on bin iki 
yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile mezbûr 
Kurd Beşe bey‘ edip ol dahi vech-i muharrer üzre müvekkilesi için iştirâ ve kabûl 
eyledikden sonra semeni mezbûr on bin iki yüz akçeyi vekîl-i mezbûr Kurd Beşe 
yedinden tamâmen alıp kabz edip teslîm-i mebî‘ eyledi ba‘de’l-yevm zikr olunan 
menzil mezbûre Münteha’nın mülk-i müşterâsı olmuşdur, keyfe mâ teşâ’ ve tahtâr 
mutasarrıfe olsun dedikde vekîl-i mezbûr Mustafa’yı ikrâr-ı meşrûhunda vekîl-i 
âhar Kurd Beşe vicâhen ve şifâhen tahkīk edicek mâ vaka‘a bi’t-taleb ketb olundu.
Tahrîren fi’l-yevmi’t-tâsi‘ min Cumâdelâhire li sene seb‘a ve erba‘în ve elf.
Şuhûdü’l-hâl: Mustafa b. Hüseyin, Ferhad b. Abdullah, Ömer Halîfe el-Müezzin, 
Mahmud Çelebi b. Mehmed, Mahmud b. Ahmed, Yakub b. Kurd, Mustafa b. Veli.

111 [17a-1] Şemsiruhsâr Hatun’un çayırını Aleksi ve Androni’ye sattığı
Mahmiye-i Kostantıniyye hısnı ebvâbından Silivrikapısı dâhilinde İbrahim Paşa 
mahalle[sinde] sâkine kıdvetü’l-muhadderât zübdetü’l-muvakkarât Şemsiruhsâr 
Hâtun bt. Abdullah tarafından tefvîz-i âti’z-zikri edâya vekîl olup bimâ hüve 
nehcü’s-sübût şer‘an vekâleti sâbite es-Seyyid Ebûbekir Çelebi es-Seyyid Abdül-
hay mahfil-i kazâda râfi‘-i hâze’l-kitâb Aleksi v. Yani nâm zimmî ve oğlu And-
roni zimmî muvâcehesinde bi’l-vekâle ikrâr ve i‘tirâf edip müvekkile-i mezbûre 
Şemsiruhsâr Hâtun işbu tefvîz sudûruna değin taht-ı tasarrufunda olup Havâss-ı 
Aliyye kazâsı müzâfâtından Terkos nâhiyesine tâbi‘ Ayazma nâm karyede vâki‘ 
bir tarafdan Kaldo zimmî ve bir tarafdan dere ve bir tarafdan mer‘â ve bir ta-
rafdan Dor nâm kimesne çayırı ile mahdûd Sultan Mehmed Hân evkāfı’na on 
beş akçe mukāta‘ası olan üç arabalık iki kıt‘a biribirine muttasıl çayırın hakk-ı 
tasarrufu[nu], mezbûrûn Aleksi ve Androni’ye fıddî nakd-i râyic fi’l-vakt üç bin 
beş yüz akçe bedel-i tefvîz ile ve mütevellî-i vakf-ı mezbûr ma‘rifetiyle tefvîz edip 
ol dahi vech-i muharrer üzre tefevvuz ve kabûl eyledikden sonra meblağ-ı mezbûr 
üç bin beş yüz akçeyi yedinden ahz ve kabz edip teslîm eyledi dedikde mâ vaka‘a 
bi’t-taleb kayd şüd.
Hurrire fi’t-târihi’l-mezbûr.
Şuhûdü’l-hâl: Ahmed Ağa b. Abdullah, Mustafa Efendi b. ( ) el-İmâm, Yakub [b.] 
Kurd, Mustafa b. Veli.

112 [17a-2, Arapça] İskari v. Dimitri’nin evini istiğlâl yoluyla Mehmed 
Bey Vakfı’na sattığı
Mahmiye-i Kostantıniyye mahallâtından Abdi Subaşı mahallesinde sâkin olan 
İskari v. Dimitri nâm zimmî, âtiyyü’z-zikr menzilini, merhûm Mehmed Bey 
vakfı’na mütevellî olan hâmil-i hâze’l-kitâb Sinan Efendi b. Mustafa’ya bey‘ ettiğini 
ikrâr ve i‘tirâf etti. Mütevellî-i mezbûr da vakf-ı mezbûr malıyla ve istiğlâl mak-
sadıyla, zimmî-i mezbûrun işbu akdin kendilerinden sudûruna kadar sâhibi ve 
mâliki olduğu, elinde ve taht-ı tasarrufunda bulundurduğu mahalle-i merkūmede 
kâin bulunan ve bir tarafdan Pinatzi v. İli mülkü, diğer tarafdan Kostantin mülkü, 
öteki tarafdan Lebdur mülkü ve diğer tarafdan da tarîk-i âm ile mahdûd bulu-
nan cemî‘-i menzilini cümle tevâbi‘ ve levâhıkı ve kâffe-i menâfi‘ ve merâfıkı ile 
râyicü’l-vakt beş bin akçe semen-i mu‘ayyen-i makbûzla ondan iştirâ etti. Bâyi‘-i 
mezbûrun menzili kirâlamak istemesi üzerine mütevellî-i merkūm, ba‘de’t-
tahliyye ve’t-tekābuz zeylde mezkûr târihden üç sene tamâmına iki bin sekiz yüz 
yetmiş beş akçe ücret ile menzil-i mezbûru kirâya verdi. Mütevellî-i mezbûr, vâki‘ 
ikrârı vicâhen ve şifâhen tasdîk etti. Sonra Yani v. Dimitri ve Kosta v. Dimo ve 
Kiryazi v. Kostantin nâm zimmîlerin her biri îcâb ve kabûlü hâvî kefâletle menzil-i 
mezbûrun derkine ve ücret-i merkūmeye kefîl oldu.
Cerâ zâlike ve hurrire fi’l-yevmi’l-hâdî aşer min Cumâdelâhire sene seb‘a ve 
erba‘în ve elf.
Şuhûdü’l-hâl: Şeyh Mehmed Çelebi b. Pîrî, müezzin Murtaza Halîfe b. Mehmed, 
Hüseyin Çelebi b. Abdi, Şeyhî Çelebi b. Hüseyin, Mustafa b. Mustafa

113 [17a-3, Arapça] Âişe Hatun bt. Mustafa’nın evini istiğlâl yoluyla 
Ali Ağa Vakfı’na sattığı
Ebî Eyyûb el-Ensârî mahallâtından Baba Haydar mahallesinde sâkine olan Âişe 
Hâtun bt. Mustafa nâm hâtun âtiyyü’z-zikr menzilini merhûm Ali Ağa vakfı’na 
mütevellî olan hâmil-i hâze’l-kitâb Abdurrahman Çelebi b. Habib’e bey‘ ettiğini 
ikrâr ve i‘tirâf etti. Mütevellî-i mezbûr da vakf-ı mezbûr malıyla ve istiğlâl maksa-
dıyla, mezbûre Âişe Hâtun’un işbu akdin kendilerinden sudûruna kadar sâhibi ve 
mâliki olduğu, elinde ve taht-ı tasarrufunda bulundurduğu mahalle-i merkūmede 
kâin bulunan ve bir tarafdan Süleyman mülkü, diğer tarafdan diğer Süleyman vak-
fı, öteki tarafdan Kamer Hâtun mülkü ve diğer tarafdan da tarîk-i âm ile mahdûd 
bulunan cemî‘-i menzilini cümle tevâbi‘ ve levâhıkı ile râyicü’l-vakt bir guruş 
yüz yirmi beş akçe hesâbı üzre kırk yedi buçuk riyâlî guruş semen-i mu‘ayyen-i 
makbûzla ondan iştirâ etti. Bâyi‘a-i mezbûrenin menzili kirâlamak istemesi üze-
rine mütevellî-i merkūm, ba‘de’t-tahliyye ve’t-tekābuz zeylde mezkûr târihden 
üç sene tamâmına bin yedi yüz on akçe ücret ile menzil-i mezbûru kirâya verdi. 
Mütevellî-i mezbûr, vâki‘ ikrârı vicâhen ve şifâhen tasdîk etti. Sonra mukırra-i 
mezbûrenin zevci Receb Bey b. Hızır ve mukırra-i mezbûrenin kız karındaşı Âsiye 
Hâtun bt. Mustafa nâm kimesnelerin her biri menzil-i mezbûrun derkine, ücret-i 
merkūmeye ve bey‘-i mezbûra îcâb ve kabûlü hâvî kefâletle kefîl oldu.
Cerâ zâlike ve hurrire fî târihi’l-mezbûr.
Şuhûdü’l-hâl: Şeyh Hasrullah Efendi b. Ömer Efendi, fahrü’l-müderrisîn Avnul-
lah Efendi b. merhûm Ömer Efendi, İmâm Alemüddin Efendi b. Süleyman, İmâm 
Hasan Çelebi b. Abdullah, müezzin el-Hâc Davud, İlyas Çelebi b. Yakub, Şaban 
Halîfe b. Kenan, kayyım Mustafa b. İsmail, müezzin Mustafa b. Yusuf ve gayruhüm

114 [17a-4, Arapça] Şeyh Nasrullah Efendi b. merhum Şeyh Ömer 
Efendi’nin dükkânlarını Mustafa Ağa Vakfı’na istiğlâl yoluyla sattığı
Medîne-i Ebî Eyyûb el-Ensârî –radıyallâhu te‘âlâ anhu- mahallâtından Câmi‘-i 
Kebîr mahallesinde sâkin olan kıdvetü’l-vâ‘izîn umdetü’n-nâsihîn Şeyh Nasrul-
lah Efendi b. merhûm Şeyh Ömer Efendi –zîde takvâhu- meclis-i şer‘-i şerîfde 
hâzır olup âtiyyü’z-zikr dükkânlarını merhûm Mustafa Ağa vakfı’na mütevellî 
olan, hadâik-i sultâniyyeden Viros karyesinde vâki‘ bahçede üstâd olan hâmil-i 
hâze’l-kitâb Yusuf Bey b. Abdullah’a bey‘ ettiğini ikrâr ve i‘tirâf etti. Mütevellî-i 
mezbûr da vakf-ı mezbûr malıyla ve istiğlâl maksadıyla, mezbûr Şeyh Nasrul-
lah Efendi’nin işbu akdin kendilerinden sudûruna kadar sâhibi ve mâliki olduğu, 
elinde ve taht-ı tasarrufunda bulundurduğu  mahalle-i merkūmede kâin bulunan 
bâyi‘-i mezbûrun vakıf arâzi üzerine kendisi için inşâ ettiği ve evinin altında vâki‘ 
dükkânlarını evâmir-i sultâniyye ile bilâd-ı İslâmiye’de tedâvülde bulunan râyicü’l-
vakt seksen kıt‘a sikke-i harbiyye-i fıddiyye mukābili ki her bir sikke yetmiş beş 
akçe eder ve ayrıca yirmi beşerlik ta‘bîr edilen sikkeden yüz seksen kıt‘a sikke-i 
harbiyye ve seksen eşrefî altın ki bunların her biri iki yüz elli akçe eder cem‘an 
yirmi bin akçe semen-i mu‘ayyen-i makbûzla ondan iştirâ etti. Mütevellî-i mezbûr, 
vâki‘ ikrârı vicâhen ve şifâhen tasdîk etti. Bâyi‘-i mezbûrun menzili kirâlamak is-
temesi üzerine mütevellî-i merkūm, ba‘de’t-tahliyye ve’t-tekābuz zeylde mezkûr 
târihden bir sene tamâmına iki bin dört yüz akçe ücret ile menzil-i mezbûru kirâya 
verdi. Sonra müderrisîn-i kirâmdan mukırr-ı mûmâ ileyhin karındaşı Avnullah 
Efendi b. merhûm Şeyh Ömer Efendi ve mukırr-ı müşârün ileyhin oğlu Abdüllatîf 
Efendi’nin her biri, dekâkîn-i merkūmînin derkine ve ücret-i merkūmeye îcâb ve 
kabûlü hâvî kefâletle kefîl oldu.
Cerâ zâlike ve hurrire fi’l-yevmi’l-hâmis aşer min Cumâdelâhire sene seb‘a ve 
erba‘în ve elf.
Şuhûdü’l-hâl: Hatîb Hüseyin Efendi, müezzin el-Hâc Hamza, Mu‘allim Mustafa 
Halîfe, İmâm Ebûbekir Efendi, arpacı Ali Bey, Hasan Beşe b. (…), muharrirü’l-
hurûf Abdülkādir

115 [17b-1, Arapça] Kerime bt. Yusuf ’un evini istiğlâl yoluyla 
Sefer Efendi Vakfı’na sattığı
Ebî Eyyûb el-Ensârî mahallâtından Davud Ağa mahallesinde sâkine olan Keri-
me bt. Yusuf nâm hâtun meclis-i şer‘-i şerîfde hâzıre olup âtiyyü’z-zikr menzilini 
merhûm Sefer Efendi vakfı’na mütevellî olan hâmil-i hâze’l-kitâb Sinan Efendi b. 
Mustafa’ya bey‘ ettiğini ikrâr ve i‘tirâf etti. Mütevellî-i mezbûr da vakf-ı mezbûr 
malıyla ve istiğlâl maksadıyla, mezbûre Kerime hâtunun işbu akdin kendilerinden 
sudûruna kadar sâhibi ve mâliki olduğu, elinde ve taht-ı tasarrufunda bulundur-
duğu mahalle-i merkūmede kâin bulunan bir tarafdan Mehmed Çelebi mülkü, di-
ğer tarafdan İbrahim Ağa mülkü, öteki tarafdan Hamza mülkü ve diğer tarafdan da 
tarîk-i âm ile mahdûd cemî‘-i menzilini cümle tevâbi‘ ve levâhıkı ile râyicü’l-vakt 
iki bin akçe semen-i mu‘ayyen-i makbûzla iştirâ etti. Bâyi‘a-i mezbûrenin menzili 
kirâlamak istemesi üzerine mütevellî-i merkūm, ba‘de’t-tahliyye ve’t-tekābuz zeyl-
de mezkûr târihden üç sene tamâmına dokuz yüz akçe ücret ile menzil-i mezbûru 
kirâya verdi. Mütevellî-i mezbûr, vâki‘ ikrârı vicâhen ve şifâhen tasdîk etti. Son-
ra mukırra-i mezbûrenin zevcesi Ali Çelebi b. Mehmed, Hasan Çelebi b. Ahmed 
Efendi ve Âişe Hâtun bt. Ahmed nâm kimesnelerin her biri menzil-i merkūmun 
derkine ve ücret-i merkūmeye, îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’r-râbi‘ aşer min Cumâdelâhire sene seb‘a ve 
erba‘în ve elf.
Şuhûdü’l-hâl: Mehmed Çelebi b. Pîrî, Mehmed Çelebi b. Ramazan, müezzin Mur-
taza Halîfe b. Mehmed, Şeyhî Çelebi b. Hüseyin, Hüseyin Çelebi b. Abdi, Mustafa 
b. Yusuf ve gayruhüm

116 [17b-2] Âişe bt. Mustafa ile Mehmed Beşe’nin boşanması
Mahmiye-i Kostantıniyye ebvâbından Eğrikapı dâhilinde vâki‘ el-Hâc İlyas mahal-
lesi sâkinelerinden Âişe bt. Mustafa nâm hâtun mahfil-i kazâda râfi‘-i hâze’l-kitâb 
zevci Mehmed Beşe muvâcehesinde bi tav‘ihâ ikrâr ve i‘tirâfa edip zevcim mezbûr 
Mehmed ile yedinden bir kaliçe ve bir yemeni yük perdesi ve bir kebe ve bir sahan 
ve bir tencere alıp kabz eylediğimden sonra zimmetinde mütekarrir olan bin akçe 
mehr-i müeccelim ve nafaka-i iddetim ve me’ûnet-i süknâm üzerine muhâla‘a ey-
ledim ba‘de’l-yevm her birimiz zevciyyete müte‘allik da‘vâ ve husûmâtdan âharın 
zimmetinin ibrâ-i âmm-ı kātı‘ü’n-nizâ‘la ibrâ ve iskāt eyledik dedikde mukırra-i 
merkūme Âişe’nin vech-i meşrûh üzre muhâla‘a eylediğini şifâhen tahkīk etmeğin 
mâ vaka‘a gıbbe’t-taleb ketb olundu.
Târihü’l-mezbûr.
Şuhûdü’l-hâl: Yakub b. Kurd, Mahmud b. Ahmed, Ali b. Mustafa, Cafer b. Abdul-
lah, Mustafa b. Veli.

117 [17b-3] İstati v. Dimo’nun zeytin bahçesini İstati v. Dimo 
Karava’ya sattığı
Vilâyet-i Rumeli’nde Aydonat kazâsına tâbi‘ Ordızova nâm karye sâkinlerinden 
İstati v. Dimo nâm zimmî meclis-i şer‘-i hatîr-i lâzımü’t-tevkīrde yine karye-i 
mezbûre sâkinlerinden işbu hâmilü’s-sifr diğer İstati v. Dimo Karava nâm zimmî 
muvâcehesinde bi’t-tav‘i’s-sâf ikrâr ve i‘tirâf edip karye-i mezbûre hudûdu dâhilinde 
bir tarafdan Andon bahçesi ile ve bir tarafdan Dimo bahçesi ve bir tarafdan Yano v. 
Pavlo bahçesi ve bir tarafdan mezbûr İstati bahçesi ile mahdûd ve mümtâz bir kıt‘a 
otuz beş dip zeytin eşcârını müştemil mülk bahçeyi mezbûr İstati’ye fıddî nakd-i 
râyic fi’l-vakt üç bin akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘i ile bey‘ edip ol dahi vech-i meşrûh üzre iştirâ ve kabûl eyledikden sonra se-
meni mezbûr üç bin akçeyi müşterî-i mezbûr İstati yedinden tamâmen ahz ve kabz 
edip mebî‘-i mezbûru mahallinde zabt ve tasarrufa mezbûr İstati’yi taslît eyledim 
ba‘de’l-yevm zikr olunan bahçe mezbûr İstati’nin mülk-i müşterâsı olmuşdur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâdis aşer min Cemâziyelâhir li sene seb‘a ve erba‘în ve elf.
Şuhûdü’l-hâl: Mustafa Beşe b. Mahmud, Ali b. Mustafa, Mahmud b. Ahmed, Koçi v. 
Vasil, Rizo v. İstati, Mihal [v.] Yorgi, Nikola v. Kika, Dimo [v.] Serc?, Dimo [v.] Yani.

118 [18a-1] Muslihiddin b. Ebûbekir’in boşandığı Emine bt. Hüseyin ve 
annesi Rabia’nın mallarını çalmadığına yemin etmesi
Medîne-i Hazret-i Ebî Eyyûb el-Ensârî mahallâtından Zeyneb Hâtun mahallesin-
de sâkine Emine bt. Hüseyin nâm hâtun meclis-i şer‘-i hatîr-i lâzımü’t-tevkīrde 
zevc-i mutallıkı Muslihiddin Subaşı b. Ebûbekir muvâcehesinde üzerine takrîr-i 
da‘vâ edip mezbûr Muslihiddin Subaşı beni tatlîk etmezden mukaddem sâkine 
olduğum menzilin duvarı içinde mahfûz olan iki bin nakid akçeyi ve bir tek üç 
ayaklı altın küpeyi ve on beş aded sîm kuşak bâftesini ahz etmişdir, suâl olunup 
ihkāk-ı hak olunması matlûbumdur deyip ve mezbûre Emine’nin vâlidesi Râbia 
bt. Mustafa nâ[m] hâtun dahi kezâlik Muslihiddin Subaşı muvâcehesinde üzerine 
takrîr-i da‘vâ edip mezbûr Muslihiddin Subaşı benim dahi mahall-i mezbûrdan 
üç bin nakid akçemi ahz etmişdir, suâl olunsun dedikde gıbbe’s-suâl akībe’l-
inkâr mezbûretân Emine ve Râbia’dan da‘vâlarına mutâbık beyyine taleb olun-
dukda beyyineden aczleri olup merkūm Muslihiddin Subaşı’yı istihlâf etmeler ile 
mahall-i mezbûrdan zikr olunan nukūd ve sâir eşyâyı ahz eylemediğine merkūm 
Muslihiddin Subaşı’ya yemîn teklîf olundukda alâ vefki’l-mes’ûl yemîn billâhi’l-
aliyyi’l-azîm etmeğin mâ vaka‘a gıbbe’t-taleb ketb olundu.
Fi’l-yevmi’l-hâmis aşer min Cumâdelâhire li sene seb‘a ve erba‘în ve elf.
Şuhûdü’l-hâl: Mustafa Beşe b. Mahmud, Mahmud b. Ahmed, Mustafa b. Veli, Ca-
fer b. Abdullah, Ali Beşe b. Abdullah Ser-oda, Ahmed Beşe b. ( ) mumcu.

119 [18a-2] Franko v. Dimitri’nin Ahmed Beşe b. Abdullah’a sattığı 
tarladan patlıcan kesip satmadığına yemin etmesi
Bostancı tâifesinden Ahmed Beşe b. Abdullah nâm kimesne meclis-i şer‘-i hatîr-i 
lâzımü’t-tevkīrde Franko v. Dimitri nâm zimmî muvâcehesinde üzerine takrîr-i 
da‘vâ edip mezbûr Franko bundan akdem karye-i Azadlı’da vâki‘ bâzincan bos-
tanını üç bin akçeye bana bey‘ ve teslîm edip ben dahi tesellüm ve kabûl ve kabz 
eyledikden sonra mezbûr Franko zikr olunan bostandan bâzincan kat‘ edip âhara 
bey‘ etmişdir suâl olunup ihkāk-ı hak olunması matlûbumdur dedikde gıbbe’s-
suâl ve akībe’l-inkâr müdde‘î-i mezbûrun müdde‘âsına mutâbıka beyyine taleb 
olundukda ityân-ı beyyineden âciz olup istihlâf etmeğin mezbûr Franko zikr olu-
nan bostandan bâzincan kat‘ etmeyip ve âhar kat‘ ettirmediğine yemîn billâhi’llezî 
enzele’l-İncîle alâ İsa aleyhi’s-selâm etmeğin mâ vaka‘a gıbbe’t-taleb ketb olundu.
Fi’l-yevmi’r-râbi‘ aşer min Cumâdelâhire li sene seb‘a ve erba‘în ve elf.
Şuhûdü’l-hâl: Mahmud b. Ahmed, Ali b. Mustafa, Cafer b. Abdullah, Mustafa 
Beşe b. Mahmud, Mustafa b. Veli.

120 [18a-3] Yahuda v. Abraham’ın bahçesini Mahmud Bey 
b. Mehmed’e sattığı
Yahud tâifesinden Kordava cemâ‘atinden olup bundan akdem Havâss-ı Aliyye 
kazâsı müzâfâtından Hasköy sâkinlerinden iken celâ-yı vatan edip hâlâ mahrûse-i 
Mısır’da Benî Suren mahallesinde mütemekkin eden Yahuda v. Abraham tarafından 
husûs-ı âti’z-zikre vekîl olup hasm-ı câhid mahzarında nehc-i şer‘î üzre vekâleti 
sâbite olan mezbûr Yahuda’nın dâmâdı Lazar v. Yasef nâm Yahudi mahfil-i kazâda 
işbu sâhibü’l-kitâb Mahmud Bey b. Mehmed nâm sarrâc-ı sultânî mahzarında bi’l-
vekâle ikrâr-ı tâm ve takrîr-i kelâm edip müvekkil-i mezbûrun karye-i merkūmede 
vâki‘ bir tarafı ba‘zan Karnikos Pilsof nâm Yahudi mülkü ve ba‘zan Abraham v. Ni-
kol nâm Yahudi mülkü ve bir tarafı Yahudi kilisesi ve bir tarafı kâfir makberesi ve 
bir tarafı müvekkil-i mezbûrun mülk menzili ile mahdûd olup etrâf-ı erba‘adan taş 
duvarı ve kasrı ve üç bi’r-i mâyı ve eşcâr-ı müsmire-i mütenevvi‘ayı müştemil olan 
bennâ zirâ‘ı ile tûlen yetmiş bir buçuk zirâ‘ ve arzen elli altı zirâ‘ bi hesâb-ı şatrancî 
üç bin dokuz yüz yetmiş altı buçuk zirâ‘ mülk bahçeyi mûmâ[-ileyh] müvekkil-i 
mezbûrun beynimizde ma‘lûm eski havlu kapısından olmak üzre tâmmü’l-vezn 
ve sahîhü’l-ayâr altı yüz kıt‘a riyâlî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘i ile bey‘ ve teslîm edip ol dahi vech-i muharrer üzre iştirâ ve te-
sellüm eyledikden sonra semeni olan meblağ-ı merkūm altı yüz kıt‘a riyâlî guruşu 
merkūm Mahmud Bey yedinden vekâletim hasebiyle bi’t-tamâm ve’l-kemâl ahz 
ve kabz eyledim ba‘de’l-yevm zikr olunan bahçede müvekkil-i mezbûrun alâka ve 
medhali kalmayıp mezbûr Mahmud Bey’in mülk-i müşterâsı olmuşdur, keyfe mâ 
yeşâ’ ve yahtâr mutasarrıf olsun dedikde vekîl-i mezbûrun vech-i meşrûh üzre cârî 
olan ikrâr ve takrîri müşterî-i mezbûr Mahmud’un vicâhen tasdîk ve şifâhen tahkīk 
etmeğin mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’s-sâdis aşer min Cumâdelâhire li sene seb‘a ve erba‘în ve elf.
Şuhûdü’l-hâl: Mehmed Efendi b. Mustafa el-İmâm, Hüseyin b. Mahmud es-
Sarrâcü’s-sultânî, Mehmed b. Mustafa el-Bevvâbü’s-sultânî, Mahmud Ağa b. Mi[r]
za, Ahmed b. Mustafa el-Hammâmî, Mehmed b. Mustafa Ser-bölük, Mustafa b. 
Halil, Minnet b. Pürkadem, Mustafa b. Ali, Mehmed b. Arslancık, el-Hâc Yahya b. 
( ) el-Hallâk, Cafer b. Abdullah, Yakub b. Kurd ve gayruhüm.

121 [18b-1] Yano v. Niko’nun evini Kiro v. Dimo’ya sattığı
Vilâyet-i Rumeli’nde Delvine kazâna tâbi‘ Kostantin nâm karyeden Yano v. 
Niko nâm zimmî mahfil-i kazâda râfi‘-i hâze’l-kitâb Kiro v. Dimo nâm zimmî 
muvâcehesinde bi tav‘ihî ikrâr ve i‘tirâf edip karye-i mezbûrede vâki‘ işbu akd-i âtî 
sudûruna değin silk-i mülk-i sahîhimde münselik olup bir tarafdan ba‘zan Pasko 
mülkü ve ba‘zan cebel ve bir tarafdan Yano v. Nika mülkü ve bir tarafdan yine 
benim mülküm ve bir taraf-ı râbi‘den tarîk-i âm ile mahdûd bir bâb tahtânî beyti 
ve zât-ı eşcâr-ı müsmire ve gayr-ı müsmireli bahçeyi müştemil mülk menzilimi, 
mezbûr Kiro’ya fıddî râyic fi’l-vakt dört bin akçe[ye] bey‘-i bâtt-ı sahîh-i şer‘î ile 
bey‘ edip ol dahi vech-i muharrer üzre iştirâ ve kabûl ettikden sonra kabz-ı semen 
edip mebî‘-i merkūmu mahallinde ahz ve kabza merkūm Kiro’yu taslît eyledim 
ba‘de’l-yevm menzil-i merkūm mezbûr Kiro’nun mülk-i müşterâsıdır, keyfe 
mâ yeşâ’ ve yahtâr mutasarrıf olsun dedikde mukırr-ı merkūm Yano’nun ikrâr-ı 
meşrûhunu el-mukarru lehü’l-merkūm Kiro vicâ[hen] tasdîk edicek mâ hüve’l-
vâki‘ gıbbe’t-taleb ketb olundu.
Hurrire fi’l-yevmi’t-tâsi‘ aşer min Cumâdelâhire li sene seb‘a ve erba‘în ve elf.
Şuhûdü’l-hâl: Yakub b. Kurd, Mahmud b. Ahmed, Ali Beşe b. Abdullah, Mustafa 
b. Veli, Kiti v. Dimo, Maron [v.] Yani, Köni v. Nikola, Kiro [v.] Taranç, Kiro [v.] 
Vanko, Kiti [v.] Toma ve gayruhüm.

122 [18b-2] Hacı Seydi b. Ali’nin Abdülbâki Efendi Camii arsasından 
bir mezar yeri aldığı
Medîne-i Hazret-i Ebî Eyyûb el-Ensârî mahallâtından Mehmed Ağa mahalle-
sinde sâkine el-Hâc Seydi b. Ali mahfil-i kazâda hâfız-ı hâze’l-kitâb a‘lemü’l-
ulemâ’i’l-izâm efdalü’l-fuzalâ’i’l-fihâm Abdurrahman Efendi neclü’l-mevâlî 
el-merhûm ed-dâricü ilâ medârici -rahmeti Rabbihi’l-gafûr- Abdülbâkī Efen-
di hazretlerinin taraf-ı şerîflerinden ikrâr-ı âti’z-zikri tasdîka vekîl olup nehc-i 
mu‘teber üzre şer‘an vekâleti sâbite olan zahrü’l-emâsil Sünbül Ağa b. Abdul-
lah mahzarında bi tav‘ihî ikrâr ve i‘tirâf edip hazret-i müşârün-ileyh câmi‘-i 
şerîfinin mihrâbı önünde vâki‘ müşârün-ileyh hazretleri evkāf-ı şerîfesinden 
olup tahdîd ve tavsîfden müstağnî olan bir meza[rlık] arsayı medfen îcâr etmek 
için mukaddemâ evkāf-ı mezbûre mütevellîsinden tefevvuzdahi müvekkil-i müşârün-ileyh efendi hazretlerine sekiz bin beş yüz akçe bedel-i 
tefvîz ve mütevellî-i vakf ma‘rifetiyle tefvîz edip ol dahi vech-i muharrer üzre 
tefevvuz ve kabûl eyledikden sonra meblağ-ı mezbûr sekiz bin beş yüz akçeyi bi 
tamâmihî alıp kabz eyledim dedikde mukırr-ı mezbûr Seydi’nin minvâl-i muhar-
rer üzre cârî olan ikrârını vekîl-i merkūm Sünbül Ağa vicâhen tasdîk ve şifâhen 
tahkīk edicek mâ vaka‘a ketb olundu.
Hurrire fi’l-yevmi’l-hâmis aşer min Cumâdelâhire li sene seb‘a ve erba‘în ve elf.
Şuhûdü’l-hâl: Yusuf b. Musli, Musli b. İsmail, Mustafa Çelebi, Abdülkādir Çelebi 
b. Mehmed Efendi, Cafer b. ( ).

123 [18b-3] Başka yerde tekrar inşa edilen Bâli Hoca Mescidi’nin 
masraf keşfi
Medîne-i Hazret-i Ebî Eyyûb el-Ensârî mahallâtından Sivripınar nâm mahal-
de vâki‘ merhûm Bâli Hoca[‘nın] binâ eylediği tahtadan çatma mescid-i şerîfin mahallesi bi’l-külliye harâb olmağla mescid-i mezbûr sahrâda kalıp vechen mine’l-
vücûh ikāmet-i salât olunmak imkân olmadığından gayrı içinde ba‘zı ehl-i fesâd 
hilâf-ı şer‘-i şerîf nice ef ‘âl-i kabîha eyledikleri ecilden mescid-i mezbûr mahall-i 
merkūmdan ref ‘ olunursa medîne-i mezbûrede mescide ihtiyâc mukarrer olan 
Câmi‘-i Kebîr ile Çavuş Kasım câmi‘i mâbeyninde vâki‘ merhûm[e] Hânende 
Hâtun mu‘allimhânesi hareminde müstağnî-anh olan arsa üzerine vaz‘ olun-
mak üzre fermân-ı şerîf vârid olmağın mûceb-i fermân-ı âlî mescid-i mezbûrun 
mütevellîsi olan Hüseyin Çelebi mescid-i mezbûru mahall-i merkūmdan ref ‘ edip 
zikr olunan mu‘allimhânenin hareminin sâlifü’z-zikr arsa üzerine mütevellîsi 
ma‘rifetiyle vaz‘ eyledikden sonra vâki‘ olan harc ve sarfını tahmîn ve takvîm 
olunmak taleb eylemeğin savb-ı şer‘-i kavîmden mevlânâ Mustafa Efendi irsâl 
olunup ol dahi hâssa mi‘mâr üstâd Musli Çelebi b. Hüsameddin ve zeyl-i kitâbda 
muharrerü’l-esâmî olan müslimîn ile zikr olunan mescid-i şerîfin üzerine varıp 
keşf ve müşâhede eylediklerinde mescid-i mezbûrun binâ olunan sakfı ve tuğla 
döşemesi ve mihrâbı ve tavanı ve nakkāşı ve mahfili ve minâresi ve sâir cüz’î ve 
küllî meremmâtı için ba‘de’l-mesâha ve’t-takvîm on üç bin altı yüz seksen akçe 
tahmîn olunup ebniye-i merkūmenin meblağ-ı merkūma tahammülü olduğu-
na mi‘mârı- mezbûr ve sâir ahâlî icmâ‘ ve ittifâk ettiklerinden sonra meblağ-ı 
merkūm on üç bin altı yüz seksen akçenin üç bin akçesi mescid-i mezbûrun nuk-
zunun ziyâdesinden üç bin akçeye mütevellî-i mezbûr yedi ile bey‘ olunan nukz 
bahâsından hâsıl olup müteve[llî-i] mezbûr kendi harc ve sarfı cem‘an on bin altı 
yüz seksen sekiz akçe kaldığını mevlânâ-yı mezbûr mahallinde ketb ve tahrîr 
ba‘dehû meclis-i şer‘de alâ vukū‘ihî ihbâr ve takrîr etmeğin mâ vaka‘a gıbbe’t-taleb 
ketb olundu.
Hurrire fi’l-yevmi’r-râbi‘ min Rebî‘ulâhir li sene seb‘a ve erba‘în ve elf.
Şuhûdü’l-hâl: Mehmed Çelebi b. eş-Şeyh Mahmud, Mustafa Çelebi b. ( ), Derviş 
Çelebi b. Ali, Mehmed b. Abdi, Mustafa b. Abdullah, Osman b. Abdullah, Hasan 
Halîfe b. ( ) Mehmed, Mehmed b. Hasan, Mahmud Halîfe b. İbrahim [b.] Tayyib.

124 [19a-1] Kiro v. Yani’nin bağlarını Minho v. Kiro ile kardeşi 
Duşe’ye sattığı
Medîne-i Rumeli’nde Avlonya sancağında Delvine kazâsına tâbi‘ Nice nâm karye 
sâkinlerinden Kiro v. Yani nâm zimmî mahfil-i kazâda işbu bâ‘isü’l-kitâb Minho 
v. Kiro ve karındaşı Duşe nâm zimmîler muvâcehelerinde ikrâr-ı tâm ve takrîr-i 
kelâm edip karye-i mezbûre sınırında vâki‘ bir tarafdan Papa Lika bağı ve bir ta-
rafdan Nikola bağı ve bir tarafdan mezbûrân Minho ve Duşe bağları ve bir taraf-
dan tarîk-i âm ile mahdûd tahmînen altı çapalık bir kıt‘a ve yine bir tarafdan Yani 
Dikro bağı ve bir tarafdan Marterlice v. Derkoç bağı ve bir tarafdan mezbûrân 
bağları ve bir tarafdan tarîk-i âm ile mahdûd tahmînen üç çapa bir kıt‘a mülk bağ-
ları mezbûrân Minho ve Duşe’ye ale’l-iştirâki’s-seviy fıddî râyic fi’l-vakt dört bin 
akçeye bâtten bey‘ ve temlîk edip onlar dahi vech-i muharrer üzre iştirâ ve temel-
lük eylediklerinden sonra semeni mezbûr dört bin akçeyi mezbûrân yedlerinden 
tamâmen ahz ve kabz edip mebî‘ayn-i mezbûreyni mahallinde kabza mezkûrân 
Minho ve Duşe’yi taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Tahrîren fi’l-yevmi’l-hâdî ve’l-ışrîn min Cumâdelâhire li sene seb‘a ve erba‘în ve 
elf.
Şuhûdü’l-hâl: Ali Beşe b. Abdullah, Ahmed b. Bayram, Mustafa b. Ahmed, Musta-
fa b. Veli, Hırso v. Kiti, Dimo v. Yani, Lika v. Kiro, Papa İstamol, Andro [v.] Duka, 
Kika [v.] Askari, Yani [v.] Lika Marko, Frani [v.] Nika, Lika [v.] Todori, Yani [v.] 
Papa Andriye, Kiro [v.] Yani, Andriye v. Yani.

125 [19a-2] Kiro v. Yani’nin tarlasını Minho ve Duşe v. Kiro’ya sattığı
Medîne-i Rumeli’nde Delvine kazâsına tâbi‘ Nice nâm karye sâkinlerinden Kiro 
v. Yani nâm zimmî mahfil-i kazâda işbu bâ‘isü’l-kitâb Minho ve Duşe v. Kiro nâm 
zimmîler taraflarından asâleten ve âhar karındaşları Yani ve İstirati nâm zimmîler 
tarafından ikrâr-ı âti’z-zikri tasd[îka] vekîl olup vekâletleri bimâ hüve nehcü’s-
sübût şer‘an sâbite oldukdan sonra vekâleten mahzarlarında ikrâr-ı tâm ve takrîr-i 
kelâm edip karye-i mezbûre sınırında vâki‘ bir tarafdan Andriye v. Lika tarlası ve 
bir tarafdan Koca Toye tarlası ve bir tarafdan Derviş Kiro tarlası ve bir tarafdan 
Minho v. Kiro ta[r]lası ile mahdûd tahmînen bir buçuk keyl tohum istî‘âb eder bir 
kıt‘a tarlamın hakk-ı tasarrufunu, mezbûrûna ma‘rifet-i sâhib-i arz ile fıddî râyic 
fi’l-vakt dört bin akçe bedel mukābelesinde tefvîz edip onlar dahi vech-i muhar-
rer üzre tefevvuz ve kabûl eylediklerinden sonra bedel-i tefevvuz olan meblağ-ı 
merkūm dört bin akçeyi yedlerinden ahz ve kabz edip müfevvaz-ı mezkûru ma-
hallinde kabza merkūmûnu taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Tahrîren fi’l-yevmi’l-hâdî ve’l-ışrîn min Cumâdelâhire li sene seb‘a ve erba‘în ve 
elf.
Şuhûdü’l-hâl: Es-Sâbikūn.

126 [19a-3] Kiro v. Yani’nin zeytin ağaçlarını Yani v. Kiro’ya sattığı
Medîne-i Rumeli’nde Delvine kazâsına tâbi‘ Nice nâm karye sâkinlerinden Kiro 
v. Yani nâm zimmî mahfil-i kazâda işbu bâ‘isü’l-kitâb Yani v. Kiro nâm zimmî 
muvâcehesinde ikrâr edip karye-i mezbûre sınırında Kadfeni nâm mevzi‘de vâki‘ 
üç dip mülk zeytin ağaçlarımı mezbûr Yani’ye fıddî râyic fi’l-vakt bin akçeye bey‘ 
ve teslîm edip ol dahi vech-i muharrer üzre iştirâ ve temellük eyledikden sonra 
semen-i mezbûru yedinden ahz ve kabz edip meblağ-ı mezbûru mahallinde kabza 
mezkûr Yani’yi taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Tahrîren fi’l-yevmi’l-hâdî ve’l-ışrîn min Cumâdelâhire [li sene seb‘a ve erba‘în ve 
elf].
Şuhûdü’l-hâl: Es-Sâbikūn.

127 [19a-4, Arapça] Mehmed Beşe b. Abdullah’ın evini istiğlâl yoluyla 
Cafer Paşa Vakfı’na sattığı
Mahmiye-i Kostantıniyye mahallâtından Aydın Kethüdâsı mahallesinde sâkin 
olan Mehmed Beşe b. Abdullah nâm kimesne meclis-i şer‘de hâzır olup âtiyyü’z-
zikr menzilini merhûm Cafer Paşa vakfı’na mütevellî olan hâmil-i hâze’l-kitâb 
Mehmed Beşe b. Hamza’ya bey‘ ettiğini ikrâr ve i‘tirâf etti. Mütevellî-i mezbûr 
da vakf-ı mezbûr malıyla ve istiğlâl maksadıyla, mezbûr Mehmed Beşe’nin işbu 
akdin kendilerinden sudûruna kadar sâhibi ve mâliki olduğu, elinde ve taht-ı 
tasarrufunda bulundurduğu mahalle-i merkūmede kâin bulunan bir tarafdan 
Emine Hâtun mülkü, diğer tarafdan mülk-i mevkūf, iki tarafdan da tarîk-i âm ile 
mahdûd cemî‘-i menzilini cümle tevâbi‘ ve levâhıkı ile râyicü’l-vakt yedi bin akçe 
semen-i mu‘ayyen-i makbûzla iştirâ etti. Bâyi‘-i mezbûrun menzili kirâlamak is-
temesi üzerine mütevellî-i merkūm, ba‘de’t-tahliyye ve’t-tekābuz zeylde mezkûr 
târihden üç sene tamâmına üç bin akçe ücret ile menzil-i mezbûru kirâya verdi. 
Mütevellî-i mezbûr, vâki‘ ikrârı vicâhen ve şifâhen tasdîk etti. Sonra [nâm ki-
mesne] menzil-i mezbûrun derkine ve ücret-i merkūmeye, îcâb ve kabûlü hâvî 
kefâletle kefîl oldu.
Cerâ zâlike ve hurrire fi’l-yevmi’s-sânî min Cumâdelâhire sene seb‘a ve erba‘în ve 
elf.
Şuhûdü’l-hâl: (…) Çelebi b. Mehmed, Seyyid Mehmed b. Ahmed, Abdülkerim 
Çelebi Muslihiddin Efendi, İbrahim b. Halil, müezzin Abdullah b. Halil, İmâm 
Mustafa Efendi,

128 [19a-5] [Noksan hüküm]
Medîne-i Rumeli’nde Yenişehir kazâsı müzâfâtından Kûhistan nâhiyesine tâbi‘ 
Kirasova nâm karye sâkinlerinden Anastaş v. Yorgi nâm zimmî meclis-i şer‘de, 
işbu bâ‘isü’l-kitâb Dimitri v. İsteryano nâm zimmî muvâcehesinde ikrâr-ı tâm ve 
takrîr-i kelâm edip nâhiye-i mezbûra tâbi‘ Frankeste nâm karye sınırında vâki‘ bir 
tarafdan müşterî-i mezbûr bağı ve bir tarafdan Anastaş v. Papa Yorgi [19b] ( )

129 [20a-1] İskender b. Abdullah ve karısının vakfettiği evin 
tamiri masraf keşfi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-
mahallâtından Dökmecibaşı mahallesinde sâkin Mehmed Bey b. Mustafa mahfil-i 
kazâya gelip takrîr-i kelâm ve ta‘bîr ani’l-merâm edip mahalle-i mezbûrede vâki‘ 
bir tarafdan merhûm Borazan Mehmed Çelebi eytâmı mülkü ve bir tarafdan Ak 
Mehmed Çelebi nâm kimesne mülkü ve iki tarafdan tarîk-i âm ile mahdûd iki 
bâb tahtânî beyti ve bi’r-i mâyı ve kenîfi ve zât-ı eşcâr-ı müsmire ve gayr-ı müs-
mire bahçeyi müştemil olup merhûm İskender b. Abdullah nâm kimesne ve zev-
cesi Devlet bt. Abdullah nâm hâtun ma‘an vakf ve gallesini mahalle-i mezbûra 
emâneten şart eylediği beher şehr on beş akçe ücret-i müeccele mutasarrıf ol-
duğum menzilin ta‘mîre muhtâc mevâzi‘in ta‘mîr edip harc ve sarf eylediğim 
meblağ icâre-i mu‘acceleye mahsûb olmak üzre bundan akdem izn-i şer‘ ve izn-i 
mütevellî ile ta‘mîr ve termîm etmişidim el-hâletü hâzihî taraf-ı şer‘den üzerine 
varılıp menzil-i mezbûru ta‘mîr ve termîmi için harc ve sarf eylediğim meblağın 
mertebe-i tahammülü keşf ve terkīm olunmak matlûbumdur dedikde savb-ı şer‘-i 
kavîmden mevlânâ Mustafa Efendi irsâl olunup ol dahi neccârlardan üstâd Mus-
tafa ve zeyl-i kitâbda muharrerü’l-esâmî olan müslimîn ile menzil-i mezbûrun 
üzerine varıp mezbûr Mehmed Bey’in ta‘mîr ve termîm eylediği mevâzi‘i keşf ve 
müşâhede eylediklerinde menzil-i mezbûrun tarîk-i âm tarafında olan tahta du-
varı için on beş aded direk, beher direk on altışar akçeden cem‘an iki yüz on beş 
akçe ve otuz aded kuşaklık, her biri sekiz akçeden cem‘an iki yüz kırk akçe ve yüz 
yirmi aded gürgen tahtası, beher tahta dokuzar akçeden cem‘an bin seksen akçe 
ve zikr olunan tahtânî odanın müceddeden binâ olunan kapısı için yüz akçe ve 
kenîf ta‘mîri için iki yüz akçe ve mevâzi‘-i adîdede ba‘zı meremmât için yüz kırk 
beş akçe zikr olunan ta‘mîr ve termîm cem‘an iki bin akçe olup ta‘mîr-i mezbûrun 
meblağ-ı merkūma tahammülü olduğu üstâd-ı mezbûr ve sâir ahâlî-i vukūf icmâ‘ 
ve ittifâk ettiklerini mevlânâ-yı mezbûr mahallinde ketb ve tahrîr ba‘dehû meclis-i 
şer‘de alâ vukū‘ihî ihbâr ve takrîr etmeğin mâ hüve’l-vâki‘ ketb olundu.
Hurrire fi’l-yevmi’s-sânî aşer min Recebi’l-ferd li sene seb‘a ve erba‘în ve elf.
Şuhûdü’l-hâl: Nasuh Halîfe b. Mehmed el-İmâm, es-Seyyid Hüseyin Çelebi b. 
es-Seyyid Ahmed, Mehmed Çelebi b. Mehmed, Mustafa [b.] Mehmed, Şaban b. 
Musa, Musli b. Receb.130 [20a-2] Nano v. Atanaş’ın ev bağ ve tarlanın kendine ait hissesini 
Minho ve Vasil v. Kaylo’ya sattığı
Vilâyet-i Rumeli’nde Arnavud Belgradı kazâsına tâbi‘ Priştin nâm karye 
zimmîlerinden Nano v. Atanaş nâm zimmî tarafından husûs-ı âti’z-zikri ikrâra 
vekîl olup hasm-ı câhid mahzarında Hasan b. Abdullah ve Minho v. Maço nâm 
kimesneler şehâdetleri ile şer‘an vekâleti sâbite olan Minho v. Yani nâm zimmî 
mahfil-i kazâda işbu râfi‘ü’l-kitâb Minho ve Vasil v. Koylo nâm karındaşlar 
muvâcehelerinde bi’l-vekâle ikrâr-ı tâm ve takrîr-i kelâm edip müvekkil-i mezbûr 
Nano karye-i merkūmede vâki‘ bir tarafı Atanaş v. Nika ve bir tarafdan Vasil v. 
Mine ve bir tarafdan Dimo v. Mine mülkü ve bir tarafı ba‘zan Yano v. Nano mülkü 
ve ba‘zan tarîk-i âm ile mahdûd bir bâb tahtânî beyti ve muhavvata-i zât-ı eşcâr-ı 
müsmire ve gayr-ı müsmireyi müştemil olan menzilden rub‘ hisse-i mu‘ayyenesini 
ve ana muttasıl tahmînen üç çapalık ma‘lûmü’l-hudûd bir kıt‘a mülk bağını ve bir 
fohusunu? ve mevâzi‘-i müteferrikada vâki‘ altı dip dut ve bir dip incir ağaçlarını 
mezbûrân Minho ve Vasil’e iki bin nakd-i râyic fi’l-vakt fıddî akçe[ye] tarafeynden 
îcâb ve kabûlü hâvî bey‘-i bâtt-ı sahîh-i şer‘î ve safka-i vâhide ile bey‘ edip on-
lar dahi ale’l-iştirâki’s-seviy iştirâ ve tesellüm eylediklerinden sonra yine karye-i 
mezbûre sınırında mevâzi‘-i adîdede vâki‘ tahmînen on dönüm ma‘lûmü’l-hudûd 
dört kıt‘a tarlasının dahi hakk-ı tasarrufunu, mezbûrân Minho ve Vasil’e sâhib-i 
arz ma‘rifetiyle iki yüz mezbûrü’n-na‘t akçe mukābelesinde tefvîz edip onlar dahi 
ale’l-iştirâki’s-seviy üzerine tefevvuz ve kabûl eylediklerinden sonra bedel-i tefvîz 
olan meblağ-ı mezbûr iki yüz akçe ile semen-i merkūm iki bin akçe ki cem‘an iki 
bin iki yüz akçeyi yedlerinden bi’t-tamâm ve’l-kemâl ahz ve kabz eyleyip emlâk-i 
mezbûreyi mahallinde kabz ve tesellüme ve mezâri‘-i merkūmeyi zabt ve tasarrufa 
merkūmân Minho ve Vasil’i taslît eyledim dedikde vekîl-i mezbûrun ber vech-i 
meşrûh cârî ve sâdır olan ikrâr ve takrîrini merkūmân Minho ve Vasil vicâhen 
tasdîk ve şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâbi‘ aşer min şehri Recebi’l-mürecceb li sene seb‘a ve erba‘în ve elf.
Şuhûdü’l-hâl: Ali Çelebi b. ( ), Hasan b. Abdullah, Sinan b. Mehmed, Mahmud b. 
Ahmed, Oruc b. Abdullah, Minho [v.] Mitro, Minho v. Minho, Niko v. Koço, Niko 
v. Tanoş, Kosta v. Dimo, Reste v. Arnod, Minho v. Dimo, Minho v. Foçi, Dimo v. 
Atanaş, Minho v. Manos ve gayruhüm.

131 [20a-3, Arapça] Hâkimin Mehmed b. Ali adlı küçüğe Ahmed Çelebi 
b. Mustafa’yı vasî atadığı
Hâkim, mahmiye-i Kostantıniyye mahallâtından Lütfi Paşa mahallesinde sâkin 
olan hâmil-i hâze’l-kitâb Ahmed Çelebi b. Mustafa nâm kimesneyi, medîne-i Ebî 
Eyyûb el-Ensârî müzâfâtından Terkos nâhiyesi tevâbi‘inden Çiftalan karyesinde 
bundan akdem vefât eden Ali nâm kimesnenin Mehmed nâm sagīr oğluna hıfz-ı 
ahvâli ve mezbûr babasından kendisine irs-i şer‘le intikāl eden mâlların zabtı için 
ihtiyâcına binâen rüşdüne kadar vasî nasb etti. O da vesâyet-i mezbûreyi kabûl 
edip hizmet-i lâzimesini edâyı ta‘ahhüd etti.
Cerâ zâlike ve hurrire fi’l-yevmi’t-tâsi‘ aşer min Recebi’l-ferd, sene seb‘a ve erba‘în 
ve elf.
Şuhûdü’l-hâl: Yakub Efendi b. Abdi, Ali b. Murad, Mehmed Bey b. ( ), Çukadâr 
Mustafa Beşe ve gayruhüm

132 [20b-1, Arapça] Ali b. Şaban’ın muhallefâtı
Havâss-ı mahmiye-i Kostantıniyye müzâfâtından Terkos nâhiyesi tevâbi‘inden 
Çiftalan karyesinde vefât eden ve geride Bâdısabâ bt. Abdullah nâm zevcesi 
ile Mehmed nâm sagīr oğlunu bırakan merhûm Ali b. Şaban’ın muhallefâtıdır. 
Verâseti bunlara münhasırdır.
Vaka‘a’t-tahrîr fî 16 min Receb sene 1047.
Mülk menzil ma‘a ahır el-vâki‘ bi’l-karyeti’l-mezbûre: Kıymet 1500
Kara sığır öküzü aded 4, kıymet 2000
Hınta-i mezrû‘ 8, kıymet 640
Saman 2, kıymet 400
Araba kıymet 300
Der-anbâr hınta 11,5 kıymet 460
Gümüşlü bıçak 1, kıymet 280
Beylik çuka donluk 1, kıymet 300
Nakid akçe der zimmet-i Ahmed Çelebi b. Mustafa, aded 5000
Cem‘an meblağ: 10.880
Minhâ ihrâcât 3955
Techîz ve tekfîn 180
Deyn-i müsbet li racül el-med‘uv Mehmed 2000
Mehr-i müeccel li Bâdısabâ el-mezbûre 1500
Resm-i kısmet 170
Harc-ı hüccet ve defter ve müteferrik 100
El-Bâkī ba‘de’l-harc 6925
Hisse-i zevce 865
Hisse-i ibn 6060
Mahmiye-i Kostantıniyye mahallâtından Lütfi Paşa mahallesinde sâkin olan Ah-
med Çelebi b. Mustafa nâm vasî yediyle kabz edildi.

133 [20b-2] Yani v. Komyoni’nin kaybolan atının bulunması
Râfi‘ü’l-kitâb Yani v. Komyoni nâm zimmî mahfil-i kazâda Havâss-ı Aliyye kazâsı 
müzâfâtından Terkos nâhiyesi tevâbi‘inden Pinhor nâm karyede vâki‘ Ferhad 
Paşa Çiftliği demekle ma‘rûf çiftlikde bostancı olan Yorgi v. Yani nâm zimmîyi 
ihzâr ve mahzarında üzerine takrîr-i da‘vâ edip işbu hâzır bi’l-meclis olup alnı 
sakar ensesinin sol tarafında beyaz elif gibi beni ve çenesinin iki tarafında dağ 
alâmeti olan al bârgir mülk-i sarîhim iken târih-i kitâbdan iki sene mukaddem 
İstinye karye[sinde] Müftü çayırı demekle ma‘rûf çayırda çayırlarken sirkat 
olunmuşidi hâlâ mezbûr Yorgi’nin yedinde buldum suâl olunup şer‘an ihkāk-ı 
hak olunmak matlûbumdur dedikde gıbbe’s-suâl mezbûr Yorgi cevâbında, zikr 
olunan bârgiri on gün mukaddem kasaba-i Kasım Paşa’da bakkal olan Dimitri 
v. (  ) nâm zimmîden bin iki yüz akçeye iştirâ eyledim mezbûrun mülkü oldu-
ğu ma‘lûmum değildir deyicek mezbûr Yani’den da‘vâsına mutâbık beyyine taleb 
olundukda Rizo v. Dimo ve Todori v. Yorgi nâm zimmîler li ecli’ş-şehâde meclis-i 
şer‘a hâzırân olup istişhâd olunduklarında, fi’l-hakīka evsâf-ı mezkûre ile mevsûf 
olan al bârgir târih-i kitâbdan iki sene mukaddem mezbûr Yani’nin mülkü iken 
karye-i mezbûrede memleketinden sirkat olunmuşidi biz bu husûsa şâhidler[iz], 
şehâdet dahi ederiz dediklerinde gıbbe ri‘âyeti şerâiti’l-kabûl şehâdetleri hayyiz-i 
kabûlde vâki‘ oldukdan sonra zikr olunan bârgiri âhara bey‘ ve hibe eylemediğine 
ve vech-i şer‘iyyeden bir vechile mülkünden ihrâc eylemediğine mezbûr Yani’ye 
yemîn teklîf olundukda alâ vefki’l-mes’ûl yemîn billâhi’llezî enzele’l-İncîle alâ İsa 
etmeğin zikr olunan bârgir mezbûr Yani’ye hükm olunup mâ vaka‘a gıbbe’t-taleb 
ketb olundu.
Tahrîren fi’l-yevmi’t-tâsi‘ aşer min Recebi’l-ferd li sene seb‘a ve erba‘în ve elf.
Şuhûdü’l-hâl: Mustafa Efendi el-Müderris, Siyâmi b. Tahir, Mahmud b. Ahmed, 
Yakub b. Kurd, Mustafa b. Veli ve gayruhüm.

134 [20b-3] Yani, Angilaki, Dimitri, Yorgo ve Mihal’in Kokana 
bt. Kostantin’e borçlu oldukları
Mahmiye-i Kostantıniyye sûru ebvâbından Eyyûb-i Ensârî kapısı dâhilinde vâki‘ 
Mustafa Paşa mahallesinde sâkin Yani v. Vero ve Angilaki v. Dimitri ve Yorgo v. 
Mihal ve Mihal v. Yani nâm zimmîler mahfil-i kazâda işbu râfi‘ü’l-kitâb mahalle-i 
mezbûrede sâkine Kokana bt. Kostantin nâm Nasrâniye tarafından ikrâr-ı âti’z-
zikri tasdîka vekîl olup vekâleti hasm-ı câhid mahzarında Todori v. Manol ve Sof-
yanos v. Kiryaki nâm zimmîler şehâdetleri ile şer‘an sâbite olan Yamandi v. Yanaki 
muvâcehesinde her biri ikrâr ve i‘tirâf edip mezbûre Kokana’ya cihet-i karzdan her 
birimizin zimmetinde ikişer bin akçe ki cem‘an sekiz bin nakd-i râyic fi’l-vakt fıddî 
akçe lâzımü’l-edâ ve vâcibü’l-kazâ deynimiz vardır dediklerinde [21a] mukırrûn-ı 
merkūm[ûn]un vech-i muharrer üzre cârî ve sâdır olan ikrâr ve i‘tirâfları vekîl-i 
merkūm Yamandi vicâhen tasdîk ve şifâhen tahkīk eyledikden sonra merkūmûn 
Yani ve Angilaki ve Yorgo ve Mihal meblağ-ı mezbûr sekiz bin akçeden her bi-
rinin zimmetinde edâsı lâzım olan ikişer bin akçeyi târih-i kitâbdan otuz gün 
tamâmına değin mezbûre Kokana’ya edâya müte‘ahhidler olmağın mâ hüve’l-vâki‘ 
gıbbe’t-taleb ketb olundu.
Fi’l-yevmi’l-ışrîn min Recebi’l-ferd li sene seb‘a ve erba‘în ve elf.
Şuhûdü’l-hâl: Mustafa Beşe b. Mehmed, Ali Çelebi b. Hamza, Yakub b. Kurd, Mus-
tafa b. Mehmed, Mahmud b. Ahmed, Yani v. Yorgi, Yorgi v. Nikola, Nikola v. Yani, 
Kiraye v. Kiryaki, Verano v. Kiryaki.

135 [21a-1] Yani v. Vero’nun Kokana bt. Kostantin’e borçlu olduğu
Mahmiye-i Kostantıniyye sûru ebvâbından Eyyûb el-Ensârî kapısı dâhilinde vâki‘ 
Mustafa Paşa mahallesinde sâkin Yani v. Vero nâm zimmî mahfil-i kazâda işbu 
râfi‘atü’l-kitâb mahalle-i mezbûrede sâkine Kokana bt. Kostantin nâm Nasrâniye 
tarafından ikrâr-ı âti’z-zikri tasdîka vekîl olup vekâleti hasm-ı câhid mahzarında 
Todori v. Manol ve Sofyanos v. Kiryaki nâm zimmîler şehâdetleri ile şer‘an sâbite 
olan Yamandi v. Yanaki muvâcehesinde bi’t-tav‘i’s-sâf ikrâr ve i‘tirâf edip mezbûre 
Kokana’ya cihet-i karzdan zimmetimde yirmi dört bin nakd-i râyic fi’l-vakt fıddî 
akçe ki te’kîden li’l-asl nısfı on iki bin akçe eder lâzımü’l-edâ ve vâcibü’l-kazâ dey-
nim vardır dedikde mukırr-ı merkūm Yani’nin vech-i muharrer üzre cârî ve sâdır 
olan ikrâr ve i‘tirâfını vekîl-i mezbûr Yamandi vicâhen tasdîk ve şifâhen tahkīk 
etmeğin mâ hüve’l-vâki‘ bi’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

136 [21a-2] Arkalyos v. Marodi’nin vârisleri arasında sulh sağlandığı
Havâss-ı Refî‘a kazâsı müzâfâtından Hasköy’de sâkin iken bundan akdem hâlik 
olan Arkalyos v. Marodi nâm zimmînin verâseti zevce-i metrûkesi ve vârisesi 
Kokana bt. Kostantin ve sulbiye sagīre kızı Resniye ve li ebeveyn er karındaşı 
Angeli’ye münhasıra olup kable’l-kısme mezbûre Resniye dahi hâlike olup verâseti 
vâlidesi mezbûre Kokana’ya ve li üm karındaşı Zaharya nâm sagīr ve li ebeveyn 
ammi merkūm Angeli’ye münhasıra olduğu şer‘an mütebeyyin ve yirmi dört seh-
me münkasime olan münâsahaları mes’elesinde, yedi sehmi mezbûre Kokana’ya 
ve iki sehmi mezbûr Zaharya’ya ve on beş sehmi merkūm Angeli’ye isâbet eyle-
diği müte‘ayyin oldukdan sonra sagīr-i merkūm Zaharya’nın tesviye-i umûruna 
kıbel-i şer‘den vasî nasb olunan vâlidesi merkūme Kokana tarafından husûs-ı 
âti’z-zikre vekîl olup hasm-ı câhid mahzarında Todori v. Manol ve Sofyanos v. 
Kiryaki nâm zimmîler şehâdetleri ile şer‘an vekâleti sâbite olan Yamandi v. Yanaki 
nâm zimmî mahfil-i kazâda hâlik-i merkūmun terekesine vâzı‘ü’l-yed olan işbu 
râfi‘ü’l-kitâb mezbûr Angeli muvâcehesinde bi’l-vekâle ikrâr ve i‘tirâf edip sihâm-ı 
mezbûre[den] merkūme Kokana ile sagīr-i mezbûr Zaharya’ya isâbet eden dokuz 
sehim hisse-i şer‘iyyeleri mukābelesinde sagīr-i mezbûr hakkında dahi nef ‘i ol-
mağla hâlik-i merkūm Arkalyos’un muhallefâtından merkūm Angeli ile otuz iki 
bin nakd-i râyic fi’l-vakt fıddî akçe üzerine inşâ-i akd-i sulh eyleyip bedel-i sulh 
olan meblağ-ı mezbûr otuz iki bin akçeyi vekâlet-i mahkiyem hasebiyle merkūm 
Angeli yedinden bi’t-tamâm ve’l-kemâl ahz ve kabz edip müvekkile-i merkūme 
Kokana’ya îsâl eyledim min ba‘d hâlik-i merkūmun muhallefâtına müte‘allik 
da‘vâdan Hasköy’de vâki‘ mahzenin beş yıllık icâresi da‘vâsından müvekkile-i 
mezbûre asâleten ve vesâyeten mezbûr Angeli’nin zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledi ba‘de’l-yevm müvekkile-i merkūmeden husûs-ı 
mezbûra müte‘allik bi’z-zât ve bi’l-vâsıta da‘vâ sudûr ederse lede’l-hükkâmi’l-
kirâm mesmû‘a ve makbûle olmaya dedikde vekîl-i mezbûrun minvâl-i meşrûh 
üzre cârî ve sâdır olan ikrâr ve i‘tirâfını el-mukarru lehü’l-merkūm Angeli vicâhen 
ve şifâhen tahkīk ettikden sonra meblağ-ı mezbûr otuz iki bin akçeden sagīr-i 
mezbûr Zaharya’nın hissesine yedi bin yüz on bir akçe isâbet etmeğin mâ hüve’l-
vâki‘ gıbbe’t-taleb ketb olundu cerâ zâlik.
Tah[rî]ren fî yevmi’l-âşir min Recebi’l-ferd li sene seb‘a ve erba‘în ve elf.
Şuhûdü’l-hâl: Es-Sâbikūn.

137 [21a-3] Angeli v. Mavridi’nin mahzenini Yani Yorgo Angeli 
ve Mihal’e kiralaması
[derkenâr] Mezbûrlar rızâları ile fesh-i icâre etmeleri ile hüccet-i mezkûre ibtâl 
olunmuşdur. [mühür].
Havâss-ı Refî‘a kazâsı müzâfâtından Hasköy demekle ma‘rûfe karyede sâkin Ange-
li v. Mavridi nâm zimmî mahfil-i kazâda ashâb-ı hâze’l-kitâb Yani v. Vero ve Yo[r]
go v. Mihal ve Angeli v. Dimitri ve Mihal v. Yani nâm zimmîler muvâcehelerinde 
ikrâr ve takrîr-i kelâm edip karye-i mezbûrede vâki‘ bir tarafı Kapı ağası mülkü 
ve bir tarafı Mihayil mülkü ve bir tarafı sâhil-i bahr ve bir tarafı tarîk-i âm ile 
mahdûd mülk mahzenimi târih-i kitâb senesi Zilhiccesinin yirminci gününden 
bir sene [21b] tamâmına değin mezbûrûn Yani ve Yorgo ve Angeli ve Mihal’e ale’l-
iştirâk yirmi dört bin nakd-i râyic fi’l-vakt fıddî akçeye îcâr ve meblağ-ı mezbûr 
yirmi dört bin akçeyi ber vech-i peşîn yedlerinden bi’t-tamâm ahz ve kabz eyledim 
onlar dahi zikr olunan mahzeni minvâl-i meşrûh üzre istîcâr ve kabûl eylediler 
dedikde mukırr-ı merkūm Angeli’nin vech-i muharrer üzre cârî ve sâdır olan ikrâr 
ve takrîrini el-mukarru lehümü’l-merkūmûn Yani ve Yorgo ve Angeli ve Mihal 
vicâhen tasdîk ve şifâhen tahkīk ettikden sonra mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

138 [21b-1] Yusuf Çelebi b. Abdullah’ın vârislerinden Rabia’nın terekenin 
taksimi sırasında kardeşi Hatice’den mal gizlemediği
Mahmiye-i İstanbul’da merhûm Mahmud Paşa câmi‘-i şerîfi kurbunda vâki‘ 
Cezerî Kasım Paşa mahallesinde sâkin iken bundan akdem vefât eden merhûm 
Yusuf Çelebi b. Abdullah nâm müteveffânın verâseti sulbiye kebîr kızları Hati-
ce ve Râbia nâm hâtunlara münhasıra olduğu şer‘an mütebeyyin oldukdan sonra 
mezbûre Hatice tarafından husûs-ı âti’z-zikre vekîl olup hasm-ı câhid mahzarında 
mezbûreyi ma‘rifet-i şer‘iyye ile ârifeyn olan Alemüddin Halîfe b. Süleyman el-
İmâm ve Sefer Efendi b. Veli el-İmâm şehâdetleri ile şer‘an vekâleti sâbite olan 
fahrü’l-kuzât Ahmed Efendi b. Mehmed mahfil-i kazâda müteveffâ-yı mezbûrun 
muhallefâtına vâzı‘atü’l-yed olan mezbûre Râbia Hâtun tarafından dahi vekîl-i 
mezbûr ile husûmete ve redd-i cevâba vekîl olup mezbûreyi ma‘rifet-i şer‘iyye ile 
ârifeyn olan Sâlih Bey b. Mahmud ve Nasuh Halîfe b. Hızır şehâdetleri ile vekâleti 
sâbite olan Ali Bey b. Mehmed mahzarında bi’l-vekâle üzerine takrîr-i da‘vâ edip 
mezbûre Râbia Hâtun müteveffâ-yı mezbûrun mahalle-i merkūmede vâki‘ olan 
menzilinde mahfûz olan menkūlâtından hâric ez kısmet otuz üç bin beş yüz 
nakd-i râyic fi’l-vakt akçe ve bir samur kürk ve bir hatâyî kaftan ve üç kollu bir 
sîm devât ve dört sîm kılıç ve üç fağfurî fincan ve iki döşek ve iki minder ve üç 
yorgan ve dört yasdık ve iki kilim ve iki velense ve altı sahan ve üç tencere ve iki 
ibrik ve iki leğen ve iki kahve ibriği ve bir minder kebesi ve beş çarşaf ve bir güğüm 
ve bir çadır ve üç mısır hasırı ve bir tas ve yüz aded mercan tesbih ve yüz aded bir 
yeşim tesbih ve beş aded fağfurî tabak ve on altı bin beş yüz akçe kıymetli Gülis-
tan nâm bir câriyeyi müvekkile-i mezbûre Hatice Hâtun’dan hîn-i kısmetde ihfâ 
eyledi hâlâ suâl olunup eşyâ-i mezbûreden müvekkile-i mezbûreye isâbet eden 
hisse-i şer‘iyyesi alıverilmek matlûbumdur dedikde gıbbe’s-suâl vekîl-i mezbûr 
Ali Bey müvekkile-i mezbûre Râbia Hâtun mezbûre Gülistan’ı kendi malıyla 
iştirâ eyleyip ve zikr olunan yeşim tesbih [ve] beş kıt‘a fağfurî tabak müvekkile-i 
mezbûrenin zevci Ahmed Bey mülkü olup ve sâlifü’z-zikr mercan tesbih dahi 
müvekkile-i mezbûrenin vâlidesi İnâyetullah bt. Abdullah nâm hâtunun mülkü 
olmağla dâmâdı mezbûr Ahmed Bey’e hibe eylemiş idi deyip meblağ-ı mezbûru 
ve sâir eşyâ-i merkūmeyi bi’l-külliye inkâr ile cevâb vericek müdde‘î-i mezbûrdan 
takrîrine mutâbık beyyine taleb olundukda ityân-ı beyyineden âciz olup istihlâf 
etmeğin mahkeme-i şerîfe kâtiblerinden mevlânâ Abdülkādir Efendi b. Mehmed 
Efendi irsâl olunup ol dahi zeyl-i kitâbda mastûrü’l-esâmî olan müslümanlar ile 
medîne-i Hazret-i Ebî Eyyûb el-Ensârî mahallâtından Şah Sultan mahallesin-
de vâki‘ vekîl-i mezbûr Ali Bey’in menziline varıp müvekkile-i mezbûre Râbia 
Hâtun’a meblağ-ı mezbûru ve vekîl-i mezbûr Ali Bey’in inkâr ile cevâb verdiği 
sâir eşyâ-i mezkûreyi hîn-i kısmetde karındaşı merkūm Hatice Hâtun’dan bir tarîk 
ile ihfâ eylemediğine yemîn teklîf eylediklerinde ol dahi alâ vefki’l-mes’ûl yemîn 
billâhi’l-aliyyi’l-azîm eylediğini mevlânâ-yı mezbûr ve zeyl-i kitâbda mastûrü’l-
esâmî olan müslimîn ile gelip haber vermeğin mâ vaka‘a bi’t-taleb ketb olundu.
Tahrîren fi’l-yevmi’s-sânî ve’l-ışrîn min Recebi’l-ferd li sene seb‘a ve erba‘în ve elf.
Şuhûdü’l-hâl: Mahmud Çelebi b. Mehmed, Sâlih Bey b. Mahmud, İbrahim Efendi 
b. Receb, Mehmed b. Abdullah, Mehmed Halife b. Abdullah, Süleyman Sofu b. 
Abdullah, Yakub b. Kurd ve gayruhüm.

139 [21b-2] Baba Haydar b. Abdullah’ın bağ ve tarlasını Hüseyin Efendi 
b. Davud’a sattığı
Havâss-ı Aliyye kazâsı müzâfâtından Vidos nâm karye sâkinlerinden Baba Haydar 
b. Abdullah nâm kimesne meclis-i şer‘-i hatîr-i lâzımü’t-tevkīrde işbu hâmilü’l-
kitâb Hüseyin Efendi b. Davud el-Hatîb mahzarında bi’t-tav‘i’s-sâf ikrâr ve i‘tirâf 
edip karye-i mezbûre hudûdu dâhilinde vâki‘ bir tarafdan Mehmed bağı ve bir 
tarafdan Davud bağı ve bir tarafdan Abdi Dede tarlası ve bir tarafdan Ali Bey 
tarlası [ile] mahdûd tahmînen bir dönüm mikdârı bir kıt‘a mülk bağımı mezbûr 
Hüseyin Efendi’ye fıddî nakd-i râyic fi’l-vakt yedi yüz akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘i ile bey‘ ve teslîm edip ol dahi vech-i meşrûh 
üzre iştirâ ve tesellüm eyledikden sonra yine karye-i mezbûre hudûdu dâhilinde 
vâki‘ bir tarafdan Ali Bey tarlası [22a] ve bir tarafdan Yusuf üstâd mülkü ve bir 
tarafdan Bostancılar vakfı olan bağ ve bir tarafdan tarîk-i âm ile mahdûd merhûm 
ve mağfûrun-leh Sultan bayezid Hân vakfı arâzisinden tahmînen dört buçuk keyl 
tohum istî‘âb eder taht-ı tasarrufumda olan bir kıt‘a tarlamın dahi hakk-ı tasar-
rufunu sâhib-i arz ma‘rifetiyle vech-i meşrûh üzre tefevvuz ve kabûl eyledikden 
sonra semeni mezbûr yedi yüz akçe ile bedel-i tefvîz olan iki bin dokuz akçe ki 
cem‘an üç bin altı yüz akçeyi mezbûr Hüseyin Efendi’nin yedinden bi’t-tamâm 
ve’l-kemâl ahz ve kabz eyledim ba‘de’l-yevm mezbûr Hüseyin Efendi’nin zikr 
olunan bağ mülk-i müşterâsı ve tarla dâhil-i taht-ı tasarrufu olmuşdur dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’r-râbi‘ ve’l-ışrîn min Recebi’l-ferd li sene seb‘a ve erba‘în ve elf.
Şuhûdü’l-hâl: Yahya Halîfe b. Eyüb el-Müezzin, Abdullah Dede b. Abdullah, Os-
man b. Mustafa, Ali Bey b. Abdullah, Mehmed Çavuş, Hasan Bölükbaşı.

140 [22a-1, Arapça] Kerime bt. Beyti’nin evini istiğlâl yoluyla Şeyh 
Mahmud Efendi Vakfı’na sattığı
Mahmiye-i Kostantıniyye mahallâtından Macuncu Kasım mahallesinde sâkine 
olan Kerime bt. Beyti nâm hâtun meclis-i şer‘-i şerîfde hâzıre olup âtiyyü’z-zikr 
menzilini merhûm Şeyh Mahmud Efendi vakfı’na mütevellî olan hâmil-i hâze’l-
kitâb Şeyh Mehmed Efendi b. merhûm Şeyh Pîrî Efendi’ye bey‘ ettiğini ikrâr ve i‘tirâf 
etti. Mütevellî-i mezbûr da vakf-ı mezbûr malıyla ve istiğlâl maksadıyla, mezbûre 
Kerime hâtunun işbu akdin kendilerinden sudûruna kadar sâhibi ve mâliki oldu-
ğu, elinde ve taht-ı tasarrufunda bulundurduğu mahalle-i merkūmede kâin bulu-
nan bir tarafdan Bestan Bey mülkü, diğer tarafdan Hüseyin Çelebi mülkü, öteki 
tarafdan Gonca Hâce mülkü ve diğer tarafdan da tarîk-i hâs ile mahdûd cemî‘-i 
menzilini cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt 
dört bin akçe semen-i mu‘ayyen-i makbûzla iştirâ etti. Bâyi‘a-i mezbûrenin men-
zili kirâlamak istemesi üzerine mütevellî-i merkūm, ba‘de’t-tahliyye ve’t-tekābuz 
zeylde mezkûr târihden üç sene tamâmına bin sekiz yüz akçe ücret ile menzil-i 
mezbûru kirâya verdi. Mütevellî-i mezbûr, vâki‘ ikrârı vicâhen ve şifâhen tasdîk 
etti. Sonra mahalle-i mezbûre sükkânından Bestan b. Hasan ve Safiye bt. Ahmed 
nâm kimesneler menzil-i mezbûrun derkine ve ücret-i merkūmeye îcâb ve kabûlü 
hâvî kefâletle kefîl oldu.
Cerâ zâlike ve hurrire fi’l-yevmi’r-râbi‘ ve’l-ışrîn min şehri Recebi’l-ferd sene seb‘a 
ve erba‘în ve elf.
Şuhûdü’l-hâl: Müezzin Murtaza Halîfe b. Mehmed, Şeyhî Çelebi b. Hüseyin, Oruc 
Halîfe b. Şaban, Mehmed Halîfe b. Ramazan, Ahmed b. Mehmed, Hüseyin Çelebi

141 [22a-2] Gazal v. Avadik’in bağ ve ağaçlarını Agop v. Sagar’a sattığı
Vilâyet-i Anadolu’da Arapkir sancağında vâki‘ kasaba-i Eğin mahallâtından Kol-
ca mahallesinde sâkin Gazal v. Avadik nâm Ermeni mahfil-i kazâda işbu râfi‘ü’l-
kitâb Agop v. Sagar nâm Ermeni muvâcehesinde bi’t-tav‘i’s-sâf ikrâr ve i‘tirâf edip 
kasaba-i mezbûre kurbunda Tekreter nâm mevzi‘de vâki‘ bir tarafı mezbûr Agop 
bağı ve bir tarafı Ali Bey bağı ve bir tarafı su harkı ve bir tarafı İsak bağı ile mahdûd 
olan bir kıt‘a bağ babam hâlik-i merkūmdan bana ve âhar karındaşım Avadik’e 
ve babam merkūm o dahi hâlik oldukda küfür üzerine olup hâlâ şeref-i İslâm 
ile müşerref olan diğer karındaşım Hasan’a intikāl edip lâkin zikr olunan bağ-
dan ve etrâfında vâki‘ olan durt [dut?] ağaçlarından karındaşım merkūm Hasan’a 
isâbet eden sülüs-i şâyi‘ini dahi mezbûrdan ben iştirâ etmeğin sülüsânı benim ve 
sülüs-i âharı âhar karındaşım mezbûr Avadik’in mülkü olan sâlifü’z-zikr bağdan 
ve durt [dut?] ağaçlar[ın]dan mezbûr Hasan’ın iştirâ eylediğim sülüs-i şâyi‘ini hâlâ 
mezbûr Agop’a tarafeynden îcâb ve kabûlü hâvî bey‘-i bâtt-ı sahîh-i şer‘î ve safka-i 
vâhide ile altmış beş kıt‘a riyâl kebîr guruşa bey‘ edip ol dahi vech-i muharrer üzre 
iştirâ ve kabûl eyledikden sonra semeni olan meblağ-ı merkūm altmış beş kıt‘a 
riyâl kebîr guruşu yedinden bi’t-tamâm ve’l-kemâl ahz ve kabz eyleyip mârrü’z-
zikr bağın ve durt [dut?] ağaçlarının sülüs-i şâyi‘ini mahallinde zabt ve teslîme 
müşterî-i merkūm Agop’u taslît eyledim ba‘de’l-yevm mülk-i müşterâsıdır, keyfe 
mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a ketb 
olundu.
Fi’l-yevmi’l-hâmis ve’l-ışrîn min şehri Recebi’l-ferd li sene seb‘a ve erba‘în ve elf.
Şuhûdü’l-hâl: Mehmed b. Abdullah, Hasan b. Abdullah, Cafer b. Uğurlu, Galaz v. 
Zargon, İsak v. Mardiros, Haçok v. Agop, Mardiros v. Devletyar, Bayik v. Manos, 
Yani v. Yakob, Gazal v. Altun, Merzak v. Metrak, Gazal v. Toros, Yorgos v. Bostan, 
Agnar v. Serkis ve gayruhüm.

142 [22a-3] Mehmed b. Bekir’in çayırlığını Arslan b. Sinan’a sattığı
Vilâyet-i Rumeli’nde Bihlişte kazâsına tâbi‘ Kuşniçe nâm karye sâkinlerinden Meh-
med b. Bekir nâm kimesne meclis-i şer‘-i hatîr-i lâzımü’t-tevkīrde işbu hâmilü’l-
kitâb Arslan b. Sinan nâm kimesne mahzarında bi’t-tav‘i’s-sâf ikrâr ve i‘tirâf edip 
karye-i mezbûre hudûdu dâhilinde vâki‘ bir tarafdan Saferto nâm sipâhi tarlası 
ve ba‘zan çeşme ve bir tarafdan Abdi nâm kimesne tarlası ile taht-ı tasarrufum-
da [22b] olan bir kıt‘a çayırımın hakk-ı tasarrufunu mezbûr Arslan’a sâhib-i arz 
ma‘rifetiyle sekiz yüz altı akçe mukābelesinde tefvîz edip ol dahi vech-i meşrûh 
tefevvuz ve kabûl eyledikden sonra bedel-i tefvîz olan meblağ-ı mezbûr sekiz yüz 
elli akçeyi mezbûr Arslan yedinden bi’t-tamâm ahz ve kabz edip zikr olunan ça-
yırı mahallinde zabt ve tasarrufa mezbûr Arslan’ı taslît eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Recebi’l-ferd li sene seb‘a ve erba‘în ve elf.
Şuhûdü’l-hâl: Hızır b. Sinan, Receb b. ( ), Hüseyin b. ( ), Sinan b. Ahmed, Timur 
Beşe b. Pîrî, Mustafa b. Veli.







143 [22b-1] Panayot v. Yani’nin bağını Hristo v. Yani’ye sattığı
Vilâyet-i Rumeli’nde Yenişehir kazâsı müzâfâtından Kûhistan nâhiyesine tâbi‘ Ha-
raçonca nâm karye sâkinlerinden Panayot v. Yani nâm zimmî meclis-i şer‘-i hatîr-i 
lâzımü’t-tevkīrde işbu hâmilü’s-sifr Hristo v. Yani nâm zimmî muvâcehesinde bi’t-
tav‘i’s-sâf ikrâr ve i‘tirâf edip karye-i mezbûre hudûdu dâhilinde vâki‘ bir tarafdan 
İstati v. Dimitri bağı ve bir tarafdan Todori v. Mihal bağı ve bir tarafdan dere ve bir 
tarafdan tarîk-i âm ile mahdûd iki çapalık bir kıt‘a mülk bağımı mezbûr Hristo’ya 
fıddî nakd-i râyic fi’l-vakt bin akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘i ile bey‘ edip ol dahi vech-i meşrûh üzre iştirâ ve kabûl eyledikden 
sonra semen-i mezbûr bin akçeyi mezbûr Hristo yedinden bi’t-tamâm ve’l-kemâl 
ahz ve kabz edip mebî‘-i mezbûru mahallinde zabt ve tasarrufa mezbûr Hristo’yu 
taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâdis ve’l-ışrîn min şehri Recebi’l-ferd li sene seb‘a ve erba‘în 
ve elf.
Şuhûdü’l-hâl: Mahmud b. Ahmed Mustafa b. Veli, Cafer b. Abdullah, Dimo v. Palo, 
Todori [v.] Mihal, Yorgi v. Mihal, Yorgi v. İstemad, Dimo v. Yorgi ve gayruhüm.

144 [22b-2, Arapça] Fâtıma bt. Hüseyin’in muhâlaa yoluyla boşandığı
Medîne-i Hazret-i Ebî Eyyûb el-Ensârî mahallâtından Yâ Vedûd mahallesin-
de sâkine olan Fâtıma bt. Hüseyin nâm hâtun meclis-i şer‘-i şerîfde hâzıre olup 
hâmil-i hâze’l-kitâb İbrahim b. Mustafa nâm zevci ile, nikâhında ta‘ahhüd edi-
len râyicü’l-vakt üç bin akçe mehr-i müecceli, iddet nafakası ve me’ûnet-i süknâsı 
üzerine olmak üzre muhâla‘a yapdı. Zevc-i mezbûr da vech-i meşrûh üzre onunla 
muhâla‘a yapdı. Zevce-i mezbûre bu sûretle yeni bir nikâh yapılmadan ve mehir 
ödenmeden helâl olmayacak şekilde zevc-i merkūmundan ayrılmış oldu. Sonra 
her biri cemî‘-i de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâbi‘ ve’l-ışrîn min şehri Recebi’l-ferd sene seb‘a 
ve erba‘în ve elf.
Şuhûdü’l-hâl: Mehmed b. Ali, İbrahim b. Hüdâverdi, Mehmed b. Abdi, Mahmud 
b. Abdullah, Abdi Halîfe b. Selim ve gayruhüm

145 [22b-3] Mahmud Bey b. Mehmed’in bahçesini Kemel, diğer Kemel, 
Abraham, İsak ve Yahuda’ya müştereken sattığı
Havâss-ı Refî‘a kazâsı müzâfâtından Hasköy demekle ma‘rûf karyede sâkin Mah-
mud Bey b. Mehmed nâm sarrâc-ı sultânî mahfil-i kazâda ashâb-ı hâze’l-kitâb 
dırağman Kemel v. Kemel ve diğer Kemel v. Paroh ve Abraham v. Nikon ve İsak 
v. Abraham [ve Yahuda] nâm Yahudiler muvâcehelerinde bi’t-tav‘i’s-sâf ikrâr 
ve i‘tirâf edip karye-i merkūmede vâki‘ bir tarafı sâbıkan Yenişehir kadısı olan 
fazîletlü Abdürrahim Efendi hazretleri mülkü ve bir tarafı ba‘zan Karnikos Pilsof 
nâm Yahudi mülkü ve ba‘zan mezbûr Abraham v. Nikon mülkü ve bir tarafı Yahu-
di kilisesi ve bir tarafı mekābir-i Nasârâ ile mahdûd olup etrâf-ı erba‘ası taş duvarı 
ve bir tahtânî kasrı ve üç bi’r-i mâyı ve eşcâr-ı müsmire-i mütenevvi‘ayı müştemil 
olan bennâ zirâ‘ı ile tûlen yetmiş bir buçuk ve arzen elli altı zirâ‘ bi hesâb-ı şatrancî 
üç bin dokuz yüz yetmiş altı buçuk zirâ‘ mülk bahçemi mezbûrûn dırağman Ke-
mel ve diğer Kemel ve Abraham ve İsak ve Yahuda’ya tâmmü’l-vezn ve sahîhü’l-
ayâr yedi yüz kıt‘a riyâlî kebîr guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile ale’l-iştirâki’s-seviy bey‘ ve teslîm edip onlar dahi vech-i muharrer 
üzre iştirâken iştirâ ve tesellüm eylediklerinden sonra semeni olan mezbûrü’n-
na‘t yedi yüz kıt‘a riyâlî guruşun altı yüz kıt‘ası zimmetimde mütekarrir olup 
mezbûrûna edâsı lâzım olan altı yüz kıt‘a riyâlî guruş deynime takās eyleyip bâkī 
yüz kıt‘a riyâlî guruşu yedlerinden bi’t-tamâm ve’l-kemâl ahz ve kabz eyledim 
ba‘de’l-yevm zikr olunan bahçede benim alâka ve medhalim kalmayıp mezbûrûn 
Yahudilerin ale’l-iştirâki’s-seviy mülk-i müşterâları olmuşdur, keyfe mâ yeşâ’ûn ve 
yahtârûn mutasarrıf olsunlar dedikde mukırr-ı merkūm Mahmud Bey’in vech-i 
meşrûh üzre cârî ve sâdır olan ikrâr ve i‘tirâfını el-mukarru lehümü’l-merkūmûn 
dırağman Kemel ve diğer Kemel ve Abraham ve İsak ve Yahuda her biri vicâhen 
tasdîk ve şifâhen tahkīk eylediklerinde mâ hüve’l-vâki‘ gıbbe’t-taleb kayd olundu.
Fi’l-yevmi’s-sâbi‘ ve’l-ışrîn min şehri Recebi’l-mürecceb li sene seb‘a ve erba‘în ve 
elf.
Şuhûdü’l-hâl: Halil Efendi b. Zülfikār el-Müderris, Mehmed Efendi b. Mustafa 
el-İmâm, Mehmed Halîfe b. İbrahim el-Müezzin, Mahmud Bey b. Mirza el-Cündî, 
Mustafa Çelebi b. Halil es-Sarrâcü’s-sultânî, Abdi b. Şaban, Mehmed Bey b. Mus-
tafa el-Bevvâbü’s-sultânî, Ahmed Çelebi b. Mustafa el-Hammâmî, Ali Beşe b. Ah-
med, Mustafa b. Ali, el-Hâc Himmet b. Abdülhallak, Mehmed b. A[r]slancık, Mü-
nir b. Pürkadem, Mehmed b. Mustafa.

146 [23a-1, Arapça] Harun v. Karun ve Salamon v. Yakvan adlı yahudilerin 
ev ve bahçelerinin satılması için vekâlet verdikleri

[Tasdîk 1] Aşağıdaki hüccetin muhtevâsı tarafımdan görülmüşdür. Ben fakīr, 
Havâss-ı Aliyye kadısıyım. Ufiye anhu.

[Tasdîk 2] El-Emru hasbe mâ rukime fîhi. Bunu el-fakīr ileyhi te‘âlâ Hasköy kasa-
bası müvellâsı Hasan b. Sefer tahrîr etti. Ufiye anhümâ.
Kazâ-i Havâss-ı Aliyye tevâbi‘inden Hasköy nâm karye sükkânından Harun v. Ka-
run ve Salamon v. Yakvan nâm Yahudiyân, meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâzırân olup âtiyyü’l-beyânı münkir 
hasm-ı câhid mahzarında karye-i mezbûrede sâkin olan Lazar v. Yasef ’den sâdır 
olan da‘vâ-yı sahîha-i şer‘iyyede gıbbe’l-istişhâd şöyle şehâdet ettiler ki Yahuda v. 
Avraham nâm Yahudi, karye-i mezbûrede bulunan evinin ve bahçesinin bey‘ine 
semenini kabz ve îsâle ve kabz ve îsâl için lâzım gelen husûsâta müdde‘î-i mezbûru 
vekîl edip nefsine nâib kıldı. Mezbûr da vekâlet-i merkūmeyi kabûl edip hizmet-i 
lâzimesini edâyı ta‘ahhüd etti. Şehâdetleri ba‘de’t-ta‘dîli’ş-şer‘î ve’t-tezkiyyeti’ş-
şer‘iyye inde’ş-şer‘ makbûl ve mu‘teber oldu.
Cerâ zâlike ve hurrire fi’l-yevmi’s-sâmin min Saferi’l-hayr sene seb‘a ve erba‘în ve 
elf.
Şuhûdü’l-hâl: Ali Beşe b. Abdullah, Abdünnebi b. Veli, Mahmud b. Hasan, Musta-
fa b. Halil, Mahmud b. Mirza, Sarrâc-ı sultânî Mehmed b. Muslihiddin, Bevvâb-ı 
sultânî Mehmed b. Muslihiddin, Hammâmî Ahmed b. Mustafa ve gayruhüm

147 [23a-2] Kiryaki v. Yani’nin celep taifesinden Dimo v. Niko’ya koyun 
satışından kalan parayı ödemesi
Celeb tâifesinden Dimo v. Niko nâm zimmî mahfil-i kazâya Kiryaki v. Yani zimmîyi 
ihzâr ve mahzarında üzerine takrîr-i da‘vâ edip bundan akdem iki yüz kırk üç aded 
koyunlarımı Boğdan vilâyetinde merkūm Kiryaki’nin koyunlarına halt edip hâlâ 
İstanbul’a geldiğimizde zikr olunan iki yüz kırk üç aded koyunlarım[ı] mezbûr 
Kiryaki iznim ile mezbûr altmış birer akçeden cem‘an otuz dokuz bin yüz yirmi üç 
akçeye bey‘ edip meblağ-ı mezbûrdan otuz beş bin beş yüz yirmi üç akçesi mezbûr 
Kiryaki yedinden kabz edip bâkī mezbûr Kiryaki zimmetinde üç bin altı yüz akçe 
hakkım kalmışdır suâl olunup alıverilmek matlûbumdur dedikde gıbbe’s-suâl 
mezbûr Kiryaki cevâbında eğerçi mezbûr Dimo’nun iki yüz kırk üç aded koyunla-
rını Boğdan vilâyetinde koyunlarıma halt edip getirip İstanbul’da yüz altmış birer 
akçeye bey‘ eyledim lâkin meblağ-ı mezbûr üç bin altı yüz akçesin çoban harcına 
ihrâc eyledim deyicek mezbûr Dimo tekrâr iddi‘â edip benim koyunlarım baş ko-
yunlar olup merkūm Kiryaki’nin koyunları alçak olmağla hîn-i bey‘de merkūm 
Kiryaki bana çoban harcını cemî‘an ben tahammül edeyim, senin koyunlarını 
benim koyunlarım ile ma‘an bey‘ edelim demiş idi dedikde gıbbe’s-suâl mezbûr 
Kiryaki inkâr edip mezbûr Dimo’nun beyyinesi olmamağla merkūm Kiryaki’yi 
istihlâf etmeğin mezbûr Kiryaki yemînden nükûl etmekle meblağ-ı mezbûr üç bin 
altı yüz akçeyi mezbûr Dimo’ya edâ etmeye mezkûr Kiryaki’ye tenbîh olunmağın 
mâ vaka‘a bi’t-taleb ketb olundu.
Tahrîren fi’l-yevmi’s-sâmin ve’l-ışrîn min şehr-i Recebi’l-ferd li sene seb‘a ve 
erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Cafer b. Abdullah, Yakub b. 
Kurd, Mustafa Beşe b. Mahmu[d], Mustafa b. Mehmed, Abdullah b. Mustafa.

148 [23a-3, Arapça] Mehmed Reis b. Mustafa’nın evini istiğlâl yoluyla 
Ali Ağa Vakfı’na sattığı
Medîne-i Hazret-i Ebî Eyyûb el-Ensârî mahallâtından Kasım Paşa mahallesin-
de sâkin olan Mehmed Reis b. Mustafa nâm kimesne meclis-i şer‘-i şerîfde hâzır 
olup âtiyyü’z-zikr menzilini medîne-i mezbûrede vâki‘ merhûm Ali Ağa vakfı’na 
mütevellî olan hâmil-i hâze’l-kitâb Abdurrahman Çelebi b. Habib’e bey‘ ettiğini 
ikrâr ve i‘tirâf etti. Mütevellî-i mezbûr da vakf-ı mezbûr malıyla ve istiğlâl maksa-
dıyla, mezbûr Mehmed Reis’in işbu akdin kendilerinden sudûruna kadar sâhibi ve 
mâliki olduğu, elinde ve taht-ı tasarrufunda bulundurduğu mahalle-i merkūmede 
kâin bulunan bir tarafdan Ahmed Beşe b. Abdullah mülkü, iki tarafdan tarîk-i 
âm ve diğer tarafdan da tarîk-i hâs ile mahdûd cemî‘-i menzilini cümle tevâbi‘ ve 
levâhıkı ve kâffe-i menâfi‘ ve merâfıkı ile râyicü’l-vakt dokuz bin akçe semen-i 
mu‘ayyen-i makbûzla iştirâ etti. Bâyi‘-i mezbûrun menzili kirâlamak istemesi üze-
rine mütevellî-i merkūm, ba‘de’t-tahliyye ve’t-tekābuz zeylde mezkûr ayın gurre-
sinden üç sene tamâmına iki bin yedi yüz akçe ücret ile menzil-i mezbûru kirâya 
verdi. Mütevellî-i mezbûr, vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’s-sâbi‘ ve’l-ışrîn min Recebi’l-ferd sene seb‘a ve 
erba‘a ve elf.
Şuhûdü’l-hâl: Mustafa Halîfe b. İsa, Ahmed Efendi b. Kâtib, Yakub b. Kurd, Cafer 
b. Abdullah ve gayruhüm

149 [23a-4] Ademi v. Anastaş’ın dükkânını Tolo v. Mihal’e sattığı
Vilâyet-i Rumeli’nde Karaferye kazâsına tâbi‘ Agustos nâm karye sâkinlerinden 
Ademi v. Anastaş nâm zimmî meclis-i şer‘-i hatîr-i lâzımü’t-tevkīrde işbu hâmilü’s-
sifr Tolo v. Mihal nâm zimmî muvâcehesinde bi’t-tav‘i’s-sâf ikrâr ve i‘tirâf edip 
karye-i mezbûrede vâki‘ üç tarafdan Kiro v. Perek nâm zimmî mülkü ve taraf-ı 
râbi‘den tarîk-i âm ile mahdûd bir bâb mülk nalçacı dükkânımı mezbûr Tolo’ya 
fıddî nakd-i râyic fi’l-vakt iki bin beş yüz akçeye tarafeynden îcâb ve kabûlü hâvî 
bey‘ bi’l-vefâ ile bey‘ edip ol dahi vech-i meşrûh üzre iştirâ ve kabûl eyledikden 
sonra semen-i mezbûr iki bin beş yüz akçeyi mezbûr Tolo yedinden tamâmen 
alıp kabz eyledim eğer târih-i kitâbdan yüz seksen gün tamâmına değin meblağ-ı 
mezbûru merkūm Tolo’ya edâ etmezsem bey‘-i mezbûr bâtta münkalib olup keyfe 
mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâmin ve’l-ışrîn [min] târihi’l-mezbûr.
Şuhûdü’l-hâl: Mustafa Beşe b. Mahmud, Yakub b. Kurd, Mahmud b. Ahmed, Ni-
kola [v.] Kosta, Angeli [v.] Mino, Angeli [v.] Avyaro, Anastaş v. (  ), Zahori [v.] 
Darak, Kiryaki v. ( ).

150 [23b-1] Todori v. Yani’nin ölen Aleksandri’deki parasını 
vârisinden aldığı
Vilâyet-i Rumeli’nde Mora sancağında Mizistre nâhiyesine tâbi‘ Konha nâm kar-
yeden Todori v. Yani nâm zimmî mahfil-i kazâda râfi‘ü hâze’l-kitâb Nikite v. Alek-
sandri nâm zimmî muvâcehesinde bi tav‘ihî ikrâr ve i‘tirâf edip mezbûr Nikite’nin 
bundan akdem mürd olan babası mezbûr Aleksandri’nin dâyini olan Yorgi v. 
Bülbül nâm zimmîye vekâletim hasebiyle edâ ve teslîm eylediğim altı bin akçeyi 
kable’r-rücû‘ merkūm Aleksandri hâlik olmağla hâlâ metrûkâtından oğlu mezbûr 
Nikite yedinden meblağ-ı merkūm altı bin akçeyi bi’t-tamâm ve’l-kemâl alıp kabz 
eyledim ba‘de’l-yevm bir akçe ve bir habbe alacağım kalmadı dedikde mukırr-ı 
merkūm Todori’nin vech-i muharrer üzre sâdır olan ikrârını mezbûr Nikite 
vicâhen tasdîk ve şifâhen tahkīk edicek mâ hüve’l-vâki‘ gıbbe’t-taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve erba‘în ve elf.
Şuhûdü’l-hâl: Yakub b. Kurd, Mahmud b. Ahmed, Mustafa b. Veli, Cafer b. Ab-
dullah, Sofilo v. Angeli, Polihroni v. Korça, Laskari v. Nikola, Nikola v. Romani, 
Nikola v. Yani, Yani v. Konlo, Yorsa [v.] Yani.

151 [23b-2] Rahime Hatun bt. Mustafa Çavuş’un evini Halil ve Mehmed 
b. Murtaza’ya sattığı
Medîne-i Hazret-i Ebî Eyyûb el-Ensârî mahallâtından Ali Paşa-yı Cedîd mahalle-
sinde sâkine Rahime Hâtun bt. Mustafa Çavuş mahfil-i kazâda sulbiye kızı oğul-
ları râfi‘ân-ı hâze’l-kitâb Halil ve Mehmed b. Murtaza muvâcehelerinde bi tav‘ihâ 
ikrâr ve i‘tirâf edip işbu akdin sudûruna değin silk-i mülk-i sahîhimde münselik 
olup mahalle-i mezbûrede vâki‘ bir tarafdan vakıf menzil ve bir tarafdan Cafer Çe-
lebi vakfı bostan ve bir tarafdan Ali Paşa vakfı olan bostan ve taraf-ı râbi‘den yine 
kendi mülküm ile mahdûd ve mümtâz dört bâb tahtânî ve bir bâb fevkānîyi ve 
bi’r-i mâyı ve kenîfi ve zât-ı eşcâr-ı müsmire ve gayr-ı müsmire bahçeyi müştemil 
mülk menzilimi, kızım oğulları mezbûrân Halil ve Mehmed’e fıddî râyic fi’l-vakt 
yirmi bin akçeye bey‘-i bâtt-ı sahîh-i şer‘î ile bey‘ edip onlar dahi vech-i meşrûh 
üzre iştirâ ve kabûl eylediklerinden sonra kabz-ı semen-i ma‘dûd ve teslîm-i 
mebî‘-i mahdûd eyledim ba‘de’l-yevm menzil-i mahdûd-ı merkūm mezbûrân 
Halil ve Mehmed’in ale’l-iştirâki’s-seviy mülk-i müşterâları olmuşdur, keyfe mâ 
yeşâ’ mutasarrıf olsunlar dedikde mukırr-ı merkūme Rahime Hâtun’un ikrâr-ı 
meşrûhunu el-mukarru lehüme’l-merkūmân Halil ve Mehmed vicâhen tasdîk ve 
şifâhen tahkīk edicek mâ vaka‘a gıbbe’t-taleb ketb olundu.
Hurrire fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve erba‘în ve elf.
Şuhûdü’l-hâl: Veli Efendi b. Abdullah, Mehmed Çelebi b. ( ) el-İmâm, Mehmed 
b. Hasan el-Müezzin, Mehmed Çelebi b. Murad, İbrahim [b.] Mehmed, Musta-
fa Halîfe b. Mehmed el-Mu‘allim, Avnullah b. Mustafa, Abdülkerim b. Mehmed, 
Ömer b. Musli, Cafer b. Abdullah ve gayruhüm.

152 [23b-3, Arapça] Hâkimin Mehmed b. Ahmed adlı küçüğe 
nafaka takdir ettiği
Hâkim, medîne-i Hazret-i Ebî Eyyûb el-Ensârî mahallâtından İslâm Bey mahalle-
sinde sâkin olan Mehmed b. Ahmed nâm sagīrin nafakası, kisvesi ve sâir havâic-i 
zarûriyyesi için, himâye ve terbiyesi altında bulunduğu Kerime bt. Osman nâm 
ninesinin talebiyle babası mezbûr Ahmed üzerine olmak üzre zeyl-i kitâbda 
mezkûr târihden i‘tibâren yevmî râyicü’l-vakt dört akçe farz ve takdîr etti. Hâkim, 
meblağ-ı mefrûzun sarfına ve vakt-i hâcetde istidâne edip vakt-i zaferde merkūm 
Ahmed’e rücû‘ etmesine mezbûre nineye izin verdi.
Cerâ zâlike ve hurrire fi’l-yevmi’s-sâbi‘ ve’l-ışrîn min şehri Recebi’l-ferd sene seb‘a 
ve erba‘a ve elf.
Şuhûdü’l-hâl: Müsta’îd Mehmed Efendi b. Ali, Mehmed Çelebi b. Hasan, Mah-
mud b. Ahmed, Cafer b. Abdullah, Mustafa b. Veli

153 [23b-4] Handan Hatun bt. Abdullah ile eski kocası Ahmed Beşe 
b. Abdullah’ın alacak davasında sulh oldukları
Medîne-i Hazret-i Ebî Eyyûb el-Ensârî mahallâtından Evlice Baba mahallesinde 
sâkine Handan Hâtun bt. Abdullah tarafından sulh-i âti’z-zikre vekîl olup mezbûre 
Handan’ı ma‘rifet-i şer‘iyye ile ârifeyn Mahmud Efendi b. Mehmed el-İmâm ve 
el-Hâc Mustafa b. Veli ve Mehmed b. Yusuf nâm kimesne şehâdetleri ile şer‘an 
sâbite olan zevci Halil b. Hasan nâm kimesne mahfil-i kazâda işbu râfi‘ü’l-kitâb 
mezbûre Handan’ın zevc-i mutallıkı olan Ahmed Beşe b. Abdullah mahzarında 
bi’l-vekâle ikrâr ve takrîr ke[lâ]m edip zevcem müvekkile-i mezbûre Handan’ın 
sâbıkan mezbûr Ahmed Beşe yediyle Havâss-ı Aliyye kazâsı müzâfâtından Ce-
beci nâm karyede sâkin Hızır b. Abdullah nâm kimesneye alâ tarîki’l-karz ve-
rilen altı bin akçesi ve zimmetinde mütekarrir olan üç bin akçe mehr-i müec-
celini vekâlet-i mahkiyem hasebiyle mezbûr Ahmed Beşe’den taleb ve da‘vâ 
eylediğimde beynimizde münâza‘ât-ı kesîre ve muhâsamât-ı adîde vâki‘ olmuşidi 
el-hâletü hâzihî es-sulhu seyyidü’l-ahkâm muktezâsınca muslihûn tavassut edip 
mâbeynimizi merkūm Hızır Beşe zimmetinde olan meblağ-ı mezbûr altı bin ak-
çeden beş bin beş yüz akçe üzerine sulh eylediklerinde ben dahi sulh-i mezbûru 
kabûl ve bedel-i sulh olan meblağ-ı mezbûr beş [bin] beş yüz akçeyi merkūm 
Hızır Beşe’den kabûl edip husûs-ı mezbûra ve zevciyyete müte‘allik da‘vâ [ve] 
husûmâtdan mezbûr Ahmed Beşe’nin zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledim ba‘de’l-yevm husûs-ı mezbûra müte‘allik benden bi’l-vekâle veya 
müvekkilem mezbûre Handan’dan bi’l-asâle da‘vâ sudûr ederse inde’l-hükkâmi’l-
kirâm mesmû‘a o[lmaya] dedikde gıbbe’t-tasdîki’ş-şer‘î mâ vaka‘a ketb olundu.
Tahrîren fi’l-yevmi’s-sâmin ve’l-ışrîn min Recebi’l-ferd li sene seb‘a ve erba‘în ve 
elf.
Şuhûdü’l-hâl: Hasan b. Mehmed, Habib b. Ali, Mehmed b. Hüdâverdi, Receb 
Efendi b. Abdullah, Mahmud b. Ahmed, Yakub b. Kurd, Mustafa b. Veli Hızır b. 
Abdullah ve gayruhüm.

154 [24a-1, Arapça] Ruhtâbi bt. Abdullah’ın muhâlaa yoluyla boşandığı
Medîne-i Hazret-i Ebî Eyyûb el-Ensârî mahallâtından Baba Haydar mahallesinde 
sâkine olan Ruhtâbi bt. Abdullah nâm hâtun hâmil-i hâze’l-kitâb Hasan b. Meh-
med nâm zevci ile nikâhında ta‘ahhüd edilen râyicü’l-vakt bin akçe mehr-i müec-
celi, iddet nafakası ve me’ûnet-i süknâsı kendi üzerine olmak üzre muhâla‘a yapdı. 
Zevc-i mezbûr da vech-i meşrûh üzre onunla muhâla‘a yapdı. Zevce-i mezbûre 
bu sûretle yeni bir nikâh yapılmadan ve mehir ödenmeden helâl olmayacak şe-
kilde zevc-i merkūmundan ayrılmış oldu. Sonra her biri cemî‘-i de‘âvî, mütâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek di-
ğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’t-tâsi‘ ve’l-ışrîn min şehri Recebi’l-ferd sene seb‘a 
ve erba‘a ve elf.
Şuhûdü’l-hâl: Ahmed Beşe b. Abdullah, Seyyid Hüseyin b. Seyyid Ahmed, Mah-
mud b. Ahmed, Mustafa b. Veli, Cafer b. Abdullah

155 [24a-2, Arapça] Hâkimin Âişe bt. Hasan adlı küçüğe nafaka 
takdir ettiği
Hâkim, medîne-i Hazret-i Ebî Eyyûb el-Ensârî mahallâtından Baba Haydar mahal-
lesinde sâkine olan Âişe bt. Hasan nâm sagīrenin nafakası, kisvesi ve sâir havâic-i 
lâzimesi için, himâye ve terbiyesi altında bulunduğu Ruhtâbi bt. Abdullah nâm 
mutallaka annesinin talebiyle mezbûr babası üzerine olmak üzre zeyl-i kitâbda 
mezkûr târihden i‘tibâren yevmî râyicü’l-vakt üç akçe farz ve takdîr etti. Hâkim, 
meblağ-ı mefrûzun sarfına ve vakt-i hâcetde istidâne edip vakt-i zaferde merkūm 
Ahmed’e rücû‘ etmesine mezbûre anneye izin verdi.
Cerâ zâlike ve hurrire fi’l-yevmi’t-tâsi‘ ve’l-ışrîn min şehri Recebi’l-ferd sene seb‘a 
ve erba‘a ve elf.
Şuhûdü’l-hâl: Es-Sâbikūn

156 [24a-3] Argiri v. Mihal’in alacak davasının reddi
Havâss-ı Aliyye kazâsı müzâfâtından Burgaz nâm karye sâkinlerinden Argiri v. 
Mihal nâm zimmî meclis-i şer‘-i şerîfe gelip râfi‘ü’l-kitâb Yanaki v. Mihal nâm 
zimmîyi ihzâr ve mahzarında üzerine takrîr-i da‘vâ edip bundan akdem mezbûr 
Yanaki’ye bin yedi yüz akçeye bir re’s çil bârgir bey‘ etmiş idim bin yüz akçesin 
mezbûr Yanaki yedinden alıp zimmetinde yüz elli akçe hakkım bâkī kalmışdır suâl 
olunup alıverilmek matlûbumdur dedikde gıbbe’s-suâl mezbûr Yanaki cevâbında, 
fi’l-vâki‘ sâlifü’z-zikr olan bârgiri bin yedi yüz akçeye iştirâ eylemiş idim, lâkin 
bey‘-i mezbûru ikāle edip tekrâr akd-i cedîd ile bin beş yüz elli akçeye bana bey‘ 
etmişdir dedikde gıbbe’s-suâl mezbûr Argiri inkâr edip mezbûr Yanaki’nin bey-
yinesi olmamak ile mezbûr Argiri’yi istihlâf etmeğin mezbûr Argiri yemînden 
nükûl etmekle mu‘ârazadan men‘ birle mâ vaka‘a gıbbe’t-taleb ketb olundu.
Tahrîren fî selhi Recebi’l-ferd li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Cafer b. Abdullah, Ali b. Mus-
tafa, Mustafa b. Veli.

157 [24a-4] Vasil v. İstati’nin tarlalarını Yani v. Angeli’ye sattığı
Vilâyet-i Rumeli’nde cezîre-i Mora’da Kalavrita kazâsına tâbi‘ Gördos nâm karye 
sâkinlerinden Vasil v. İstati nâm zimmî meclis-i şer‘-i hatîr-i lâzımü’t-tevkīrde işbu 
hâmilü’s-sifr Yani v. Angeli nâm zimmî muvâcehesinde bi’t-tav‘i’s-sâf ikrâr ve i‘tirâf 
edip karye-i mezbûre hudûdu dâhilinde vâki‘ lede’l-ahâlî ve’l-cîrân ma‘lûmü’l-
hudûd babam hâlik-i mezbûr İstati’den intikāl-i âdî ile bana intikāl edip taht-ı 
tasarrufumda olan beş kıt‘a tarlamın ve yine karye-i mezbûre kurbunda Mavra-
mat nâm harâbe karye sınırında vâki‘ lede’l-ahâlî ve’l-cîrân ma‘lûmü’l-hudûd altı 
kıt‘a tarlamın ve bi’l-cümle taht-ı tasarrufumda olan tarlaların hakk-ı tasarrufunu 
sâhib-i arz ma‘rifetiyle mezbûr Yani’ye iki bin beş yüz akçe mukābelesinde tefvîz 
edip ol dahi vech-i meşrûh üzre tefevvuz ve kabûl eyledikden sonra bedel-i tefvîz 
olan meblağ-ı mezbûr iki bin beş yüz akçeyi mezbûr Yani yedinden bi’t-tamâm 
ve’l-kemâl ahz ve kabz edip sâlifü’z-zikr olan tarlaları mahallinde zabt ve tasarrufa 
mezbûr Yani’yi taslît eyledim ba‘de’l-yevm mârrü’z-zikr tarlalar mezbûr Yani’nin 
dâhil-i taht-ı tasarrufu olmuşdur dedikde mukırr-ı mezbûr Vasil’in minvâl-i mu-
harrer üzre cârî olan ikrârını el-mukarru lehü’l-mezbûr Yani vicâhen ve şifâhen 
tasdîk etmeğin mâ vaka‘a gıbbe’t-taleb ketb olundu.
Tahrîren fî selhi Recebi’l-ferd li sene seb‘a ve erba‘în ve elf.
Şuhûdü’l-hâl: Ali Beşe b. Yusuf, Bayram b. ( ), Angeli v. Dimitri, Dimo v. Nikola, 
Aleksandri v. Yorgi, Panayot, Apostol v. İstani ve gayruhüm.

158 [24a-5, Arapça] Fâtıma bt. Şaban’ın muhâlaa yoluyla boşandığı
Medîne-i Hazret-i Ebî Eyyûb el-Ensârî mahallâtından Emir Buhârî mahallesinde 
sâkine olan, bülûğ ve rüşdünü mu‘terife olan ve cüsse ve yaşı da bunu müteham-
mil bulunan Fâtıma bt. Şaban nâm hâtun hâmil-i hâze’l-kitâb Ahmed b. İbrahim 
nâm zevci ile nikâhında ta‘ahhüd edilen râyicü’l-vakt bin akçe mehr-i müecce-
li, iddet nafakası ve me’ûnet-i süknâsı kendi üzerine olmak üzre muhâla‘a yapdı. 
Zevc-i mezbûr da vech-i meşrûh üzre onunla muhâla‘a yapdı. Zevce-i mezbûre 
bu sûretle yeni bir nikâh yapılmadan ve mehir ödenmeden helâl olmayacak şe-
kilde zevc-i merkūmundan ayrılmış oldu. Sonra her biri cemî‘-i de‘âvî, mütâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek di-
ğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fî selhi Recebi’l-mürecceb sene seb‘a ve erba‘a ve elf.
Şuhûdü’l-hâl: Musa b. Mehmed, Mehmed b. Ali, İbrahim b. Mehmed, Abdurrah-
man b. Ali, Hüseyin Dede b. Abdullah, Mahmud b. Ahmed, Mustafa b. Veli ve 
gayruhüm

159 [24a-6] Yakoni v. Yani’nin beytülmâl eminindeki alacağını 
tahsil ettiği
Vilâyet-i Rumeli’nde kasaba-i Çorlu sükkânından iken mürd olan Yani v. (  ) 
nâm zimmînin sulbî oğlu ve hasren vârisi olan Yakoni nâm zimmî mahfil-i 
kazâda kasaba-i mezbûrede bin kırk altı şehri Recebi’nden sene tamâmına değin 
beytülmâl ve mâl-ı gāib ve mâl-ı mefkūd emîni olan râfi‘-i hâze’l-kitâb İbrahim 
Çavuş b. Kurd Çavuş muvâcehesinde bi tav‘ihî ikrâr ve takrîr-i kelâm edip babam 
mezbûr Yani mürd oldukda terekesinden mezbûr İbrahim Çavuş bi gayr-ı vech-i 
şer‘î yedi bin akçe ahz ve kabz eylemişidi hâlâ meblağ-ı mezbûr yedi bin akçeyi 
mezbûr İbrahim Çavuş’un yedinden bi’t-tamâm alıp kabz eyledim ba‘de’l-yevm bir 
akçe ve bir habbe alacağım kalmadı dedikde mukırr-ı mezbûr Yakoni’nin ikrâr-ı 
meşrûhunu mezbûr İbrahim Çavuş vicâhen ve şifâhen tasdîk ve tahkīk edicek mâ 
vaka‘a gıbbe’t-taleb ketb olundu.
Hurrire fi’l-yevmi’s-sânî min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mustafa Çavuş b. Mehmed, Mustafa b. Ahmed, Mahmud b. Ahmed, 
Mehmed b. Rıdvan, Mustafa b. Ebûbekir, Mustafa b. Abdülhalim, Cafer b. Ab-
dullah, Mustafa b. Veli, Mahmud b. Ahmed, Mustafa b. Veli, Ali b. Hamza, Yani v. 
Pavlo ve gayruhüm.

160 [24b-1] Mehmed Efendi’nin evlerini Abdülfettah b. Veli’ye sattığı
Zü’l-hasebi’s-sâmî ve’n-nesebi’l-âlî sâbıkan revnak-ı sadr-ı Anadolu olan mevle’l-
mevâlî a‘le’l-e‘âlî şerîfü’z-zât kerîmü’s-sıfât el-âmilü’l-âlimü’r-Rabbânî el-kâmilü’l-
fâzılu’s-Samedânî sâhibü’l-me‘âlî ve’l-mefâhir vârisü’l-mecdi ve’ş-şeref kâbiren 
an kâbir el-mahfûf bi sunûfi avâtıfi’l-meliki’l-ma‘bûd hazret-i Ebü’l-fazl Mah-
mud Efendi neclü’l-mevle’l-merhûm tavdü’l-fezâ’il ve bahrü’l-ulûm ed-dâricü ilâ 
medârici rahmeti Rabbihi’l-gafûr Mehmed Efendi cânib-i şerîflerinden husûs-ı 
âti’z-zikri ikrâra vekîl olup hasm-ı câhid mahzarında bimâ hüve nehcü’s-sübût 
şer‘an vekâleti sâbite olan mevlânâ Ali Efendi b. Mustafa mahfil-i kazâda bi’l-
fi‘l Niğbolu kadısı olan işbu sâhibü’l-kitâb fahrü’l-kuzât zahrü’l-vülât mevlânâ 
Abdülfettâh b. Veli tarafından ikrâr-ı âti’l-beyânı tasdîka vekâleti hasm-ı câhid 
mahzarında İshak Efendi b. Veli ve Veli Efendi b. ( ) şehâdetleri ile şer‘an sâbite 
olan Taşçızâde Mehmed Çelebi b. Ramazan mahzarında bi’l-vekâle ikrâr ve 
i‘tirâf edip müvekkilim mûmâ-ileyh hazretleri silk-i mülkünde muntazam olan 
emlâklerinden medîne-i Hazret-i Ebî Eyyûb el-Ensârî -radiye anhu Rabbühü’l-
Bârî-mahallâtından Takyecibaşı mahallesinde vâki‘ bir tarafı mezbûr İshak Efendi 
mülkü ve bir tarafı Kasab Mehmed Beşe mülkü ve bir tarafı tarîk-i hâs ve bir ta-
rafı tarîk-i âm ile mahdûd olup muhavvata-i dâhiliyyesi iki bâb tahtânî beyti ve 
tahtapûşu ve matbahı ve bi’r-i mâ ve kenîfi ve zât-ı eşcâr-ı müsmire ve gayr-ı müs-
mire cüneyneyi ve muhavvata-i hâriciyye beyti iki bâb fevkānî ve iki bâb tahtânî 
beyti ve ahırı ve kenîfi ve mahzeni müştemil olan menzillerini, cümle tevâbi‘ ve 
levâhıkı ve âmme-i menâfi‘ ve merâfıkı ile müşârün-ileyh Abdülfettâh Efendi’ye 
doksan bin nakd-i râyic fi’l-vakt fıddî akçeye cânibeynden îcâb ve kabûlü hâvî 
bey‘-i bâtt-ı sahîh-i şer‘î ile bundan akdem bey‘ ve teslîm edip onlar dahi vech-i 
meşrûh üzre iştirâ ve tesellüm eylediklerinden sonra semeni olan meblağ-ı 
merkūm doksan bin akçenin elli bin akçesini mûmâ-ileyh Abdülfettâh Efendi ye-
dinden ahz ve kabz eylemişler idi hâlâ meblağ-ı bâkī kırk bin akçeyi dahi vekîl-i 
mezbûr Mehmed Çelebi yedinden bi’t-tamâm ve’l-kemâl ahz ve kabz eylediler 
menzil-i mezbûrun semeninden mûmâ-ileyh Abdülfettâh Efendi zimmetinde bir 
akçe ve bir habbe bâkī kalmayıp ba‘de’l-yevm menzil-i mezbûr mülk-i müşterâları 
olmuşdur, keyfe mâ yeşâ’ ve yahtâr mutasarrıf olsunlar dedikde vekîl-i mezbûr Ali 
Efendi’nin minvâl-i muharrer üzre cârî ve sâdır olan ikrâr ve i‘tirâfını vekîl-i âhar 
Mehmed Çelebi vicâhen tasdîk ve şifâhen tahkīk edicek mâ hüve’l-vâki‘ gıbbe’t-
taleb ketb olundu.
Tahrîren fi’l-yevmi’s-sâdis ve’l-ışrîn min şehri Recebi’l-mürecceb li sene seb‘a ve 
erba‘în ve elf.
Şuhûdü’l-hâl: Mustafa Efendi b. Mehmed el-Kadı, Dürrî Efendi b. Mustafa, Ömer 
Efendi b. Mehmed el-Hatîb, Mustafa Efendi b. Ahmed el-Hatîb, Ali Efendi b. İs-
rail el-Hatîb, Mustafa Halîfe b. Ebûbekir, Mustafa Halîfe b. Mehmed el-Müezzin, 
Mehmed Çelebi b. Pîrî el-Hatîb, Abdullah Çelebi b. Hasan, Abdurrahman Çelebi 
b. Habib el-Hammâmî, Ali Bey b. Mustafa, Mazhar Çelebi b. Mehmed, Hamza Bey 
b. Mehmed, Hasan Bey b. Abdullah, Ali Beşe b. Nasuh, Ahmed Çelebi el-Kayyım, 
Abdülkādir Çelebi b. Mehmed.

161 [24b-2] Aslan v. Avraham’ın evini Abdürrahim Efendi’ye sattığı
[Derkenâr:] Bey‘-i mezkûr tarafeynin rızâları ile ikāle olunmağla hüccet-i mezkûr 
lağv olunmuşdur. [Mühür]
Mahmiye-i Kostantıniyye -hamâhallâhu te‘âlâ ani’l-âfât ve’l-beliyye- de Sofular 
hamamı kurbunda sâkin a‘lemü’l-ulemâ’i’l-izâm efdalü’l-fuzalâ’i’l-fihâm hâvi’l-
fürû‘ ve’l-usûl câmi‘ü’l-ma‘kūl ve’l-menkūl el-muhtassu bi mezîdi inâyetihi’l-
meliki’s-samed Hazret-i Abdürrahim Efendi b. Mehmed tarafından ikrâr-ı 
âti’z-zikri tasdîka vekîl olup İbrahim Efendi b. Mehmed ve Abdülkādir Efendi b. 
Mehmed şehâdetleri ile şer‘an vekâleti sâbite olan Ali Efendi b. el-Hâc Abdul-
lah muvâcehesinde Hazret-i Ebî Eyyûb el-Ensârî -radıyallâhu te‘âlâ anhu- kazâsı 
müzâfâtından Hasköy mahallâtından Keçeciler mahallesi sükkânından olup Ya-
hud tâifesinden Kordava cemâ‘atinden Aslan v. Avraham nâm Yahudi tarafından 
menzil-i âti’z-zikri bey‘ ve kabz-ı semene vekîl olup bimâ hüve nehcü’s-sübût 
şer‘an vekâleti sâbite olan Lazari v. Yasef nâm Yahudi bi’l-vekâle ikrâr ve takrîr-i 
kelâm edip müvekkilim mezbûr Arslan’ın silk-i mülk-i sahîhinde münselik olan 
emlâkinden mahalle-i merkūmede vâki‘ bir tarafdan mekābir-i nasârâ tarafında 
olan tarîk-i âm ve bir tarafdan müvekkilim mezbûr Aslan’ın mülkü olup bun-
dan akdem Mahmud Çelebi nâm kimesneye bey‘ eylediği hadîka ve bir tarafdan 
ba‘zan Aslan v. Mosi ve ba‘zan âhar Kordava v. Kavani nâm Yahudiler mülkle-
ri ve bir tarafdan ba‘zan Yasef v. Avraham ve ba‘zan âhar tarîk-i hâs ile mahdûd 
üç tabaka odalar ki tabaka-i ulyâsı üç bâb oda ve bir selâmlık ve bir matbahı ve 
tabaka-i vustâsı iki bâb odayı ve sofayı ve tabaka-i süflîsi iki bâb odayı ve selâmlık 
ve matbahı ve nerdübân altında mahzeni ve hamam ve camekânı ve zât-ı eşcâr-ı 
müsmire ve gayr-ı müsmire hadîkayı ve hadîka köşesinde bir tahtânî şeşhâne 
odayı ve dört aded bi’r-i mâyı müştemil mülklerini, bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık vekâlet-i mahkiyem hasebiyle müvekkil-i 
mûmâ-ileyh Abdürrahim Efendi hazretlerine yedi yüz aded riyâlî kebîr guruşa 
tarafeynden îcâb ve kabûlü hâvî bey‘-i bâtt-ı sahîh-i şer‘i [ile] bey‘ ve teslîm edip 
onlar dahi vech-i meşrûh üzre iştirâ ve tesellüm eyledikden sonra mezbûrü’n-na‘t 
yedi yüz aded riyâlî kebîr guruşu müşârün-ileyh Abdürrahim Efendi yedinden 
bi’t-tamâm ahz ve kabz eyledim ba‘de’l-yevm menzil-i merkūm mezbûr Abdür-
rahim Efendi’nin mülk-i müşterâsı olmuşdur, keyfe mâ yeşâ’ ve yahtâr mutasar-
rıf olsun dedikde mezbûr Lazari’nin minvâl-i meşrûh üzre bi’l-vekâle [25a] sâdır 
olan ikrârını vekîl-i âhar mezk[û]r Ali Efendi bi’l-vekâle vicâhen tasdîk ve şifâhen 
tahkīk etmeğin mâ hüve’l-vâki‘ ketb olundu.
Tahrîren fi’l-yevmi’t-tâsi‘ aşer min Recebi’l-ferd li sene seb‘a ve erba‘în ve elf.
Şuhûdü’l-hâl: Fahrü’l-kuzât Kasım Efendi b. (  ), Fahrü’l-müderrisîn Ebûbekir 
Efendi b. (  ), Ali Efendi b. Süleyman el-Müsta‘id, Abdi Beşe er-Râcil, Mehmed 
Çelebi b. ( ).

162 [25a-1] Mustafa Çavuş b. Mehmed Çavuş’un ortağı İbrahim 
Çavuş’tan hakkını aldığı
Medîne-i Hazret-i Ebî Eyyûb el-Ensârî mahallâtından Çavuş Kasım mahallesi 
sâkinlerinden Mustafa Çavuş b. Mehmed Çavuş meclis-i şer‘-i hatîr-i lâzımü’t-
tevkīrde işbu hâmilü’l-kitâb İbrahim Çavuş b. Kurd mahzarında ikrâr-ı tâm ve 
takrîr-i kelâm edip Vize ve Kırkkilise sancaklarında vâki‘ beytülmâl-i âmme ve 
hâssa ve mâl-ı gāib ve mâl-ı mefkūd emânetini mezbûr İbrahim Çavuş ile ale’l-
iştirâki’s-seviy cânib-i mîrîden iltizâm ve der-uhde edip zabt etmiş idik hâlâ 
itmâm-ı hizmet edip muhâsebemiz gördüğümüze hizmet-i merkūmeden benim 
hisseme isâbet eden sekiz bin akçeyi mezbûr İbrahim Çavuş yedinden bi’t-tamâm 
ve’l-kemâl ahz ve kabz eyledim ba‘de’l-yevm hizmet-i mezbûreye müte‘allik 
mezbûr İbrahim Çavuş’dan da‘vâ talebim kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Tahrîren fi’l-yevmi’s-sânî min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Ahmed, Ali b. Mustafa, Cafer b. Ab-
dullah, Siyâmi Efendi b. Tahir el-Müsta‘id, Hüseyin Dede b. Abdullah.

163 [25a-2] Perebye bt. Manol’ün Cafer Paşa Vakfı’na borcu olduğu
Mahmiye-i Kostantıniyye hısnı ebvâbından Eğrikapı dâhilinde Avcıbey mahalle-
sinde sâkine Perebye bt. Manol nâm zimmiye mahfil-i kazâda medîne-i Hazret-i 
Ebî Eyyûb el-Ensârî’de vâki‘ merhûm Cafer Paşa vakfı’na bi’l-fi‘l mütevellî olan 
râfi‘ü hâze’l-kitâb Mehmed Beşe b. Hamza muvâcehesinde bi tav‘ihâ ikrâr ve 
i‘tirâf edip vakf-ı mezbûr malından asâlet ve kefâletden zimmetimde yirmi altı 
bin dört yüz akçe asl-ı mâldan işbu târih-i kitâb şehri Şabanı gurresinde atîk ve 
cedîd mu‘âmele-i şer‘iyyeden dahi dört bin yedi yüz akçe cem‘an vakf-ı mezbûr 
malından vech-i meşrûh üzre zimmetimde mütekarrir otuz bir bin yüz otuz akçe 
deynim olup meblağ-ı mezbûr hâlâ vâcibü’l-edâ ve lâzımü’l-kazâ deynimdir deyi-
cek gıbbe’t-tasdîki’ş-şer‘î mâ vaka‘a ketb olundu.
Hurrire fi’l-yevmi’s-sâlis min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Abdülkādir Çelebi b. Mehmed Efendi, Mustafa Efendi b. (  ) el-
Müderris, Mustafa Çelebi b. Ali el-İmâm, es-Seyyid Mustafa Çelebi b. (  ) el-
Müezzin, Yakub b. Kurd, Mahmud b. Ahmed, Abdullah b. ( ) el-Müezzin ve gay-
ruhüm.

164 [25a-3] Yanko v. Mihal’in bağını Yorgo v. Nikola’ya sattığı
Vilâyet-i Rumeli’nde Delvine sancağında Mazaraki kazâsına tâbi‘ Pravisçe nâm 
karye sâkinlerinden Yanko v. Mihal nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’l-vesîka Yorgo v. Nikola nâm zimmî muvâcehesinde bi’t-tav‘i’s-
sâf ikrâr ve i‘tirâf edip karye-i mezbûre hudûdu dâhilinde vâki‘ bir tarafdan Yani v. 
Mihal bağı ve bir tarafdan Todori v. Koli bağı ve bir tarafdan diğer Koli v. Velako 
bağı ve bir tarafdan Dimo v. Şimo nâm zimmî bağı ile mahdûd ve mümtâz olup 
üç dip incir ağacını müştemil tahmînen üç çapalık mülk bağı, mezbûr Yo[r]go’ya 
fıddî nakd-i râyic fi’l-vakt iki bin beş yüz akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘i ile bey‘ edip ol dahi vech-i meşrûh üzre iştirâ ve kabûl ey-
ledikden sonra semeni olan meblağ-ı mezbûr iki bin beş yüz akçeyi mezbûr Yorgo 
yedinden bi’t-tamâm ve’l-kemâl ahz ve kabz edip mebî‘-i mezbûru mahallinde 
zabt ve tasarrufa mezbûr Yo[r]go’yu taslît eyledim keyfe mâ yeşâ’ ve yahtâr mu-
tasarrıf olsun dedikde mukırr-ı mezbûr Yanko’nun minvâl-i muharrer üzre cârî 
olan ikrârını el-mukarru lehü’l-merkūm Yorgo vicâhen tasdîk ve şifâhen tahkīk 
etmeğin mâ vaka‘a bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Cafer b. Abdullah, Mustafa b. Veli, Mahmud b. Ahmed, Dimo v. 
Nikola, İstati v. Nikola, Yorgo v. Nikola, İstati [v.] Yorgi, Yorgo [v.] Minho, Ravto v. 
Yani, Zoto v. Koyo, Dimo [v.] Kavay.

165 [25a-4] Nesli Hatun’un bazı eşyalarını Musa’ya hibe etmesi
Medîne-i Hazret-i Ebî Eyyûb el-Ensârî mahallâtından Evlice Baba mahallesi 
sâkinelerinden Nesli Hâtun bt. Abdullah mahfil-i şer‘-i hatîr-i lâzımü’t-tevkīrde 
zevci Ömer nâm kimesne mahzarında bi tav‘ihâ ikrâr ve takrîr-i kelâm edip silk-i 
mülk-i sahîhimde münselik olan emlâkimden bir yemeni yorgan ve bir yemeni 
yasdık ve bir beledî döşek ve bir beyaz çarşaf ve bir kırmızı kilim ve bir Yanbolu 
kebesi ve bir tencere ve bir sahan ve bir tavamı mezbûr Ömer’in âhar zevcesinden 
mütevellid olan Musa nâm sagīr oğluna hibe-i sahîha-i şer‘iyye ile hibe ve temlîk 
edip babası ve velîsi mezbûr Ömer’e teslîm eyledim mezbûr Ömer dahi eşyâ-i 
mezbûreyi meclis-i hibede velâyeten ittihâb ve kabûl ve kabz ve tesellüm eyledi 
ba‘de’l-yevm sâlifü’z-zikr eşyâ-i mezbûr Musa’nın mülk-i mevhûbu o lmuşdur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’r-râbi‘ min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mahmu[d] b. Mehmed el-İmâm, el-Hâc Yusuf b. Abdünnebi, Süley-
man b. Abdullah, Ahmed b. Abdullah, Mehmed Çelebi b. ( ), Mehmed b. Abdul-
lah, Mahmud b. Ahmed, Mustafa b. Veli, Ali b. Mustafa, Cafer b. Abdullah.

166 [25b-1] Âişe Hatun bt. Yusuf ’un cüzhanlık ve kandillik vakfiyesi
Elhamdü li veliyyihî ve’s-salâtü alâ nebiyyihî ve alâ âlihî ve ashâbihi’l-
müte’eddibîn bi âdâbihi ve ba‘de işbu kitâb-ı sıhhat-nisâbın tahrîrine bâ‘is ve 
bâdî ve sebeb-i dâ‘î oldur ki medîne-i Hazret-i Ebî Eyyûb el-Ensârî -radıyallâhu 
te‘âlâ anhu- mahallâtından Dökmecibaşı mahallesi sâkinlerinden fahrü’l-
muhadderât zahrü’l-muvakkarât sâhibetü’l-hayrât tâlibetü’l-meberrât Âişe 
Hâtun bt. Yusuf tarafından vakf-ı âti’z-zikri ikrâra ve da‘vâ-yı rücû‘a vekîl olup 
merkūme Âişe Hâtun’u ma‘rifet-i şer‘iyye ile ârifeyn olan Mehmed Bey b. Hasan 
ve Receb b. Murad nâm kimesneler şehâdetleri ile şer‘an vekâleti sâbite olan 
Ahmed Bey b. Mehmed meclis-i şer‘-i hatîr-i lâzımü’t-tevkīrde vakf-ı mev‘ûdü’l-
beyâna li ecli’t-tescîl mütevellî nasb olunan Mehmed Bey b. Halil nâm kimesne 
muvâcehesinde bi’l-vekâle ikrâr ve takrîr-i kelâm edip müvekkilem mezbûre 
Âişe Hâtun atyeb-i malı ve e‘azz-i menâlinden her birisi yüz yirmi beşer akçe-
ye mecmû‘u on iki bin akçe olmak üzre yüz aded kâmil riyâlî guruşunu ifrâz 
ve hasbeten lillâhi te‘âlâ vakf ve haps edip mütevellî-i mezbûr Mehmed Bey’e 
bi’t-tamâm teslîm eyledikden sonra şöyle şart eyledi ki meblağ-ı mezbûr her 
on akçesi senevî on bir buçuk akçe hesâbı üzre rehn-i kavî ve kefîl-i melî ile 
istirbâh olunup bi fazli’llâhi te‘âlâ her sene hâsıl olan ribhinden yevmî ikişer 
akçe vazîfe ile biri mezbûre Âişe Hâtun’un kendi nefsi için biri bundan akdem 
müteveffâ olan zevci Mehterbaşı Mustafa Ağa rûhiyçün kırâat-i Kur’âniyye’ye 
kādir iki nefer kimesne eczâ-i Kur’âniyye’den beher yevm ba‘de salâti’s-subh iki 
cüz’-i şerîf tilâvet edip yevmî ikişer akçeye mutasarrıf olalar. Zikr olunan cüz’-i 
şerîfin tilâveti biri Dökmecibaşızâde câmi‘-i şerîfi imâmına ve biri müezzini-
ne meşrûta ola ve ribh-i mezbûrun senevî zikr olunan iki cüz’-i şerîf tilâveti 
vazîfesi olan bin dört yüz kırk akçeden fazlası câmi‘-i merkūmun kanâdîline 
her sene Ramazân-ı şerîfde şîrugan alına ve vakf-ı mezbûrun tevliyyeti vâkıfe-i 
mezbûrenin aslah evlâdına meşrûta ola ba‘dehüm aslah-ı utekāsına ba‘dehû 
re’y-i hâkime müfevvaz olup hâkimü’l-vakt emânet ve diyânet ile mevsûf bir 
kimesneye hasbî tevcîh eyleye dedi dedikde mütevellî mezbûr Mehmed Bey 
vekîl-i merkūmu ikrâr-ı meşrûhunda bi’l-muvâcehe tasdîk ve meblağ-ı mezbûr 
yüz aded riyâlî guruşu vakfiyyet üzre kabz ve tesellüm eylediğini bi’l-müşâfehe 
tahkīk edip emr-i vakf itmâm ve şurût ve kuyûdu ihtitâm buldukdan sonra 
vekîl-i mezbûr Ahmed Bey kelâmını vifâkdan şikāka sarf edip vakf-ı nukūd ve 
ana müteferri‘ olan şurût ve kuyûd eimme-i selâse katlarında bi’l-külliye câiz ol-
mamağla müvekkilem mezbûre Âişe Hâtun meblağ-ı merkūmun vakfiyyetinden 
rücû‘ edip geri istirdâd etmişdir binâen alâ zâlik meblağ-ı mezbûru mütevellî-i 
merkūmdan vekâletim hasebiyle taleb ederim suâl olunup meblağ-ı mezbûr 
mütevellî-i merkūmdan alıverilmek matlûbumdur dedikde mütevellî-i mezbûr 
dahi vech-i meşrûh üzre cevâba şürû‘ edip vakf-ı nukūd eğerçi eimme-i selâse 
katlarında câiz değildir lâkin cenâb-ı İmâm Züfer -rahmetullâhi ale’l-vechi’l-
evfer- den İmâm Ensârî -aleyhi rahmetü’l-Bârî- rivâyeti üzre sahîh olup imâm-ı 
mûmâ-ileyh rivâyeti üzre vakf-ı merkūmun sıhhatine hükm taleb ederim de-
yip meblağ-ı mezbûru redden imtinâ‘ edip muvakki‘-i sadr-ı kitâb olan hâkim-i 
müstetâb huzûrunda mürâfa‘a-i şer‘-i şerîf olduklarında hâkim-i müşârün-ileyh 
dahi tarafeynin kelâmını ısgā ve te’emmül eyledikden sonra cânib-i vakfı evlâ 
ve taraf-ı hayrı ahrâ görüp imâm-ı merkūm rivâyeti üzre vakf-ı mezbûrun sıh-
hatine hükm ettikden sonra vekîl-i mezkûr Ahmed Bey tekrâr husûmet ve nizâ‘ 
edip eğerçi hükm-i merkūm ile vakf-ı mezkûra sıhhat hâsıl olup lâkin sıhhat 
lüzûmu müstelzim değildir diyen eimme kulları üzre vakıf lâzım olmamağla 
dahi rücû‘a mesâğ-ı şer‘î vardır deyû meblağ-ı mezbûru mütevellî merkūmdan 
tekrâr taleb eyledikde mütevellî-i merkūm dahi sıhhat lüzûmdan müfârık de-
ğildir diyen eimme-i kirâm kulları üzre vakf-ı mezbûrun lüzûmuna dahi hü-
küm taleb ederim deyû tekrâr mürâfa‘a-i şer‘ olduklarında, hâkim-i mûmâ-ileyh 
dahi “el-vakfu izâ sahha lezime” diyen eimme-i müctehidîn -rıdvânullâhi aley-
him ecma‘în- kulları üzre vakf-ı merkūmun lüzûmuna dahi hükm edip vakf-ı 
mezbûr alâ kavli’l-kül vakf-ı sahîh ve lâzım ve haps-i sarîh ve dâim olmuşdur. Fe-
men beddelehû ba‘demâ semi‘ahû fe-innemâ ismuhû ale’llezîne yübeddilûnehû 
inna’llâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm.
Cerâ zâlike ve hurrire fi’l-yevmi’s-sânî min Şa‘bâni’l-mu‘azzam li sene seb‘a ve 
erba‘în ve elf.
Şuhûdü’l-hâl: Ak Mehmed Çelebi b. Mehmed, Mehmed b. İsmail, Mahmud [b.] 
İsmail, Mustafa b. Yahya, Receb b. Abdullah, Mahmud b. Ahmed, Mehmed Çe-
lebi b. Mustafa, Mustafa b. Veli, Cafer b. Abdullah, Ali [b.] Ahmed ve gayruhüm 
mine’l-hâzırîn.







167 [26a-1] Fâtıma Hatun b. Hasan’ın vakfa ait evin tasarruf hakkını 
Potola bt. Şiva’ya devrettiği
Mahmiye-i Kostantıniyye hısnı ebvâbından Balat kapısı hâricinde Karabaş ma-
hallesinde sâkine Fâtıma Hâtun bt. Hasan tarafından ikrâr-ı âti’z-zikre vekîl olup 
vekâleti mezbûre Fâtıma’yı ma‘rifet-i şer‘iyye ile ârifeyn olan İsmail Halîfe b. Meh-
med el-İmâm ve Mehmed b. Abdullah şehâdetleri ile şer‘an sâbite olan Ebûbekir 
b. Mehmed nâm kimesne mahfil-i kazâda işbu hâmiletü’l-kitâb Potola bt. Şiva 
nâm Yahudiye tarafından tasdîk-i câi’z-zikre vekîl olup bimâ hüve nehcü’s-sübût 
şer‘an vekâleti sâbite olan zevci Yasef v. Avraham nâm Yahudi muvâcehesinde 
bi’l-vekâle ikrâr-ı tâm ve takrîr-i kelâm edip müvekkilem mezbûre Fâtıma Hâtun 
mahalle-i mezbûrede vâki‘ merhûm Şücâ‘ el-Mismârî vakfı’ndan icâre-i mu‘accele 
ve müeccele ile tasarrufunda olup bir tarafdan vakf-ı mezbûra etrâf-ı selâseden 
tarîk âm ile mahdûd olup iki bâb tahtânî beyti ve bi’r-i mâyı ve muhavvatayı ve 
tarîk-i âm tarafında muttasıl bir bâb dükkânı müştemil olup vakf-ı mezbûra beher 
şehr otuz akçe icâre-i müeccelesi olan menzilin hakk-ı tasarrufunu mütevellî-i 
vakf ma‘rifetiyle on sekiz bin fıddî nakd-i râyic fi’l-vakt akçe mukābelesinde fâriğa 
olup bedel-i mezbûr on sekiz bin mezbûrü’n-na‘t akçeyi mezbûre Potola yedinden 
bi’t-tamâm alıp kabz edip menzil-i mezbûru merkūme Potola’ya teslîm etmişdir 
dedikde mukırr-ı mezbûr Ebûbekir’in vech-i meşrûh üzre bi’l-vekâle cârî olan 
ikrârını mezbûr Yasef vekâleten bi’l-muvâcehe tasdîk ve bi’l-müşâfehe tahkīk et-
meğin mâ vaka‘a bi’t-taleb ketb olundu.
Tahrîren fi’l-yevmi’r-râbi‘ min şehri Şa‘bâni’l-mu‘azzam li sene seb‘a ve erba‘în ve 
elf.
Şuhûdü’l-hâl: Mehmed b. İsmail el-Müezzin, Hüseyin Çelebi b. ( ), Mehmed Çe-
lebi b. Mustafa, Abdi Bey b. Mehmed, Mahmud b. Ahmed, Mustafa b. Veli, Ali b. 
Mustafa ve gayruhüm.

168 [26a-2] Ümmühâni bt. Abdullah ile Ahmed b. Halil’in muhâlaa 
yoluyla boşandığı
Medîne-i Hazret-i Ebî Eyyûb el-Ensârî mahallâtından Ahmed Dede mahallesinde 
sâkine Ümmühâni bt. Abdullah nâm hâtun meclis-i şer‘-i hatîr-i lâzımü’t-tevkīrde 
zevci işbu hâmilü’l-kitâb Ahmed b. Halil Bey nâm kimesne mahzarında bi tav‘ihâ 
ikrâr ve i‘tirâf edip zevcim mezbûr Ahmed ile hüsn-i zindegânem olmamağla, zim-
metimizde mütekarrir olan üç bin akçe mehr-i müeccelim ve nafaka-i iddetim ve 
me’ûnet-i süknâm ve bir kırmızı yalabık dârâyî kaftan ve bir kırmızı yalabık zıbın ve 
bir alaca kilim ve bir Selânik yan keçem bedel olmak üzre hul‘ edip eşyâ-i merkūmeyi 
teslîm eyledim dedikde mezbûr Ahmed dahi zevcesi mezbûre Ümmühâni ile 
minvâl-i meşrûh üzre muhâla‘a edip zevciyyete müte‘allik da‘vâ ve husûmâtdan her 
biri âharın zimmetini ibrâ etmeğin mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ min şehri Şa‘bâni’l-mu‘azzam li sene seb‘a ve erba‘în ve 
elf.
Şuhûdü’l-hâl: Hüseyin b. Mehmed, Mustafa b. Veli, Ali b. Mustafa, Mahmud b. 
Ahmed, Cafer b. Abdullah, Mustafa b. Mehmed.

169 [26a-3] Mehmed b. Mustafa ile kendisini bıçakla yaralayan Mehmed 
b. Abdullah’ın bedel karşılığı sulh olması
Husûs-ı âti’z-zikrin mahallinde tahrîr olunması iltimâs olunmağın mahkeme-i 
şerîfeden mevlânâ Receb Efendi b. Abdi irsâl olunup ol dahi zeyl-i kitâbda 
mastûrü’l-esâmî olan müslimîn ile medîne-i Hazret-i Ebî Eyyûb el-Ensârî 
mahallâtından Davud Ağa mahallesinde vâki‘ Mehmed b. Mustafa nâm kimesne 
menziline varıp akd-i meclis eylediklerinde meclis-i mezbûrda diğer Mehmed b. 
Abdullah nâm kimesne mecrûhan işbu râfi‘ü’l-kitâb merkūm Mehmed b. Musta-
fa mahzarında ikrâr ve takrîr-i kelâm edip merkūm Mehmed b. Mustafa târih-i 
kitâbdan bir gün mukaddem ba‘de’l-mağrib kendi sâkin olduğum menzilimin 
kapısı önünde kendi hâlim ile mukayyed iken mezbûr gelip beni bıçak ile urup 
sol küreğim üstünde mecrûh eylemekle ben dahi da‘vâ ve husûmet eylediğimde 
merkūm Mehmed b. Mustafa inkâr etmeğin ben müdde‘âmı isbât etmek sade-
dinde iken mâbeynimize muslihûn tavassut edip dört yüz nakd-i râyic fi’l-vakt 
fıddî akçe üzerine inşâ-i akd-i sulh eylediklerinde sulh-i mezbûru kabûl ve bedel-i 
sulh olan meblağ-ı merkūm dört yüz akçeyi yedinden bi’t-tamâm ve’l-kemâl 
ahz ve kabz eyleyip husûs-ı merkūma müte‘allik da‘vâdan merkūm Mehmed b. 
Mustafa’nın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedik-
de gıbbe’t-tasdîki’ş-şer‘î vâki‘ hâlî mevlânâ-yı mezbûr mahallinde tahrîr ba‘dehû 
gelip meclis-i şer‘de vukū‘u üzre inhâ ve takrîr etmeğin mâ vaka‘a bi’t-taleb ketb 
olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Davud Halîfe b. Mehmed el-Müezzin, Yusuf Bey b. Tayyib, Ali b. 
Hasan, Abdülkerim b. Mehmed, Mehmed b. Mustafa, Mustafa Çelebi b. Receb, 
Mustafa b. Mehmed, Ahmed b. Mehmed, Mustafa b. Mahmud, Ahmed b. Yunus.

170 [26b-1] Eyüplü Mustafa adlı çocuğun önceki vasîsi Murad Dede 
üzerinde çocuğa ait para kalmadığı
Medîne-i Hazret-i Ebî Eyyûb el-Ensârî mahallâtından (  ) mahallesinde bundan 
akdem müteveffâ olan Mahmud nâm kimesnenin sulbî oğlu Mustafa nâm sagīre 
kıbel-i şer‘den mansûbe vasî olan vâlidesi Kamer bt. Abdullah nâm hâtun tarafın-
dan husûs-ı âti’z-zikre vekîl olup bimâ hüve nehcü’s-sübût şer‘an vekâleti sâbite 
olan zevci Ömer b. ( ) nâm kimesne mahfil-i kazâda sagīr-i mezbûrun mukaddemâ 
vasîsi olan râfi‘ü hâze’l-kitâb Murad Dede b. Abdullah muvâcehesinde takrîr-i 
da‘vâ edip mezbûr Murad Dede vesâyetden azl olunduğu zamânda muhâsebesi 
görüldükde, sagīr-i mezbûrun on dokuz bin akçe malın ikrâr edip müvekkilem 
mezbûre Kamer Hâtun vesâyeti hasebiyle meblağ-ı mezbûrun on altı bin akçe-
sin merkūm Murad Dede yedinden ahz ve kabz edip zimmetinde üç bin akçe 
bâkī kalmışidi el-hâletü hâzihî vekâletim hasebiyle zikr olunan on bin akçeyi ta-
leb ederim suâl olunup alıverilmesi matlûbumdur dedikde gıbbe’s-suâl mezbûr 
Murad Dede cevâbında, fi’l-hakīka sagīr-i mezbûra vasî olduğumda on dört bin 
akçesin kabz ve yedi sene istirbâh edip hâsıl olan ribhinden sagīr-i mezbûrun zikr 
olunan yedi senede nafaka ve kisvesi ve sâir mesârifine sarf eylediğimden sonra 
vesâyetden ma‘zûl olup muhâsebem görüldükde, Şeyh Nasrullah Efendi ve karın-
daşı Avnullah Efendi zimmetlerinde sagīr-i mezbûr malından on akçesi on bir bu-
çuk akçe hesâbı üzre olan dokuz bin akçenin yedi senede cem‘ olan dokuz bin dört 
yüz elli akçe ribhi hesâb-ı mezkûr üzre tahsîl olunur zu‘mu ile on dokuz bin akçe 
ikrâr etmişdim, lâkin merkūmân Nasrullah Efendi ve Avnullah Efendi meblağ-ı 
mezbûru on akçesi on bir akçe hesâbı üzre edâ etmekle meblağ-ı merkūm on 
dokuz bin akçeye üç binden ziyâde akçe noksân terettüb etmişdir ol ecilden on 
altı bin akçesin merkūm Kamer Hâtun’a teslîm eyledim hesâb-ı mezkûr üzre üç 
binden mütecâviz akçem merkūmân Nasrullah Efendi ve Avnullah Efendi zim-
metlerinde kalmışdır ben kabz eyledim deyicek mezbûrân Nasrullah ve Avnullah 
Efendi meblağ-ı mezbûr dokuz bin akçenin ribhinden mezkûr Murad Dede on 
akçesi on bir hesâbından ziyâde akçe kabz eylemediğine mezbûr Ömer’den bey-
yine taleb olundukda ityân-ı beyyineden âciz olup istihlâf etmeğin mezbûr Mu-
rad Dede meblağ-ı merkūm dokuz bin akçenin ribhinden on akçesi on bir akçe 
hesâbından ziyâde kabz eylemediğine ve sagīr-i mezbûr malından zimmetinde 
bir akçe ve bir habbe kalmadığına yemîn bi’llâhi aliyyi’l-azîm etmeğin mâ vaka‘a 
bi’t-taleb ketb olundu.
Hurrire fî evâsıtı Recebi’l-mürecceb târihi’l-mezbûr.
Şuhûdü’l-hâl: Mustafa b. İsa, Abdülkādir Çelebi b. Mehmed, Mustafa Efendi b. ( ) 
el-Kâtib, Siyâmi Efendi b. ( ), Mustafa b. Veli ve gayruhüm.

171 [26b-2] Kaymakam Mustafa Paşa’nın İskender Paşa Camii çeşmesi 
su yolunun keşfi
[Derkenâr:] Mustafa Paşa’nın İskender Paşa câmi‘i kurbunda binâ edeceği çeşmeye.
Düstûr-ı ekrem müşîr-i efham nizâmü’l-âlem sadr-ı dîvân-ı gerdûn-nişân 
vekîl-i mutlak Süleyman-ı devrân âsaf-ı zamân müdebbir-i umûrü’l-cumhûr 
bi’l-fikri’s-sâkıb mütemmimi mehâmmü’l-enâm bi’r-re’yi’s-sâib mümehhid-i 
bünyânü’d-devleti ve’l-ikbâl müşeyyidü erkânü’s-sa‘âdeti ve’l-iclâl el-mahfûf bi 
sunûfi’l-avâtıfi’l-meliki’l-müte‘âl bi’l-fi‘l kāimmakām-ı sadâret-i uzmâ olan Mus-
tafa Paşa -yesserallâhu mâ yürîdü ve yeşâ’- hazretlerinin kethüdâları ve husûs-ı 
câ’i’l-beyâna vekîlleri olan umdetü’l-emâcid ve’l-a‘lâ câmi‘ü’l-mehâmid ve’l-
me‘âlî zü’l-kadri’r-refî‘ ve’ş-şâni’l-menî‘ Rıdvan Kethüdâ meclis-i şer‘-i şerîf-i 
lâzımü’t-tevkīrde takrîr-i kelâm ve bast-ı merâm edip müvekkil-i müşârün-
ileyh -tâle bekāhu ve nâle [mâ] yetemennâhu- hazretleri mahmiye-i Kostantı-
niyye -hamâhallâhu te‘âlâ ani’l-beliyye- de Yeniodalar kurbunda vâki‘ hasbeten 
lillâhi’l-azîm ve taleben li merzâti’r-Rabbi’r-Rahîm tecdîd ve ihyâ buyurdukları 
İskender Paşa Câmi‘i demekle ma‘rûf câmi‘-i şerîflerine binâ buyurdukları çeş-
mede icrâ için Havâss-ı Aliyye-i celîle -suyyinet min külli âfetin ve beliyye-de 
Topçular nâm mevzi‘de vâki‘ Araba Emîni çiftliği demekle meşhûr çiftlik kur-
bunda mevâzi‘-i adîdede arz-ı hâliyeyi kendi hâlis mâlları ile hafr ettirmekle cem‘ 
edip yine mahallinde ifrâz olunmak üzre mahall-i mezbûra karîb merhûm ve 
mebrûr ed-dâricü ilâ medârici rahmetü Rabbihi’l-gafûr Sultan Süleyman Hân 
-aleyhi’r-rahmetü ve’l-gufrân- hazretleri suyunun mecrâsına mütevellîsi izniy-
le ilhâk eyledikleri mülk-i hâlisleri olan mâ’nın erbâbı miyânında mu‘tâd olan 
tarz-ı ma‘rûf ve semt-i me’lûf üzre mikdârı vezn olunmak üzre murâd-ı şerîfleri 
olmağın kıbel-i şer‘-i şerîfden keşf ve terkīm için nâib irsâl olunmak taleb ede-
rim dedikde savb-ı şer‘-i kavîmden mevlânâ Mustafa Efendi irsâl olunup ol dahi 
mi‘mârbaşı olan kıdvetü’l-emâsil ve’l-akrân Kasım Ağa b. Ali ve hâssa su yol-
cuları nâzırı olan umdetü’l-a‘yân zübdetü’l-akrân Hasan Ağa b. Abdülmennân 
ve su yolcuları Mahmud b. Abdullah ve Osman b. Abdullah ve zeyl-i kitâbda 
muharrerü’l-esâmî müslimîn ile mahall-i mezbûra varıp vezîr-i müşârün-ileyh 
-lâ-zâle mürâca‘an ileyh- hazretlerinin mahall-i merkūmda hafr ve cem‘ edip 
merhûm-ı mûmâ-ileyh hazretlerinin suyu mecrâsına ilhâk eyledikleri mâ’sı keşf 
ve müşâhede ve vezn-i sahîh ile alâ vechi’l-mu‘tâd vezn eylediklerinde mecmû‘u 
ashâbı ıstılâhı üzre dört masura bulunup zikr olunan dört masura mâ’nın âdet-i 
me’lûfe üzre sülüsü hakk-ı mecrâ olup sülüsânı murâd eyledikleri mahalden zikr 
olunan [27a] çeşmeye ifrâz olunmak üzre icmâ‘ ve ittifâk eylediklerini mevlânâ-
yı mezbûr mahallinde tahrîr, ba‘dehû meclis-i şer‘de alâ vukū‘ihî ihbâr ve takrîr 
etmeğin mâ hüve’l-vâki‘ ketb olundu.
Hurrire fi’l-yevmi’t-tâsi‘ min Şa‘bâni’l-mu‘azzam li sene seb‘a ve erba‘în ve elf min 
hicreti men lehü’l-izzü ve’ş-şeref.
Şuhûdü’l-hâl: Ahmed Çelebi b. Abdullah, Mehmed Çelebi b. ( ) el-Kâtib, Mehmed 
Kethüdâ b. ( ), Mehmed b. Yahya, Ali b. Mehmed, Mehmed b. Derviş, Mehmed b. 
İsmail, Ebûbekir b. Ömer, Ali b. Hamza.







172 [27a-1] Mehmed Bey b. Mustafa’nın evini Mustafa Çelebi 
b. Hacı İsa’ya sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Dökmecibaşı mahallesi sükkânından Mehmed Bey b. Mustafa mahfil-i kazâda 
râfi‘-i hâze’l-kitâb Mustafa Çelebi b. el-Hâc İsa mahzarında bi’t-tav‘i’s-sâf ikrâr ve 
i‘tirâf edip mahall-i mezbûrede vâki‘ bir tarafdan Borazan Mehmed Çelebi eytâmı 
mülkü ve bir tarafdan Ak Mehmed Çelebi nâm kimesne mülkü ve iki tarafdan 
tarîk-i âm ile mahdûd iki bâb tahtânî beyti ve bi’r-i mâyı ve kenîfi ve zât-ı eşcâr-ı 
müsmire ve gayr-ı müsmire bahçeyi müştemil olup işbu ferâğ sudûruna değin 
icâre-i mu‘accele ve beher şehr on beş akçe ücret-i müeccele ile taht-ı tasarru-
fumda olan menzilin hakk-ı tasarrufunu mûmâ-ileyh Mustafa Çelebi’ye icâre-i 
mu‘accele olunmak üzre iki bin akçe bedel ile fâriğ olup zikr olunan iki bin akçe 
icâre-i mu‘acceleyi bi’t-tamâm yedinden alıp kabz eyledim ba‘de’l-yevm menzil-i 
mezbûr müşârün-ileyh Mustafa Çelebi’nin dâhil-i taht-ı tasarrufu olmuşdur de-
dikde gıbbe’t-tasdîki’ş-şer‘î mâ hüve’l-vâki‘ ketb olundu.
Hurrire fi’l-yevmi’t-tâsi‘ aşer min Recebi’l-ferd li sene seb‘a ve erba‘în ve elf.
Şuhûdü’l-hâl: Mehmed Efendi b. Ali, Abdülkādir Çelebi b. Mehmed Çelebi, Mus-
tafa Efendi b. ( ) el-Müderris, Siyâmi Efendi b. Tahir, Mehmed b. ( ), Yakub b. Kurd, 
Mahmud b. Ahmed, Mustafa b. Veli, Cafer b. Abdullah ve gayruhüm.

173 [27a-2] İstefan v. Yorgi’nin Mehmed Subaşı’ya olan borcunu 
vârislerine ödemesi
Mahmiye-i Kostantıniyye hısnı ebvâbından Edirnekapısı dâhilinde vâki‘ Neslişah 
Sultan mahallesinde sâkin iken vefât eden merhûm Mehmed Subaşı b. Keyvan’ın 
verâseti zevce-i metrûkesi ve vârisesi Ümmügülsüm bt. Hasan nâm hâtun ile 
sulbiye kebîr kızı Âişe’ye münhasıra olup ve merkūme Ümmügülsüm mezbûre 
Âişe’nin hâl-i sıgārında vasiyy-i mansûbesi olduğu şer‘an müte‘ayyin oldukdan 
sonra mezbûretânı ma‘rifet-i şer‘iyye ile ârifân olan Mustafa Halîfe b. Mehmed 
el-Müezzin ve Mehmed Çelebi b. Mehmed şehâdetleri ile şer‘an vekâleti sâbite 
olan Mustafa Çelebi b. Hasan mahfil-i kazâda işbu bâ‘isü’l-kitâb kuyumcu [İ]ste-
fan v. Yorgi muvâcehesinde bi’l-vekâle ikrâr ve takrîr-i kelâm edip müteveffâ-yı 
mezbûr Mehmed Subaşı’nın merkūm İstefan zimmetinde cihet-i karzdan on sekiz 
bin akçe hakkı olup ba‘de vefâtihî müvekkiletân-ı mezbûretâna intikāl etmekle 
mezbûre Ümmügülsüm meblağ-ı mezbûrun bir def ‘a altı bin ve bir def ‘a dört bin 
ve bir def ‘a dahi dört bin akçe ki cem‘an on dört bin akçesini kendi tarafından 
asâleten ve mezbûre Âişe tarafından vesâyeten mezbûr İstefan yedinden ahz ve 
kabz edip zimmetinde dört bin akçe bâkī kalmışidi el-hâletü hâzihî müvekkiletân-ı 
mezbûretân Ümmügülsüm ve Âişe meblağ-ı bâkī dört bin akçenin bin akçesinden 
mezbûr İstefan’ın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik-
lerinden sonra bâkī üç bin akçesini vekâletim hasebiyle mezbûr İstefan yedin-
den hâlâ ben ahz ve kabz edip müvekkiletân-ı mezbûretâna îsâl eyledim min ba‘d 
meblağ-ı merkūm on sekiz bin akçeden mezbûr İstefan zimmetinde bir akçe ve bir 
habbe bâkī kalmadı dedikde vicâhen ve şifâhen tasdîk ve tahkīk edicek mâ hüve’l-
vâki‘ gıbbe’t-taleb ketb olundu.
Tahrîren fi’l-yevmi’s-sâmin min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Ali Efendi b. Ahmed el-İmâm, Hüseyin Çavuş b. Abdullah, Hüse-
yin Çelebi b. Sefer, Ahmed Ağa b. Abdullah, Durmuş Beşe er-Râcil, Ali Çelebi 
b. Hüseyin, Mustafa b. Mehmed, Debbâğzâde İbrahim Çelebi, Mehmed Çelebi b. 
Mahmud, Abdi b. Mustafa ve gayruhüm.

174 [27a-3] Rabia bt. Abdullah’ın bağ ve tarlalarını Musa 
Efendi’ye devrettiği
Dârü’s-saltanati’s-seniyye sâbıkan mahmiye-i Kostantıniyye kadısı olan a‘lemü’l-
ulemâ’i’l-izâm efdalü’l-fuzalâ’i’l-fihâm yenbû‘ü’l-fezâ’il ve’l-me‘âlî metbû‘ü’l-efâzıl 
ve’l-e‘âlî hâvi’l-ma‘kūl ve’l-menkūl câmi‘ü’l-fürû‘ ve’l-usûl alemü’l-ilm ve’l-hüdâ 
menârü’l-fazl ve’t-tukā Musa Efendi hazretlerinin taraf-ı karînü’ş-şereflerinden 
ikrâr-ı âti’z-zikri tasdîka vekîl olup bimâ hüve nehcü’s-sübût şer‘an vekâleti sâbite 
olan Hasan Çelebi b. İbrahim mahzarında mahmiye-i merkūme hısnı ebvâbından 
Kumkapısı kurbunda Nişancı mahallesinde sâkine Râbia bt. Abdullah nâm hâtun 
mahfil-i kazâda bi tav‘ihâ ikrâr ve i‘tirâf edip vilâyet-i Anadolu’da Yalakābâd 
kazâsına tâbi‘ Kılıçköyü demekle ma‘rûfe karyede vâki‘ bir tarafdan Mustafa Beşe 
mülkü ve bir tarafdan Hoca Sevindik mülkü ve bir tarafdan Abdullah b. Mehmed 
mülkü ve taraf-ı râbi‘den Mehmed b. Emrullah mülkü ile mahdûd ve mümtâz bir 
bâb çatma odayı ve altı göz anbarı ve eşcâr-ı müsmire ve gayr-ı müsmireyi ve arz-ı 
hâliyeyi müştemil olup işbu akdin sudûruna değin silk-i mülk-i sahîhimde mün-
selik olan bir kıt‘a mülk bağımı cemî‘ tevâbi‘ ve levâhıkı ile müşârün-ileyh Efendi 
hazretlerine fıddî nakd-i râyic fi’l-vakt on bin akçeye bey‘-i bâtt-ı sahîh-i şer‘î ile 
bey‘ edip onlar dahi minvâl-i muharrer üzre iştirâ ve kabûl eyledikden sonra yine 
karye-i mezbûre sınırı dâhilinde sâhil-i bahr tarafında Şevkli Bahçesi demekle 
ma‘rûf mahalde vâki‘ bundan akdem fevt olan zevcem İlyas Bey’in mahlûlünden 
resm-i tapu ile tevfîz eylediğim bir tarafdan Beyzâde Mustafa tarlası ve bir ta-
rafdan Eğri [27b] boyun nâm kimesnenin tarlası ve tarafeynden tarîk-i âm ile 
mahdûd tahmînen otuz keyl tohum istî‘âb eder bir kıt‘a tarlanın ve zikr olunan 
bağ kurbunda vâki‘ lede’l-ahâlî ve’l-cîrân ma‘lûmü’l-hudûd tahmînen altmış keyl 
tohum istî‘âb eder merkūm İlyas Bey’in mahlûlünden kezâlik tefevvuz eylediğim 
bir kıt‘a tarlanın ve yine mezkûr İlyas Bey’in mahlûlünden kezâlik tefevvuz eyledi-
ğim korunun hakk-ı tasarruflarını, mûmâ-ileyh Efendi hazretlerine beş bin akçe 
bedele tefvîz ve sâhib-i arz ma‘rifetiyle tefevvuz edip onlar dahi vech-i meşrûh 
üzre tefevvuz ve kabûl eylediklerinden sonra bedel-i mezbûr beş bin akçe ve 
semen-i merkūm on bin akçe ki cem‘an on beş bin akçeyi bi tamâmihî yedlerin-
den ahz ve kabz edip zikri sebk eden bağı ve tarlaları ve koruyu mahallinde ahz ve 
kabz ve tasarrufa mûmâ-ileyh Efendi hazretlerini taslît eyledim ba‘de’l-yevm zikr 
olunan bağ mülk-i müşterâları ve sâlifü’z-zikr tarlalar ve koru dâhil-i taht-ı tasar-
rufları olmuşdur, keyfe mâ yeşâ’ ve hasebe mâ yürîd mutasarrıf olsunlar dedikde 
mukırra-i merkūme Râbia Hâtun’un ikrâr-ı meşrûhunu vekîl-i merkūm Hasan 
Çelebi bi’l-vekâle vicâhen ve şifâhen tasdîk ve tahkīk edicek mâ hüve’l-vâki‘ ketb 
olundu.
Hurrire fi’l-yevmi’l-âşir min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Hızır b. Süleyman, Hüseyin b. Yusuf, Mustafa b. Mehmed, İbrahim 
[b.] Hasan, Mahmud b. Ahmed, Mustafa Beşe.

175 [27b-1] Mahmud Efendi  b. Mehmed’in Abdurrahman Efendi 
b. Abdullah’a olan borcunu ödemesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ 
merhûm Hamza Bey mescid-i şerîfinde imâm olan işbu bâ‘isü’l-kitâb Abdurrah-
man Efendi b. Abdullah mahfil-i kazâda Mahmud Efendi b. Mehmed nâm ki-
mesne mahzarında üzerine takrîr-i da‘vâ edip dergâh-ı âlî kapıcıbaşılarından olup 
bundan akdem vilâyet-i Anadolu’da Kastamonu sancağında vâki‘ Küre-i Nühâs 
Emîni olan Ahmed Ağa nâm kimesne, târih-i kitâbdan üç sene mukaddem bi-
zim ikimizden otuz altı bin iki yüz nakd-i râyic fi’l-vakt fıddî akçe istikrâz edip 
biz dahi meblağ-ı merkūmu mezbûr Mahmud Efendi ile müşterek malımızdan 
ikrâz ve teslîm eylemişdik hâlâ mezbûr Mahmud Efendi mebâliğ-i mezbûrdan 
vilâyet-i merkūmede mûmâ-ileyh Ahmed Ağa yedinden iki bin altı yüz akçeye 
iki donluk al dârâyî ve beş bin akçeye bir sîm raht ve her keyli otuzar akçeden elli 
keyl kaplıca bin beş yüz akçeye ve üç batman keten yüz seksen akçeye ve nakid üç 
bin altı yüz akçe ve bir def ‘a dahi on iki bin üç yüz otuz akçe ve bir def ‘a dahi bin 
yedi yüz doksan akçe ki cem‘an yirmi yedi bin akçe ahz ve kabz eylemiş vâki‘ hâl 
suâl olunup meblağ-ı mezbûrdan benim hisseme isâbet eden on üç bin beş yüz 
akçemi alıverilmek matlûbumdur dedikde gıbbe’s-suâl mezbûr Mahmud Efendi 
müşârün-ileyh Ahmed Ağa’ya müdde‘î-i merkūm Abdurrahman Efendi ile müş-
terek oldukları mâllarından otuz altı bin iki yüz akçe ikrâz [ve] teslîm eylediklerini 
ve meblağ-ı mezbûrun minvâl-i muharrer üzre yirmi yedi bin akçesini ahz ve kabz 
eylediğini bi’t-tav‘i’s-sâf ikrâr ve i‘tirâf edip lâkin meblağ-ı mezbûrun dokuz bin 
üç yüz kırk akçesini merkūm Abdurrahman Efendi’nin emri ile gāib ani’l-meclis 
Karamanlı Mehmed nâm kimesneye def ‘ ve teslîm eyleyip zikr olunan rahtı dahi 
üç bin akçeye bey‘ eyledim deyû cevâb vermeğin ikrârı mûcebince makbûzu olan 
yirmi beş bin akçenin müdde‘î-i mezbûr Abdurrahman Efendi’ye edâsı lâzım olan 
on iki bin beş yüz akçeden merkūm Karamanlı Mehmed’e def ‘ ve teslîm eylediği 
dokuz bin üç yüz kırk akçe ihrâc olundukdan sonra zimmetinde zuhûr eyleyen üç 
bin yüz altmış akçeyi merkūm Abdurrahman Efendi’ye edâ etmek üzre merkūm 
Mahmud Efendi’ye tenbîh olunup mâ hüve’l-vâki‘ gıbbe’t-taleb ketb olundu.
Fi’l-yevmi’l-hâmis aşer min Recebi’l-ferd li sene seb‘a ve erba‘în ve elf.
Şuhûdü’l-hâl: Siyâmi Efendi b. Tahir, Hacı Osman b. Abdullah, Diğer Osman Beşe 
b. Abdullah, Mustafa Çavuş b. Halil, Hacı Hızır Sahhâf, Mehmed Dede Sahhâf, 
Abdülkādir b. Mehmed ve gayruhüm.

176 [27b-2] Âişe’nin evini Rıdvan b. Abdullah’a sattığı
Havâss-ı Aliyye kazâsı müzâfâtından Terkos nâhiyesine tâbi‘ Azadlı nâm karye 
sâkinelerinden Âişe bt. ( ) nâm hâtun tarafından bey‘-i âti’z-zikri ikrâra vekîl olup 
vekâleti mezbûre Âişe’yi ma‘rifet-i şer‘iyye ile ârifeyn Mahmud b. Hasan ve Ali 
b. İbrahim şehâdetleri ile şer‘an vekâleti sâbite olan Süleyman b. Mehmed nâm 
kimesne mahfil-i kazâda işbu hâmilü’l-kitâb Rıdvan [b.] Abdullah nâm kimes-
ne mahzarında bi’l-vekâle ikrâr ve takrîr-i kelâm edip müvekkilem mezbûre Âişe 
silk-i mülkünde münselik olan emlâkinden karye-i mezbûrede vâki‘ bir tarafdan 
Mehmed Beşe b. Abdullah mülkü ve bir tarafdan Ali nâm kimesne mülkü ve bir 
tarafdan Şeyhzâde Nimetullah Çelebi mülkü ve bir tarafdan Rıdvan b. Abdullah 
[28a] mülkü ile mahdûd bir bâb fevkānî ve bir bâb tahtânî iki beyti ve muhav-
vatayı ve muttasıl zât-ı eşcâr-ı müsmire ve gayr-ı müsmire hadîkayı müştemil 
mülk menzilini, cümle gayr-ı tevâbi‘ ve levâhıkı ile mezbûr Rıdvan’a otuz üç aded 
sikke-i haseneye tarafeynden îcâb ve kabûlü hâvî bey‘-i bâtt-ı sahîh-i şer‘i ile bey‘ 
ve teslîm edip ol dahi vech-i meşrûh üzre iştirâ ve kabûl eyledikden sonra semen-i 
mezbûr otuz üç aded sikke-i hasene altını mezbûr Rıdvan yedinden bi’t-tamâm 
ahz ve kabz eyledi ba‘de’l-yevm sâlifü’z-zikr menzil-i mezbûr Rıdvan’ın mülk-i 
müşterâsı olmuşdur, keyfe mâ yeşâ’ ve yahtâr mutasarrıf olsun dedikde vekîl-i 
mezbûr Süleyman’ı minvâl-i meşrûh üzre cârî olan ikrârında mezbûr Rıdvan bi’l-
muvâcehe tasdîk etmeğin mâ vaka‘a gıbbe’t-taleb ketb olundu.
Tahrîren fi’l-yevmi’s-sânî aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Halil b. Hüseyin, Durmuş Beşe b. (  ), Derviş b. Halil, Mehmed b. 
Abdullah, kahveci Mahmud [b.] Durak Beşe, Süleyman Çelebi b. ( ), Yusuf b. Ab-
dullah ve gayruhüm.







177 [28a-1] Mustafa Beşe b. Pervane’nin ev bağ ve tarlalarını Peto 
v. Kika’ya sattığı
Sâbıkan vilâyet-i Rumeli’nde Premedi kazâsına tâbi‘ Arguzlet nâm karyeden 
olup hâlâ Havâss-ı Aliyye kazâsı müzâfâtından kasaba-i Çatalca’da vâki‘ hadîka-i 
sultâniyede bostancı olan Mustafa Beşe b. Pervâne nâm kimesne mahfil-i kazâda 
işbu hâmilü’s-sifr Peto v. Kika nâm zimmî muvâcehesinde bi’t-tav‘i’s-sâf ikrâr ve 
i‘tirâf edip karye-i mezbûrede vâki‘ bir tarafdan Hasan b. Süleyman mülkü ve 
bir tarafdan Göço v. Kika mülkü ve bir tarafdan Peço v. Kalani mülkü ve bir 
tarafı tarîk-i âm ile mahdûd üç bâb tahtânî beyti ve bir samanlığı müştemil 
mülk menzilimi ve beynimizde ma‘lûm kırk dip dut ve altı dip ceviz eşcârını 
müştemil hadîkayı ve lede’l-ahâlî ma‘lûmü’l-hudûd bir kıt‘a bostan yerimi ve 
bir şırahâne ve dört fıçı ve karye-i mezbûre hudûdu dâhilinde vâki‘ lede’l-ahâlî 
ve’l-cîrân ma‘lûmü’l-hudûd yedi kıt‘a bağımı mezbûr Peto’ya fıddî nakd-i râyic 
fi’l-vakt dört bin beş yüz akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘i ile ve safka-i vâhide ile bey‘ edip ol dahi vech-i meşrûh üzre iştirâ 
ve kabûl eyledikden sonra yine karye-i mezkûre hudûdu dâhilinde vâki‘ lede’l-
ahâlî ve’l-cîrân ma‘lûmü’l-hudûd tasarrufumda olan otuz kıt‘a tarlalarımın dahi 
hakk-ı tasarrufunu, sâhib-i arz ma‘rifetiyle mezbûr Peto’ya iki bin mezbûrü’n-
na‘t akçe mukābelesinde tefvîz edip ol dahi vech-i meşrûh üzre tefevvuz ve kabûl 
eyledikden sonra semen-i mezbûr dört bin beş yüz akçe ile bedel-i tefvîz olan iki 
bin akçe ki cem‘an altı bin beş yüz akçeyi mezbûr Peto yedinden tamâmen alıp 
kabz edip mebî‘-i mezbûru mahallinde ahz ve kabz ve tesellüm ve tarlaları zabt ve 
tasarrufa mezbûr Peto’yu taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Târihuhü’l-mezbûr.
Şuhûdü’l-hâl: Cafer b. İlyas, Osman b. İlyas, Sinan b. Kasım, Hasan b. Süleyman, 
Hasan b. Mehmed, Mahmud b. Ahmed.

178 [28a-2] Câriye Mülâyim bt. Abdullah’ın sözleşme (mükâtebe) 
yoluyla âzat edilmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Kızıl Mescid mahallesinde sâkin iken bundan akdem vefât eden merhûm Ali Bey 
b. Abdülmennân’ın verâseti sulbî kebîr oğlu Mustafa Efendi ile sulbiye kızı Mü-
mine nâm hâtuna münhasıra olduğu şer‘an müte‘ayyin oldukdan sonra mezbûr 
Mustafa Efendi asâleten ve merkūme Mümine tarafından dahi husûs-ı âti’z-zikri 
ikrâra vekîl olup hasm-ı câhid mahzarında şer‘an vekâleti sâbite olan zevci Meh-
med Bey b. Hamza vekâleten mahfil-i kazâda müteveffâ-yı mezbûrun mükâtebesi 
işbu râfi‘atü’l-kitâb açık kaşlı elâ gözlü uzun boylu sarışın Rûsiyyetü’l-asl Mülâyim 
bt. Abdullah mahzarında ikrâr ve i‘tirâf edip müteveffâ-yı mezbûr târih-i kitâbdan 
dokuz sene mukaddem hâl-i sıhhatinde memlûke câriyesi mezbûre Mülâyim 
üç sene hizmet etmek üzre mükâtebe etmişidi mezbûre Mülâyim dahi kitâbet-i 
merkūmeyi kabûl edip müteveffâ-yı mezbûre sıhhatinde üç seneden mütecâviz 
hizmet etmekle sâir harâir-i asliyyât gibi hürre olmuşdur, min ba‘d üzerinde hakk-ı 
velâdan gayrı hakkımız yokdur dediklerinde merkūm Mustafa Efendi’nin asâleten 
ve vekîl-i mezbûr Mehmed vekâleten minvâl-i muharrer üzre cârî ve sâdır olan 
ikrâr ve i‘tirâflarını mezbûre Mülâyim vicâhen tasdîk ve şifâhen tahkīk edicek mâ 
hüve’l-vâki‘ gıbbe’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam târihi’l-mezbûr.
Şuhûdü’l-hâl: Kıdvetü’l-vâ‘izîn eş-Şeyh Nasrullah Efendi b. eş-Şeyh Ömer Efendi, 
Fahrü’l-müderrisîn Avnullah Efendi b. eş-Şeyh Ömer Efendi, Ebûbekir Efendi b. 
( ) İmâm-ı mahalle-i Sofular, Receb Efendi b. Abdi, Hasan Bey el-Cündî, Yakub b. 
Kurd, Mustafa b. Mehmed, Cafer b. Abdullah ve gayruhüm.

179 [28a-3] Câriye Fağfur bt. Abdullah’ın sözleşme (mükâtebe) 
yoluyla âzat edilmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Kızıl Mescid mahallesinde sâkin iken bundan akdem vefât eden merhûm Ali Bey 
b. Abdülmennân’ın verâseti sulbî kebîr oğlu Mustafa Efendi ile sulbiye kebîre 
kızı Mümine nâm hâtuna münhasıra olduğu şer‘an mütebeyyin oldukdan son-
ra mezbûr Mustafa Efendi asâleten ve mezbûre Mümine tarafından dahi husûs-ı 
âti’z-zikri ikrâra vekîl olup hasm-ı câhid mahzarında mezbûreyi ma‘rifet-i şer‘iyye 
ile ârifeyn olan Mehmed Çelebi ve Hasan Çelebi b. Mustafa Efendi şehâdetleri ile 
şer‘an vekâleti sâbite olan zevci Mehmed Bey b. Hamza vekâleten mahfil-i kazâda 
müteveffâ-yı mezbûrun mükâtebesi işbu râfi‘atü’l-kitâb açık kaşlı elâ gözlü kısa 
boylu sarışın Rûsiyyetü’l-asl Fağfur bt. Abdullah mahzarında ikrâr ve i‘tirâf edip 
müteveffâ-yı mezbûr târih-i kitâbdan dokuz sene mukaddem hâl-i sıhhatinden 
memlûke câriyesi [28b] mezbûre Fağfur’u üç sene hizmet etmek üzre mükâtebe et-
mişidi mezbûre Fağfur dahi kitâbet-i merkūmeyi kabûl edip müteveffâ-yı mezbûra 
sıhhatinde üç seneden mütecâviz hizmet etmekle sâir harâir-i asliyyât gibi hürre 
olmuşdur, min ba‘d üzerinde hakk-ı velâdan gayrı hakkım yokdur dediklerinde 
merkūm Mustafa Efendi’nin asâleten ve vekîl-i mezbûr Mehmed Bey vekâleten 
minvâl-i muharrer üzre cârî ve sâdır olan ikrâr ve i‘tirâflarını mezbûre Fağfur 
vicâhen tasdîk ve şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.







180 [28b-1] Saray nahiyesinden Istıranca köyü ile Terkos nahiyesinden 
Yayla köyü arasında dava konusu meranın Sultan Bayezid Vakfı’na 
ve Yayla köyüne ait olduğu
Cennet-mekân hulled-âşiyân merhûm ve mağfûrun-leh Sultan Bayezid Hân 
-aleyhi’r-rahmetü ve’l-gufrân- hazretlerinin emlâk-i şerîfleri kurâsından Havâss-ı 
Refî‘a kazâsı müzâfâtından Terkos nâhiyesine tâbi‘ Paşayiğitler nâm-ı diğer Yayla 
nâm karyenin Vize kazâsına tâbi‘ Saray nâhiyesi müzâfâtından Istıranca nâm kar-
ye ile sınırlarında nizâ‘ olmağla mahall-i nizâ‘a varılıp mahallinde fasl-ı nizâ‘ ve 
husûmet olunmak için bi’l-fi‘l evkāf-ı mezbûre mütevellîsi olan fahrü’l-emâcid 
ve’l-ekârim Hamza Ağa yedinden bu dâ‘îlerine hitâben emr-i şerîf-i cihân-mutâ‘ 
vârid olmağın imtisâlen li’l-emri’l-âlî mahall-i memûre varılıp akd-i meclis-i 
şer‘ olundukda mütevellî-i mûmâ-ileyh Hamza Ağa tarafından da‘vâ-yı âti’l-
beyâna vekîl olup bundan akdem hasm-ı câhid mahzarında Hüseyin b. Abdullah 
ve Ahmed Bey b. Kurd şehâdetleri ile şer‘an vekâleti sâbite olan fahrü’l-hutebâ 
Ömer Efendi b. eş-Şeyh Mehmed meclis-i mezbûrede, karye-i mezbûre Istıranca 
ze‘âmetine mutasarrıf olan fahrü’l-emâsil ve’l-akrân makbûlü’s-sudûr ve’l-erkân 
Mehmed Ağa b. Handan Ağa mahzarında bi’l-vekâle üzerine takrîr-i da‘vâ edip 
karye-i merkūme Yayla’nın kadîmî hudûdu Saruca yaydığı su sığırı ağılından dere 
inine ondan yalnızca pelit ağacına ondan Istıranca’ya giden tarîk-i âma ondan 
Turnalıgöl’e ondan Kumlucayol’a ondan Şebgâh kuyusuna ondan yokuş başına 
ondan Istıranca’dan gelen dereye ondan Savad deresine ondan yine Saruca ağı-
lında müntehî olup hudûd-ı merkūme dâhilinde Alaton ve Palokaton nâm ma-
haller karye-i mezbûre Yayla’nın hudûdunda dâhil ve ahâlîsinin kadîmî mer‘âları 
olup dokuz yüz altmış senesi Cumâdelâhiresi’nin evâhiri târihi ile müverraha 
târih-i mezbûrede Havâss-ı Aliyye kazâsında müvellâ olan Mehmed b. Süleyman 
imzâsıyla ve ulemâ-i kibâr -rahimehumullâhü’l-azîzü’l-gaffâr- hazerâtı imzâları ile 
mümzâ ellerinde müte‘addid hüccetleri var iken müşârün-ileyh Mehmed Ağa’nın 
emri ile karye-i Istıranca ahâlîsi bi gayr-ı vech-i şer‘î zikr olunan mahallerin ba‘zı 
mevâzi‘in zirâ‘at edip ve ba‘zı mevâzi‘inde koyun ve hınzırlarını ra‘y ettiklerinden 
mâ‘adâ mûmâ-ileyh Mehmed Ağa’nın subaşıları ba‘zı zimmî tâifesinin akçeleri-
ni alıp koyun ve hınzırlarını kışlatıp karye-i Yayla ahâlîsini vech-i meşrûh üzre 
tazyîk ve vakf-ı mezbûra küllî gadr etmek murâd ederler suâl olunup karye-i Yayla 
ahâlîsinin ellerinde olan hücec-i şer‘iyye mûcebince zikr olunan Alaton ve Palo-
katon nâm mahallere karye-i Istıranca ahâlîsi müşârün-ileyh Mehmed Ağa’nın su-
başıları müdâhale etmeyip min ba‘d vaz‘-ı yed etmekden men‘ ve def ‘ olunmaları 
matlûbumdur dedikde gıbbe’s-suâl müşârün-ileyh Mehmed Ağa cevâbında, zikr 
olunan Alaton ve Palokaton nâm mahaller mutasarrıf olduğum karye-i Istıran-
ca hudûduna dâhil değildir ve karye-i Istıranca ahâlîsinin vechen mine’l-vücûh 
alâkaları yokdur, lâkin karye-i Yayla ahâlîsinin mer‘âları olup tasarruflarında 
olan cibâlden mutasarrıf olduğum Istıranca ze‘âmetine defterde resm-i yaylak ve 
resm-i kışlak bir mikdâr akçe hâsıl kayd olunmuşdur deyip lâkin yedinde kav-
lini musaddık ma‘mûlün-bih sûret-i defter ve gayrı temessük dahi olmamağın 
hudûd-ı mezkûre dâhilinde olup zikr olunan Alaton ve Palokaton nâm mahaller 
müşârün-ileyh Mehmed Ağa’nın ikrârı ve karye-i Yayla ahâlîsinin yedlerinde olan 
hücec-i şer‘iyye mûcebince kemâ-kân cânib-i vakf-ı mezbûra hükm olunup mâ 
hüve’l-vâki‘ gıbbe’t-taleb ketb olundu.
Tahrîren fî evâili şehri Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Ahmed Halîfe b. Bünyad el-İmâm, Receb Efendi b. Abdi, Abdi Çe-
lebi b. ( ), Muharrem Çelebi b. Ahmed İncügezli, Sinan Bey b. Abdullah İncügezli, 
Mahmud Bey b. Ali, Malkoç b. (  ), Musa b. Abdullah, Şaban Beşe Serdâr-ı Sa-
ray, Mehmed b. Receb, Ahmed Çelebi Saraylı, Mehmed Çelebi b. İbrahim Saraylı, 
Mustafa b. ( ) ve gayruhüm.

181 [28b-2] Hüseyin Beşe b. Hacı Mahmud’un Mehmed Bey Vakfı’na 
borcuna kefil olunması
Medîne-i Hazret-i Ebî Eyyûb el-Ensârî mahallâtından Davud Ağa mahalle-
si sâkinlerinden Hüseyin Beşe b. el-Hâc Mahmud mahfil-i kazâda mahmiye-i 
Kostantıniyye’de vâki‘ Mehmed Bey vakfı’na bi’l-fi‘l mütevellî olan işbu hâmilü’l-
kitâb Atâullah Çelebi b. Mustafa mahzarında bi’t-tav‘ ikrâr ve i‘tirâf edip vakf-ı 
mezbûr malından zimmetimde iki bin akçe ve çuka bahâsından dahi üç yüz akçe 
cem‘an iki bin üç yüz akçe lâzımü’l-edâ ve vâcibü’l-kazâ deynim olup meblağ-ı 
mezbûr mukābelesinde bir sîm hançer rehin vaz‘ eyledim dedikde mezbûr Hüse-
yin Beşe’yi ikrâr-ı meşrûhunda mütevellî-i merkūm Atâullah Çelebi bi’l-muvâcehe 
tahkīk ettikden sonra meblağ-ı mezbûra mezbûr Hüseyin Beşe’nin zevcesi Nâime 
bt. Derviş Mehmed ve vâlidesi Râziye bt. Derviş Mehmed nâm hâtunlar ile ka-
rındaşı Mustafa Beşe b. Mahmud ve Mahmud Beşe nâm kimesne emr ve kabûlü 
hâviye kefâlet ile her biri kefîl bi’l-mâl olmağın mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Abdülfettâh Efendi b. Hüsameddin, Sâlih Efendi b. Ramazan, Mus-
tafa b. Mehmed, Ali b. Mustafa, Ahmed b. Mehmed, Cafer b. Abdullah.

182 [29a-1] Süleyman b. Ali’nin dükkânını Mehmed 
b. Abdullah’a kiralaması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Baba Haydar mahallesinde sâkin Süleyman b. Ali nâm kimesne mahfil-i kazâda 
işbu râfi‘ü’l-kitâb Mehmed b. Abdullah mahzarında ikrâr-ı tâm ve takrîr-i kelâm 
edip mahalle-i merkūmede vâki‘ bir bâb bakkal dükkânını mezbûr Mehmed’e 
târih-i kitâb senesi şehri gurresinden bir sene tamâmına değin on bin râyic fi’l-
vakt fıddî akçeye îcâr ve teslîm eyledim ol dahi dükkân-ı mezbûru minvâl-i mu-
harrer üzre bir sene tamâmına değin mezbûrü’n-na‘t on bin akçeye istîcâr ve kabûl 
eyledi ba‘de’l-yevm zikr olunan dükkân merkūm Mehmed’in târih-i kitâb senesi 
şehri gurresinden bir sene tamâmına değin dâhil-i taht-ı icâresi olmuşdur dedik-
de mukırr-ı merkūm Süleyman’ın vech-i meşrûh üzre cârî ve sâdır olan ikrâr ve 
takrîri el-mukarru lehü’l-merkūm Mehmed vicâhen tasdîk ve dükkân-ı mezbûru 
meblağ-ı mezbûr on bin akçeye istîcâr ve kabûl eylediğini şifâhen tahkīk edicek 
mâ hüve’l-vâki‘ gıbbe’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mustafa b. Murtaza, Mustafa Beşe b. ( ), Mus-
tafa b. Mehmed, Mahmud b. Ahmed, Mustafa b. Veli, Cafer b. Abdullah.

183 [29a-2] Mehmed b. Abdullah’ın bakkal dükkânındaki eşyaları 
ortağı Süleyman b. Ali’ye sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de sâkin 
bakkal tâifesinden Mehmed b. Abdullah mahfil-i kazâda işbu râfi‘ü’l-kitâb Sü-
leyman b. Ali mahzarında ikrâr-ı tâm ve takrîr-i kelâm edip mezbûr Süleyman’ın 
medîne-i merkūme mahallâtından Baba Haydar mahallesinde vâki‘ mülk bakkal 
dükkânında mezbûr Süleyman ile bundan akdem ber vech-i iştirâk bey‘ ve şirâ 
eder idik hâlâ fesh-i şirket edip merkūm Süleyman zikr olunan bakkal dükkânını 
bana îcâr ve teslîm eyledikde dükkân içinde mevcûd olan eşyâdan kendi hissesine 
isâbet eden eşyâlar ve müteferri‘ayı bana yirmi bir bin akçeye bey‘ ve teslîm edip 
ben dahi vech-i meşrûh üzre iştirâ ve tesellüm eylediğimden sonra merkūm Süley-
man meblağ-ı mezbûr yirmi bir bin akçeyi târih-i kitâbdan her bir hafta tamâmına 
bin beşer yüz akçe vermek üzre üzerime taksît eyleyip ben dahi minvâl-i muharrer 
üzre olan taksîti kabûl edip ve benim olan meblağ-ı mezbûr yirmi bir bin akçe-
den her bir hafta tamâmında bin beşer yüz akçeyi dâyinim merkūm Süleyman’a 
edâ ve îfâ etmeye müte‘ahhid oldum dedikde mukırr-ı merkūmu cemî‘ ikrâr-ı 
meşrûhunda mezbûr Süleyman vicâhen tasdîk ve meblağ-ı mezbûr yirmi bir bin 
akçeyi vech-i meşrûh üzre taksît eylediğini şifâhen tahkīk edicek mâ hüve’l-vâki‘ 
gıbbe’t-taleb ketb olundu.
Fi’l-yevmi’l-âşir min Şa‘bâni’l-mu‘azzam târihihi’l-mezbûr.
Şuhûdü’l-hâl: Es-Sâbikūn.







184 [29a-3] Süleyman b. Ali ve Mehmed b. Abdullah’ın Todori v. Mihal’e 
borcuna kefil olunması
Medîne-i Hazret-i Ebî Eyyûb el-Ensârî mahallâtından Baba Haydar mahallesin-
de sâkin Süleyman b. Ali nâm kimesne ve mukaddemâ mezbûr Süleyman ile 
şirketler olup hâlâ mezbûr Süleyman’ın müste’ciri olan bakkal tâifesinden Meh-
med b. Abdullah mahfil-i kazâda işbu râfi‘ü’l-kitâb Todori v. Mihal nâm zimmî 
muvâcehesinde her biri ikrâr-ı tâm ve takrîr-i kelâm edip mezbûr Todori’ye 
bundan akdem müşterâ ve makbûzum olan otuz keyl pirinç ve kırk dört vakıyye 
kırmızı üzüm ve iki yüz seksen beş vakıyye fındık ve seksen dört vakıyye razaki 
üzüm ve doksan sekiz vakıyye nardenk ve bir def ‘a dahi on altı kantar seksen lod-
ra nardenk ve iki yüz otuz vakıyye asel ve yüz on iki vakıyye sâde yağ ve yüz kırk 
beş vakıyye sirke ve yirmi keyl tuz ve bir gaz otu ve iki zenbil ve bir fıçı ve yine 
üç fıçı ve bir bakır terâzi ve bir tuç vakıyye bahâsından on dokuz bin üç yüz elli 
dört akçe ve mezbûr Todori’nin ücretinden dahi bin üç yüz akçe ki cem‘an yirmi 
bin üç yüz elli dört râyic fi’l-vakt fıddî akçe bi tarîki’l-münâsafa mezbûr Todori’ye 
zimmetimizde lâzımü’l-edâ ve vâcibü’l-kazâ müşterek deynimiz vardır dedikle-
rinde gıbbe’t-tasdîki’ş-şer‘î meblağ-ı mezbûr yirmi bin üç yüz elli dört akçeden 
mukırrân-ı mezbûrân Süleyman ve Mehmed’in her birine isâbet eden on bin yüz 
yetmiş yedi akçeye işbu hâzır bi’l-meclis medîne-i mezbûrede bi’l-fi‘l pazarbaşı 
olan Mustafa Beşe b. Murtaza emr ve kabûlü hâviye kefâlet ile kefîl bi’l-mâl olma-
ğın mâ vaka‘a gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

185 [29a-4] Emetullah bt. İdris’in çiftlik ve tarlalarını Mehmed Çavuş 
b. Mustafa’ya sattığı
Mahmiye-i İstanbul’da merhûm Mahmud Paşa câmi‘-i şerîfi kurbunda vâki‘ 
merhûm-ı mezbûrun hucurâtından birinde sâkine olan Emetullah bt. İdris Ağa 
nâm hâtun tarafından husûs-ı âti’l-beyânı ikrâra vekîl olup hasm-ı câhid mahza-
rında mezbûreyi ma‘rifet-i şer‘iyye ile ârifân İbrahim Efendi b. Mehmed ve Meh-
med Halîfe b. Ömer şehâdetleri ile şer‘an vekâleti sâbite olan ammisi İsa Bey b. 
Abdülkerim mahfil-i kazâda işbu râfi‘ü’l-kitâb Mehmed Çavuş b. Mustafa mahza-
rında bi’l-vekâle ikrâr-ı tâm ve takrîr-i kelâm edip müvekkile-i mezbûre Havâss-ı 
Aliyye kazâsı müzâfâtından Küçükçekmece nâhiyesine tâbi‘ Kara Ahmedli nâm 
karyede vâki‘ iki tarafı İsmihan Hâtun mülkü ve bir tarafı Mehmed Bey b. Hüseyin 
mülkü ve bir tarafı tarîk-i âm ile mahdûd iki bâb tahtânî beyti ve ahırı ve sundur-
mayı ve eşcâr-ı müsmire-i mütenevvi‘ayı hâviye cüneyneyi müştemil çiftlik ta‘bîr 
olunur mülk menzilini, cümle tevâbi‘ ve levâhıkı ile mezbûr Mehmed Çavuş’a ta-
rafeynden îcâb ve kabûlü hâvî bey‘-i bâtt-ı sahîh-i şer‘i ile altı bin nakd-i râyic fi’l-
vakt fıddî akçeye bey‘ ve teslîm edip ol dahi vech-i meşrûh üzre iştirâ ve tesellüm 
eyledikden sonra yine çiftlik-i mezbûr kurbunda mevâzi‘-i adîdede vâki‘ inde’l-
ahâlî ve’l-cîrân her biri ma‘lûmü’l-hudûd olan tahmînen on müd tohum istî‘âb 
eder tarlalarının dahi hakk-ı tasarruflarını sâhib-i arz ma‘rifetiyle merkūm Meh-
med Çavuş’a üç bin altı yüz mezbûrü’n-na‘t akçe mukābelesinde tefvîz edip ol dahi 
tefevvuz ve kabûl eyledikden sonra mukābele-i tefvîzde olan meblağ-ı merkūm üç 
bin altı yüz akçe ile menzil-i mezbûrun semeni olan altı bin akçe ki cem‘an dokuz 
bin altı yüz akçeyi yedinden bi’t-tamâm ve’l-kemâl ahz ve kabz eyledi ba‘de’l-yevm 
çiftlik-i mezbûrda müvekkile-i mezbûrenin alâka ve medhali kalmayıp mezbûr 
Mehmed Çavuş’un mülk-i müşterâsı ve zikr olan tarlalar dâhil-i taht-ı tasarrufu 
olmuşdur dedikde vekîl-i mezbûrun vech-i muharrer üzre cârî olan ikrârını el-
mukarru lehü’l-merkūm Mehmed Çavuş bi’l-vekâle vicâhen ve şifâhen tasdîk ve 
tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Ramazan Efendi b. Mehmed el-İmâm, Receb Efendi b. Mustafa el-
Müezzin, Hasan Bey b. Memi, Hasan Beşe b. Ömer, Mustafa Beşe b. Sefer, Meh-
med Çavuş b. Mustafa, Hasan b. Abdullah ve gayruhüm.

186 [29b-1] Kasap Avram v. Dimitri’nin yanında çalışmış olan İsmail 
b. Osman’a hizmet bedelini ödemesi
Medîne-i Hazret-i Ebî Eyyûb el-Ensârî mahallâtından Takyecibaşı mahallesi 
sâkinlerinden işbu hâmilü’l-kitâb İsmail b. Osman nâm kimesne meclis-i şer‘a 
Avram v. Dimitri nâm kasab zimmîyi ihzâr ve mahzarında üzerine takrîr-i da‘vâ 
edip mezbûr Avram beni selhhânesinde hizmet etmek üzre bir senede iki bin 
akçe ücret ile istîcâr edip ben dahi vech-i meşrûh üzre bir sene mezbûr Avram’ın 
selhhânesinde hizmet edip itmâm-ı hizmet eylediğimden sonra meblağ-ı 
merkūmun bin akçesini verip zimmetinde bin akçe hakkım kalmışdır suâl olunup 
şer‘an alıverilmek matlûbumdur dedikde gıbbe’s-suâl mezbûr Avram cevâbında, 
fi’l-vâki‘ zimmetimde ücretinden iki bin akçe hakkı var idi lâkin meblağ-ı mezbûru 
bi’t-tamâm mezbûr İsmail’e edâ ve teslîm eyledim dedikde gıbbe’s-suâl mezbûr 
İsmail iki bin akçeden ziyâde aldığın inkâr edip mezbûr Avram’ın iki bin akçe-
yi edâya beyyine[si] olmamağla, mezbûr İsmail istihlâf etmeğin mezbûr İsmail 
meblağ-ı mezbûr iki bin akçeden bin akçeden ziyâde kabz eylemediğine yemîn 
billâhi’l-aliyyi’l-azîm edicek meblağ-ı bâkī bin akçeyi mezbûr İsmail’e edâya 
mezbûr Avram’a tenbîh birle mâ vaka‘a bi’t-taleb ketb olundu.
Tahrîren fi’l-yevmi’s-sâlis aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Ali b. Mustafa, Mahmud b. Ahmed, Mustafa b. Veli, Cafer b. Abdul-
lah, Mustafa Beşe b. Mahmud, Mustafa b. Mehmed ve gayruhüm.

187 [29b-2] Abdurrahman Efendi b. Abdullah’ın Mahmud Efendi 
b. Mehmed’e olan borcuna kefil olunması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Sütlüce mahallesi sâkin İbrahim b. Abdülgaffâr ve Sultanhamamı kurbunda sâkin 
Mehmed b. Ahmed ve Dökmecibaşı mahallesinde sâkin Hüsam b. Abdülkerim 
nâm kimesne mahfil-i kazâda işbu hâmilü’l-kitâb Abdurrahman Efendi b. Ab-
dullah el-İmâm mahzarında her biri bi’t-tav‘i’s-sâf ikrâr ve i‘tirâf edip merkūm 
Abdurrahman Efendi’nin işbu hâzır bi’l-meclis Mahmud Efendi b. Mehmed zim-
metinde olan üç bin yüz altmış akçe hakkına her birimiz emr ve kabûlü hâviye 
kefâlet ile kefîl olduk dediklerinde mukırrûn-ı merkūmûn İbrahim ve Mehmed 
ve Hüsam’ın vech-i meşrûh üzre cârî olan ikrâr ve i‘tirâflarını el-mukarru lehü’l-
merkūm Abdurrahman Efendi vicâhen tasdîk ve şifâhen tahkīk etmeğin mâ 
hüve’l-vâki‘ gıbbe’t-taleb ketb olundu.
Fi’l-yevmi’s-sâdis min Recebi’l-mürecceb li sene seb‘a ve erba‘în ve elf.
Şuhûdü’l-hâl: Yakub b. Kurd, Siyâmi Efendi b. Tahir, Mahmud b. Ahmed, Mustafa 
b. Veli, Cafer b. Abd[ullah] ve gayruhüm.

188 [29b-3] Ahmed b. Mustafa’nın ev ve tarlasını Mehmed ve 
Ali’ye sattığı
Vilâyet-i Rumeli’nde Avlonya sancağında İskarapar kazâsına tâbi‘ Dosor nâm 
karyeden Ahmed b. Mustafa mahfil-i kazâda işbu Mehmed ve Ali b. (  ) Cündî 
muvâcehesinde ikrâr edip karye-i mezbûrede vâki‘ bir tarafdan Hüseyin b. Ali 
mülkü ve bir tarafdan Sipah Mehmed Bey b. Hasan mülkü ve bir tarafdan Bayezid 
b. Hüseyin mülkü ve bir tarafdan tarîk-i âm ile mahdûd iki bâb tahtânî odaları ve 
sofayı ve muhavvatayı ve zât-ı eşcâr-ı müsmireyi müştemil olan mülk menzilini ve 
yine karye-i mezbûre hudûdunda vâki‘ bir tarafdan Bayram Bey bağı ve bir taraf-
dan habbeci Ali Beşe bağı ve bir tarafdan Yeniçeri Bekir Beşe bağı ve bir tarafdan 
tarîk-i âm ile mahdûd tahmînen iki dönüm bir kıt‘a bağımı mezbûrân Mehmed ve 
Ali’ye bin beş yüz akçeye bey‘ edip onlar dahi vech-i meşrûh üzre iştirâ eyledikden 
sonra yine karye-i mezbûre sınırında vâki‘ ma‘lûmü’l-hudûd altı kıt‘a tarlalarımın 
dahi hakk-ı tasarrufunu sâhib-i arz ma‘rifetiyle bin akçeye tefvîz eyledim dedikde 
cem‘an iki bin akçeyi yedinden tamâmen kabz eyledim dedikde gıbbe’t-tasdîki’ş-
şer‘î mâ vaka‘a kayd şüd.
Hurrire fi’t-târihi’l-mezbûr.
Şuhûdü’l-hâl: Ali Beşe ed-Der‘î, Hızır b. Mustafa, Ferhad b. Hüseyin, Mehmed 
Bey b. Abdullah, Osman Beşe [b.] Bekir Bey ve g[ayruhüm].

189 [29b-4] Âişe bt. Mustafa’ya kalan mirastan beytülmâle kalacak 
hisse hususunda anlaşma sağlanması
Husûs-ı âti’z-zikrin mahallinde tahrîri iltimâs olunmağın savb-ı şer‘-i kavîmden 
mevlânâ Receb Efendi irsâl olunup ol dahi mahmiye-i Kostantıniyye sûru ebvâbından 
Yenikapı hâricinde Merkez Efendi mahallesinde vâki‘ bundan akdem müteveffâ 
olan hamamcı İsa Çelebi Bey zevcesi Âişe bt. Mustafa menziline varıp zeyl-i kitâbda 
muharrerü’l-esâmî olan müslimîn mahzarlarında akd-i meclis-i şer‘ eyledikde bi’l-
fi‘l Hâslar subaşısı emîni olan Murad Beşe b. Abdullah meclis-i mezbûrede mezbûre 
Âişe Hâtun muvâcehesinde bi tav‘ihî ikrâr ve i‘tirâf edip müteveffâ-yı mezbûr İsa 
Çelebi’nin metrûkâtının rub‘u zevce-i metrûkesi mezbûre Âişe Hâtun’a ve selâse 
erbâ‘ı beytülmâle âid olmağla da‘vâ ve taleb eylediğimde muhallefâtı şey’-i kalîl ol-
mağın muslihûn tavassut edip müteveffâ-yı mezbûrun metrûkâtının selâse erbâ‘ı 
mukābelesinde bin akçe üzerine sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr bin akçeyi mezbûre Âişe Hâtun yedinden 
alıp kabz eyledim ba‘de’l-yevm müteveffâ-yı mezbûrun metrûkâtına müte‘allik 
min ba‘d da‘vâ ve talebim kalmadı dedikde mukırr-ı merkūm Murad Beşe’yi ikrâr-ı 
meşrûhunda el-mukarru lehâ’l-merkūm Âişe Hâtun vicâhen ve şifâhen tasdîk ve 
tahkīk edicek mâ hüve’l-vâki‘ gıbbe’t-taleb ketb olundu.
Tahrîren fî evâili Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Yakub b. Kurd, Mustafa b. Mehmed, Cafer b. Abdullah, Ali ( ).

[30a-1]190 [30a-2] Kamer Hatun’un vakfettiği evin Mehmed b. Abdullah’a 
tevcih edilmesi
Medîne-i Hazret-i Ebî Eyyûb el-Ensârî mahallâtından Câmi‘-i Kebîr mahallesinde 
vâki‘ bir tarafı vakıf odalar ve bir tarafı tavukçu Mehmed Çelebi mülkü ve bir tara-
fı Yoğurtçuzâde Mustafa Çelebi ve taraf-ı râbi‘i Babazâde vakfı ile mahdûd bir bâb 
beyt-i süflî ve bir bâb beyt-i ulvîyi ve bi’r-i mâ ve cüneyne ve muhavvatayı müş-
temil olup merhûme Kamer Hâtun nâm sâhibetü’l-hayr vakf ve süknâsını beher 
yevm üç İhlâs-ı şerîf tilâvet edip meremmât-ı lâzımesin sâkin olan kimesne kendi 
malından etmek üzre sulehâya şart eylediği menzil ile’l-ân Hüsameddin Efendi 
nâm kadı’nın taht-ı tasarrufunda olup mezbûr Hüsameddin kendisi İstanbul’da sâkin olup süknâya muhtâc olmadığı ecilden menzil-i mezbûru ba‘zı kimesnelere 
îcâr eylediğinden gayrı hilâf-ı şart-ı vâkıfe bir kaç bin akçe alıp menzil-i mezbûru 
âhara fâriğ olmak murâdı olduğu mukarrer olmağın menzil-i mezkûr süknâya 
muhtâc olan bir ricâl-i sâliha cânib-i şer‘den tevcîh olunmak lâzım geldikde, 
menzil-i mezbûrun süknâsına tâlib olan işbu râfi‘ü’l-kitâb Mehmed b. Abdullah 
sulehâdan olup. süknâya eşedd-i ihtiyâcı olduğunu zeyl-i kitâbda mastûrü’l-esâmî 
olan müslimîn ihbâr etmeğin menzil-i mezbûr ber mûceb-i şart-ı vâkıfe mezbûr 
Mehmed’e tevcîh olunup işbu hurûf ber sebîl-i temessük ketb ve imlâ ve yed-i 
tâlibe vaz‘ ve i‘tâ olundu.
Hurrire fî evâhiri Cumâdelâhire li sene seb‘a ve erba‘în ve elf.
Şuhûdü’l-hâl: Ali Çelebi b. Mustafa, Derviş b. Mehmed, Mustafa b. Ahmed, Receb 
b. Ahmed, Resûl b. Rıdvan, Mustafa b. Ahmed ve gayruhüm.

191 [30a-3] Mehmed Çelebi’nin evini Mehmed b. Veli’ye sattığı
Medîne-i Hazret-i Ebî Eyyûb el-Ensârî mahallâtından Zeyneb Hâtun mahallesin-
de sâkin Mehmed Çelebi b. Filân mahfil-i kazâda hâfız-ı hâze’l-kitâb diğer Meh-
med b. Veli nâm kimesne muvâcehesinde bi tav‘ihî ikrâr ve i‘tirâf edip mahalle-i 
mezbûrede vâki‘ akd-i âtî sudûruna değin silk-i mülk-i sahîhimde münselik olup 
bir tarafdan vakıf menzil ve bir tarafdan ayn-ı mâ’ ve tarafeynden tarîk-i âm ile 
mahdûd iki bâb tahtânî beyti ve bir bâb fevkānî şehnişînli beyti ve altında ahırı 
ve iki tahtapûşu ve fırını ve bi’r-i mâyı ve zât-ı eşcâr-ı müsmire ve gayr-ı müsmire 
bahçeyi müştemil mülk menzilimi, mezbûr Mehmed’e fıddî râyic fi’l-vakt on yedi 
bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘i ile bey‘ edip 
kabz-ı semen ve teslîm-i müsemmen eyledim ba‘de’l-yevm menzil-i mahdûd-ı 
mezbûr Mehmed’in mülk-i müşterâsı olmuşdur, keyfe mâ yeşâ’ ve yahtâr muta-
sarrıf olsun dedikde mukırr-ı merkūm Mehmed Çelebi’nin ikrâr-ı meşrûhunu 
el-mukarru lehü’l-merkūm Mehmed vicâhen tasdîk ve şifâhen tahkīk edicek mâ 
hüve’l-vâki‘ gıbbe’t-taleb ketb olundu.
Hurrire fî evâili Cumâdelâhire târihihi’l-mezbûr.
Şuhûdü’l-hâl: Es-Seyyid Abdülbâkī Çelebi b. ( ), Mustafa Dede b. Abdullah, üstâd 
Ahmed b. Receb, Ahmed b. Mehmed, Ömer b. Gülâbî, Ali Beşe b. Abdullah el-
Muhzır, Mahmud b. Ahmed ve gayruhüm.

192 [30b-1] Mahmud Çelebi b. Ali’nin evi ile Âişe Hatun’un vakfettiği ev 
arasındaki sınırın tesbiti
Medîne-i Hazret-i Ebî Eyyûb el-Ensârî mahallâtından Zeyneb Hâtun mahallesi 
imâmı olan Mustafa Çelebi b. Ali meclis-i şer‘a gelip takrîr-i kelâm edip mahalle-i 
mezbûrede vâki‘ iki tarafı Mehmed Çelebi ve bir tarafı Mehmed b. Veli mülkü 
ve taraf-ı râbi‘den tarîk-i âm ile mahdûd bir bâb tahtânî beyti ve havluyu müş-
temil olup merkūme Âişe Hâtun nâm sâhibetü’l-hayr vakf ve hâsıl olan gallesini 
mahalle-i mezbûre imâmına şart eylediği vakıf menzilin beher şehr on akçe ücret-i 
müeccele ile müste’ciri olan mezbûr Mehmed Çelebi tarafında havlusu olmağ-
la mülküne mahlût olup sınırı muhtel olmuşdur. Taraf-ı şer‘den üzerine varılıp 
vakf-ı mezbûrun sınırı ta‘yîn olunup alâmât-ı fâsıla vaz‘ olunmak matlûbumdur 
dedikde savb-ı şer‘-i kavîmden mevlânâ Mustafa Efendi irsâl olunup ol dahi zeyl-i 
kitâbda muharrerü’l-esâmî olan müslimîn ile menzil-i mevkūf-ı mezbûrun üze-
rine varıp mezbûr Mehmed Çelebi mahzarında akd-i meclis-i eylediklerinde 
menzil-i mevkūf-ı mezbûrun sınırı mezbûr Mehmed Çelebi’nin mülk menzilin-
de vâki‘ fevkānî odanın duvarı kurbundan doğru ayva ağacı mühâzîsinde tarîk-i 
âm tarafında olan tahta havluya varıp odasından mâ‘adâ havlusunun tûlen beş 
zirâ‘ arzen beş zirâ‘ arsası olduğu zeyl-i kitâbda mastûrü’l-esâmî olup vukūfu olan 
müslümanlar alâ tarîki’ş-şehâde ihbâr etmeğin vech-i meşrûh üzre mezbûr Meh-
med Çelebi menzili ile vakıf menzil mâbeynine alâmât-ı fâsıla vaz‘ olunduğunu 
mevlânâ-yı mezbûr mahallinde tahrîr, ba‘dehû meclis-i şer‘de alâ vukū‘ihî ihbâr 
ve takrîr etmeğin mâ hüve’l-vâki‘ ketb olundu.
Hurrire fî evâili Cumâdelâhire li sene seb‘a ve erba‘în ve elf.
Şuhûdü’l-hâl: Es-Sâbikūn.

193 [30b-2] Fâtıma Hatun bt. Mehmed’in çiftlik ve değirmenin borçlarına 
karşılık Muslihiddin Ağa b. Hüseyin’e satıldığı
Dârü’s-saltanati’s-seniyye Kostantıniyye el-mahmiyye -sânehallâhu te‘âlâ ani’l-
fiten ve’l-beliyye- de Kırkçeşme kurbunda Hüsam Bey mahallesi sâkinelerinden 
iken bundan akdem fevt olan Fâtıma Hâtun bt. Mehmed Ağa nâm müteveffânın 
zevci Mehmed Efendi b. Budak ve li ebeveyn kız karındaşı Âişe nâm sagīreye 
kıbel-i şer‘den mansûbe vasiyy-i şer‘îsi olan vâlidesi ve vârisesi Safiye bt. Ab-
dullah nâm hâtun tarafından bey‘-i âti’z-zikri ikrâra vekîl olup mezbûre Safiye 
Hâtun’u ma‘rifet-i şer‘iyye ile ârifeyn olan Ahmed Efendi b. Hüseyin el-kādî ve 
Hüseyin Çelebi b. Ahmed şehâdetleri ile vekâleti sâbite olan Hüseyin Efendi b. 
Kalender el-kādî mahfil-i kazâda işbu kitâb-ı sedâd-intisâbın hâfız-ı umdetü’l-
emâcid ve’l-ekârim sâbıkan sekbanbaşı olan Muslihiddin Ağa b. Hüseyin taraf-ı 
karînü’ş-şereflerinden ikrârı- âti’z-zikri tasdîka vekîl olup vekâleti Şaban Efendi b. 
el-Hâc Mehmed el-İmâm ve el-Hâc Sinan b. Abdullah şehâdetleri ile sâbite olan 
Mehmed Bey b. Abdullah muvâcehesinde mezbûr Mehmed Efendi asâleten ve 
merkūm Hüseyin Efendi vekâleten ikrâr ve i‘tirâf edip müteveffât-ı mezbûrenin 
metrûkâtından olup Havâss-ı Aliyye kazâsı müzâfâtından Terkos nâhiyesine tâbi‘ 
Karaca Belgrad nâm karyede vâki‘ iki tarafdan tarîk-i âm ve iki tarafdan orman 
ile mahdûd üç bâb beyt-i süflîyi ve bir sofayı ve iki kileri ve bi’r-i mâyı ve çatma 
anbarı ve dehlizi ve üç ahırı ve bir samanlığı ve bir bâb tahtânî odayı ve mâ-i cârîyi 
ve bir kıt‘a bağı ve zât-ı eşcâr-ı müsmire olan bahçeyi müştemil çiftlik ta‘bîr olunur 
mülk menzili, cümle tevâbi‘ ve levâhıkı ile ve menzil-i mezbûr içinde vâki‘ beş 
re’s su sığırı öküzünü ve iki re’s kara sığır öküzünü ve on dört re’s su sığırı ineğini 
ve otuz re’s kara sığır ineğini ve yedi re’s kara sığır düğesini ve sekiz re’s su sığırı 
buzağısını ve on sekiz re’s kara sığır buzağısını ve üç yüz yirmi keyl hıntayı ve 
iki yüz kırk keyl şa‘îri ve yüz yirmi beş keyl alefi ve bir güğümü ve iki baltayı ve 
dört arabayı ve sâir âlât-ı zirâ‘at ve esbâb-ı hırâseti ve karye-i merkūme kurbunda 
Belgrad suyu demekle ma‘rûf nehir üzerinde vâki‘ mâ-i mezbûr ile dâyir bir göz 
değirmeni müteveffâ-yı mezbûrenin zarûret-i düyûn-ı müsbetesi için müşârün-
ileyh Muslihiddin Ağa hazretlerine fıddî nakd-i râyic fi’l-vakt yüz elli bin akçeye 
bey‘-i bâtt-ı sahîh-i şer‘î ve safka-i vâhide ile bey‘ edip kabz-ı semen ve teslîm-i 
müsemmen eyledik. Ba‘de’l-yevm zikr olunan çiftlik cümle tevâbi‘ ve levâhıkı ile 
ve mârrü’z-zikr değirmen müvekkil-i müşârün-ileyh Muslihiddin [31a] Ağa haz-
retlerinin mülk-i müşterâsı olmuşdur, keyfe mâ yeşâ’ ve yahtâr mutasarrıf olsun 
dedikde mukırrân-ı merkūmân Mehmed Efendi ve Hüseyin Efendi’nin bi’l-asâle 
ve bi’l-vekâle cârî olan ikrârını vekîl-i merkūm Mehmed Bey bi’l-vekâle vicâhen 
tasdîk ve şifâhen tahkīk edicek mâ hüve’l-vâki‘ gıbbe’t-taleb ketb olundu.
Hurrire fî gurreti Recebi’l-mürecceb li sene seb‘a ve erba‘în ve elf.
Şuhûdü’l-hâl: Ramazan Efendi b. ( ) el-Müderris, İsa Efendi b. ( ) el-Müderris, el-
Hâc Ali b. Abdullah, Ali Beşe b. Mustafa el-Yesârî, el-Hâc Lütfi b. Davud, Rıdvan 
b. Abdullah, er-Râcil, Mustafa b. Veli, Cafer b. Abdullah, Mahmud b. Ahmed ve 
gayruhüm.

194 [31a-1] Hacı Sinan Bey b. Abdullah’ın çiftlik, tarla ve çayırlarını 
Muslihiddin Ağa b. Hüseyin’e sattığı
Dârü’s-saltanati’s-seniyye Kostantıniyye el-mahmiyye mahallâtından Oruc Gāzi 
mahallesinde sâkin el-Hâc Sinan Bey b. Abdullah mahfil-i kazâda sâbıkan sekban-
başı olan umdetü’l-emâcid ve’l-ekârim Muslihiddin Ağa b. Hüseyin tarafından 
ikrâr-ı âti’z-zikri tasdîka vekîl olup vekâleti Sinan Efendi b. el-Hâc Mehmed el-
İmâm ve Mehmed Efendi b. Budak şehâdetleri ile şer‘an sâbite olan Mehmed Bey 
b. Abdullah mahzarında bi tav‘ihî ikrâr ve i‘tirâf edip târih-i kitâbdan dört sene 
mukaddem silk-i mülkünde münselik olup Havâss-ı Refî‘a kazâsı müzâfâtından 
Çekmece-i Sagīr nâhiyesine tâbi‘ İstarto nâm karyede vâki‘ bir tarafdan Rum Hü-
seyin nâm kimesne çiftliği, Hatice bt. Mehmed Ağa nâm hâtun ve bir tarafdan 
Mehmed b. Rüstem nâm râcil çiftliği ve taraf-ı râbi‘den tarîk-i âm ile mahdûd altı 
bâb fevkānî odayı ve altında ahırı ve bir çatma anbarı ve zât-ı eşcâr olan bahçe-
yi müştemil çiftlik ta‘bîr olunur mülk menzilimi ve menzil-i mezbûr içinde vâki‘ 
iki çift su sığırı öküzünü ve üç çift kara sığır öküzü ve sekiz re’s su sığırı ineğini 
ve buzağısını ve yedi re’s kara sığır ineğini ve buzağısını ve beş arabayı ve sâir 
âlât-ı zirâ‘at ve eşyâ-i hırâseti ve Keyvan ve Ferhad nâm abd-i memlûklerimi ve 
Nâzenin nâm câriye-i memlûkemi ve yine karye-i mezbûrede vâki‘ lede’l-ahâlî 
ve’l-cîrân ma‘lûmü’l-hudûd iki kıt‘a mülk bağımı ve Dere nâm karyede vâki‘ 
Medîne-i Münevvere evkāf-ı şerîfesine senevî üç yüz altmış akçe olan mukāta‘ası 
sakf-ı vâhid altında iki göz değirmeni ve kurbunda iki kıt‘a mülk lahana bostanımı 
müşârün-ileyh Muslihiddin Ağa hazretlerine fıddî nakd-i râyic fi’l-vakt yüz elli 
bin akçeye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i mebî‘ 
eyledikden sonra yine karye-i mezbûrede vâki‘ zikr olunan çiftlik ile mutasar-
rıf olduğum merhûm Sultan Bayezid Hân evkāf-ı şerîflerinden olan lede’l-ahâlî 
ve’l-cîrân ma‘lûmü’l-hudûd üç kıt‘a çayırın ve tahmînen altmış müd tohum istî‘âb 
eder on beş kıt‘a tarlanın dahi hakk-ı tasarrufunu, mezbûrü’n-na‘t elli bin akçe 
bedel-i tefvîz ve evkāf-ı mezbûre mütevellîsi ma‘rifetiyle tefvîz ve teslîm ve bedel-i 
tefvîz olan meblağ-ı mezkûr elli bin akçeyi yedinden kabz ve tesellüm eylemiş 
idim ilâ hâze’l-ân zikr olunan emlâk müşârün-ileyh Muslihiddin Ağa’nın mülk-i 
müşterâsı ve sâlifü’z-zikr çayırlar ve tarlalar dâhil-i taht-ı tasarrufudur dedikde 
mukırr-ı merkūm el-Hâc Sinan Bey’in minvâl-i meşrûh üzre cârî ve sâdır olan 
ikrârını vekîl-i merkūm Mehmed Bey bi’l-vekâle vicâhen tasdîk ve şifâhen tahkīk 
edicek mâ hüve’l-vâki‘ gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

195 [31a-2] Fâtıma Hatun bt. Mehmed Ağa’nın tarla ve çayırlarının 
Muslihiddin Ağa b. Hüseyin’e devredilmesi
Dârü’s-saltanati’s-seniyye Kostantıniyye el-mahmiyye -sânehallâhu te‘âlâ ani’l-
âfât ve’l-beliyye- de Kırkçeşme kurbunda Hüsam Bey mahallesinde sâkin fahrü’l-
akrân Mehmed Efendi b. Budak [mahfil-i] kazâda sâhibü hâze’l-kitâb sâbıkan sek-
banbaşı olan umdetü’l-emâcid ve’l-ekârim câmi‘ü’l-mehâmid ve’l-mekârim Mus-
lihiddin Ağa b. Hüseyin taraf-ı karînü’ş-şereflerinden ikrâr-ı âti’z-zikri tasdîka ve 
tevkîl olup vekâleti Şaban Efendi b. el-Hâc Mehmed el-İmâm ve el-Hâc Sinan b. 
Abdullah şehâdetleri ile sâbite olan Mehmed Bey b. Abdullah muvâcehesinde bi 
tav‘ihî ikrâr ve i‘tirâf edip Havâss-ı Refî‘a kazâsı müzâfâtından Terkos nâhiyesine 
tâbi‘ Karaca Belgrad nâm karyede vâki‘ bundan akdem fevt olan zevcem Fâtıma 
Hâtun bt. Mehmed Ağa nâm müteveffânın metrûkâtından [31b] zarûret-i deyn-i 
müsbete için bey‘ olunan çiftlik ile tasarruf olunur merkūm ve mağfûrun-leh 
Sultan Bayezid Hân -aleyhi’r-rahmetü ve’l-gufrân- evkāf-ı şerîfelerinden olup zikr 
olunan çiftliğe intimâ ile tahdîd ve tavsîfden müstağnî olan tahmînen iki yüz ara-
ba otluk hâsıl olur on kıt‘a çayırları ve tahmînen dört yüz yirmi keyl tohum istî‘âb 
eder otuz kıt‘a tarlaları, müteveffât-ı mezbûre mahlûlünden evkāf-ı mezbûre 
mütevellîsinden resm-i tapu ile tefevvuz eylemişidim el-hâletü hâzihî müvekkil-i 
müşârün-ileyh Muslihiddin Ağa hazretlerine nakd-i râyic fi’l-vakt elli bin akçe 
bedel-i tefvîz [ile] evkāf-ı mezbûre mütevellîsi ma‘rifetiyle zikr olunan çayırlar 
ve tarlalar hakk-ı tasarrufunu tefvîz eyledim ba‘de’l-yevm zikr olunan çayırlar 
ve tarlalar dâhil-i taht-ı tasarrufu olmuşdur, keyfe mâ yeşâ’ ve hasbe mâ yahtâr 
mutasarrıf ola dedikde mukırr-ı merkūm Mehmed Efendi’nin ikrâr-ı meşrûhunu 
vekîl-i merkūm Mehmed Bey bi’l-vekâle vicâhen tasdîk ve şifâhen tahkīk edicek 
mâ hüve’l-vâki‘ gıbbe’t-taleb ketb olundu.
Hurrire fî gurreti Recebi’l-mürecceb li sene seb‘a ve erba‘în ve elf.
Şuhûdü’l-hâl: Zahrü’l-kuzât Hüseyin Efendi b. Kalender, fahrü’l-kuzât Ahmed 
Efendi b. Hüseyin, el-Hâc Ali b. Abdullah, el-Hâc Nasuh b. Davud, Ramazan 
Efendi el-Müderris, İsa Efendi el-Müderris, Rıdvan [b.] Abdullah er-Râcil, Mah-
mud b. Hasan.

196 [31b-1] Göka v. Garden’in tarla, bağ ve eşyalara ait kendi hissesini 
oğlu mühtedi Hasan’a sattığı
Vilâyet-i Rumeli’nde İstarova kazâsı müzâfâtından Bakri nâhiyesine tâbi‘ Büyük 
Hacme nâm karye sâkinlerinden Göka v. Garden nâm zimmî meclis-i şer‘-i hatîr-i 
lâzımü’t-tevkīrde işbu hâmilü’l-kitâb oğlu Hasan nâm mühtedî muvâcehesinde 
bi’t-tav‘i’s-sâf ikrâr ve i‘tirâf edip karye-i mezbûrede vâki‘ bir tarafdan Hüsrev 
mülkü ve bir tarafdan Kika v. Tanaşi mülkü ve bir tarafdan Niko v. Kirici mül-
kü ve bir tarafdan tarîk-i âm ile mahdûd iki bâb tahtânî beyti ve bir samanlığı ve 
harman yerini müştemil mülk menzilden ve beynimizde ma‘lûm esâs ve evânî-i 
nühâsdan ve karye-i mezbûre sınırında vâki‘ sumak eşcârını müştemil iki kıt‘a 
bahçeden ve lede’l-ahâlî ve’l-cîrân ma‘lûmü’l-hudûd altı kıt‘a mülk bağdan ve yine 
karye-i mezbûrede vâki‘ lede’l-ahâlî ma‘lûmü’l-hudûd üç kıt‘a mülk bostan yerin-
den ve yine karye-i mezbûre kurbunda Oskombi nâm nehir üzerinde dâyir köprü 
kurbunda bir göz un değirmeninden ve yine karye-i mezbûrede vâki‘ lede’l-ahâlî 
ve’l-cîrân ma‘lûmü’l-hudûd iki kıt‘a mülk bahçeden ve dört re’s kara sığır öküzü ve 
kırk re’s ganem ve iki re’s bârgir ve dört fıçı ve bir şırahâne ve sâir âlât-ı zirâ‘at ve 
eşyâ-i hırâsetimden rub‘-ı şâyi‘ini mezbûr Hasan’a fıddî nakd-i râyic fi’l-vakt üç 
bin akçeye tarafeynden îcâb ve kabûlü hâvî bey‘-i bâtt-ı sahîh ve safka-i vâhide ile 
bey‘ edip ol dahi vech-i meşrûh üzre iştirâ ve kabûl eyledikden sonra yine karye-i 
mezbûre hudûdu dâhilinde vâki‘ lede’l-ahâlî ve’l-cîrân ma‘lûmü’l-hudûd taht-ı 
tasarrufumda olan yirmi kıt‘a tarlaların dahi rub‘-ı şâyi‘ini, sâhib-i arz ma‘rifetiyle 
bin akçe mukābelesinde mezbûr Hasan’a tefvîz edip ol dahi vech-i meşrûh üzre te-
fevvuz ve kabûl eyledikden sonra semen-i mezbûr üç bin akçe ile bedel-i tefvîz olan 
bin akçe ki cem‘an dört bin akçeyi mezbûr Hasan yedinden tamâmen alıp kabz 
edip mebî‘-i mezbûru mahallinde kabz ve tarlaları zabt ve tasarrufa mezbûr Hasan’ı 
taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fî selhi Cumâdelâhire li sene seb‘a ve erba‘în ve elf.
Şuhûdü’l-hâl: Mustafa Beşe b. Mehmed, Ali Beşe b. Ahmed, Hüsrev b. Abdullah, 
Ali b. Kurd, Hasan b. Mehmed, Mehmed Beşe b. ( ), Mustafa b. Veli.

197 [31b-2] Dimitri v. Franko’nun Yani v. Andriye’ye olan 
borcunu ödediği
Vilâyet-i Rumeli’nde Gerbeniş kazâsına tâbi‘ Kolozmen nâm karye sâkinlerinden 
Yani v. Andriye nâm zimmî meclis-i şer‘-i hatîr-i lâzımü’t-tevkīrde işbu hâmilü’s-
sifr Dimitri v. Franko nâm zimmî muvâcehesinde bi’t-tav‘i’s-sâf ikrâr ve i‘tirâf edip 
mezbûr Dimitri zimmetinde cihet-i karz-ı şer‘îden dört yüz akçe hakkım olup 
meblağ-ı mezbûr mukābelesinde karye-i mezbûrede vâki‘ bir tarafdan benim bah-
çem ve bir tarafdan Dimo bağı ve bir tarafdan İstemad bağı ve bir tarafdan dere ile 
mahdûd ve mümtâz mülk bağını rehin vaz‘ etmiş idi hâlâ meblağ-ı mezbûr dört 
yüz akçeyi mezbûr Dimitri yedinden tamâmen alıp kabz edip fekk-i rehin eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâmin min Recebi’l-ferd li sene seb‘a ve erba‘în ve elf.
Şuhûdü’l-hâl: Mustafa b. Veli, Mahmud b. Ahmed, Yakub b. Kurd, Cafer b. Abdul-
lah, Kuşna v. Mihal, Nikola [v.] Yorgi.

198 [31b-3] Hemo v. Yani’nin ev ve tarlasını Hasan b. Ahmed’e sattığı
Vilâyet-i Rumeli’nde Arnavud Belgradı kazâsına tâbi‘ Moloşte nâm karye 
sâkinlerinden Hemo v. Yani nâm zimmî meclis-i şer‘-i hatîr-i lâzımü’t-tevkīrde 
işbu hâmilü’l-kitâb Hasan b. Ahmed nâm kimesne mahzarında bi’t-tav‘i’s-sâf ikrâr 
ve i‘tirâf edip karye-i mezbûrede vâki‘ bir tarafdan Kuyucu Mehmed Bey mülkü 
ve bir tarafdan Minho v. Moço mülkü ve bir tarafdan Kolo v. Duka mülkü ve 
bir tarafdan Papa Zoyo mülkü ile mahdûd ve mümtâz bir bâb tahtânî beyti ve 
bir çatma anbarı ve dört fıçıyı ve zât-ı eşcâr-ı müsmire ve gayr-ı [32a] müsmire 
cüneyneyi ve harman yerini müştemil mülk menzilimi, cümle-i tâbi‘ ve levâhıkı 
ile mezbûr Hasan’a fıddî nakd-i râyic fi’l-vakt üç bin yedi yüz akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘i ile bey‘ edip ol dahi vech-i meşrûh 
üzre iştirâ ve kabûl eyledikden sonra yine karye-i mezbûr hudûdu dâhilinde vâki‘ 
lede’l-ahâlî ve’l-cîrân ma‘lûmü’l-hudûd taht-ı tasarrufumda olan tahmînen üç 
keyl tohum istî‘âb eder iki kıt‘a tarlalarımın dahi hakk-ı tasarrufunu, sâhib-i arz 
ma‘rifetiyle mezbûr Hasan’a iki yüz akçe mukābelesinde tefvîz edip ol dahi vech-i 
meşrûh üzre tefevvuz ve kabûl eyledikden sonra semen-i mezbûr üç bin yedi yüz 
akçe ile bedel-i tefvîz olan iki yüz akçe ki cem‘an üç bin dokuz [yüz] akçeyi mezbûr 
Hasan yedinden tamâmen ahz ve kabz edip bey‘-i mezbûru mahallinde ahz ve 
kabza ve tarlaları zabta ve tasarrufa mezbûr Hasan’ı taslît eyledim dedikde gıbbe’t-
tasdîki’ş-şer‘î mâ vaka‘a gıbbe’t-taleb ketb olundu.
Tahrîren fi’l-yevmi’s-sânî min Recebi’l-ferd li sene seb‘a ve erba‘în ve elf.
Şuhûdü’l-hâl: Ali b. Hüseyin, Hüseyin b. Abdullah, Osman b. Abdullah, Hasan b. 
Abdullah, Hasan b. İbrahim, Hristo v. Kolo, Dimo v. Yani, Yani v. Piyo, Manol v. 
Minho, Yani v. Kolo ve gayruhüm mine’l-hâzırûn.

199 [32a-1] Dimitri v. Semo’nun vârislerinin sulh olduğu
Vilâyet-i Rumeli’nde Yenişehir kazâsı müzâfâtından Kûhistan nâhiyesine tâbi‘ 
Büyük Kerasova nâm karye sâkinlerinden iken bundan akdem hâlik olan Dimit-
ri v. Simo nâm zimmînin verâseti sulbiye kızı Agora’ya ve li ebeveyn karındaşı 
Todori’ye münhasıratarafından sulh-i âti’z-zikre vekîl olup vekâleti mezbûre Agora’yı ma‘rifet-i şer‘iyye 
ile ârifeyn olan Nikola v. Todori ve İsviraki v. Aglamo nâm zimmîler şehâdetleri ile 
sâbite olan deferci? Panayot v. Todori nâm zimmî meclis-i şer‘-i hatîr-i lâzımü’t-
tevkīrde işbu hâmilü’s-sifr mezbûr Dimitri muvâcehesinde bi’l-vekâle ikrâr-ı tâm 
ve takrîr-i kelâm edip müvekkilem ve zevcem mezbûre Agora’ya babası hâlik-i 
mezbûrun muhallefâtından isâbet eden nısf hisse-i şer‘iyyesin mezbûr Dimitri’den 
taleb eyledikde mâbeynimizde münâza‘ât-ı kesîre ve muhâsamât-ı adîde vâkı‘a 
olmuşidi el-hâletü hâzihî es-sulhu seyyidü’l-ahkâm muktezâsınca muslihûn ta-
vassut edip mâbeynimizi beş bin beş yüz akçeye sulh eylediklerinde ben dahi 
vekâlet-i mahkiyem hasebiyle sulh-i mezbûru kabûl ve bedel-i sulh olan meblağ-ı 
mezbûr beş bin beş yüz akçeyi mezbûr Dimitri yedinden tamâmen alıp kabz edip 
husûs-ı mezbûra müte‘allik da‘vâdan mezbûr Dimitri’nin zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim ba‘de’l-yevm husûs-ı mezbûra müte‘allik ben-
den bi’l-vekâle ve mezbûre Agora’dan bi’l-asâle da‘vâ ve nizâ‘ sudûr ve zuhûr eder 
ise lede’l-hükkâm mesmû‘a ve makbûle olmasın dedikde gıbbe’t-tasdîki’ş-şer‘î mâ 
vaka‘a gıbbe’t-taleb ketb olundu.
Tahrîren fi’l-yevmi’s-sânî min Recebi’l-mürecceb li sene seb‘a ve erba‘în ve elf.Şuhûdü’l-hâl: Mustafa b. Veli, Mehmed b. Ahmed, Cafer b. Abdullah, İsteryano 
v. Dimitri, Yani v. Yorgi, Dimitri v. İsteryano, Dimo [v.] Mestaki, Papa Todori [v.] 
Maslik.

200 [32a-2] Osman Bey b. Mehmed’in evini Yusuf b. Abdullah’a sattığı
Mahmiye-i Kostantıniyye’de Karagümrük kurbunda Tahtaminâre mahallesinde 
sâkin Osman Bey b. Mehmed mahfil-i kazâda râfi‘-i hâze’l-kitâb Yusuf b. Abdul-
lah muvâcehesinde bi tav‘ihî ikrâr ve i‘tirâf edip akd-i âtî sudûruna değin silk-i 
mülkümde münselik olup Havâss-ı Refî‘a kazâsı müzâfâtından Küçükçekmece 
kasabasında vâki‘ bir tarafdan Kara Mustafa Beşe b. Abdullah mülkü bir taraf-
dan Hüseyin b. Hasan ve bir tarafdan eskici Kurd b. Abdullah mülkü ve bir taraf-
dan tarîk-i âm ile mahdûd iki bâb tahtânî beyti ve ahırı ve zât-ı eşcâr-ı müsmire 
bahçeyi müştemil mülk menzilimi, mezbûr Yusuf ’a fıddî nakd-i râyic fi’l-vakt on 
beş bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘i i[le] bey‘ 
edip kabz-ı semen eylediğimden sonra mebî‘-i merkūmu mahallinde ahz ve kabza 
merkūm Yusuf ’u taslît eyledim ba‘de’l-yevm menzil-i merkūm Yusuf ’un mülk-i 
müşterâsı olmuşdur, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a ketb olundu.
Hurrire fî evâili Recebi’l-mürecceb li sene seb‘a ve erba‘în ve elf.
Şuhûdü’l-hâl: Ramazan b. İbrahim, Mehmed b. Abdullah, Mustafa b. Mehmed, 
Mehmed Çelebi b. Mehmed Bey, Ebûbekir b. İbrahim, Ali Dede, Mustafa b. Dur-
muş ve gayruhüm.

201 [32a-3] Muharrem Beşe b. Süleyman’ın evini Ahmed Bey’e sattığı
Sâbıkan vilâyet-i Rumeli’nde cezîre-i Mora’da kasaba-i Trapoliçe mahallâtından 
Şeyh mahallesi sâkinlerinden olup hâlâ mahmiye-i Kostantıniyye’de merhûm ve 
mağfûrun-leh Sultan Süleyman câmi‘-i şerîfi kurbunda Kâtib Şemseddin mahal-
lesinde sâkin olan Muharrem Beşe b. Süleyman nâm râcil meclis-i şer‘-i hatîr-i 
lâzımü’t-tevkīrde işbu hâmilü’l-kitâb Ahmed Bey b. İbrahim mahzarında ikrâr 
ve i‘tirâf edip kasaba-i mezbûrede Şeyh mahallesinde vâki‘ bir tarafdan Hasan 
Beşe mülkü ve bir tarafdan Emrullah Çelebi mülkü ve bir tarafdan Kakoyani nâm 
zimmî mülkü ve bir tarafdan tarîk-i âm ile mahdûd olup bu akdin sudûruna de-
ğin silk-i mülk-i sahîhimde münselik olan emlâkimden [32b] bir bâb fevkānî ve 
bir bâb tahtânî iki beyti ve bir kileri ve bir çatma anbarı ve zât-ı eşcâr-ı müsmire 
muhavvatayı müştemil mülk menzilimi, cümle tevâbi‘ ve levâhıkı ile mezbûr Ah-
med Bey’e fıddî nakd-i râyic fi’l-vakt üç bin akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ edip ol dahi vech-i muharrer üzre iştirâ ve 
kabûl eyledikden sonra mezbûr üç bin akçeyi mezbûr Ahmed Bey yedinden bi’t-
tamâm ve’l-kemâl ahz ve kabz edip mebî‘-i mezbûru mahallinde zabt ve tasarru-
fa mezbûr Ahmed Bey’i taslît eyledim ba‘de’l-yevm zikr olunan menzil-i mezbûr 
Ahmed Bey’in mülk-i müşterâsı olmuşdur, keyfe mâ yeşâ’ ve yahtâr mutasarrıf ol-
sun dedikde mukırr-ı mezbûr Muharrem Beşe’yi ikrâr-ı meşrûhunda el-mukarru 
lehü’l-merkūm Ahmed Bey vicâhen tasdîk ve şifâhen tahkīk etmeğin mâ vaka‘a 
bi’t-taleb ketb olundu.
Tahrîren fi’l-yevmi’s-sâlis min Recebi’l-ferd li sene seb‘a ve erba‘în ve elf.
Şuhûdü’l-hâl: Hüdâverdi Dede b. Hüseyin, Yahya Efendi b. Hüseyin Ağa, Meh-
med b. İbrahim, Eyüb Çelebi b. Hüdâverdi, Ahmed Çelebi b. Mahmud, Ahmed 
b. Receb.

202 [32b-1] Anastaş v. Yorgi’nin alacak davasının reddi
Vilâyet-i Rumeli’nde Yenişehir kazâsı müzâfâtından Kûhistan nâhiyesine tâbi‘ 
Büyük Kerasova nâm karye[de] mürd olup hâlâ mahmiye-i İstanbul’da Küçük 
Karaman’da bakkal olan Anastaş v. Yorgi nâm zimmî mahfil-i kazâda yine karye-i 
mezbûre sâkinlerinden Todori v. Minho nâm zimmîyi ihzâr ve mahzarında üze-
rine takrîr-i da‘vâ edip târih-i kitâbdan sekiz sene mukaddem bin otuz dokuz se-
nesinde karye-i mezbûre ahâlîsi üzerlerine edâsı lâzım gelen cizye ve ispençe ve 
bedel-i avârız ve sâir tekâlîf-i şâkkaları tahsîl edip cem‘a memûr olanlara edâya 
beni vekîl eylemişidi sene-i mezbûrede zikr olunan tekâlîfden mezbûr Todori 
zimmetine lâzım gelen üç bin beş yüz akçeyi ben malımdan cem‘a memûr olanlara 
edâ ve teslîm eyledim hâlâ meblağ-ı mezbûru taleb ederim suâl olunup alıverilmek 
matlûbumdur dedikde gıbbe’s-suâl mezbûr Todori cevâbında, sene-i mezbûrede 
zikr olunan tekâlîfden üzerime lâzım gelen meblağ-ı mezbûr üç bin beş yüz akçeyi 
sene-i mezbûrede mezbûr Anastaş’a bi’t-tamâm ve’l-kemâl edâ ve teslîm eyledim 
deyicek Anastaş münkir olmağla mezbûr Todori’nin cevâbına mutâbık beyyine 
taleb olundukda yine karye-i mezbûre sâkinlerinden Dimitri v. Yorgi ve Yorgi v. 
Virane nâm zimmîler li ecli’ş-şehâdet-i şer‘iyye edip fi’l-vâki‘ sene-i mezbûrede 
zikr olunan tekâlîfden mezbûr Todori zimmetine edâsı lâzım gelen üç bin beş yüz 
akçeyi sene-i mezbûrede bi’t-tamâm ve’l-kemâl mezbûr Anastaş’a edâ ve teslîm 
etmişidi biz bu husûsa şâhidleriz şehâdet dahi ederiz dediklerinde gıbbe ri‘âyeti 
şerâiti’l-kabûl şehâdetleri makbûle olmağın mezbûr Anastaş ol vechile men‘ birle 
mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Yakub b. Kurd, Mustafa b. Veli, Cafer b. Abdullah, Mahmud b. Ah-
med, Anastaş v. Yorgi, Nikola [v.] Todori, İsterno v. Ramanet, Panayot [v.] Todori 
ve gayruhüm.







203 [32b-2] Perebye bt. Manol’ün Fâtıma Hanım Vakfı’na borcu olduğu
Mahmiye-i Kostantıniyye mahallâtından Avcıbey mahallesinde sâkine Perebye 
bt. Manol nâm Nasrâniye meclis-i şer‘-i hatîr-i lâzımü’t-tevkīrde Fâtıma Hanım 
vakfı’na mütevellî olan işbu râfi‘ü’l-kitâb İbrahim Halîfe b. Abdullah mahzarında 
bi tav‘ihâ ikrâr ve i‘tirâf edip vakf-ı mezbûr malından zimmetimde asl-ı mâldan 
on beş riyâlî guruş ve seksen hurda akçe ve iki senenin ribhinden dahi beş yüz 
elli sekiz akçe hâlâ zimmetimde lâzımü’l-edâ ve vâcibü’l-kazâ deynimdir dedikde 
gıbbe’t-tasdîki’ş-şer‘î mâ vaka‘a ketb olundu.
Tahrîren fi’l-yevmi’r-râbi‘ min şehri Recebi’l-ferd li sene seb‘a ve erba‘în ve elf.
Şuhûdü’l-hâl: Sefer Halîfe b. Veli, Mustafa Beşe b. Mahmud, Mahmud b. Ahmed, 
Mustafa b. Veli, Yakub b. Kurd, Cafer b. Abdullah.

204 [33a-1] Tanaşi v. Yorgi’nin tarla ve değirmenini Hristo 
v. Torso’ya sattığı
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Vo-
nişte nâm karye sâkinlerinden Tanaşi v. Yorgi nâm zimmî mahfil-i kazâda işbu 
hâmilü’s-sifr Hristo v. Torso nâm zimmî muvâcehesinde bi’t-tav‘i’s-sâf ikrâr 
ve i‘tirâf edip karye-i mezbûre kurbunda Şarlıderesi demekle ma‘rûf nehir 
üzerinde dâyir Hristo nâm zimmînin değirmeni altında bir göz mülk harâba 
müşrif olan değirmenimi mezbûr Hristo’ya fıddî nakd-i râyic fi’l-vakt iki bin 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip 
ol dahi vech-i meşrûh üzre iştirâ ve kabûl eyledikden sonra yine zikr olunan 
değirmen kurbunda bir tarafdan Hristo değirmeni ve bir tarafdan dere ve bir 
tarafdan arz-ı hâliye ve bir tarafdan İstafori tarlası ile mahdûd tahmînen iki 
keyl tohum istî‘âb eder bir kıt‘a tarlamın dahi hakk-ı tasarrufunu sâhib-i arz 
ma‘rifetiyle mezbûr Hristo’ya altı yüz akçe mukābelesinde tefvîz edip ol dahi 
tefevvuz ve kabûl eyledikden sonra semen-i mezbûr iki bin akçe ile bedel-i 
tefvîz olan altı yüz akçe ki cem‘an iki bin altı yüz akçeyi mezbûr Hristo yedin-
den tamâmen alıp kabz edip mebî‘-i mezbûru mahallinde zabt ve tasarrufa 
mezbûr Hristo’yu taslît eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Tahrîren fi’l-yevmi’r-râbi‘ min Recebi’l-ferd târihi’l-mezbûr.
Şuhûdü’l-hâl: Yakub b. Kurd, Mustafa Beşe b. Mahmud, Mustafa b. Veli, Cafer 
b. Abdullah, Dimo v. Vasil, Panayot v. Mihal, Diyoko v. Mariko, İsteryano v. 
Angilaki.







205 [33a-2] Sultâne bt. Hamza’nın oturduğu vakıf evi tamir masrafını 
ödemesine karşılık damadı Turhan b. Ali’ye vermesi
Medîne-i Hazret-i Ebî Eyyûb el-Ensârî mahallâtından Otakçıbaşı mahallesi 
sâkinelerinden Sultâne bt. Hamza nâm hâtun meclis-i şer‘-i hatîr-i lâzımü’t-tevkīrde 
dâmâdı olan işbu râfi‘ü’l-kitâb Turhan b. Ali nâm kimesne mahzarında ikrâr ve 
takrîr-i kelâm edip mahalle-i mezbûrede vâki‘ bir tarafdan Mustafa Çelebi mülkü ve 
bir tarafdan Aydın Halîfe ve bir tarafdan İnâyetullah Hâtun mülkü ve bir tarafdan 
tarîk-i âm ile mahdûd mahalle-i mezbûre müezzinine vakf olup icâre-i mu‘accele ve 
müeccele ile tasarrufumda olan bir bâb tahtânî menzilin meremmâtına harc ve sarf 
eylediğim bin beş yüz akçeyi mezbûr Turhan Bey edâ etmek üzre menzil-i mezbûru 
merkūm Turhan’a fâriğa oldum dedikde mukırra-i mezbûre Sultâne’nin minvâl-i 
muharrer üzre cârî olan ikrârını el-mukarru lehü’l-merkūm Turhan vicâhen tasdîk 
ve şifâhen tahkīk edicek mâ vaka‘a gıbbe’t-taleb ketb olundu.
Tahrîren fi’l-yevmi’r-râbi‘ min şehri Recebi’l-ferd li sene seb‘a ve erba‘în ve elf.
Şuhûdü’l-hâl: Selim b. Ali, Mehmed b. Mustafa, Receb Efendi b. Abdi, Mahmud b. 
Ahmed, Mustafa Beşe b. Mahmud.

206 [33a-3, Arapça] Mehmed Çelebi b. Hüseyin Çelebi’nin evini istiğlâl 
yoluyla Şeyh Mahmud Efendi Vakfı’na sattığı
Medîne-i Hazret-i Ebî Eyyûb el-Ensârî mahallâtından Emir Buhârî mahallesinde 
sâkin olan Mehmed Çelebi b. Hüseyin Çelebi nâm kimesne meclis-i şer‘-i şerîfde 
hâzır olup âtiyyü’z-zikr menzilini medîne-i merkūmede vâki‘ merhûm Şeyh Mah-
mud Efendi vakfı’na mütevellî olan Şeyh Mehmed Efendi b. Pîrî’ye bey‘ ettiğini 
ikrâr ve i‘tirâf etti. Mütevellî-i mezbûr da vakf-ı mezbûr malıyla ve istiğlâl mak-
sadıyla, mezbûr Mehmed Çelebi’nin işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu mahalle-i 
merkūmede kâin bulunan bir tarafdan Mehmed b. Ramazan mülkü, diğer taraf-
dan mekābir-i müslimîn, öteki tarafdan tarîk-i âm ve diğer tarafdan da tarîk-i 
hâs ile mahdûd cemî‘-i menzilini cümle tevâbi‘ ve levâhıkı ve kâffe-i menâfi‘ ve 
merâfıkı ile râyicü’l-vakt yirmi bir bin akçe semen-i mu‘ayyen-i makbûzla iştirâ 
etti. Bâyi‘-i mezbûrun menzili kirâlamak istemesi üzerine mütevellî-i merkūm, 
ba‘de’t-tahliyye ve’t-tekābuz zeylde mezkûr ayın gurresinden üç sene tamâmına 
dokuz bin dört yüz elli akçe ücret ile menzil-i mezbûru kirâya verdi. Mütevellî-i 
mezbûr, vâki‘ ikrârı vicâhen ve şifâhen tasdîk etti. Sonra mukırr-ı mezbûrun ba-
bası Hüseyin Çelebi b. Abdi, Mehmed Çelebi b. Ramazan ve mukırr-ı merkūmun 
annesi Havva Hâtun bt. Muzaffer nâm kimesnelerin her biri, îcâb ve kabûlü hâvî 
kefâletle menzil-i mezbûrun derkine ve ücret-i merkūmeye kefîl oldu.
Cerâ zâlike ve hurrire fî evâili Cumâdelâhire sene seb‘a ve erba‘în ve elf.
Şuhûdü’l-hâl: Murtaza Halîfe b. Mehmed, İmâm Sinan Halîfe b. Mustafa, Meh-
med Çelebi b. Hasan, Ahmed Çelebi b. Şeyh Mehmed, Oruc Halîfe b. Kemal, Re-
ceb b. Kemaleddin, Bayram Halîfe b. Ebûbekir, Atâullah Çelebi b. Mustafa

207 [33b-1, Arapça] Sâliha Hatun bt. Şeyh Hızır Efendi’nin istiğlâl yoluyla 
evini Hüseyin Ağa Vakfı’na sattığı
Medîne-i Hazret-i Ebî Eyyûb el-Ensârî mahallâtından Baba Haydar mahallesinde 
sâkine olan Sâliha Hâtun bt. Şeyh Hızır Efendi nâm zevcesi kıbelinden âtiyyü’z-
zikr bey‘ ve istîcâr ikrârına vekâleti, mezbûreyi ma‘rifet-i şer‘iyye ile tanıyan Ah-
med Çelebi b. Mehmed ve Receb b. Abdullah’ın şehâdetleri ile sâbit olan Mesud 
Çavuş b. Abdullah nâm kimesne meclis-i şer‘-i şerîfde hâzır olup müvekkile-i 
mezbûresinin, âtiyyü’z-zikr menzilini, hâl-i hayâtında Galatasaray Ağası deyû bi-
linen merhûm Hüseyin Ağa vakfı’na mütevellî olan hâmil-i hâze’l-kitâb bevvâb-ı 
sultânî Hasan Ağa b. Abdullah’a bey‘ ettiğini ikrâr ve i‘tirâf etti. Mütevellî-i mezbûr 
da vakf-ı mezbûr malıyla ve istiğlâl maksadıyla, mezbûre Sâliha Hâtun’un işbu 
akdin kendilerinden sudûruna kadar sâhibi ve mâliki olduğu, elinde ve taht-ı ta-
sarrufunda bulundurduğu mahalle-i merkūmede kâin bulunan bir tarafdan Şeyh 
Mehmed Efendi mülkü, diğer tarafdan merhûm Ali Paşa vakfı, öteki tarafdan Ku-
yucubaşı mülkü ve diğer tarafdan da tarîk-i âm ile mahdûd cemî‘-i menzilini cüm-
le tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt, bir guruş yüz 
yirmi akçe hesâbı üzre yüz yirmi riyâlî guruş semen-i mu‘ayyen-i makbûzla iştirâ 
etti. Bâyi‘a-i mezbûrenin menzili kirâlamak istemesi üzerine mütevellî-i merkūm, 
ba‘de’t-tahliyye ve’t-tekābuz zeylde mezkûr ayın gurresinden üç sene tamâmına 
dört bin üç yüz akçe ücret ile menzil-i mezbûru kirâya verdi. Mütevellî-i mezbûr, 
vâki‘ ikrârı vicâhen ve şifâhen tasdîk etti. Sonra Ahmed Çelebi b. Mehmed ve 
mezbûr Mesud Çavuş’un her biri menzil-i mezbûrun derkine ve ücret-i mesfûreye 
îcâb ve kabûlü hâvî kefâletle kefîl oldu.
Cerâ zâlike ve hurrire fî evâili Cumâdelâhire sene seb‘a ve erba‘în ve elf.
Şuhûdü’l-hâl: Müderris Vanî Ehad? b. Müderris Abdurrahman Efendi, Mustafa 
Efendi b. (…), Mehmed b. Receb, Mehmed b. Ali, el-Hâc Mustafa, Receb Bey b. 
Abdullah, Ali b. Hasan

208 [33b-2] Mehmed Beşe b. Abdullah’ın bağ, ev, tarla ve eşyalarını 
Mustafa b. Hüseyin’e sattığı
Vilâyet-i Rumeli’nde Opar kazâsına tâbi‘ Düşe[h]ri nâm karye sâkinlerinden Meh-
med Beşe b. Abdullah nâm kimesne meclis-i şer‘-i hatîr-i lâzımü’t-tevkīrde işbu 
hâmilü’l-kitâb Mustafa b. Hüseyin nâm kimesne mahzarında bi’t-tav‘i’s-sâf ikrâr ve 
i‘tirâf edip karye-i mezbûrede vâki‘ bir tarafdan Mustafa Beşe b. Aydın mülkü ve bir 
tarafdan Göka v. Andriye ve bir tarafdan Petri v. Nikola mülkü ve bir tarafdan tarîk-i 
âm ile mahdûd iki bâb fevkānî beyti ve bir samanlık ve bir çatma anbarı ve karye-i 
mezbûrede vâki‘ lede’l-ahâlî ve’l-cîrân ma‘lûmü’l-hudûd üç kıt‘a mülk bağ ve bir 
kıt‘a mülk bostandan ve beynimizde ma‘lûm iki re’s bârgir ve iki re’s kara sığır öküzü 
ve iki re’s kara sığır ineği ve altmış re’s ganemden sülüs-i şâyi‘ini mezbûr Mustafa’ya 
fıddî nakd-i râyic fi’l-vakt sekiz bin akçeye bey‘-i bâtt-ı sahîh-i şer‘î ve safka-i vâhide 
ile bey‘ edip ol dahi vech-i meşrûh üzre iştirâ ve kabûl eyledikden sonra yine karye-i 
mezbûre sınırı dâhilinde vâki‘ lede’l-ahâlî ve’l-cîrân ma‘lûmü’l-hudûd on kıt‘a tarla-
larımın dahi sülüs-i şâyi‘inin hakk-ı tasarrufunu sâhib-i arz ma‘rifetiyle iki bin akçe 
mukābelesinde mezbûr Mustafa’ya tefvîz edip ol dahi vech-i meşrûh üzre tefevvuz 
ve kabûl eyledikden sonra semen-i mezbûr sekiz bin akçe ile bedel-i tefvîz olan iki 
bin akçe ki cem‘an on bin akçeyi mezbûr Mustafa yedinden tamâmen alıp kabz edip 
eşyâ-i merkūmeyi mahallinde zabt ve kabza ve tarlaları tasarrufa mezbûr Mustafa’yı 
taslît eyledim dedikde gıbbe’t-tasdîk mâ vaka‘a bi’t-taleb kayd olundu.
Tahrîren fi’l-yevmi’l-hâmis min Recebi’l-ferd li sene seb‘a ve erba‘în ve elf.
Şuhûdü’l-hâl: İbrahim Beşe b. Ahmed, Mustafa b. Aydın, Kasım b. Aydın, Hüseyin 
b. İbrahim, Mehmed b. Kasım, Ali b. Hamza.

209 [34a-1] Mehmed Beşe b. Abdullah’a Mustafa b. Hüseyin’in 
borcu olması
Vilâyet-i Rumeli’nde Opar kazâsına tâbi‘ Düşe[h]ri nâm karye sâkinlerinden Mus-
tafa b. Hüseyin nâm kimesne meclis-i şer‘-i hatîr-i lâzımü’t-tevkīrde işbu hâmilü’l-
kitâb Mehmed Beşe b. Abdullah mahzarında bi’t-tav‘ ikrâr ve i‘tirâf edip mezbûr 
Mehmed Beşe’ye beynimizde ma‘lûm menzil ve bağ ve bazı eşyâ bahâsından hâlâ 
zimmetimde on bin akçe lâzımü’l-edâ ve vâcibü’l-kazâ deynim vardır dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

210 [34a-2] Osman b. Kayser’in mirasının vârisleri arasında paylaşıldığı
Medîne-i Hazret-i Ebî Eyyûb el-Ensârî mahallâtından Şeyh Ahmed mahallesinde 
sâkin iken bundan akdem vefât eden merhûm Osman b. Kayser’in verâseti zevce-i 
metrûkesi ve vârisesi İsmihan bt. Abdullah ile sulbî sagīr oğulları Mehmed ve 
Hüseyin’e münhasıra olup kable’l-kısme mezbûr Mehmed dahi vefât edip verâseti 
vâlidesi mezbûre İsmihan ile li ebeveyn karındaşı merkūm Hüseyin’e münhasır olup 
kable’l-kısme merkūm Hüseyin dahi vefât edip kezâlik verâseti vâlidesi mezbûre 
İsmihan ile li ebeveyn ammileri İsmail ve Hasan’a münhasıra olduğu İsmail b. Ah-
med [ve] Ebûbekir b. Ahmed nâm kimesne şehâdetleri ile şer‘an müte‘ayyin ve mü-
tebeyyin oldukdan sonra merkūm İsmail kendi cânibinden asâleten ve karındaşı 
merkūm Hasan tarafından dahi şâhideyn-i mezbûreyn şehâdetleri ile vekâleti sâbite 
olmağın vekâleten mahfil-i kazâda işbu bâ‘isetü’l-kitâb mezbûre İsmihan mahza-
rında ikrâr ve i‘tirâf edip mûrisimiz müteveffâ-yı mezbûr Osman’dan bi hükmi’l-
münâsaha bana ve müvekkilim karındaşım mezbûr Hasan’a şer‘an intikāl eden beş 
yüz nakd-i râyic fi’l-vakt fıddî akçe hisse-i şer‘iyyemizi müteveffâ-yı mezbûrun 
muhallefâtına vâzı‘atü’l-yed olan mezbûre İsmihan yedinden bi’t-tamâm ve’l-kemâl 
ahz ve kabz eyledim müteveffâ-yı mezbûrun muhallefâtına müte‘allik mezbûre İs-
mihan ile benim ve karındaşım müvekkilim mezbûr Hasan’ın da‘vâ ve nizâ‘ımız 
kalmadı mûrisimiz mezbûr Osman’ın muhallefâtına müte‘allik da‘vâdan zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim ba‘de’l-yevm benden ve müvek-
kilim mezbûr Hasan’dan asâleten ve vekâleten husûs-ı mezbûra müte‘allik da‘vâ 
sudûr ederse lede’l-hükkâmi’l-kirâm mesmû‘a olmasın dedikde mukırr-ı mezbûr 
İsmail’in bi’l-asâle ve bi’l-vekâle cârî olan ikrârını mezbûre İsmihan vicâhen tasdîk 
etmeğin mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelâhire li sene seb‘a ve erba‘în ve elf.
Şuhûdü’l-hâl: El-Hâc Hızır b. Mahmud, Hüdâverdi (  ) er-Râcil, Arslan b. Türk, 
Mustafa b. Yakub, Mustafa b. Veli ve gayruhüm.

211 [34a-3] Ziro v. Todori’nin bağını Todori v. İsteryano’ya sattığı
Vilâyet-i Rumeli’nde Yenişehir kazâsı müzâfâtından Kûhistan nâhiyesine tâbi‘ 
Büyük Kerasova nâm karye sâkinlerinden Ziro v. Todori nâm zimmî meclis-i 
şer‘-i hatîr-i lâzımü’t-tevkīrde işbu hâmilü’s-sifr Todori v. İsteryano nâm zimmî 
muvâcehesinde bi’t-tav‘i’s-sâf ikrâr ve i‘tirâf edip karye-i mezbûre hudûdu 
dâhilinde vâki‘ bir tarafdan Mihal v. Malata bağı ve bir tarafdan Kirici v. Nikola 
bağı ve bir tarafdan Yorgi v. ( ) bağı ve bir tarafdan Dimitri bağı ile mahdûd ve 
mümtâz sekiz çapalık mülk bağımı mezbûr Todori’ye fıddî nakd-i râyic fi’l-vakt 
dokuz bin beş yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘i 
ile bey‘ edip ol dahi vech-i meşrûh üzre iştirâ ve kabûl eyledikden sonra semen-i 
mezbûr dokuz bin beş yüz akçeyi mezbûr Todori yedinden tamâmen alıp kabz 
edip mebî‘-i mezbûru mahallinde zabt ve tasarrufa mezbûr Todori’yi taslît eyle-
dim ba‘de’l-yevm zikr olunan bağ mezbûr Todori’nin mülk-i müşterâsı olmuşdur, 
keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Tahrîren fi’l-yevmi’l-hâmis min Recebi’l-ferd li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Cafer b. Abdullah, İsteryano 
[v.] Hristo, İstani [v.] Dimitri, Dimitri [v.] Atanaş, Yorgi [v.] İsteryano, Franko [v.] 
Dimo, Dimitri [v.] Nikola, Yorgi [v.] Nikola, Dimitri.

212 [34b-1] Fâtıma bt. Ferhad ile Ramazan b. Hacı Osman’ın boşandığı 
ve birbirlerinin zimmetini ibrâ ettiği
Mahmiye-i Kostantıniyye hısnı ebvâbından Eğrikapı hâricinde vâki‘ Takyecibaşı 
mahallesinde sâkine Fâtıma bt. Ferhad nâm hâtun mahfil-i kazâda zevc-i mutallı-
kı Ramazan b. el-Hâc Osman muvâcehesinde bi tav‘ihâ ikrâr ve i‘tirâf edip mezbûr 
Ramazan beni tatlîk etmeğin zimmetinde mütekarrir olan bin akçe mehr-i müec-
celimi ve beş yüz akçe nafaka-i iddetimi ve bir ön gümüşlü kuşağımı mezbûrun 
yedinden alıp kabz edip zevciyyete müte‘allik cemî‘ de‘âvî [ve] husûmâtdan zim-
metini ibrâ-i âmm-ı kātı‘ü’n-nizâ‘la ibrâ ve iskāt eyledim ba‘de’l-yevm zevciyyete 
müte‘allik benden bi’l-asâle veya bi’l-vekâle da‘vâ sudûr ederse lede’l-hükkâm-ı 
zevi’l-ihtirâm mesmû‘a ve makbûle olmasın dedikde mukırra-i merkūmenin 
ikrâr-ı meşrûhunu el-mukarru lehü’l-merkūm Ramazan vicâhen tasdîk ve şifâhen 
tahkīk edicek mâ vaka‘a ketb olundu.
Hurrire fî evâili Recebi’l-ferd li sene seb‘a ve erba‘în ve elf.
Şuhûdü’l-hâl: Receb Efendi b. (  ) el-İmâm, Mustafa b. Ramazan, Ali Çelebi el-
Kâtib, Yakub b. Kurd.

213 [34b-2] Hatice bt. Veli’nin Bîzebân Ali b. Ahmed’e olan 
borcunu ödemesi
Râfi‘-i hâze’l-kitâb Ali b. Ahmed nâm bî-zebân mahfil-i kazâda medîne-i 
Hazret-i Ebî Eyyûb el-Ensârî mahallâtından Baba Haydar mahallesinde sâkine 
Hatice bt. Veli nâm kimesne muvâcehesinde ta‘bîr-i makāmîye kāim olan 
işâret-i ma‘hûdesi ile üzerine takrîr-i da‘vâ edip bundan akdem mezbûre Hati-
ce Hâtun benden karz-ı hasen dört bin akçe alıp mukābelesinde bir tek cevher 
altın bilezik ve bir gerdan ta‘bîr olunur kafes inci rehin vaz‘ eylemişidi ba‘dehû 
düğüne giderim düğünde isti‘mâl edeyim deyû zikr olunan bilezik ve inciyi 
benden alıp meblağ-ı merkūm dört bin akçe zimmetinde kalmışdır suâl olunup 
meblağ-ı mezbûru alıverilmek matlûbumdur dedikde gıbbe’s-suâl mezbûre 
Hatice Hâtun cevâbında, fi’l-hakīka mezbûr bî-zebân Ali’den dört bin akçe 
istikrâz edip zikri sebk eden bilezik ve inciyi rehin vaz‘ eylemiş idim ba‘dehû 
mezbûr bî-zebân Ali’nin bir memlûke câriyesi firâr edip bir kimesnenin ye-
dinde bulundukda zikr olunan câriye müjdegânesine ve sâir da‘vâsına ve çavuş 
harcına mezbûr Ali’nin emri ile altı bin akçe istikrâz olunmak lâzım gelmekle, 
mezbûr Ali zikr olunan bilezik ve inciyi bana verip ben dahi bir kimesneye 
rehin vaz‘ edip merkūm Ali’ye kendi emri ile altı bin akçe alıverip câriyenin 
mesârifine sarf edip ba‘dehû mebâliğ-i mezbûr altı bin akçeyi sâhibine ben edâ 
eylemiş idim deyicek mezbûr bî-zebân Ali husûs-ı mezbûru bi’l-külliye münkir 
olup merkūme Hatice Hâtun cevâbını beyâna kādir olmayıp merkūm bî-zebân 
Ali’yi istihlâf etmeğin ol dahi mezbûre Hatice Hâtun’a husûs-ı mezbûr için altı 
bin akçe istikrâz etmeye emr etmediğine ve zikr olunan bileziği ve inciyi ol 
mukābelede ref ‘ etmediğine yemîn billâhi’l-aliyyi’l-azîm etmeğin mezbûre 
Hâtun’a zikr olunan dört bin akçeyi mezbûr bî-zebân Ali’ye edâya tenbîh olu-
nup mâ hüve’l-vâki‘ ketb olundu.
Hurrire fî evâili Recebi’l-ferd târihi’l-mezbûr.
Şuhûdü’l-hâl: Abdurrahman Efendi b. Abdullah, İbrahim Çelebi b. Musa, Meh-
med b. Hasan, Mahmud b. Ahmed, Mustafa b. Veli ve gayruhü[m.

214 [34b-3] Mehmed b. Abdullah’ın evine yaptığı kenifin, komşusu Hacı 
Mustafa b. Abdullah’ın su kuyusuna zarar verdiği
Medîne-i Hazret-i Ebî Eyyûb el-Ensârî mahallâtından Takyecibaşı mahallesin-
de sâkin el-Hâc Mustafa b. Abdullah mahfil-i kazâya gelip takrîr-i kelâm edip 
mahalle-i mezbûrede sâkin olduğum mülk menzilimde vâki‘ yedi kulaç bi’r-i 
mâya beş altı zirâ‘ karîb mahalde câr-ı mülâsıkım olan Mehmed b. Abdullah nâm 
kimesne kendi menzilinde hâlâ bir kenîf ihdâs etmekle benim menzilimde olan 
bi’r-i mâya sirâyet edip bi’r-i mâ isti‘mâlden kalmışdır savb-ı şer‘-i kavîmden üze-
rine varılıp keşf ve müşâhede olundukdan sonra zarar def ‘ olunmak matlûbumdur 
dedikde taraf-ı şer‘den mevlânâ Mustafa irsâl olunup ol dahi hâssa mi‘mârlardan 
üstâd el-Hâc Hasan b. Ömer ve zeyl-i kitâbda muharrerü’l-esâmî olan müslimîn 
ile menzil-i mezbûra varıp zikr olunan kenîfin bi’r-i mâya zararın müşâhede ey-
lediklerinde fi’l-hakīka mârrü’z-zikr bi’r-i mâ’ın umku yedi kulaç olup ve kenîfin 
bi’r-i mâya bu‘du altı zirâ‘ olup mahall-i mezbûrun [35a] arzı dahi duhûl olmağla 
zikr olunan kenîfin bi’r-i mezbûra sirâyeti ve zararı mukarrer olduğuna mi‘mâr-ı 
mezbûr ve sâir ahâlî-i vukūf ictimâ‘ ve ittifâk eylediklerinde mevlânâ-yı mezbûr 
zikr olunan kenîfi def ‘a mezbûr Mehmed’e tenbîh eylediğini mahallinde tahrîr, 
ba‘dehû meclis-i şer‘de alâ vukū‘ihî ihbâr ve takrîr etmeğin mâ hüve’l-vâki‘ ketb 
olundu.
Fî evâili Recebi’l-mürecceb li sene seb‘a ve erba‘în ve elf.
Şuhûdü’l-hâl: İshak Efendi b. Veli el-İmâm, Ahmed Çelebi b. Hasan, Hızır Çelebi 
b. Mustafa, Yakub b. Kurd ve gayruhüm.







215 [35a-1] Cafer Paşa Vakfı’nın önceki ve sonraki mütevellileri 
arasındaki vakıf hesabının görülmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ 
merhûm Cafer Paşa vakfı’na sâbıkan mütevellî olan Çene Mehmed Çelebi b. 
Mahmud nâm râcil mahfil-i kazâda evkāf-ı mezbûrede bi’l-fi‘l mütevellî olan 
bâ‘isü hâze’l-kitâb diğer Mehmed Beşe b. Hamza mahzarında ikrâr ve takrîr-i 
kelâm edip tevliyyet-i merkūmeden münfasıl olduğumda merkūm Mehmed Beşe 
evkāf-ı mezbûrun nâzırı ve mürtezikası ma‘rifetleri ile muhâsebemi gördüklerin-
de beynimizde münâza‘un-fîh olan on iki bin yedi yüz akçeden gayr-ı ba‘de külli 
hesâb cânib-i vakf-ı mezbûra edâsı lâzım zimmetimde otuz bin üç yüz kırk akçe 
zuhûr etmeğin meblağ-ı mezbûrun beş bin akçesini işbu hâzır bi’l-meclis oda-
başımız Mustafa Beşe b. Abdullah’dan havâle-i sahîha-i şer‘iyye ile müteveffâ-yı 
mezbûr Mehmed Beşe’ye havâle edip ol dahi zikr olunan havâleyi kabûl edip ve 
on bin akçe dahi medîne-i mezbûre mahallâtından Aşçıbaşı mahallesinde sâkin 
işbu hâzır bi’l-meclis olan Mustafa Halîfe b. Yusuf târih-i kitâbdan yüz seksen 
gün tamâmına değin edâ etmek üzre tarafeynden emr ve kabûlü hâviye kefâletle 
kefîl bi’l-mâl olup ve on bin üç yüz kırk akçesi mukābelesinde dahi yine medîne-i 
mezbûrede Takyecibaşı mahallesinde vâki‘ bir tarafı sulbiye kızımız Âişe Hâtun 
mülkü ve bir tarafı İbrahim Reis mülkü ve bir tarafı mekābir-i müslimîn ve taraf-ı 
râbi‘i tarîk-i âm ile mahdûd ve mümtâz olan mülk menzilimi derkine işbu hâzır 
bi’l-meclis olan dâmâdım Mustafa Bey b. Mehmed nâm cündî kefîl oldukdan son-
ra bey‘-i bi’l-vefâ ile bey‘ edip târih-i kitâbdan yine yüz seksen gün tamâmına 
değin meblağ-ı mezbûr on bin üç yüz kırk akçeyi cânib-i vakfa edâ etmez isem 
bey‘-i mezbûr bâtta münkalib olsun deyip mütevellî-i merkūm Mehmed Beşe 
dahi vech-i meşrûh üzre menzil-i mezbûru vakf için iştirâ ve kabûl eyleyip ve bâkī 
kalan altı bin akçe mukābelesinde dahi bir büyük beyaz dîvân kaliçesi mütevellî-i 
mezbûr Mehmed Beşe’ye rehin vaz‘ ve teslîm edip yine yüz seksen gün tamâmına 
değin edâya ta‘ahhüd eyledim dedikde mütevellî-i sâbık Çene Mehmed Çelebi’nin 
ber vech-i meşrûh cârî olan ikrâr ve takrîrini mütevellî-i merkūm Mehmed Beşe 
vicâhen ve şifâhen tasdîk ve tahkīk eyledikden sonra merkūm Mustafa Halîfe b. 
Yusuf meblağ-ı mezbûr on bin akçeye ve mersûm Mustafa b. Mehmed menzil-i 
mezbûrun derkine tarafeynden emr ve kabûlü hâviye kefâletle olduklarını her biri 
meclis-i şer‘de mukarrer ve mu‘terif olmağın mâ hüve’l-vâki‘ gıbbe’t-taleb ketb 
olundu.
Hurrire fî evâhiri Cumâdelâhire li sene seb‘a ve erba‘în ve elf.
Şuhûdü’l-hâl: Abdurrahman Çelebi b. Habib, Ali Çelebi b. Sefer, Süleyman Ağa b. 
Hüseyin, İsmail Efendi el-Müderris, eş-Şeyh Ramazan Efendi, Mehmed Efendi b. 
Murad, Seydi Çavuş b. Receb, Sefer Halîfe el-İmâm, Osman Beşe er-Râcil.







216 [35a-2] Sultana bt. Gavriye’ye kocasının ücreti karşılığında 
yeni bir ev yapması
Havâss-ı Aliyye müzâfâtından kasaba-i Silivri mahallâtından Manastır mahalle-
sinde sâkine sâhibetü’l-kitâb Sultana bt. Gavriye nâm Yahudiye mahfil-i kazâda 
zevci Kemel v. Agop muvâcehesinde üzerine takrîr-i da‘vâ edip zevcem mezbûre 
Kemel’e târih-i kitâbdan bir kaç sene mukaddem kasaba-i Çorlu’da vâki‘ lede’l-
ahâlî ve’l-cîrân ma‘lûmü’l-hudûd mülk menzilimi ve ka[sa]ba-i mezbûre kur-
bunda ma‘lûmü’l-hudûd bir kıt‘a mülk bağımı ve yüz miskāl bir çift altın bile-
zik ve on beş miskāl inci ve dört atlas zenne kaftan ve bir samur kürkü safka-i 
vâhide ile cem‘an altmış bin fıddî akçeye bâtten bey‘ ve teslîm edip ol dahi vech-i 
meşrûh üzre iştirâ ve kabûl eyledikden sonra semen-i mezbûr altmış bin akçe 
mukābelesinde kasaba-i mezbûr Silivri’de teceddüden bana bir menzil binâ edi-
vermek üzre müte‘ahhid olmuşdu hâlâ kasaba-i mezbûre Silivri’de mahalle-i 
mezbûrede vâki‘ bir tarafdan Dika nâm zimmî mülkü ve bir tarafdan Kologo 
nâm zimmî [35b] mülkü ve bir tarafı Kiryaki nâm zimmî mülkü ve bir tarafdan 
Yasef nâm Yahudi mülkü ile mahdûd iki bâb fevkānî beyti ve selâmlığı ve altında 
ahırı ve altında bir çardağı ve muhavvatayı müştemil menzil benim malım ile te-
ceddüd binâ edip altı ay mukaddem bana semen-i mezbûr mukābelesinde temlîk 
ve teslîm eylemiş iken hâlâ tasarrufuma mâni‘ olup âhara bey‘ etmek murâd eder 
suâl olunup ihkāk-ı hak olunmak matlûbumdur dedikde gıbbe’s-suâl mezbûr Ke-
mel, fi’l-hakīka zevcesi müdde‘iye-i mezbûra menzil-i mezbûru ve bağ ve eşyâ-i 
merkūmeyi semen-i mezbûr altmış bin akçeye iştirâ eyleyip meblağ-ı mezbûr 
zimmetinde olduğunu ikrâr edip teceddüd binâ eylediği menzil-i merkūm zevce-
si müdde‘iye-i mezbûre için binâ edip ve ba‘dehû ber vech-i meşrûh üzre temlîk 
ve teslîm eylediğini inkâr ile cevâb vermeğin müdde‘iye-i mezbûreden takrîrine 
mutâbıka beyyine taleb olundukda ityân-ı beyyineden âcize olup zevci mezbûr 
Kemel’i müceddeden binâ eylediği menzili, meblağ-ı mezbûr mukābelesinde 
kendiye altı ay mukaddem temlîk ve teslîm eylemediğine istihlâf etmeğin mezbûr 
Kemel’e vech-i merkūm üzre yemîn teklîf olundukda yemînden nükûl edip 
ba‘dehû menzil-i mezbûru minvâl-i merkūm üzre zevcesi mezbûre Sultana’ya 
meblağ-ı mezbûr altmış bin akçe mukābelesinde târih-i kitâbdan altı ay mukad-
dem def ‘ ve teslîm eylediğini bi tav‘ihî ikrâr etmeğin mâ hüve’l-vâki‘ gıbbe’t-taleb 
ketb olundu.
Tahrîren fi’l-yevmi’s-sâbi‘ min Recebi’l-mürecceb li sene seb‘a ve erba‘în ve elf.
Şuhûdü’l-hâl: Receb Efendi b. Abdi, İbrahim b. Osman, Abdullah Dede b. Abdul-
lah, Şaban Halîfe b. Mustafa el-Müezzin, Mahmud b. Ahmed, Hamana? v. Avra-
ham, Mosi v. Metşi ve gayruhüm.







217 [35b-1] Ali b. Abdullah’ın cenazesinin keşif ve muayenesi
Havâss-ı Refî‘a kazâsı müzâfâtından Terkos nâhiyesine tâbi‘ Çiftalan nâm karye 
ahâlîsinden Ömer b. Abdullah ve Mehmed b. Yakub ve Tayyib b. Hasan ve Meh-
med b. Abdi el-Hâc Hasan b. Abdullah ve Abdülfettâh Çelebi b. Mehmed nâm 
kimesneler meclis-i şer‘-i şerîfe gelip takrîr-i kelâm edip işbu târih-i kitâb şehrinin 
altıncı vâki‘ olan isneyn günü karye-i merkūme sükkânından Ali b. Abdullah nâm 
kimesne mahmiye-i İstanbul’dan araba ile karye-i merkūmeye gider iken merhûm 
ve mağfûrun-leh Sultan Süleyman Hân kemerleri kurbunda Elmalıdere demekle 
ma‘rû[f] olan hâlî ve mahûf mahalde, başında üç yerinde bıçak ile urulup ve bu-
run ve iki kulağını kat‘ olunmuş kābil-i nutk olmayıp cârihinden ta‘bîre kādir de-
ğildir helâk olmak ihtimâli vardır cânib-i şer‘den âdem irsâl olunup cerâhati keşf 
ve tahrîr olunmak matlûbumdur dediklerinde savb-ı şer‘-i kavîmden mevlânâ 
Receb Efendi irsâl olunup ol dahi karye-i merkūme subaşısı olan Mehmed Ağa 
ve zeyl-i kitâbda mastûrü’l-esâmî olan müslimîn ile karye-i merkūmeye vardık-
larında mecrûh-ı mezbûr Ali cerâhat-i merkūmeden fevt olmuş bulunup meyyi-
tini keşf eylediklerinde minvâl-i meşrûh üzre başında üç yerinde bıçak cerâhati 
olup ve burnu ve iki kulakları maktû‘ bulunup Pinhor nâm karyeden Süleyman b. 
Mahmud ve Veli b. Durmuş ve Hasan b. Abdullah ve Ali b. Hasan nâm kimesneler 
mezbûr Ali’yi zikr olunan Elmalıdere’de yevm-i merkūmda vech-i meşrûh üzre 
mecrûh görüp nutka kādir olmamağla cârihinden ihbâr edemedi dediklerini ve 
mezbûr Ali’nin vârisesinden sulbî sagīr oğlunun vâlidesi Sâliha bt. Abdullah nâm 
hâtun karye-i merkūme ahâlîsinden bir ferd ile da‘vâm ve talebim yokdur dedik-
lerini mahallinde keşf ve tahrîr edip ba‘dehû gelip meclis-i şer‘de vukū‘u üzre ihbâr 
ve takrîr etmeğin mâ hüve’l-vâki‘ ketb olundu.
Tahrîren fî evâili Recebi’l-ferd li sene seb‘a ve erba‘în ve elf.
Şuhûdü’l-hâl: Mehmed b. Ahmed, Mustafa b. Mehmed er-Râcil, Ali b. Hamza, Ya-
kub b. Bayram, Ömer b. Abdullah, Sâlih b. Hüseyin ve gayruhüm.

218 [35b-2] Ali ve Süleyman’ın tarlalarını Andriye v. Mihal’e satmaları
Vilâyet-i Rumeli’nde İstarova kazâsına tâbi‘ Büyük Hacme nâm karye sâkinlerinden 
Ali b. Süleyman kendi tarafından asâleten ve li ebeveyn karındaşı Abdi tarafından 
tefvîz-i âti’z-zikri ikrâra vekîl olup vekâleti Yakub b. Mustafa ve Hüseyin b. Abdul-
lah şehâdetleri ile şer‘an sâbite oldukdan sonra vekâleten mahfil-i kazâda [36a] 
işbu hâmilü’s-sifr Andriye v. Mihal nâm zimmî muvâcehesinde ikrâr ve i‘tirâf 
edip karye-i mezbûre hudûdu dâhilinde vâki‘ bir tarafdan Ali b. Kurd mülkü ve 
bir tarafdan Peto v. Yuvan ve bir tarafdan tarîk-i âm ve bir tarafdan arz-ı hâliye 
ile mahdûd ve tahmînen on keyl tohum istî‘âb eder ale’l-iştirâki’s-seviy taht-ı 
tasarrufumuzda olan bir kıt‘a tarlanın hakk-ı tasarrufunu, sâhib-i arz ma‘rifeti 
ile mezbûr Andriye’ye târih-i kitâbdan yedi ay mukaddem iki bin dört yüz akçe 
mukābelesinde tefvîz edip ol dahi tefevvuz ve kabûl eyledikden sonra mukābele-i 
tefvîzde mezbûr Andriye yedinden meblağ-ı mezbûr iki bin dört yüz akçeyi ahz 
ve kabz edip zikr olunan tarlayı mahallinde zabt ve tasarrufa mezbûr Andriye’yi 
taslît eylemiş idik zikri sebk eden tarla mezbûr Andriye’nin dâhil-i tahtı tasarru-
fu olmuşdur dedikde mukırr-ı mezbûr Ali’nin minvâl-i muharrer üzre bi’l-asâle 
ve bi’l-vekâle cârî olan ikrârı el-mukarru lehü’l-merkūm Andriye bi’l-muvâcehe 
tasdîk etmeğin mâ vaka‘a ketb olundu.
Fi’l-yevmi’s-sâbi‘ min Recebi’l-mürecceb li sene seb‘a ve erba‘în ve elf.
Şuhûdü’l-hâl: Süleyman b. Hüseyin, Hasan b. Çavuş, Mehmed b. Hüseyin, Hüse-
yin b. Abdullah, Yakub b. Kurd.

219 [36a-1] Yusuf Çelebi’nin vârisleri arasındaki anlaşmazlıkta 
süre verilmesi
Mahmiye-i Kostantıniyye mahallâtından Cezerî Kasım Paşa mahallesinde sâkin 
iken bundan akdem vefât [eden] merhûm Yusuf Çelebi b. ( ) nâm müteveffânın 
verâseti sulbiye kebîre kızları Hatice ve Râbia nâm hâtunlara münhasıra oldu-
ğu şer‘an mütebeyyin oldukdan sonra medîne-i Hazret-i Ebî Eyyûb el-Ensârî 
mahallâtından Hamza Bey mahallesinde sâkine olan mezbûre Hatice Hâtun 
tarafından husûs-ı âti’z-zikre vekîl olup hasm-ı câhid mahzarında mezbûreyi 
ma‘rifet-i şer‘iyye ile ârifân olan İbrahim Çelebi b. Abdullah ve Mustafa b. Abdul-
lah şehâdetleri ile şer‘an vekâleti sâbite olan zevci Hasan Efendi b. İbrahim el-Hatîb 
mahfil-i kazâda müteveffâ-yı mezbûrun muhallefâtına vâzı‘atü’l-yed olan mezbûre 
Râbia Hâtun tarafından dahi merkūm Hasan Efendi ile husûmete ve redd-i cevâba 
vekîl olup kezâlik merkūmeyi ma‘rifet-i şer‘iyye ile ârifân olan Sâlih Bey b. Mah-
mud ve Nasuh Halîfe b. Hızır şehâdetleri ile şer‘an vekâleti sâbite olan Ali Bey 
b. Mehmed mahzarında bi’l-vekâle üzerine takrîr-i da‘vâ edip mezbûre Râbia 
Hâtun müteveffâ-yı mezbûrun muhallefâtından beynimizde ma‘lûm ba‘zı eşyâsını 
müvekkile-i mezbûre Hatice Hâtun’dan ihfâ eylemiş hâlâ ihfâ eylediği eşyâdan 
müvekkileme âid olan hisse-i şer‘iyyesini da‘vâ ve taleb ederim suâl olunsun de-
dikde gıbbe’s-suâl vekîl-i mezbûr Ali Bey cevâbında, müvekkiletân-ı mezbûretân 
Hatice Hâtun ve Râbia Hâtun müteveffâ-yı mezbûrun terekesini mâbeynlerinde 
ba‘zısın füruht edip semenin taksîm ve ba‘zısına dahi bahâ takdîr edip bahâsı ile 
taksîm eylediklerinden sonra mâbeynlerinde min ba‘d nizâ‘ ve husûmet olmamak 
üzerine vekîl-i mezbûr Hasan Efendi’ye müvekkilesi ma‘rifetiyle bin nakd-i râyic 
fi’l-vakt akçe dahi verip mezbûr Hasan Efendi vekâleten müvekkilem mezbûre 
Râbia Hâtun’un zimmetini ibrâ eylemiş idi deyicek gıbbe’l-istintâk vekîl-i mezbûr 
Hasan Efendi zikr olunan da‘vâdan bin akçeyi taksîm olunan eşyâdan gayrı bir gü-
ğüm ve bir yorgan merkūme Râbia Hâtun yedinde kalmağın müvekkileme isâbet 
eden hissesi mukābelesinde ahz eyledim deyip vech-i muharrer üzre olan sulh 
ve ibrâyı inkâr ile cevâb vermeğin vekîl-i merkūm Ali Bey’den takrîrine mutâbık 
beyyine taleb olundukda ityân-ı beyyineden âciz olup mezbûr Hasan Efendi’yi 
istihlâf etmeğin ol dahi alâ vefki’l-mes’ûl yemîn billâhi’l-aliyyi’l-azîm eyledikden 
sonra mezbûr Hasan Efendi’nin vekâleten da‘vâ eylediği eşyâ vekîl-i merkūm Ali 
Bey’den suâl olundukda müvekkilem mezbûre Râbia Hâtun’dan istifsâr edeyim 
deyû cevâb vermeğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min şehri Recebi’l-mürecceb li sene seb‘a ve erba‘în ve elf.
Şuhûdü’l-hâl: Şeyhzâde Mehmed Efendi, Sefer Efendi el-İmâm, Mustafa Çavuş, 
Ahmed Bey b. ( ), Mehmed Beşe er-Râcil, Mahmud b. Ahmed, Mehmed b. Abdul-
lah, Mustafa Beşe çukadâr ve gayruhû.

220 [36b-1] Saime bt. Ali Çavuş’un evini torunu Emine Hatun’a 
hibe etmesi
Medîne-i Hazret-i Ebî Eyyûb el-Ensârî mahallâtından Ali Paşa-yı Cedîd ma-
hallesinde sâkine Sâime bt. Poşpoşî Ali Çavuş nâm hâtun tarafından husûs-ı 
âti’z-zikri ikrâra vekîl olup hasm-ı câhid mahzarında mezbûre Sâime Hâtun’u 
ma‘rifet-i şer‘iyye ile ârifeyn olan Mehmed b. Murtaza ve Abdülkerim b. Sarı 
Ahmed şehâdetleri ile şer‘an vekâleti sâbite olan Mustafa Halîfe b. Mehmed el-
Mu‘allim mahfil-i kazâda işbu bâ‘isü’l-kitâb mezbûre Sâime Hâtun’un sadrî oğlu 
olup bundan akdem müteveffâ olan Hasan Çavuş’un sulbiye kızı Emine Hâtun 
tarafından ikrâr-ı âti’z-zikri tasdîka vekîl olup ber nehc-i şer‘î üzre vekâleti sâbite 
olan zevci Ahmed Çelebi b. Abdülkerim mahzarında bi’l-vekâle ikrâr-ı tâm ve 
takrîr-i kelâm edip müvekkilem mezbûre Sâime Hâtun mahalle-i merkūmede 
vâki‘ bir tarafı Osman Ağa mülkü ve bir tarafı hemşîresi Rahime Hâtun ve bir 
tarafı merhûm Ali Paşa bostanı ve bir tarafı tarîk-i âm ile mahdûd fevkānî bir 
odayı ve tahtânî üç odaları ve ahırı ve kenîfi ve müşterek bi’r-i mâyı ve hadîkayı 
müştemil olan mülk menzilini, mezbûre Emine’ye şerâit-i sıhhati câmi‘a mevâni‘-i 
rücû‘dan âriye hibe-i sahîha-i şer‘iyye ile hibe ve temlîk ve teslîm eyleyip mezbûre 
Emine dahi meclis-i hibede ittihâb ve kabûl ve kabz ve tesellüm eyledi min ba‘d 
mülk-i mevhûbudur keyfe mâ yeşâ’ ve tahtâr mutasarrıfa olsun dedikde mukırr-ı 
merkūm Mustafa Halîfe’nin minvâl-i muharrer üzre bi’l-vekâle cârî olan ikrâr ve 
takrîrini vekîl-i âhar Ahmed Çelebi vicâhen tasdîk ve şifâhen tahkīk etmeğin mâ 
hüve’l-vâki‘ gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Veli Efendi b. Abdullah, Receb Efendi b. Abdi, Mustafa Çelebi b. Ali, 
Abdi Beşe b. Ali, Mustafa Çelebi b. Veli, Mustafa b. Mahmud, Mustafa b. Mehmed.

221 [36b-2] Yani v. Nartor’un bağını Anaz’a sattığı
Vilâyet-i Anadolu’da Eğin kazâsına tâbi‘ Gemirgob nâm karyeden Yani v. Nar-
tor nâm Ermeni mahfil-i kazâda râfi‘-i hâze’l-kitâb Anaz v. Mirhan nâm Ermeni 
muvâcehesinde bi tav‘ihî ikrâr ve i‘tirâf edip işbu akdin sudûruna değin silk-i mül-
kümde olup kazâ-i mezbûre tevâbi‘inden Karşula nâm karye hudûdu dâhilinde 
vâki‘ bir tarafdan Avanos v. Tolni mülkü ve bir tarafdan su taraf-ı râbi‘i arz-ı hâliye 
ve bir tarafdan Narin nâm Ermeni mülkü ile mahdûd olup Kündün harkı demekle 
ma‘rûf su harkından her on günde bir gün sabahdan vakt-i zuhra değin hakk-ı 
şirbi olan tahmînen bin kütüklü bir kıt‘a mülk bağımı yanında bir mikdâr arz-ı 
hâliyesi ile mezbûr Anaz’a iki yüz on riyâlî guruşa bey‘-i bâtt-ı sahîh-i şer‘î ile bey‘ 
edip ol dahi minvâl-i muharrer üzre iştirâ ve kabûl eyledikden sonra zikr olunan 
iki yüz on riyâlî guruşu bi tamâmihî yedinden ahz ve kabz edip zikr olunan bağı 
mahallinde ahz ve kabza mezbûr Anaz’ı taslît eyledim ba‘de’l-yevm sâlifü’z-zikr 
bağ mezbûr Anaz’ın mülk-i müşterâsı olmuşdur, keyfe mâ yeşâ’ ve yahtâr muta-
sarrıf olsun dedikde gıbbe’t-tasdîki’ş-şer‘î mâ hüve’l-vâki‘ ketb olundu.
Hurrire fî evâili Recebi’l-ferd li sene seb‘a ve erba‘în ve elf.
Şuhûdü’l-hâl: Mustafa Çelebi b. Abdullah, Osman Beşe b. Abdullah, Mustafa b. 
Veli, Mahmud b. Ahmed, Arzuman v. Murat, Avanos v. Tornaz, Honi v. Mihrican, 
Honi v. Serkis.

222 [36b-3] Kaptanlık yapmasına izin verilen Natali v. Ocar’a Mehmed 
Bey b. Ali Paşa’nın kefil olduğu
Mahmiye-i Galata müzâfâtından Kasım Paşa mahallâtından Tahtakadı mahal-
lesinde sâkin Tersâne-i âmire kapudânlarından kıdvetü’l-emâsil ve’l-akrân Ali 
Kapudân b. Abdülmennân mahfil-i kazâda işbu hâzır bi’l-meclis orta boylu açık 
kaşlı koyun elâ gözlü kızıl benizli ensesinin sol yanında eser-i cerâhati olup rık-
kını mu‘terif olan Franciyyü’l-asl Natali v. Ocar nâm abd-i memlûkün mevlâsı 
hâmil-i hâze’l-kitâb kıdvetü’l-ümerâ’i’l-kirâm Mehmed Bey b. el-merhûm Ali 
Paşa tarafından ikrâr-ı âti’z-zikri tasdîka vekîl olup hasm-ı câhid mahzarında 
nehc-i şer‘î üzre [37a] vekâleti sâbite olan umdetü’l-a‘yân diğer Ali Kapudân b. 
Murad mahzarında ikrâr ve i‘tirâf edip müvekkil-i müşârün-ileyh Mehmed Bey 
merkūm Natali’yi Kapudân ıtlâk edip kâr ve kisb etmek için izin vermekle, ben 
dahi mezbûr Natali’nin nefsine kefîl olup firâr ederse kıymeti olan yüz elli kıt‘a 
riyâlî guruşu zâmin olmak üzre müte‘ahhid oldum dedikde mukırr-ı mezbûr Ali 
Kapudân’ın ber vech-i meşrûh cârî ve sâdır olan ikrâr ve i‘tirâfını vekîl-i mezbûr 
Ali Kapudân vicâhen tasdîk ve şifâhen tahkīk etmeğin mâ hüve’l-vâki‘ gıbbe’t-
taleb ketb olundu.
Tahrîren fi’l-yevmi’t-tâsi‘ min şehri Recebi’l-mürecceb li sene seb‘a ve erba‘în ve 
elf.
Şuhûdü’l-hâl: Hasan Efendi b. İbrahim el-Hatîb, Mustafa Çelebi b. Hasan, Rıdvan 
b. Abdullah, Mustafa b. ( ) çukadâr ve gayruhüm.

223 [37a-1] Ahmed Ağa’nın Abdurrahman Efendi b. Abdullah ile 
Mahmud Efendi b. Mehmed’den borç aldığı
Medîne-i Ebî Eyyûb el-Ensârî’de vâki‘ merhûm Hamza Mescid-i şerîfinde imâm 
olan işbu bâ‘isü’l-kitâb Abdurrahman Efendi b. Abdullah mahfil-i kazâda Mah-
mud Efendi b. Mehmed mahzarında üzerine takrîr-i da‘vâ edip dergâh-ı âlî ka-
pıcıbaşılarından Ahmed Ağa nâm kimesne târih-i kitâbdan üç sene mukaddem 
bizden otuz altı bin iki yüz nakd-i râyic fi’l-vakt fıddî akçe istikrâz edip biz dahi 
meblağ-ı merkūmu ale’s-seviyye kendi malımızdan ikrâz ve teslîm eylemişdik 
hâlâ mezbûr Mahmud Efendi meblağ-ı mezbûrun yirmi yedi bin akçesini mûmâ-
ileyh Ahmed Ağa’dan ahz ve kabz eylemiş vâki‘ hâl suâl olunup takrîri tahrîr olun-
mak matlûbumdur dedikde gıbbe’s-suâl mezbûr Mahmud Efendi müşârün-ileyh 
Ahmed Ağa’ya vech-i meşrûh üzre müdde‘î-i merkūm Abdurrahman Efendi ile 
kendi mâllarından ale’s-seviyye otuzar altı bin iki yüz akçe ikrâz ve teslîm eyledik-
lerini ve meblağ-ı mezbûrun yirmi yedi bin akçesini ahz ve kabz eylediğini bi’t-
tav‘i’s-sâf ikrâr ve i‘tirâf eylemeğin vâki‘ hâl hıfzan li’l-makāl bi’t-taleb ketb olundu.
Fi’l-yevmi’l-hâmis min Recebi’l-mürecceb li sene seb‘a ve erba‘în ve elf.
Şuhûdü’l-hâl: Abdülkādir Çelebi b. Mehmed, Mehmed b. Abdullah, Baba Cafer b. 
Abd[ullah], Veli b. Mehmed.

224 [37a-2] Ali Reis b. Receb’in Abdülbâki Çelebi’ye borcu kalmadığı
Medîne-i Hazret-i Ebî Eyyûb el-Ensârî mahallâtından Çavuş Kasım mahallesinde 
sâkin Abdülbâkī Çelebi b. (  ) el-Hammâmî mahfil-i kazâda işbu hâmilü’l-kitâb 
Ali Reis b. Receb mahzarında üzerine takrîr-i da‘vâ edip mezbûr Ali Reis’e târih-i 
kitâbdan bir sene mukaddem mudârebe tarîkiyle on altı bin akçe verip meblağ-ı 
mezbûrdan ba‘de külli hesâb zimmetinde bâkī bin akçe hakkım kalmış idi, suâl 
olunup meblağ-ı mezbûr alıverilmek matlûbumdur dedikde gıbbe’s-suâl mezbûr 
Ali Reis cevâbında fi’l-vâki‘ mudârebe tarîkiyle on altı bin akçe ahz ve kabz edip 
meblağ-ı mezbûrun mukaddemâ on beş bin akçesin bir def ‘a mezbûr Abdülbâkī 







Çelebi’ye edâ edip ba‘dehû on beş gün mukaddem bir def ‘a kendi nemâsıyla beş bin 
akçe dahi Yemiş iskelesi’nde verip cem‘an yirmi bin akçe verip fesh-i akd eylediği-
mizde mâ‘adâdan zimmetini ibrâ ve iskāt eylemiş idi deyicek mezbûr Abdülbâkī 
Çelebi vech-i meşrûh üzre ibrâyı münkir olmağla mudârib-i mezbûr Ali Reis’den 
cevâbına mutâbık beyyine taleb olundukda udûl-i müslimînden Osman b. Meh-
med ve el-Hâc Ali b. Abdülkerim nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında, fi’l-vâki‘ mezbûr Ali Reis târih-i kitâbdan 
on beş gün mukaddem Yemiş iskelesi’nde bizim huzûrumuzda mezbûr Abdülbâkī 
Çelebi’ye mukaddemâ verdiği on beş bin akçeden mâ‘adâ beş bin akçe dahi verip 
nemâsıyla cem‘an yirmi bin akçe olmak üzre mezbûr Abdülbâkī Çelebi mezbûr 
Ali Reis’in mâ‘adâdan zimmetini ibrâ eylemişidi bu husûsa şâhidleriz şehâdet dahi 
ederiz dediklerinde gıbbe ri‘âyeti şerâiti’l-kabûl şehâdetleri makbûle olmağın 
mûcebiyle hükm birle mâ vaka‘a ketb olundu.
Fi’l-yevmi’s-sâbi‘ min Recebi’l-ferd li sene seb‘a ve erba‘în ve elf.
Şuhûdü’l-hâl: Mustafa b. Mahmud, Mahmud b. Ahmed, Mustafa b. Veli, Cafer b. 
Abdullah, Receb Efendi ve gayruhüm.

225 [37b-1] Hasan b. Mustafa’nın Mustafa b. Mehmed’e borcu 
olduğunu kabul ettiği
Râfi‘-i hâze’l-kitâb Mustafa b. Mehmed nâm kimesne mahfil-i kazâda Hasan b. 
Mustafa nâm bostancı muvâcehesinde takrîr-i da‘vâ edip bundan akdem mezbûr 
Hasan benden bin beş yüz nakid fıddî akçe istikrâz ve kabz eylemişidi el-hâletü 
hâzihî taleb eylediğimde vermede ta‘allül eder suâl olunup meblağ-ı merkūm alı-
verilmek matlûbumdur dedikde gıbbe’s-suâl mezbûr Hasan cevâbında, fi’l-hakīka 
mezbûr Mustafa’dan bin beş yüz akçe istikrâz ve kabz edip zimmetimde vâcibü’l-
edâ ve lâzımü’l-kazâ deynimdir deyû ikrâr ve i‘tirâf edicek edâya tenbîh birle mâ 
hüve’l-vâki‘ ketb olundu.
Târihuhü’l-mezbûr.
Şuhûdü’l-hâl: Hüseyin b. İsa, İsa b. (  ) el-Hammâmî, Osman b. Abdullah, Mah-
mud b. Ahmed, Mustafa b. Veli.

226 [37b-2] İsmi bt. Abdullah’ın Âlime bt. Şeyh Sinan’dan ödünç aldığı 
eşya konusunda anlaşmaya varması
Medîne-i Hazret-i Ebî Eyyûb el-Ensârî mahallâtından Câmi‘-i Kebîr mahallesin-
de sâkine Âlime bt. Şeyh Sinan nâm hâtun mahfil-i kazâda medîne-i mezbûre 
mahallâtından Otakçılar mahallesinde sâkine işbu bâ‘isetü’l-kitâb Esmâ bt. 
Abdullah tarafından ikrâr-ı âti’z-zikri tasdîka hasm-ı câhid mahzarında nehc-i 
şer‘î üzre vekâleti sâbite olan Abdi Çelebi b. Mustafa mahzarında ikrâr-ı tâm ve 
takrîr-i kelâm edip mezbûre Esmâ târih-i kitâbdan beş ay mukaddem binkıymetli bir cedîd dârâyî mâî zenne kaftan ve dört yüz elli akçe kıymetli üç ayaklı 
incili bir çift altın küpe ve yüz akçe kıymetli bir münakkaş duvar makraması ve 
yine dört yüz akçe kıymetli bir mâî tâbî kaftan benden isti‘âre ve ahz ve kabz edip 
ziyâde meks etmeğin te‘addîsi sebebi ile yedinde helâk olmağla da‘vâ ve taleb eyle-
diğimde inkâr etmeğin ben dahi isbât sadedinde iken aramıza muslihûn tavassut 
edip husûs-ı mezbûrdan beni yedi yüz elli nakd-i râyic fi’l-vakt fıddî akçe üzerine 
inşâ-i akd-i sulh eylediklerinde ben dahi sulh-i mezbûru kabûl ve bedel-i sulh 
olan meblağ-ı merkūm yedi yüz elli akçeyi yedinden bi’t-tamâm ve’l-kemâl ahz ve 
kabz eyleyip eşyâ-i mezbûreye müte‘allik da‘vâdan mezbûre Esmâ’nın zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim ba‘de’l-yevm eşyâ-i mezkûreye 
müte‘allik mezbûre Esmâ üzerine benden bi’l-asâle ve bi’l-vekâle da‘vâ sâdıra 
olursa lede’l-hükkâmi’l-kirâm mesmû‘a ve makbûle olmaya dedikde mukırra-i 
mezbûrenin ber vech-i meşrûh cârî ve sâdır olan ikrâr ve takrîrini vekîl-i mezbûr 
Abdi Çelebi vicâhen tasdîk ve şifâhen tahkīk etmeğin mâ vaka‘a bi’t-taleb ketb 
olundu.
Fî evâhiri Cumâdelâhire li sene seb‘a ve erba‘în ve elf.
Şuhûdü’l-hâl: Zülfikār b. Abdullah, Mehmed b. Rıdvan, Ali b. Mustafa, Cafer b. 
Abdullah, Mustafa b. Veli.

227 [37b-3] Mustafa b. Mehmed’in vakıf eve yaptığı masrafın keşfi
Mahmiye-i Kostantıniyye hısnı ebvâbından Yenikapı hâricinde vâki‘ Merkez Efen-
di mahallesinde sâkin Mustafa b. Mehmed nâm kimesne mahfil-i kazâya gelip 
takrîr-i kelâm ve ta‘bîr ani’l-merâm edip mahalle-i mezbûrede vâki‘ iki tarafdan 
merhûm Merkez Efendi vakfı ve bir tarafdan Mustafa nâm kimesne mülkü ve 
taraf-ı râbi‘den tarîk-i âm ile mahdûd iki bâb tahtânî beyti ve bir sofayı ve zât-ı 
eşcâr-ı müsmire ve gayr-ı müsmire bahçeyi müştemil olup merhûme Mihriban 
nâm sâhibetü’l-hayr vakf ve hâsıl olan gallesini merhûm-ı mezbûr Merkez Efendi 
câmi‘-i şerîfinin şem‘ine ve îkād eder kayyımına şart eylediği menzil harâba müşrif 
olmağla mütevellîsi olan Mustafa Efendi nâm kimesne menzil-i mezbûru kendi 
malımdan ta‘mîr edip harc ve sarf eylediğim meblağ icâre-i mu‘acceleye mahsûb 
olup ve senede yüz yirmi akçe icâre-i müeccele dahi vermek üzre bana îcâr edip 
yedime vech-i meşrûh üzre temessük vermeğin ben dahi ta‘mîre muhtâc mevzi‘i 
ta‘mîr ve termîm eyledim ve taraf-ı şer‘den üzerine varılıp eylediğim ta‘mîr keşf 
ve müşâhede ve mesâha ve takvîm olunmak matlûbumdur dedikde savb-ı şer‘-i kavîmden mevlânâ Mustafa Efendi irsâl olunup ol dahi hâssa mi‘mârlarından üstâd 
Ahmed b. Abdullah ve zeyl-i kitâbda muharrerü’l-esâmî olan müslimîn ile menzil-i 
mezbûrun üzerine varıp keşf ve müşâhede eylediklerinde menzil-i mezbûrun me-
remmet olunan iki bâb tahtânî odasının sakfı ve içinin kireci sıvası ve önünde sofa-
sı ve sakfı tahta havlusu ve kenîfi ve sokak kapısı ve sâir meremmât-ı lâzımesi için 
ba‘de’l-mesâha ve’t-takvîm cem‘an beş bin beş yüz kırk dört akçe tahmîn ve takdîr 
olunup meremmât-ı merkūmenin meblağ-ı mezbûra tahammülü vardır, noksân 
ile ta‘mîr mümkün değildir deyû mi‘mâr-ı mezbûr ve sâir ahâlî-i vukūf icmâ‘ ve 
ittifâk ettiklerini mevlânâ-yı mezbûr mahallinde ketb ve tahrîr ba‘dehû meclis-i 
şer‘de alâ vukū‘ihî ihbâr ve takrîr etmeğin mâ vaka‘a ketb olundu.
Hurrire fî evâhiri Cumâdelâhire li sene seb‘a ve erba‘în ve elf.
Şuhûdü’l-hâl: Mustafa Halîfe b. İskender, Ali Çelebi b. ( ) el-Hammâmî, Mahmud 
b. Hüsam el-Müezzin, Mustafa b. Hasan, Muslihiddin Efendi b. ( ) el-İmâm, Ah-
med Çelebi b. Bektaş, Mustafa b. Veli el-Muhzır ve gayruhüm.

228 [37b-4, Arapça] Âişe bt. Mustafa’nın istiğlâl yoluyla evini Mustafa 
Çavuş Vakfı’na sattığı
Mahmiye-i Kostantıniyye mahallâtından el-Hâc İsa mahallesinde sâkine olan Âişe 
bt. Mustafa nâm hâtun âtiyyü’z-zikr menzilini merhûm Mustafa Çavuş vakfı’na 
mütevellî olan hâmil-i hâze’l-kitâb Mehmed Çelebi b. Ramazan’a bey‘ ettiğini ikrâr 
ve i‘tirâf etti. Mütevellî-i mezbûr da vakf-ı mezbûr malıyla ve istiğlâl maksadıyla, 
mezbûre Âişe hâtunun işbu akdin kendilerinden sudûruna kadar sâhibi ve mâliki 
olduğu, elinde ve taht-ı tasarrufunda bulundurduğu mahalle-i merkūmede kâin bu-
lunan bir tarafdan Hüseyin Beşe mülkü, iki tarafdan Mihri Hâtun mülkü, diğer ta-
rafdan da tarîk-i hâs ile mahdûd cemî‘-i menzilini cümle tevâbi‘ ve levâhıkı ve kâffe-i 
menâfi‘ ve merâfıkı ile râyicü’l-vakt, iki bin akçe semen-i mu‘ayyen-i makbûzla iştirâ 
etti. Bâyi‘a-i mezbûrenin menzili kirâlamak istemesi üzerine mütevellî-i merkūm, 
ba‘de’t-tahliyye ve’t-tekābuz zeylde mezkûr Cumâdelûlâ ayının gurresinden üç sene 
tamâmına dokuz [yüz] akçe ücret ile menzil-i mezbûru kirâya verdi. Mütevellî-i 
mezbûr, vâki‘ ikrârı vicâhen ve şifâhen tasdîk etti. Sonra Şaban b. Receb ve Mihri bt. 
Ali ve Fâtıma bt. Abdullah nâm kimesnelerin her biri menzil-i mezbûrun derkine ve 
ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâbi‘ min şehri Recebi’l-ferd sene seb‘a ve erba‘în 
ve elf.
Şuhûdü’l-hâl: Fahrü’l-müderrisîn Ahmed Efendi, Hüseyin Çelebi b. Ahmed, 
Şeyhî Çelebi b. Hüseyin, Selim b. Abdullah, Mustafa b. Yusuf, Murtaza Halîfe b. 
Mehmed, Murad Halîfe b. Mehmed, Hasan Efendi ve gayruhüm







229 [38a-1] Yusuf b. Kasım’ın ev ve tarlalarının yarısını oğlu 
Derviş Beşe’ye sattığı
Vilâyet-i Rumeli’nde İstarova kazâsına tâbi‘ Aneste nâm karye sâkinlerinden Yusuf 
b. Kasım nâm kimesne meclis-i şer‘-i hatîr-i lâzımü’t-tevkīrde işbu hâmilü’l-kitâb 
sulbî kebîr oğlu Derviş Beşe mahzarında bi’t-tav‘i’s-sâf ikrâr ve i‘tirâf edip karye-i 
mezbûrede vâki‘ bir tarafdan Ali Bey mülkü ve bir tarafdan Mustafa Beşe mülkü 
ve bir tarafdan Bayram b. Hasan mülkü ve bir tarafdan tarîk-i âm ile mahdûd bir 
bâb tahtânî beyti ve bir kileri ve bir samanlık ve eşcâr-ı müsmire ve gayr-ı müsmire 
hadîkayı ve bostan yerini müştemil mülk menzilden nısf-ı şâyi‘ini, mezbûr Derviş’e 
fıddî nakd-i râyic fi’l-vakt bin beş yüz akçeye bey‘-i bâtt-ı sahîh-i şer‘î ile bey‘ edip 
ol dahi vech-i meşrûh üzre iştirâ ve kabûl eyledikden sonra yine karye-i mezbûre 
hudûdu dâhilinde lede’l-ahâlî ma‘lûmü’l-hudûd iki dip ceviz ağacını müştemil iki 
kıt‘a çayır sekiz kıt‘a tarladan dahi nısf-ı şâyi‘ini, sâhib-i arz ma‘rifetiyle mezbûr 
Derviş’e yedi yüz akçe mukābelesinde tefvîz edip ol dahi vech-i meşrûh üzre tefev-
vuz ve kabûl eyledikden sonra semen-i mezbûr bin beş yüz akçe ile bedel-i tefvîz 
olan yedi yüz akçe ki cem‘an iki bin iki yüz akçe ile vilâyet-i mezbûrede beynimizde 
ma‘lûm bazı kimesnelere olan iki bin iki yüz akçe deynimizi edâya mezbûr Derviş’i 
tevkîl eylediğimden sonra zikr olunan menzil ve tarlaların nısflarını mahallin-
de zabt ve kabz ve tasarrufa mezbûr Derviş’i taslît eyledim ba‘de’l-yevm menzil-i 
mezbûrun nısfı merkūm Derviş’in mülk-i müşterâsı ve tarlaların nısfı dâhil-i taht-ı 
tasarrufu olmuşdur dedikde gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’s-sâlis aşer min Recebi’l-ferd târihuhu’l-mezbûr.
Şuhûdü’l-hâl: İlyas b. Ahmed, Hasan b. Süleyman, Hüseyin b. Abdullah, Ahmed b. 
Süleyman, Osman b. Davud, Bayram [b.] Hasan, Mehmed b. ( ), Hüseyin b. Hasan 
ve gayruhüm.

230 [38a-2] Mehmed Bey Mescidi imamı Sinan Efendi b. Mustafa’nın 
hacca gideceğinden yerine nâib tayin ettiği
Medîne-i Hazret-i Ebî Eyyûb el-Ensârî’de vâki‘ merhûm Mehmed Bey Mescid-i 
şerîfinde imâm olan Sinan Efendi b. Mustafa işbu sene-i mübârekede hacc-ı şerîfe 
niyet etmekle yerine işbu hâfızü’l-kitâb Mehmed Efendi b. Ramazan yevmî bir 
akçe ile imâmet-i mezbûreye menâbına nâib nasb ve ta‘yîn ettikde ol dahi niyâbet-i 
merkūmeyi kabûl ve hizmet-i lâzımesin edâya ta‘ahhüd etmeğin mâ vaka‘a bi’t-
taleb ketb olundu.
Fi’l-yevmi’s-sâlis aşer min Recebi’l-ferd li sene seb‘a ve erba‘în ve elf.
Şuhûdü’l-hâl: Şeyh Pîrî Efendi b. Yusuf, Hüseyin Çelebi b. Abdi, Mehmed Çelebi 
b. Musa, Murtaza Halîfe b. Mehmed, Şeyhî Çelebi b. Hüseyin, Mustafa b. Yusuf.







231 [38a-3] Yanaki v. Dimitri’nin bağını Dido v. Kika’ya sattığı
Havâss-ı Aliyye kazâsı müzâfâtından Küçükköy demekle ma‘rûfe karye sâkin-
lerinden Yanaki v. Dimitri nâm zimmî meclis-i şer‘-i hatîr-i lâzımü’t-tevkīrde 
işbu hâmilü’s-sifr Dido v. Kika nâm zimmî muvâcehesinde bi’t-tav‘i’s-sâf ikrâr ve 
i‘tirâf edip karye-i mezbûre sınırı dâhilinde vâki‘ işbu akdin sudûruna değin silk-i 
mülk-i sahîhimde münselik olan emlâkimden bir tarafdan Karagöz nâm zimmî 
bağı ve bir tarafdan İskarlet nâm zimmî bağı ve iki tarafdan tarîk-i âm ile mahdûd 
ve mümtâz ve tahmînen dört dönüm bir kıt‘a mülk bağımı mezbûr Dido’ya fıddî 
nakd-i râyic fi’l-vakt on üç bin yedi yüz akçe[ye] tarafeynden îcâb ve kabûlü hâvî 
[38b] bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh üzre 
iştirâ ve tesellüm eyledikden sonra semen-i mezbûr on üç bin yedi yüz akçeyi 
mezbûr Dido yedinden bi’t-tamâm ahz ve kabz eyledim ba‘de’l-yevm zikr olu-
nan bağ-ı mezbûr Dido’nun mülk-i müşterâsı olmuşdur, keyfe mâ yeşâ’ ve yahtâr 
mutasarrıf olsun dedikde mukırr-ı mezbûr Yanaki’nin minvâl-i muharrer üzre 
cârî olan ikrârını el-mukarru lehü’l-merkūm Dido bi’l-muvâcehe tasdîk ve bi’l-
müşâfehe tahkīk etmeğin mâ vaka‘a bi’t-taleb ketb olundu.
Tahrîren fi’l-yevmi’s-sâdis aşer min şehri Recebi’l-ferd li sene seb‘a ve erba‘în ve elf.
Şuhûdü’l-hâl: Mustafa b. İdris, Abdullah b. Mustafa, Ahmed Beşe b. İslâm, Mah-
mud b. Ahmed, Hristo [v.] Dimo, Yani v. Duka, Kiro [v.] Apostol, Dimo [v.] Hristo, 
Dimo [v.] Simo, Kiro v. Niko, İstati v. Apostol.

232 [38b-1, Arapça] Hâkimin Mehmed b. Ahmed adlı küçüğe Fâtıma 
bt. Mustafa’yı vasî atadığı
Hâkim, hâmile-i hâze’l-kitâb Fâtıma bt. Mustafa’yı, Mehmed b. Ahmed nâm sa-
gī rin zabt-ı ahvâli ve medîne-i Hazret-i Ebî Eyyûb el-Ensârî mahallâtından Şah 
Sultan mahallesinde sâkine iken bundan akdem vefât eden İsmihan bt. Mustafa 
nâm annesinden kendisine irs-i şer‘le intikāl eden emvâlin hıfzı için vasî nasb 
etti. Mez bûre Fâtıma hâtun da vesâyet-i mezbûreyi kabûl edip hizmet-i lâzimesini 
edâyı ta‘ah hüd etti.
Cerâ zâlike ve hurrire fi’l-yevmi’l-hâmis min Recebi’l-ferd sene seb‘a ve erba‘în ve elf.
Şuhûdü’l-hâl: Mustafa b. İsa, Ali b. Hamza, Mustafa b. Veli, Ahmed b. Mustafa

233 [38b-2] İbrahim Ağa Vakfı’ndan yeniden inşa ve tamir ettirilen 
selhhâne ve şemhânelerin keşfi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ is-
kele kurbunda merhûm İbrahim Ağa vakfı’ndan olup, bir tarafdan sâhil-i bahr 
ve bir tarafdan nalband dükkânı ve bir tarafdan merhûm Kasım Paşa vakfı ve bir 
tarafdan tarîk-i âm ile mahdûd olan bir bâb selhhâne ve bir bâb şem‘hânenin bi’l-
fi‘l mütevellîsi olan bâ‘is-i hâze’l-kitâb Mustafa Ağa mahfil-i kazâya gelip takrîr-i 
kelâm ve ta‘bîr ani’l-merâm edip zikr olunan selhhâne ve şem‘hâne harâba müş-
rif olmağla, ba‘zı mevâzi‘i imâret ve meremmete muhtâc olup vakfın müsâ‘adesi 
olmamağın, vakfın vüs‘ati zâhir oldukda harc ve sarf eylediğim meblağı cânib-i 
vakıfdan istîfâ etmek üzre kendi malım ile zikr olunan selhhâne ve şem‘hânenin 
harâba müşrif olan yerlerini imâret ve meremmet eyleyip ve yine onlara mut-
tasıl müceddeden bir bâb selhhâne dahi ihdâs eylemişidim hâlâ cânib-i şer‘-i 
kavîmden üzerine varılıp ihdâs eylediğim binâ ve meremmet, keşf ve tahrîr ve 
harc ve sarf eylediğim meblağın mertebe-i tahammülü tahmîn-i sahîh ile tahmîn 
olunması matlûbumdur dedikde savb-ı şer‘den mevlânâ Receb Efendi irsâl 
olunup, ol dahi hâssa mi‘mârlarından el-Hâc Hasan b. Abdullah nâm mi‘mâr-ı 
sahîhü’l-ayâr ve zeyl-i kitâbda mastûrü’l-esâmî olup, ebniye ve sukūfa vukūfu 
olan bî-garaz müslümanlar ile sâlifü’z-zikr selhhâneler ve şem‘hânenin üzerine 
varıp mezbûr Mustafa Ağa’nın ihdâs eylediği binâ ve meremmeti müşâhede ve 
mu‘âyene eylediklerinden sonra mi‘mâr-ı merkūma evvelâ müceddeden ihdâs 
olunan selhhânenin sakfını mesâha eyledikde bennâ zirâ‘ı ile tûlen on dört ve 
arzen on iki bi hesâb-ı şatrancî yüz altmış sekiz zirâ‘ sakfının beher zirâ‘ı yirmi al-
tışar akçeden dört bin üç yüz altmış sekiz akçe ve yine tûlen kırk dört ve kadden 
dört buçuk bi hesâb-ı mezbûr yüz doksan sekiz zirâ‘ tahta perdenin her bir zirâ‘ı 
yirmişer akçeden üç bin dokuz yüz altmış akçe ve yine tûlen on iki ve arzen on bi 
hesâb-ı mezbûr yirmi zirâ‘ döşemenin her bir zirâ‘ı seksener akçeden dokuz bin 
altı yüz akçe ve on sekiz aded İznikmid direği her biri yüzer akçeden bin sekiz 
yüz akçe ve deryâ tarafında ihdâs olunan on sekiz aded İznikmid kazığı, her biri 
üçer yüz akçeden beş bin akçe dört yüz akçe ve sâniyen mezbûr Mustafa Ağa’nın 
meremmet eylediği selhhânenin sakfı mesâha edildikde bennâ zirâ‘ı ile tûlen on 
dört ve arzen dört bi hesâb-ı mezbûr elli altı zirâ‘ sakfın beher zirâ‘ yirmi altışar 
akçeden bin dört yüz elli altı akçe ve yine tûlen on ve arzen dokuz bi hesâb-ı 
mezbûr doksan zirâ‘ sundurmanın her bir zirâ‘ döşemenin her bir zirâ‘ı seksener 
akçeden sekiz bin akçe ve yine tûlen yedi buçuk ve kadden dört buçuk hesâb-ı 
mezbûr üzre üç zirâ‘ perdenin her bir zirâ‘ı yirmişer akçeden altı yüz altmış akçe 
ve yine def ‘a tûlen on sekiz ve kadden üç buçuk bi hesâb-ı mezbûr altmış üç 
zirâ‘ perdenin her bir zirâ‘ı yirmişer akçeden bin iki yüz altmış akçe ve on iki 
aded İznikmid direği her birisi yüzer akçeden bin iki yüz akçe ve yine deryâ 
tarafında ihdâs olunan on iki aded İznikmid kazığı her biri üçer yüz akçeden üç 
bin altı yüz akçe ve şem‘hâne meremmâtına ber vech-i maktû‘ yedi bin akçe ve 
ırgādiye ve ta‘âmiye dört bin yedi yüz otuz akçe ki cem‘an elli iki bin altı yüz kırk 
akçe ile ancak olur, bundan ekal ile olmaz deyip mi‘mâr-ı mezbûr ve sâir ahâlî-i 
vukūf icmâ‘ ve ittifâk ve tahmîn-i sahîh ile tahmîn ve ihbâr ettiklerini mevlânâ-yı 
mezbûr mahallinde tahrîr, ba‘dehû gelip meclis-i şer‘de vukū‘u üzre inhâ ve takrîr 
etmeğin mâ hüve’l-vâki‘ gıbbe’t-taleb ketb olundu.
Fî evâili şehri Recebi’l-mürecceb li sene seb‘a ve erba‘în ve elf.
Şuhûdü’l-hâl: Alemüddin Efendi b. Süleyman el-İmâm, Abdurrahman Çelebi b. 
Münib el-Hammâmî, Ali Çelebi b. Sefer, İbrahim Çelebi b. ( ) tüfenkçibaşı, Osman 
Çelebi b. ( ) kuyumcubaşı, Hasan Efendi b. ( ) Kâtib-i dîvân-ı âlî, Mustafa Beşe 
b. Mehmed, Abdi Çelebi b. Mustafa, İbrahim Çelebi b. Mehmed, Mustafa Beşe b. 
Mahmud ve gayruhüm.

234 [38b-3] Ali b. Ahmed’in Hatice bt. Zeki’de olan alacağını tahsil ettiği
Vilâyet-i Anadolu’da Soma kazâsı sükkânından Ali b. Ahmed nâm bî-zebân 
mahfil-i kazâda medîne-i Hazret-i Ebî Eyyûb el-Ensârî mahallâtından Baba 
Haydar mahallesinde sâkine Hatice bt. Zeki nâm hâtun muvâcehesinde ta‘bîr 
makāmına kāim olan işâret-i ma‘hûdesi ile bi tav‘ihî ikrâr edip mezbûre Hatice 
Hâtun zimmetinde karz-ı şer‘den dört bin akçe hakkım olup mukābelesinde bir 
tek mücevher altın bilezik ve bir gerdan ta‘bîr olunur kafes inci rehin vaz‘ eylemi-
şidi bundan akdem zikr olunan bilezik ve inciyi benden alıp mârrü’z-zikr dört bin 
akçe zimmetinde kalmağın el-hâletü hâzihî sâlifü’z-zikr dört bin akçeyi mezbûre 
Hatice Hâtun yedinden bi tamâmihî alıp kabz eyledim ba‘de’l-yevm zimmetinde 
bir akçe ve bir habbe alacağım kalmadı dedikde gıbbe’t-tasdîki’ş-şer‘î mâ vaka‘a 
ketb olundu.
Fi’l-yevmi’l-âşir min Recebi’l-ferd li sene seb‘a ve erba‘în ve elf.
Şuhûdü’l-hâl: Eş-Şeyh Abdullah Efendi b. İsa, es-Seyyid Mustafa Çelebi b. Osman, 
Şaban Halîfe b. Kenan, Abdülkādir Çelebi b. Mehmed, Mustafa Efendi b. Siyâmi 
el-Müderris ve gayruhüm.

235 [39a-1] Çeşmi Hatun bt. Abdullah’ın tereke defteri
Muhallefâtü’l-merhûme Çeşmî Hâtun bt. Abdullah mâtet fî mahalleti Evlice Baba 
min mahallâtı medîneti Hazret-i Ebî Eyyûb el-Ensârî -radiye anhü Rabbühü’l-Bârî- 
tereket zevcehâ er-recüle’l-med‘uv Mustafa b. Abdullah ve ibneyni’s-sagīreyni’l-
med‘uvveyn Şaban ve Mehmed ve verâsetühâ münhasıratün fîhim.
Vaka‘a’t-tahrîr fî evâili Recebi’l-mürecceb sene 1047.
Mâî köhne 
kebe

[aded]
1
kıymet
150
Kırmızı velense
[aded]

1
kıymet

60
Alaca minder
[aded]

1
kıymet

80
Köhne kilim
[aded]

2
kıymet
140
Köhne yan 
keçesi Selânik

[aded]
1
kıymet
100
Minder
[aded]

3
Kıymet
300
Köhne yasdık
[aded]

4
kıymet
400
Yemeni yorgan
[aded]

1
kıymet
100
Def‘a yorgan
[aded]

1
kıymet
150
Önü gümüşlü 
kuşak
[aded]

1
kıymeti
300
Tencere
[aded]

3
kıymet
300
Sahan
[aded]

3
kıymet
130
Maşraba
[aded]

1
kıymet

50
Sini
[aded]

1
kıymet
100
Leğen ibrik
[aded]

1
kıymet
100
Güğüm
[aded]

1
kıymet
150
Sandık
[aded]

1
kıymet
150
Şam‘dan
[aded]

1
kıymet

30
Beylik çuka 
ferâce
ma‘a arakiye
Kıymet
200
Alaca sâde 
kaftan
[aded]

1
kıymet

50
Mehr-i müeccel
2000
Yekûn
7030
Minhâ el-ihrâcât: 1799
Techîz ve tekfîn
1500
Resm-i kısmet
175
Ücret-i kadem 
ve kâtibiyye

100
Muhzıriyye
24
El-Bâkī
Ba‘de’l-harc

5241
Hisse-i zevc
1310
Hisse-i ibn
1965
Hisse-i ibn
1965

236 [39a-2] İsmihan bt. Mustafa’nın tereke defteri
Muhallefâtü’l-merhûme İsmihan bt. Mustafa mâtet bi mahalleti Şah Sultan min 
mahallâti medîneti Hazret-i Ebî Eyyûb el-Ensârî -radıyallâhu anhu- ve tereket 
zevcihe’r-racüle’l-med‘uv Ahmed b. Mustafa ve ümmehâ’l-mer’eti’l-med‘uvveti 
Kerime bt. Osman ve ibneha’s-sagīre’l-med‘uv Mehmed b. Ahmed el-mezbûr ve 
verâsetühâ münhasıratün fîhim.
Vaka‘a’t-tahrîr fi’l-yevmi’l-hâmis min Recebi’l-ferd sene 1047.
Beledî yorgan
[aded]

2
kıymet
481
Beledî döşek
[aded]

2
kıymet
190
Beylik çuka 
ferâce
[aded]

1
kıymet
485
Yastık yüzü
[aded]

3
kıymet
130
Köhne kumaş 
zıbın

[aded]
1
kıymet
161
Dokuma Peşkir
[aded]

2
kıymet

63
Arakiye
[aded]

1
kıymet

68
La‘lî dokuma 
makrama

[aded]
2
kıymet
43
Sahan
[aded]

3
kıymet
198
Alaca kilim
[aded]

2
kıymet
430
Sandık
Kıymet

75 
Yorgan çarşafı
[aded]

1
kıymet

90
Alaca bohça
Kıymet

5
Köhne tencere
[aded]

2
kıymet

5
Alaca yasdık
[aded]

3
kıymet
195
Döşek yüzü
[aded]

1
kıymet
180
Köhne câme 
yasdık yüzü

[aded]
2
kıymet
60
Yalabık Kaftan
[aded]

1
kıymet
355
Yan keçesi 
Selânik
[aded]

1
kıymet
124
Önü gümüşlü 
yekbend kuşak
Kıymet
300 guruş
Gümüş paftalı 
kuşak
Kıymeti
1300
Nakid akçe
410
Mehr-i müeccel
500 Yekûn: 5917
Minhâ el-ihrâcât: 1334
Techîz ve tekfîn
950
Dellâliyye
114
Resm-i kısmet
150
Ücret-i kadem-i 
kâtibiyye

80
Muhzıriyye
40
El-Bâkī
Ba‘de’l-harc

4583
Hisse-i zevc
1145
Hisse-i üm
764
Hisse-i ibn
2674







237 [39a-3] Zeyneb bt. Ali’nin Fâtıma bt. Mehmed’deki alacağını 
tahsil ettiği
Havâss-ı Aliyye kazâsı müzâfâtından Terkos nâhiyesine tâbi‘ Akpınar nâm 
karyede sâkin iken fevt olan Hüseyin b. (  ) nâm müteveffânın verâseti zevce-i 
metrûkesi Zeyneb bt. Ali nâm hâtuna ve kız karındaşı kızı olup zî-rahm cihetin-
den vârisesi olan Fâtıma bt. Mehmed nâm hâtuna münhasıra olduğu mütehakkik 
oldukdan sonra mezbûre Zeyneb Hâtun mahfil-i kazâda merkūme Fâtıma Hâtun 
muvâcehesinde bi tav‘ihâ ikrâr ve i‘tirâf edip zevcem müteveffâ-yı mezbûrun 
metrûkâtından bi hasebi’l-irsi’ş-şer‘î bana isâbet eden rub‘ hisse-i şer‘iyyemi bi 
tamâmihî alıp kabz eyledikden sonra müteveffâ-yı mezbûrun zimmetinde mü-
tekarrir olan üç bin akçe mehr-i müeccelimi dahi taleb eylediğimde beynimizde 
münâza‘ât ve muhâsamât vâkı‘a olmuşidi el-hâletü hâzihî muslihûn tavassut edip 
mâbeynimizi müteveffâ-yı merkūmun metrûkâtından karye-i mezbûrede vâki‘ bir 
tarafdan Şaban nâm kimesne mülkü ve bir tarafdan diğer Şaban b. Mehmed mül-
kü ve bir tarafdan Zâhide nâm hâtun ve taraf-ı râbi‘den tarîk-i âm ile mahdûd bir 
bâb tahtânî beyti ve bir ahırı ve bir kıt‘a bağı müştemil mülk menzil üzerine sulh 
ettiklerinde ben dahi sulh-i mezbûru kabûl ve bedel-i sulh olan menzil-i mezbûru 
alıp kabz eyledim min ba‘d zevcim müteveffâ-yı mezbûr metrûkâtına müte‘allik 
da‘vâ ve talebim yokdur. Eğer ba‘de’l-yevm benden bi’l-asâle ve bi’l-vekâle da‘vâ 
dahi sudûr ederse lede’l-hükkâm mesmû‘a olmasın dedikde gıbbe’t-tasdîki’ş-şer‘î 
mâ vaka‘a ketb kayd olundu.
Hurrire fi’l-yevmi’s-sâbi‘ aşer min Recebi’l-ferd li sene seb‘a ve erba‘în ve elf.
Şuhûdü’l-hâl: Abdülkādir Çelebi b. Mehmed Efendi, Mustafa Efendi el-Müderris, 
Siyâmi Efendi b. Tahir, Mehmed b. Abdi, Himmet b. Hüseyin.

238 [39a-4] Ahmed Beşe b. İslâm’ın Dido v. Kika’daki alacağını tecil ettiği
Havâss-ı Aliyye kazâsı müzâfâtından Küçükköy demekle ma‘rûfe karye 
sâkinlerinden Dido v. Kika nâm zimmî meclis-i şer‘-i hatîr-i lâzımü’t-tevkīrde 
işbu hâmilü’l-kitâb Ahmed Beşe b. İslâm nâm râcil mahzarında bi’t-tav‘i’s-sâf ikrâr 
ve i‘tirâf edip mezbûr Ahmed Beşe’ye karz-ı şer‘îden altı bin akçe ve beynimizde 
ma‘lûm bârgir bahâsından dahi üç bin akçe cem‘an dokuz bin akçe deynim olup 
mezbûr Ahmed Beşe meblağ-ı mezbûrun üç bin akçesini târih-i kitâbdan yetmiş 
beş gün [39b] tamâmına ve altı bin akçesin bir sene tamâmına değin te’cîl eyle-
mişdir dedikde mukırr-ı mezbûr Dido’nun vech-i meşrûh üzre cârî olan ikrârını 
merkūm Ahmed Beşe bi’l-muvâcehe tasdîk ve meblağ-ı mezbûr dokuz bin akçe-
yi minvâl-i meşrûh üzre te’cîl eylediğini bi’l-müşâfehe tahkīk etmeğin mâ vaka‘a 
gıbbe’t-taleb ketb olundu.
Tahrîren fi’l-yevmi’l-hâmis aşer min Recebi’l-ferd târihuhu’l-mezbûr.
Şuhûdü’l-hâl: Mustafa b. İdris, Abdullah b. Mustafa, Mustafa b. Mehmed, Mah-
mud b. Ahmed, Mustafa b. Muharrem.

239 [39b-1] Nazire bt. Mustafa’nın Çatalca kazası köylerindeki çiftlik ve 
tarlalarını Himmet Bey’e sattığı
Mahmiye-i İstanbul’da Odabaşı çarşısı kurbunda vâki‘ Çavuş mahallesinde sâkine 
Nazire bt. Mustafa nâm hâtun tarafından husûs-ı âti’z-zikri ikrâra vekîl olup, 
hasm-ı câhid mahzarında mezbûreyi ma‘rifet-i şer‘iyye ile ârifeyn olan Ahmed 
Bey b. Hüseyin ve Yusuf b. Abdullah şehâdetleri ile şer‘an vekâleti sâbite olan 
Mehmed Çelebi b. Ali nâm kimesne mahfil-i kazâda işbu Himmet Bey b. ( ) mah-
zarında bi’l-vekâle ikrâr-ı tâm ve takrîr-i kelâm edip müvekkile-i mezbûre Nazire 
sadrî oğlu Mehmed Çelebi b. Halil Bey’den bi hasebi’l-irsi’ş-şer‘î kendiye intikāl 
edip Havâss-ı Refî‘a kazâsı müzâfâtından Çatalca nâhiyesine tâbi‘ Yenice nâm kar-
yede vâki‘ bir tarafı çeşme ve bir tarafı Âişe Hâtun bt. İskender vakfı ve bir tarafı 
buzağılık ve bir tarafı tarîk-i âm ile mahdûd çiftlik ta‘bîr olunur sekiz kirişli bir 
bâb kebîr ahırımı ve zikr olunan ahıra karîb dört gözlü çatma anbarını ve anbar 
üstünde binâ olunmuş sundurma ki ve der-anbar olan on müd alef ve bir buçuk 
müd buğday ve bir müd şa‘îri ve çiftlik-i mezbûrda mevcûd olan dokuz aded kara 
sığır öküzünü ve iki su sığırı öküzünü ve bir re’s su sığırı ineğini ve üç re’s kara sığır 
ineğini ve üç re’s kara sığır danası ve iki re’s kara sığır buzağısı ve altı aded saban 
demirini ve altı döğeni ve iki balta ve üç keser ve bir yularlı keseri ve üç mükem-
mel arabayı ve iki tırpanı ve üç bel ve iki kazmayı ve iki bakraç ve iki tas ve iki 
tencere ve iki sahan ve iki tava ve yedi kıt‘a fıçıyı ve bir döşek ve iki minder ve iki 
yasdık ve iki tekneyi ve el değirmenini ve beş re’s kaz ve on tavuk ve üç ördeği ve 
sekiz aded kovanı ve üç dirgen ve beş yaba ve bi’l-cümle mevcûd olan âlât-ı zirâ‘at 
ve âsiyâb-ı hırâseti ve yine Silivri nâhiyesine tâbi‘ Şahtoros nâm karye sınırında 
vâki‘ iki kıt‘a ma‘lûmü’l-hudûd mülk bağlarını mezbûr Himmet Bey’e tarafeynden 
îcâb ve kabûlü hâvî bey‘-i bâtt-ı sahîh-i şer‘î ve safka-i vâhide ile yirmi yedi bin 
beş yüz nakd-i râyic fi’l-vakt fıddî akçeye bey‘ ve teslîm edip ol dahi vech-i meşrûh 
üzre iştirâ ve tesellüm eyledikden sonra oğlu müteveffâ-yı mezbûrun vefâtı ile 
mahlûl olup kendi nefsi için tefevvuz eylediği merhûm Sultan Bayezid-i Velî evkāfı 
arâzisinden olup, sekiz kıt‘ası karye-i mezbûre Yenice sınırında ve dört kıt‘ası Bi-
gados nâm karye sınırında mevâzi‘-i müteferrikada vâki‘ tahmînen yirmi müd to-
hum istî‘âb eder tarlalarının dahi hâlâ hubûbât-ı mütenevvi‘adan mezâri‘ olan iki 
müd tohumu ile hakk-ı tasarrufunu, evkāf-ı mezbûre mütevellîsi ma‘rifetiyle on 
yedi bin beş yüz mezbûrü’n-na‘t akçe mukābelesinde tefvîz eyleyip ol dahi minvâl-i 
muharrer üzre tefevvuz ve kabûl eylediğinden sonra bedel-i tefvîz olan meblağ-ı 
mezbûr ile emlâk-i mezbûrenin semeni olan yirmi bin beş yüz akçe ki cem‘an kırk 
beş bin akçe eder bi’t-tamâm ve’l-kemâl yedinden ahz ve kabz eyledi ba‘de’l-yevm 
emlâk-i mezbûre mülk-i müşterâsı ve mezâri‘-i mezbûre dâhil-i taht-ı tasarrufu 
olmuşdur. Keyfe mâ yeşâ’ ve yahtâr mutasarrıf olsun dedikde vekîl-i mezbûrun 
vech-i muharrer üzre cârî olan ikrârını el-mukarru lehü’l-merkūm Himmet Bey 
vicâhen tasdîk ve vicâhen tahkīk edicek mâ vaka‘a ketb olundu.
Fi’l-yevmi’l-hâmis aşer min Recebi’l-ferd li sene seb‘a ve erba‘în ve elf.
Şuhûdü’l-hâl: Mustafa Efendi b. Ebûbekir el-İmâm, Mehmed Efendi b. ( ), Veli Beşe 
b. Hüseyin er-Râcil, Hasan Çelebi b. ( ), Receb Efendi b. Abdi, Ömer b. Abdullah.

240 [40a-1] Veli b. Mehmed’in Ali b. İbrahim’e olan borcunu ödemesi
Mahmiye-i Kostantıniyye hısnı ebvâbından Odunkapısı hâricinde sâkin keresteci 
tâifesinden râfi‘ü’l-kitâb Ali b. İbrahim nâm kimesne meclis-i şer‘a Veli b. Mehmed 
nâm kimesneyi ihzâr ve mahzarında üzerine takrîr-i da‘vâ edip mezbûr Veli’ye 
târih-i kitâbdan altı ay mukaddem kendi menzilinde alâ tarîki’l-karzi’ş-şer‘î beş 
yüz akçe ba‘dehû yine bir def ‘a medîne-i Eyüb’de vâki‘ Defterdâr medresesi önün-
de yedi yüz akçe cem‘an bin iki yüz akçe ikrâz ve teslîm eyledim suâl olunup şer‘an 
alıverilmek matlûbumdur dedikde gıbbe’s-suâl ve akībe’l-inkâr müdde‘î-i mezbûr 
Ali’nin müdde‘âsına mutâbık beyyine taleb olundukda, udûl-i müslimînden İsa 
Efendi b. Musa ve Eyüb b. Resûl nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında, her biri edâ-i şehâdet-i şer‘iyye edip fi’l-
vâki‘ târih-i kitâbdan altı ay mukaddem mezbûr Ali merkūm Veli’ye Defterdâr 
medresesi önünde bizim huzûrumuzda alâ tarîki’l-karz yedi yüz akçe vaz‘ ve teslîm 
eylediğinde mezbûr Veli beş yüz akçe dahi mukaddemâ merkūm Ali’den istikrâz 
ve kabz eylediğini ikrâr edip zimmetinde merkūm Ali’ye cem‘an bin iki yüz akçe 
deyni olduğunu ikrâr etmişidi husûs-ı mezbûra minvâl-i muharrer üzre şâhidleriz 
şehâdet dahi ederiz dediklerinde gıbbe ri‘âyeti şerâiti’l-kabûl şehâdetleri makbûle 
olmağın, meblağ-ı mezbûr bin iki yüz akçeyi merkūm Ali’ye edâya mezbûr Veli 
tenbîh olunup mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mahmud b. Ahmed, Ali b. Mustafa, Yakub b. Kurd, Mustafa b. Veli, 
Cafer b. Abd[ullah], Mustafa Beşe b. Mahmud.

241 [40a-2] Raziye bt. Âişe’nin Âişe bt. Mustafa’da olan alacağını 
vârislerinden tahsil ettiği
Medîne-i Hazret-i Ebî Eyyûb el-Ensârî mahallâtından Kara Süleyman Çelebi ma-
hallesinde sâkine iken bundan akdem müteveffât olan Âişe Hâtun bt. Mustafa’nın 
zevci ve vârisi Ömer Dede b. Musa mahfil-i kazâda müteveffât-ı mezbûrenin 
tebennî eylediği Râziye bt. Ali nâm sagīrenin vâlidesi ve tesviye-i umûruna kıbel-i 
şer‘den mansûb vasîsi olan işbu bâ‘isetü’l-kitâb Âişe bt. Rıdvan nâm hâtun mah-
zarında ikrâr ve takrîr-i kelâm edip zevcim müteveffât-ı mezbûre Âişe zimme-
tinde sagīre-i mezbûre Râziye’nin iki bin beş yüz akçe hakkı olup hâl-i hayâtında 
meblağ-ı mezbûr iki bin beş yüz akçenin bin akçesine işbu hâzır bi’l-meclis olan 
bir Kelâm-ı şerîf ve bir zenne kahverengi Paris çuka ferâce ve bir al dârâyî kaftan 
ve bir arakiye ve bir beyaz yekbendli sîm çengel kuşak ediverip eşyâ-i merkūmeyi 
ve bâkī kalan bin beş yüz akçesini dahi hâlâ müteveffât-ı mezbûrenin terekesin-
den vasiyy-i mezbûre Âişe’ye bi’t-tamâm edâ ve teslîm eyledim dedikde mezbûr 
Ömer Dede’nin vech-i meşrûh üzre cârî olan ikrârını vasiyy-i merkūme Âişe 
bi’l-muvâcehe tasdîk ve eşyâ-i merkūme ile meblağ-ı mezbûr bin beş yüz akçeyi 
vesâyeti hasebiyle mezbûr Ömer Dede yedinden bi’t-tamâm alıp kabz ve tesellüm 
eylediğini bi’l-müşâfehe tahkīk etmeğin mâ vaka‘a gıbbe’t-taleb ketb olundu.
Tahrîren fi’l-yevmi’s-sâbi‘ aşer min Şa‘bâni’l-mu‘azzam sene seb‘a ve erba‘în ve elf.
Şuhûdü’l-hâl: Mahmud Halîfe b. Ali, Mahmud b. Yusuf, Şaban b. Halîfe b. Kenan, 
Mustafa b. Veli, Ali b. Mustafa, Abdullah b. Süleyman.

242 [40a-3] Ahmed b. Abdullah’ın, Çobançeşme’de katledilen Arabacı 
Pavli’nin katili olduğu
Husûs-ı âti’l-beyânın mahallinde tahrîri için savb-ı şer‘den mevlânâ Mustafa Efen-
di irsâl olunup ol dahi Havâss-ı Refî‘a müzâfâtından Çekmece-i Sagīr nâhiyesine 
tâbi‘ Fîruz nâm karyeye varıp zeyl-i kitâbda muharrerü’l-esâmî olan müslimîn 
mahzarlarında akd-i meclis-i şer‘ olundukda, karye-i mezbûrede vâki‘ Ahmed 
Efendi hâtunu Safiye Hâtun Çiftliği demekle ma‘rûf çiftlik kethüdâsı olan Ahmed 
b. Abdullah mahfil-i kazâda karye-i merkūmede çiftliği olan Lunka [Lanka]zâde 
demekle şehîr kıdvetü’l-ümerâ’i’l-kirâm Abdullah Bey b. el-merhûm Mustafa 
Paşa’nın çiftliği kethüdâsı olan Receb b. Sefer ve çiftlik hüddâmından Ali b. Abdul-
lah ve Osman b. Ramazan ve Mehmed b. Osman ve Ferhad b. Abdullah ve abd-i 
memlûklerinden Dilâver ve Yuvan ve Şerif ve İşkok ve Marhos ve karye-i mezbûre 
ahâlîsinden Hüseyin b. Abdullah ve Sinan b. Abdullah ve Mehmed b. Abdullah 
ve Ahmed b. Abdullah ve Haydar b. Abdullah ve sâirleri muvâcehelerinde bi’t-
tav‘i’s-sâf ikrâr ve i‘tirâf edip bundan akdem Küçükçekmece mukābelesinde Ço-
bançeşmesi kurbunda katl olunan Pavli nâm arabacı zimmîyi işbu şehr-i Recebi’l-
müreccebin on dokuzuncu vâki‘ olan isneyn gecesi ben katl eylemiş idim vechen 
mine’l-vücûh bâlâda esâmîleri mezkûr olan kimesnelerin ve sâirînin haber ve 
âgâhları ve alâka ve medhalleri yokdur dediğini mevlânâ-yı mezbûr mahallinde 
tahrîr, ba‘dehû gelip meclis-i şer‘de alâ vukū‘ihî ihbâr ve takrîr etmeğin mâ hüve’l-
vâki‘ hıfzan li’l-makāl ketb ve imlâ olundu.
Hurrire fî evâhiri Recebi’l-mürecceb li sene seb‘a ve erba‘în ve elf.
Şuhûdü’l-hâl: Zahrü’l-emsâl Mustafa Çelebi b. Abdullah, üstâd Ömer Ağa b. Ab-
dullah, Osman b. Mehmed er-Râcil, Receb b. Turâbî, Mustafa b. Mehmed.

243 [40a-4] Hâcce Münevvere Hatun Vakfı menzilinin Şaban Halîfe 
b. Kenan’a tevcih edildiği
Fahrü’l-müderrisîni’l-kirâm Mustafa Efendi b. İbrahim mahfil-i kazâda râfi‘-i 
hâze’l-kitâb sulehâdan Şaban Halîfe b. Kenan mahzarında bi tav‘ihî ikrâr ve 
i‘tirâf edip medîne-i Hazret-i Ebî Eyyûb el-Ensârî -radiye anhu Rabbühü’l-Bârî-
mahallâtından Bıçakçı mahallesinde vâki‘ lede’l-ahâlî ve’l-cîrân ma‘lûmü’l-hudûd 
olup merhûm Hâcce Münevvere Hâtun nâm sâhibü’l-hayrın vakf ve sâkin olan 
kimesne beher yevm vâkıf rûhiyçün üçer sûre-i İhlâs-ı şerîf ve bir Fâtiha-i şerîfe 
tilâvet etmek üzre ulemâ ve sulehâdan süknâya muhtâc olanlara şart eylediği men-
zil, ber mûceb-i şart-ı vâkıfe ilâ hâze’l-ân taht-ı tasarrufumda olup hâlâ menzil-i 
mezbûrda olan hakk-ı süknâmı hüsn-i ihtiyârımla mezbûr Şaban Halîfe’ye fâriğ 
oldum dedikde merkūm Şaban Halîfe dahi sulehâdan olup, meskene şiddet-i 
ihtiyâcı olmağın, menzil-i mezbûrun süknâsı minvâl-i meşrûh üzre mezkûr Şaban 
Halîfe’ye cânib-i şer‘den tevcîh olunup mâ hüve’l-vâki‘ ketb olundu.
Hurrire fi’l-yevmi’s-sâlis aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mefharü’l-eimme Ömer Efendi b. el-merhûm Abdülkādir Efendi, 
Mahmud b. Receb el-İmâm, Abdurrahman Efendi b. Abdullah, Hasan Çelebi b. 
Mehmed, Mustafa b. Mehmed er-Râcil, Mustafa Çelebi b. (  ) el-Müezzin, Ali b. 
Abdullah er-Râcil, Abdullah Halîfe b. ( ) el-İmâm, Mehmed Çelebi b. Hasan.

244 [40b-1] Ceyhun bt. Abdullah’ın yarım menzil hissesini Gülahmer 
bt. Abdullah’a sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-
mahallâtından Aşçıbaşı mahallesinde sâkine Ceyhun bt. Abdullah nâm hâtun ta-
rafından bey‘-i âti’z-zikri ikrâra vekîl olup, vekâleti mezbûre Ceyhun’u ma‘rifet-i 
şer‘iyye ile ârifeyn olan Abdullah Halîfe b. Maden el-İmâm ve İsmail Çelebi b. Ah-
med şehâdetleriyle sâbite olan Halil b. Yusu[f] nâm kimesne mahfil-i kazâda işbu 
hâmilet-i hâze’l-kitâb Gülahmer bt. Abdullah nâm Hâtun mahzarında bi’l-vekâle 
ikrâr-ı tâm ve takrîr-i kelâm edip müvekkilem mezbûre Ceyhun’un mahalle-i 
mezbûrede vâki‘ bir tarafdan Halil Beşe mülkü ve iki tarafdan tarîk-i âm ve bir 
tarafdan Hüseyin mülkü ile mahdûd bir bâb tahtânî beyti ve sofa ve bi’r-i mâyı 
ve zât-ı eşcâr-ı müsmire muhavvatayı müştemil olup mezbûre Gülahmer ile ale’l-
iştirâki’s-seviy mülkleri olan menzilden müvekkilem mezbûre Ceyhun nısf hisse-i 
mu‘ayyenesini mezbûre Gülahmer’e fıddî nakd-i râyic fi’l-vakt üç bin akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi 
vech-i meşrûh üzre iştirâ ve tesellüm eyledikden sonra semen-i mezbûr üç bin 
akçeyi mezbûr Gülahmer yedinden bi’t-tamâm ve’l-kemâl ahz ve kabz eyledim 
ba‘de’l-yevm sâlifü’z-zikr menzilin cümlesi mezbûre Gülahmer’in mülkü olmuş-
dur. Keyfe mâ teşâ’ ve tahtâr mutasarrıfe olsun dedikde vekîl-i mezbûr Halil cemî‘ 
ikrâr-ı meşrûhunda mezbûre Gülahmer vicâhen ve şifâhen tasdîk ve tahkīk etme-
ğin mâ vaka‘a bi’t-taleb ketb olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mustafa b. Evhad, İbrahim b. Mehmed, Yusuf b. Abdullah, Mehmed 
b. Abdullah, Mustafa el-Kayyım, Mahmud b. Ahmed, Ali b. Mustafa.

245 [40b-2] Çiçekçi Hacı Yusuf Vakfı’ndan Bıçakçı Ferhad mahallesi 
mescidi imam ve müezzinine vazifelerinin verilmesi
İşbu bâ‘isü’l-kitâb medîne-i Hazret-i Ebî Eyyûb el-Ensârî -radiye anhu Rabbühü’l-
Bârî-mahallâtından Bıçakçı Ferhad mahallesinde vâki‘ mescid-i şerîfin bi’l-fi‘l 
imâmı olan Mahmud Halîfe b. Receb ve müezzini olan Mehmed Halîfe b. Yu-
suf nâm kimesneler mahfil-i kazâda medîne-i mezbûre sâkinlerinden iken bun-
dan akdem vefât eden merhûm Çiçekçi Hacı Yusuf ’un on iki bin akçe nukūd-ı 
mevkūfesine bi’l-fi‘l mütevellî olan Hasan Çelebi b. Hüseyin mahzarında her biri 
takrîr-i kelâm edip vâkıf-ı mezbûr meblağ-ı merkūmu vakf edip tescîl-i şer‘î et-
tikde beher sene onu on bir akçe hesâbınca istirbâh ve istiğlâl olunup hâsıl olan 
ribhinden her senede muhâsebe harcına yüz akçe ve ihzâriyyesi için yirmi akçe ve 
mütevellîyesine dahi yevmî bir akçeden üç yüz altmış akçe ve zevcesi Kâmile bt. 
Abdullah nâm hâtuna dahi hayâtında oldukça yevmî ikişer akçeden yedi yüz yirmi 
akçe vazîfe ta‘yîn edip mezbûre Kâmile vefât eyledikden sonra beher yevm vazîfesi 
olan mebâliğ-i merkūm ikişer akçenin bir akçesine mahalle-i mezbûre imâmı 
mutasarrıf olup, mukābelesinde her gün ba‘de salâti’s-subh mihrâbda üç İhlâs-ı 
şerîf ve bir sûre-i Fâtiha tilâvet eyleye ve bir akçesine dahi mescid-i mezbûrda 
müezzin olan mutasarrıf olup mukābelesinde her gece ikāmet-i salât-ı işâ olun-
mazdan mukaddem mahfilde kezâlik üç İhlâs-ı şerîf ve bir sûre-i Fâtiha tilâvet 
edip sevâbını vâkıf-ı mezbûrun rûhuna hibe edeler deyû mukaddemâ vakfiye-i 
ma‘mûlün-bihâsında şart ve ta‘yîn edip hâlâ mezbûre Kâmile târih-i kitâb senesi 
Cumâdelâhiresi’nin on üçüncü günü vefât etmekle vâkıf-ı mezbûrun mütevellî-i 
merkūm yedinde mahfûz olan vakfiyesine nazar olunup mûcebiyle ba‘de’l-yevm 
vazîfe-i mu‘ayyene-i mezbûru bize edâ etmek üzre cânib-i şer‘-i kavîmden tenbîh 
olunması matlûbumuzdur dediklerinde vâkıf-ı merkūmun mütevellî-i mezkûr 
Hasan Çelebi yedinde mahfûz olan vakfiye-i ma‘mûlün-bihâsına nazar olundukda. 
vâkıf-ı mezbûr minvâl-i muharrer üzre şart ve ta‘yîn eylediği mastûr ve mukay-
yed olmağla, ber mûceb-i şart-ı vâkıf zikr olunan yevmî iki akçenin bir akçesine 
mahalle-i merkūme imâmına ve bir akçesini mescid-i mezbûre müezzinine edâ 
etmek üzre müteveffâ-yı merkūm Hasan Çelebi’ye cânib-i şer‘-i kavîmden tenbîh 
olunup, mâ hüve’l-vâki‘ gıbbe’t-taleb ketb olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Veli Bey b. (  ), Mahmud Bey b. Musa, Mahmud Bey b. Abdullah, 
Halil Bey b. Musa, Mahmud b. Mehmed, Cafer b. Abdullah, Mahmud b. Ahmed, 
Ali b. Mustafa, Mustafa b. Mehmed, Yakub b. Kurd, Muharrirü’l-hurûf Abdülkādir 
Efendi el-Eyyûbî.

246 [40b-3] Tanaşi v. Niko’nun koyunlarını Yorgo ve Aleksandri’ye 
satıp bedelini tecil ettiği
Çoban tâifesinden Tanaşi v. Niko nâm zimmî meclis-i şer‘-i hatîr-i lâzımü’t-
tevkīrde râfi‘ân-ı hâze’l-kitâb Yorgo ve Aleksandri veledey Apostol nâm karındaş 
zimmîler muvâcehelerinde bi’t-tav‘i’s-sâf ikrâr ve i‘tirâf edip mezbûrân Yorgo ve 
Aleksandri’den bir re’si yüz yirmi sekizer akçeye olmak üzre otuz iki re’s koyunu 
dört bin doksan altı akçeye ve yine her re’si seksener akçeye olmak üzre on bir re’s 
koyunu sekiz yüz seksen akçeye cem‘an kırk üç re’s koyunu dört bin dokuz yüz 
yetmiş altı akçeye iştirâ ve kabz eylediğimden sonra mebâliğ-i mezbûr dört [bin] 
dokuz yüz yetmiş altı akçeyi mezbûrân Yorgo ve Aleksandri târih-i kitâbdan yüz 
yirmi gün tamâmına değin te’cîl eylemişlerdir dedikde mezbûr Tanaşi’nin vech-i 
meşrûh üzre cârî olan ikrârını merkūmân Yorgo ve Aleksandri bi’l-muvâcehe 
tasdîk ve meblağ-ı mezbûru merkūm Tanaşi’nin üzerine vech-i meşrûh üzre te’cîl 
eylediklerini tahkīk mâ vaka‘a gıbbe’t-taleb ketb olundu.
Tahrîren fi’l-yevmi’l-ışrîn min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mahmud b. Ahmed, Ali b. Mustafa, Mustafa b. Veli, Yakub b. Kurd, 
Cafer b. Abdullah ve gayruhüm.

247 [41a-1] Tanaşi v. Niko’nun, Yorgo ve Aleksandri kardeşlerin 
Rizo’da olan alacağına kefil olması
Çoban tâifesinden Tanaşi v. Niko nâm zimmî meclis-i şer‘-i hatîr-i lâzımü’t-
tevkīrde râfi‘ânü’l-kitâb Yorgo ve Aleksandri veledey Apostol nâm karındaş 
zimmîler muvâcehelerinde bi’t-tav‘ ikrâr ve takrîr-i kelâm edip mezbûrân Yorgo 
ve Aleksandri’nin gāib ani’l-meclis Rizo zimmî zimmetinde kırk dört aded koyun 
bahâsından târih-i [kitâbdan] yüz yirmi gün tamâmına değin te’cîl eyledikleri beş 
bin yüz dört akçelerine emr ve kabûlü hâviye kefâlet ile kefîl bi’l-mâl oldum de-
diklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Târihi’l-mezbûr.
Şuhûdü’l-hâl: Es-Sâbikūn.

248 [41a-2] Mustafa b. Yusuf ’un tereke defteri
Muhallefâtü’l-merhûm Mustafa b. Yusuf mâte fî mahalleti Çavuş Kasım min 
mahallâtı Hazret-i Eyyûb el-Ensârî ve tereke ibn mu‘takı ebîhi’r-ricâl el-med‘uvvü 
Hüseyin Çelebi b. Mehmed ve’l-verâsetü münhasıratün fîhi vaka‘a’t-tahrîr fi’l-
yevmi’s-sâmin aşer min Şa‘bâni’l-mu‘azzam sene 1047.
Köhne döşek 
kılıfı
Aded
1
Köhne yastık 
kılıfı

[aded]
2
Yeşil Londra 
ferâce
[aded]

1
Alaca çarşaf
[aded]

1
Münakkaş 
İskarlet ferâce

[aded]
1
Kırmızı uçlu 
tülbent
[aded]

1
Köhne kadife 
terpûş
Aded

1
Mâî ibrişim 
tekbend kuşak
Aded
1
Kırmızı çuka 
çakşır
[aded]

1
Mâî köhne 
bogasi zıbın

[aded]
1
Sarı köhne 
kumaş fi stan

[aded]
1
Beledî döşek 
yüzü

[aded]
1
Nakışlı 
makrama

[aded]
2
Köhne minder 
kılıfı

[aded]
1
Köhne kebe
[aded]

1
Köhne yemeni 
yorgan
[aded]

1
Eğin kebesi
[aded]

2
Baklava tepsi
[aded]

1
Sahan
[aded]

3
Sini
[aded]

2
Tencere
[aded]

1
Bakraç
[aded]

1
Alaca kilim
[aded]

1
Sandık
[aded]

1
Balta
[aded]

1
Bel
[aded]

1
Köhne çakşır
[aded]

1
Alaca yasdık 
yüzü

[aded]
2
Mendil?
[aded]

1

249 [41a-3] Dilaver Bey b. Abdullah’ın miras davasının reddi
Havâss-ı Refî‘a kazâsı müzâfâtından Hasköy demekle ma‘rûfe karyede sâkin Dilâver 
Bey b. Abdullah nâm cündî, karye-i mezbûre sâkinelerinden işbu bâ‘isetü’l-kitâb 
Despina bt. Yorgi nâm Nasrâniyeyi mahfil-i kazâya ihzâr ve mahzarında üzerine 
takrîr-i da‘vâ edip mezbûre Despina’nın sadriye-i kebîr kızı zevcem Âişe bt. Meh-
med Bey nâm hâtun ben şark seferinde iken vefât edip cümle muhallefâtı mezbûr 
Despina yedinde kalmağla bi hasebi’l-irsi’ş-şer‘î bana isâbet eden nısf hisse-i 
mu‘ayyenemi da‘vâ ve taleb ederim suâl olunsun dedikde gıbbe’s-suâl mezbûre 
Despina cevâbında, müteveffât-ı mezbûrenin mecmû‘-ı muhallefâtı techîz ve 
tekfînine ancak kifâyet etmekle harc ve sarf eyledim zimmetimde ism-i mâl ıtlâk 
olunur bir şeyi kalmamış iken mezbûr Dilâver Bey bundan mukaddem bir def ‘a 
dahi taleb-i da‘vâ eyledikde muhallefâtından mevcûd olan bir bakır sini ve bir ka-
fesli el leğeni ve bir demirli sandık ahz ve kabz edip ziyâde bir şey beyânına kādir 
olmamağın, muslihûn tavassutu ile bin beş yüz nakd-i râyic fi’l-vakt fıddî akçe 
üzerine sulh olup bedel-i sulhü yedimden bi’t-tamâm alıp kabz eyledikden sonra 
müteveffât-ı merkūmenin muhallefâtına müte‘allik da‘vâdan zimmetimi ibrâ ve 
iskāt eyleyip minvâl-i muharrer üzre hüccet-i şer‘iyye olunmuşidi deyip mazmûnu 
takrîrine mutâbık hüccet-i şer‘iyye ibrâz edicek gıbbe’l-istintâk mezbûr Dilâver Bey 
mazmûn-ı hücceti bi’l-külliye münkir olmağla merkūme Despina’dan ihticâc eyle-
diği hüccet-i merkūmenin mazmûnuna mutâbık beyyine taleb olundukda, zeylin-
de mastûrü’l-esâmî olan müslümanlardan Mehmed Halîfe b. İbrahim el-Müezzin 
ve Mahmud Bey b. Mehmed er-Râcil nâm kimesneler meclis-i şerî‘at-nihâda li 
ecli’ş-şehâde hâzırân olup istişhâd olunduklarında, fi’l-hakīka müdde‘î-i merkūm 
Dilâver Bey merkūme Âişe’nin muhallefâtından mevcûd olan bir bakır sini ve bir 
kafesli el leğeni ve bir demirli sandık ahz ve kabz edip ziyâde bir şey beyânına kādir 
olmamağla, bin beş yüz mezbûrü’n-na‘t akçe üzerine merkūme Despina ile sulh 
olup bedel-i sulh bin beş yüz akçeyi dahi bizim huzûrumuzda alıp kabz eyledik-
den sonra müteveffât-ı merkūmenin muhallefâtına müte‘allik da‘vâdan mezbûre 
Despina’nın zimmetini ibrâ ve iskāt eyledi biz bu husûsa şâhidleriz şehâdet dahi 
ederiz deyû her biri hüccet-i merkūmenin mazmûnuna mutâbık edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın, 
mûcebiyle mezbûr Dilâver Bey bî-vech mu‘ârazadan men‘ olunup, mâ hüve’l-vâki‘ 
gıbbe’t-taleb ketb olundu.
Fi’l-yevmi’s-tâsi‘ aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Ali Beşe b. Ahmed, Abdi Bey b. Şaban, Hasan b. Abdullah, Mehmed 
b. Abdi, Mehmed b. Ramazan, Ali b. Mustafa, Ali b. Abdullah.

250 [41a-4] Yorgo v. Verana’nın menzilini Apostol v. İskarlet’e sattığı
Vilâyet-i Rumeli’nde Yenişehir kazâsına tâbi‘ Kûhistan nâhiyesine tâbi‘ Azmako-
va nâm karye zimmîlerinden Yorgo v. Verana nâm zimmî mahfil-i kazâda işbu 
hâmilü’l-kitâb Apostol v. İskarlet nâm zimmî muvâcehesinde ikrâr-ı tâm ve 
takrîr-i kelâm edip karye-i merkūmede vâki‘ bir tarafı Franko v. Derakir mülkü 
ve bir tarafı Totoş ve bir tarafı Anko mülkü ve bir tarafı tarîk-i âm ile mahdûd 
olup iki bâb tahtânî odaları ve sofayı ve muhavvatayı zât eşcâr-ı müsmire ve gayr-ı 
müsmireyi müştemil olan mülk menzilimi, cümle tevâbi‘ ve levâhıkı ile mezbûr 
Apostol’e üç bin iki yüz nakd-i râyic fi’l-vakt fıddî akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i muharrer üzre 
[41b] iştirâ ve kabûl eyledikden sonra semeni olan meblağ-ı merkūm üç bin iki 
yüz akçeyi yedinden bi’t-tamâm ve’l-kemâl ahz ve kabz edip meblağ-ı mezbûru 
mahallinde zabt ve teslîme müşterî-i merkūm Apostol’ü taslît eyledim dedikde 
mukırr-ı merkūmu cemî‘ ikrâr-ı meşrûhunda mezbûr Apostol vicâhen tasdîk ve 
şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mustafa Beşe b. Mahmud, Baba Cafer b. Abdullah, Ali Beşe b. Ab-
dullah, Zaharya v. Dimo, Korteş v. Yorgi, Yani v. Kosta.

251 [41b-1] Mehmed b. Murad’ın Osman b. Abdullah aleyhindeki 
hırsızlık ve darp davasından vazgeçtiği
Medîne-i Hazret-i Ebî Eyyûb el-Ensârî mahallâtından Otakçıbaşı mahallesinde 
sâkin Mehmed b. Murad nâm kimesne mahfil-i kazâda mahalle-i merkūmede 
sâkin işbu bâ‘isü’l-kitâb Osman b. Abdullah tarafından ikrâr-ı âti’z-zikri 
tasdîka vekîl olup hasm-ı câhid mahzarında nehc-i şer‘î üzre vekâleti sâbite 
olan el-Hâc Seydi b. Ali nâm kimesne mahzarında takrîr-i kelâm edip târih-i 
kitâbdan altı ay mukaddem mahalle-i merkūmede vâki‘ menzilim bir gece 
açılıp ba‘zı eşyâm ahz olunup beni mecrûh eylediklerinde mezbûr Osman’ı 
mazanna ittihâz eyleyip da‘vâ üzre idim lâkin bu husûsda mezbûr Osman’ın 
sun‘u ve alâka ve medhali olmadığı her vechile mukarrer ve muhakkak olma-
ğın terk-i da‘vâ edip husûs-ı mezbûra müte‘allik da‘vâ ve husûmâtdan zim-
metini bi’l-külliye ibrâ ve iskāt eyledim min ba‘d da‘vâ ve nizâ‘ım yokdur de-
dikde mukırr-ı mezbûru cemî‘ ikrâr-ı meşrûhunda vekîl-i mezbûr vicâhen 
ve şifâhen tasdîk ve tahkīk ettikden sonra min ba‘d mâbeynlerinde mezbûr 
Ali’nin meclis-i şer‘a ihzâr olunmasın iktizâ eder hâl olursa, işbu hâzır bi’l-
meclis olan zevcesi Fâtıma bt. Ferhad nâm hâtun mezbûr Osman’ın nefsine 
kefîl olup hîn-i mütâlebede meclis-i şer‘a ihzârına ta‘ahhüd etmeğin mâ vaka‘a 
bi’t-taleb ketb ve tahrîr olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mehmed Çelebi b. ( ), Ahmed Çelebi b. Hasan, el-Hâc Hüseyin b. ( ) 
el-Cündî, İbrahim Efendi b. ( ) el-İmâm, Mahmud Halîfe.







252 [41b-2] Mustafa b. Veli’nin alacak davalısı Gülahmer bt. Abdullah 
ile sulh olduğu
Medîne-i Hazret-i Ebî Eyyûb el-Ensârî’de beytülmâl emîni olan Mustafa Çavuş 
b. Veli mahfil-i kazâda medîne-i merkūme mahallâtından Aşçıbaşı mahallesinde 
sâkin râfi‘at-i hâze’l-kitâb Gülahmer bt. Abdullah nâm hâtun muvâcehesinde bi 
tav‘ihî ikrâr ve i‘tirâf edip bundan akdem fevt olup muhallefâtı beytülmâle âid ve 
râci‘ olan Ceyhun bt. Abdullah nâm hâtundan mezbûr Gülahmer kendi ile müş-
terek oldukları nısf hisse mülk menzilini, hâl-i hayâtında üç bin akçeye iştirâ edip 
lâkin semeni edâ eylemeyip ilâ hâzihi’l-ân zimmetinde kalmağla emânetim hase-
biyle da‘vâ ve taleb eylediğimde mezbûre Gülahmer Hâtun dahi hâl-i hayâtında 
müteveffât-ı mezbûreye edâ eyledim deyû cevâb vermekle, beynimizde münâza‘ât-ı 
kesîre ve muhâsamât-ı şedîde ve ekîde vâkı‘a olmuşidi el-hâletü hâzihî muslihûn ta-
vassut edip mâbeynimizi sekiz yüz akçe üzerine sulh eylediklerinde ben dahi sulh-i 
mezbûru kabûl ve bedel-i sulh olan meblağ-ı merkūm sekiz yüz akçeyi bi tamâmihî 
yedinden alıp kabz eyledim ba‘de’l-yevm husûs-ı mezbûre müte‘allik da‘vâ ve tale-
bim kalmadı dedikde gıbbe’t-tasdîki’ş-şer‘î mâ hüve’l-vâki‘ ketb olundu.
Hurrire fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve erba‘în 
ve elf.
Şuhûdü’l-hâl: Abdullah Efendi b. Maden el-İmâm, İsmail Çelebi b. Ahmed el-
Müezzin, el-Hâc İbrahim b. Mehmed, Halil b. Yusuf, Mustafa b. Abdülahad, Meh-
med b. Abdullah, Yusuf b. Abdullah, Mustafa b. Veli ve gayruhüm.

253 [41b-3] Hatice Hatun bt. Osman’ın tarlasının kullanım hakkını 
Mehmed b. Hacı Abdünnebi’ye devrettiği
Mahmiye-i Kostantıniyye hısnı ebvâbından Yedikule kapısı dâhilinde Bucak 
mahallesinde sâkine Hatice Hâtun bt. Osman meclis-i şer‘-i hatîr-i lâzımü’t-
tevkīrde işbu hâmilü’l-kitâb Mehmed b. el-Hâc Abdünnebi mahzarında bi tav‘ihâ 
ikrâr ve takrîr-i kelâm edip Havâss-ı Aliyye kazâsı müzâfâtından Küçükçekme-
ce nâhiyesine tâbi‘ Fîruzköyü demekle ma‘rûfe karye sınırında vâki‘ üç tarafdan 
Lankazâde Abdullah Bey tarlası ve bir tarafdan Mustafa Efendi tarlası ile mahdûd 
tahmînen on üç keyl tohum istî‘âb eder merhûm ve mağfûrun-leh Sultan Baye-
zid Hân arâzisinden olup taht-ı tasarrufumda olan bir kıt‘a tarlamın hakk-ı ta-
sarrufunu, sâhib-i arz ma‘rifetiyle mezbûr Mehmed’e yirmi beş aded riyâlî guruş 
mukābelesinde tefvîz edip ol dahi minvâl-i muharrer üzre tefevvuz ve kabûl ey-
ledikden sonra bedel-i tefvîz olan meblağ-ı mezbûr yirmi beş aded riyâlî guruşu 
mezbûr Mehmed yedinden bi’t-tamâm ve’l-kemâl ahz ve kabz eyledim ba‘de’l-
yevm sâlifü’z-zikr tarla mezbûr Mehmed’in dâhil-i taht-ı tasarrufu olmuşdur 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâlis ve’l-ışrîn min şehri Şa‘bâni’l-mu‘azzam li sene seb‘a ve 
erba‘în ve elf.
Şuhûdü’l-hâl: Ahmed b. Abdullah, İlyas b. ( ), Bayram b. ( ), Hızır Beşe b. Abdul-
lah, Veli Bey b. Abdullah, Hasan Beşe b. İbrahim, Mehmed b. Ahmed.

254 [41b-4] Osman b. Himmet’in miras hissesini Emine 
bt. Allahverdi’ye sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Kiremitçi Süleyman mahallesi sükkânından olup bundan akdem tarîk-i hac-
da vefât eden Rıdvan b. Abdullah nâm müteveffânın verâseti zevce-i metrûkesi 
Emine bt. Allahverdi nâm hâtuna ve mu‘takı Osman b. Himmet nâm kimesneye 
münhasıra olduğu şer‘an zâhir ve mütehakkik oldukdan sonra mezbûr Osman 
mahfil-i kazâda mezbûre Emine Hâtun tarafından ikrâr-ı âti’z-zikri tasdîka vekîl 
olup mezbûreyi ma‘rifet-i şer‘iyye ile ârifeyn olan [42a] Mustafa Halîfe b. Meh-
med el-Mu‘allim ve Veli Beşe b. Mustafa şehâdetleri ile şer‘an vekâleti sâbite olan 
babası mezkûr Allahverdi muvâcehesinde bi tav‘ihî ikrâr ve takrîr-i kelâm edip 
mu‘takım ve mûrisim müteveffâ-yı mezbûrun zevcesi merkūme Emine Hâtun ye-
dinde cümle muhallefâtından bi hasebi’ş-şer‘î bana âid olan selâse erbâ‘ hisse-i 
şer‘iyyem mukābelesinde mezbûre Emine Hâtun yedinden alâ tarîki’t-tehârüci’ş-
şer‘î otuz üç bin akçe alıp kabz eyledim ba‘de’l-yevm müteveffâ-yı mezbûrun 
mîrâsına müte‘allik mezbûre Emine Hâtun ile da‘vâ ve nizâ‘ım kalmadı eğer ba‘de’l-
yevm benden husûs-ı mezbûra müte‘allik da‘vâ dahi sudûr ve zuhûr ederse lede’l-
hükkâm zevi’l-ihtirâm mesmû‘a ve makbûle olmaya dedikde mukırr-ı mezbûr 
Osman’ın ikrâr-ı meşrûhunu vekîl-i mezbûr Allahverdi bi’l-vekâle vicâhen ve 
şifâhen tasdîk ve tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene seb‘a ve erba‘în 
ve elf.
Şuhûdü’l-hâl: Receb Efendi b. Abdi, el-Hâc Yusuf b. Hüsam ve Hüseyin Çelebi b. 
Hasan, Abdurrahman Çelebi b. ( ) el-Hammâmî, Ahmed Bey b. Haydar, el-Hâc 
Yusuf b. Hasan, Mahmud b. Ahmed ve gayruhüm.

255 [42a-1] Emine bt. Hasan ile Ahmed b. Veli’nin muhâlaa yoluyla 
boşandığı ve birbirlerinin zimmetlerini ibrâ ettikleri
Medîne-i Hazret-i Ebî Eyyûb el-Ensârî mahallâtından Otakçıbaşı mahallesinde 
sâkine Emine bt. Hasan nâm hâtun meclis-i şer‘-i hatîr-i lâzımü’t-tevkīrde işbu 
hâmilü’l-kitâb zevci Ahmed b. Veli muvâcehesinde bi tav‘ihâ ikrâr ve takrîr-i 
kelâm edip zevcim mezbûr Ahmed ile hüsn-i zindegânem olmamağla, zimme-
tinde mütekarrir olan beş yüz akçe mehr-i müeccelim ve nafaka-i iddetim ve 
me’ûnet-i süknâm üzerine ve beynimizde ma‘lûm bir zenne Paris çuka ferâce ve 
bir beledî döşek ve iki yasdık ve bir minder ve bir sini ve bir sahan üzerine hul‘ edip 
eşyâ-i mezbûre[yi] kendine teslîm eyledim dedikde mezbûr Ahmed dahi minvâl-i 
meşrûh üzre mezbûre Emine ile hul‘ edip zevciyyete müte‘allik cemî‘ da‘vâdan her 
biri âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledikden sonra 
mâ vaka‘a gıbbe’t-taleb ketb olundu.
Tahrîren fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: İsa b. Budak, Mehmed b. Abdullah, Mahmud b. Ahmed, Cafer b. 
Abdullah, Mustafa Beşe b. Mahmud, Ali b. Mustafa, Yakub b. Kurd, Mustafa b. Veli 
ve gayruhüm.

256 [42a-2] Hacı Hüseyin b. Yusuf ’un vakıf arsasının bir kısmını 
Cemile bt. Piri Dede’ye devrettiği
Medîne-i Hazret-i Ebî Eyyûb el-Ensârî mahallâtından Fethi Çelebi mahalle-
sinde sâkin el-Hâc Hüseyin b. Yusuf nâm kimesne mahfil-i kazâda mahalle-i 
merkūmede sâkine işbu bâ‘isetü’l-kitâb Cemile bt. Pîrî Dede nâm hâtun tara-
fından ikrâr-ı âti’z-zikri tasdîka vekîl olup hasm-ı câhid mahzarında nehc-i şer‘î 
üzre vekâleti sâbite olan oğlu Ahmed Çelebi b. Kasım mahzarında ikrâr ve takrîr-i 
kelâm edip mahalle-i merkūmede vâki‘ gallesi ve tevliyyeti mahalle-i merkūme 
imâmına meşrûta olup icâre-i mu‘accele ve her bir senede altmışar akçe icâre-i 
müeccele ile mutasarrıf olduğum bir tarafı mezbûre Cemile Hâtun mülkü ve bir 
tarafı Abdullah nâm kimesne mülkü ve bir tarafı Mustafa Efendi mülkü ve bir ta-
rafı tarîk-i âm ile mahdûd tûlen on zirâ‘ ve arzen iki zirâ‘ arsadan Mustafa Efendi 
tarafından tûlen üç zirâ‘ ve arzen iki zirâ‘ arsamı kendi nefsim için dükkân ihdâs 
etmekle alıkoyup mâ‘adâ tûlen yedi zirâ‘ ve arzen iki zirâ‘ arsanın hakk-ı tasarrufu 
beher sene zikr olunan altmış akçe icâre-i müeccelenin kırk akçesin edâ edip yir-
mi akçesin merkūme Cemile Hâtun edâ eylemek üzre sekiz yüz nakd-i râyic fi’l-
vakt fıddî akçe mukābelesinde mezbûre Cemile Hâtun’a izn-i mütevellî ile ferâgat 
eyleyip meblağ-ı mezbûr sekiz yüz akçeyi yedinden bi’t-tamâm ve’l-kemâl ahz ve 
kabz eyledim dedikde vekîl-i mezbûr Ahmed Çelebi vicâhen tasdîk ve şifâhen 
tahkīk etmeğin mâ hüve’l-vâki‘ ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mehmed b. Abdi er-Râcil, Mehmed b. Murad, Mehmed b. Abdullah, 
Mehmed b. Osman, Mahmud b. İbrahim, Murtaza b. Abdullah, Ahmed b. Hasan, 
Mahmud b. Ahmed, Mustafa b. Veli, Cafer b. Abdullah ve gayruhüm.







257 [42a-3] Mehmed Bey b. Abdullah’ın bağını Hasan Bey 
b. Ahmed’e sattığı
Vilâyet-i Rumeli’nde Opar kazâsına tâbi‘ Melek nâm karye sâkinlerinden Mehmed 
Bey b. Abdullah meclis-i şer‘-i hatîr-i lâzımü’t-tevkīrde kazâ-i mezbûre tâbi‘ Gra-
nova nâm karye sâkinlerinden işbu hâmiletü’l-kitâb Hasan Bey b. Ahmed nâm ki-
mesne mahzarında bi’t-tav‘i’s-sâf ikrâr ve i‘tirâf edip karye-i mezbûre mülk sınırı 
dâhilinde ve Lahova nâm mevzi‘de vâki‘ iki tarafdan Mustafa bağı ve bir tarafdan 
vakıf bağ ve bir tarafdan ba‘zan Keto nâm zimmî bağı ve ba‘zan dere ile mahdûd 
tahmînen on çapalık bir kıt‘a mülk bağımı mezbûr Hasan Bey’e fıddî nakd-i râyic 
fi’l-vakt bin beş yüz akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ edip ol dahi vech-i meşrûh üzre iştirâ ve kabûl eyledikden sonra 
semen-i mezbûr bin beş yüz akçeyi bi’t-tamâm ve’l-kemâl [42b] mezbûr Hasan 
Bey yedinden ahz ve kabz edip mebî‘-i mezbûru mahallinde ahz ve tesellüme 
mezbûr Hasan Bey’i taslît eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Şeyh Mehmed Bey b. Abdullah, İbrahim Çelebi b. Mehmed, Musta-
fa Beşe b. ( ), Yusuf Beşe b. ( ), Hasan Bey b. Ahmed, Mahmud b. Ahmed.

258 [42b-1] İlyas Beşe b. Sefer’in değirmenini Yusuf 
b. Mehmed’e sattığı
Vilâyet-i Rumeli’nde Opar kazâsına tâbi‘ Nikarlı nâm karyeden olup hâlâ 
mahmiye-i İstanbul’da Hâssa bostancılarından olan İlyas Beşe b. Sefer nâm ki-
mesne mahfil-i kazâda işbu hâmilü’l-kitâb Yusuf b. Mehmed nâm kimesne mah-
zarında bi’t-tav‘i’s-sâf ikrâr ve i‘tirâf edip karye-i mezbûre kurbunda vâki‘ Dolu 
demekle ma‘rûf nehir üzerinde dâyir Hasan b. Abdullah nâm kimesne ve Andriye 
v. Kiko nâm zimmî değirmenleri miyânında ve sakf-ı vâhid altında vâki‘ bir göz 
mülk un değirmeni ocağını zikr olunan mahalden kaldırıp yirmi zirâ‘ aşağıda ah-
lad ağacı kurbunda müstakil binâ ihdâs etmek üzre mezbûr Yusuf ’a fıddî nakd-i 
râyic fi’l-vakt beş bin iki yüz akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ edip ol dahi vech-i meşrûh üzre iştirâ ve kabûl eyledikden 
sonra semen-i mezbûr Beş bin iki yüz akçeyi mezbûr Yusuf yedinden bi’t-tamâm 
ahz ve kabz edip mebî‘-i mezbûru mahallinde zabt ve tasarrufa mezbûr Yusuf ’u 
taslît eyledim dedikde mukırr-ı mezbûr İlyas Beşe’nin minvâl-i muharrer üzre 
cârî olan ikrârını el-mukarru lehü’l-merkūm Yusuf vicâhen ve şifâhen tasdîk ve 
tahkīk etmeğin mâ vaka‘a gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Mustafa [b.] Ali an karye-i Granova, Ali b. Mehmed Katravî, Hasan 
b. Ahmed, Hasan b. Abdullah, Kasım b. Abdullah, Hüseyin b. Abdullah, İbrahim 
b. Abdullah, Cebeci Mehmed, Mehmed b. Abdullah.

259 [42b-2] Mehmed Bey b. Abdullah’ın tarlalarını İlyas Beşe 
b. Sefer’e sattığı
Vilâyet-i Rumeli’nde Opar kazâsına tâbi‘ Melek nâm karye sâkinlerinden Mehmed 
Bey b. Abdullah tarafından tefvîz-i âti’z-zikri ikrâra vekîl olup vekâleti Mustafa b. 
Ali ve Hasan b. Ahmed şehâdetleri ile şer‘an sâbite olan diğer Mehmed Bey b. Ab-
dullah mahfil-i kazâda Hâssa bostancılardan işbu hâmilü’l-kitâb İlyas Beşe b. Sefer 
mahzarında bi’l-vekâle ikrâr ve takrîr-i kelâm edip müvekkilem mezbûr Mehmed 
Bey’in karye-i mezbûre hudûdu dâhilinde mevâzi‘-i adîdede vâki‘ lede’l-ahâlî ve’l-
cîrân ma‘lûmü’l-hudûd taht-ı tasarrufumda olan cemî‘ tarlalarının hakk-ı tasar-
rufunu, sâhib-i arz ma‘rifetiyle mezbûr İlyas Beşe’ye üç yüz akçe mukābelesinde 
tefvîz edip ol dahi tefevvuz ve kabûl eyledikden sonra bedel-i tefvîz olan meblağ-ı 
mezbûr üç yüz akçeyi mezbûr İlyas Beşe yedinden tamâmen alıp kabz edip sâlifü’z-
zikr tarlaları mahallinde zabt ve tasarrufa mezbûr İlyas Beşe’yi taslît eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

260 [42b-3] Aruş v. Narek’den miras bağın kızı Tamik’e ait olduğu
Vilâyet-i Anadolu’da Eğin kazâsına tâbi‘ Çorak nâm karyeden olup hâlâ Havâss-ı 
Aliyye kazâsı müzâfâtından Hasköy’de Abdüsselâm mahallesinde sâkin iken mürd 
olan Aruş v. Narek nâm zimmînin verâseti sulbiye kebîre kızları Kefar ve Tamik’e 
münhasıra olduğu şer‘an zâhir ve mütebeyyin oldukdan sonra mezbûre Kefar 
mahfil-i kazâda işbu hâmilü’s-sifr mezbûre Tamik muvâcehesinde bi tav‘ihâ ikrâr 
ve takrîr-i kelâm edip babam hâlik-i mezbûr Aruş hâl-i hayâtında kazâ-i mezbûre 
tâbi‘ Vank nâm karye sınırında vâki‘ bir tarafdan Cafer b. Abdullah bağı ve bir 
tarafdan Keşiş bağı ve bir tarafdan mâ-i cârî ve bir tarafdan tarîk-i âm ile mahdûd 
bir kıt‘a mülk bağını karındaşım mezbûre Tamik’e hibe-i sahîha-i şer‘iyye ile hibe 
ve temlîk ve teslîm edip ol dahi meclis-i hibede ittihâb ve kabûl ve kabz eyledi 
sâlifü’z-zikr olan bağda benim alâkam ve medhalim yokdur, karındaşım mezbûre 
Tamik’in mülk-i mevhûbudur dedikde gıbbe’t-tasdîki’ş-şer‘î mâ vaka‘a gıbbe’t-
taleb ketb olundu.
Tahrîren fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve 
erba‘în ve elf.
Şuhûdü’l-hâl: Süleyman Halîfe b. Murad el-İmâm, Muzaffer Bey b. Abdullah, la-
ğımcı Hüseyin b. ( ), Yahya Çelebi b. ( ), Mehmed b. Abdullah, Mahmud b. Ahmed, 
Ali b. Mustafa, Ali b. Abdullah, Mustafa b. Veli ve gayruhüm.

261 [42b-4] Mehmed Bey b. Abdullah’ın menzil, bağ ve tarlalarını 
İlyas Beşe’ye devrettiği
Vilâyet-i Rumeli’nde Opar kazâsına tâbi‘ Melek nâm karye sâkinlerinden Meh-
med Bey b. Abdullah mahfil-i kazâda Hâssa bostancılarından işbu hâmilü’l-kitâb 
İlyas Beşe b. ( ) mahzarında bi’t-tav‘i’s-sâf ikrâr ve i‘tirâf edip karye-i mezbûrede 
vâki‘ bir tarafdan Mehmed Bey b. Abdullah mülkü ve bir tarafdan Mahmud Bey 
b. ( ) mülkü ve bir tarafdan Pito v. Roso nâm zimmî mülkü ve bir tarafdan tarîk-i 
âm ile mahdûd menzil yerini ve yine eşcâr-ı müsmire ve gayr-ı müsmireyi hâvî 
bostan yerini ve bir samanlığı ve harman yerini müştemil olup bundan akdem 
Kasım nâm kimesneden iştirâ eylediğim mülk menzil yerini ve mevâzi‘-i müte-
ferrikada vâki‘ lede’l-ahâlî ve’l-cîrân ma‘lûmü’l-hudûd üç çapalık mülk bağımı 
ve yine karye-i mezbûrede vâki‘ tahdîd ve tavsîfden müstağnî babamdan irs-i 
şer‘le intikāl eden mülk menzil yerimi ve inde’l-ahâlî ma‘lûmü’l-hudûd Kiraz-
lık ve Bekçiler ve Ploşin nâm mevâzi‘de [43a] vâki‘ üç kıt‘a mülk bağımı cümle 
tevâbi‘ ve levâhıkı ile mezbûr İlyas Beşe’ye fıddî nakd-i râyic fi’l-vakt dört bin 
dört yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ve 
safka-i vâhide ile bey‘ edip ol dahi vech-i meşrûh üzre iştirâ ve kabûl eyledikden 
sonra yine karye-i mezbûre sınırında mevâzi‘-i adîdede vâki‘ lede’l-ahâlî ve’l-
cîrân ma‘lûmü’l-hudûd Kasım nâm kimesneden tefevvuz eylediğim ve babam-
dan intikāl-i âdî ile intikāl edip taht-ı tasarrufumda olan tarlalarımın dahi hakk-ı 
tasarruflarını sâhib-i arz ma‘rifetleriyle mezbûr İlyas Beşe’ye bin beş yüz akçe 
mukābelesinde tefvîz edip ol dahi tefevvuz ve kabûl eyledikden sonra semen-i 
mezbûr dört bin dört yüz akçe ile bedel-i tefvîz olan bin beş yüz akçe ki cem‘an 
beş bin dokuz yüz akçeyi mezbûr İlyas Beşe yedinden tamâmen alıp kabz edip 
mebî‘-i mezbûru mahallinde ahz ve kabz [ve] tesellüme ve tarlaları zabt ve tasar-
rufa mezbûr İlyas Beşe’yi taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Tahrîren fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve 
erba‘în ve elf.
Şuhûdü’l-hâl: Mustafa b. Ali Granova’dan, Ali b. Mehmed Katra’dan, Hasan b. Ab-
dullah an karye-i mezbûr, Hasan b. Abdullah an karye-i Nifsali, Kasım b. Abdul-
lah, Hüseyin b. Abdullah, İbrahim b. Abdullah, Cebeci Mehmed, Mehmed b. Ab-
dullah, Kasım b. Abdullah, Yusuf b. Abdullah, Ahmed Beşe, İlyas b. Yusuf, Hasan 
b. Yusuf ve gayruhüm.







262 [43a-1] Deriş v. Narek’ten miras menzil hissesinin kızı 
Kefar’a ait olduğu
Vilâyet-i Anadolu’da Eğin kazâsına tâbi‘ Çorak nâm karyeden olup hâlâ Havâss-ı 
Aliyye kazâsı müzâfâtından Hasköy’de Abdüsselâm mahallesinde sâkin iken mürd 
olan Deriş v. Narek nâm zimmînin verâseti sulbiye kebîre kızları Kefar ve Tamik’e 
münhasıra olduğu şer‘an zâhir ve mütebeyyin oldukdan sonra mezbûre Tamik 
mahfil-i kazâda işbu hâmiletü’l-kitâb mezbûre Kefar muvâcehesinde bi tav‘ihâ 
ikrâr ve i‘tirâf edip babam hâlik-i mezbûr Deriş hâl-i hayâtında Havâss-ı Aliyye 
müzâfâtından Hasköy’de Abdüsselâm mahallesinde vâki‘ bir tarafdan lağımcı Hü-
seyin mülkü ve bir tarafdan ba‘zan Musa Efendi ve ba‘zan Ali Ağa mülkü ile ve bir 
tarafdan tarîk-i âm ve bir tarafdan mer‘â ile mahdûd ve eşcâr-ı müsmire ve gayr-ı 
müsmire hadîkayı müştemil Mıgırdiç nâm zimmî ile ale’l-iştirâki’s-seviy müşterek 
oldukları mülk menzilden nısf hisse-i şâyi‘asını karındaşım mezbûre Kefar’a hibe-i 
sahîha-i şer‘iyye ile hibe ve temlîk ve teslîm eylemişdir sâlifü’z-zikr olan menzilde 
benim alâkam ve medhalim yokdur mezbûre Kefar’ın mülk-i mevhûbudur dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’l-hâmis ve’l-ışrîn min Şa‘bâni’l-mu‘azzam târihuhu’l-mezbûr.
Şuhûdü’l-hâl: Süleyman Halîfe b. Murad el-İmâm, Mustafa Bey b. Abdullah, Hü-
seyin b. Abdullah, Yahya Çelebi b. ( ), Mahmud b. Ahmed, Mustafa b. Veli, Ali b. 
( ).

263 [43a-2] Mustafa b. Abdullah’ın menzilini eşi Rahime 
bt. Mehmed’e hibe ettiği
Medîne-i Hazret-i Ebî Eyyûb el-Ensârî mahallâtından Zeyneb Hâtun mahallesi 
sâkinlerinden Mustafa b. Abdullah nâm kimesne meclis-i şer‘-i hatîr-i lâzımü’t-
tevkīrde işbu hâmilü’l-kitâb zevcesi Rahime bt. Mehmed nâm hâtun mahzarında 
bi’t-tav‘i’s-sâf ikrâr ve i‘tirâf edip mahalle-i mezbûrede vâki‘ bir tarafdan Hallâc 
Ebûbekir vakfı olan menzil ve bir tarafdan vâdi ve bir tarafdan kendi mülküm ve 
bir tarafdan tarîk-i âm ile mahdûd bir bâb tahtânî beyti ve sofayı ve zât eşcâr-ı 
müsmire ve gayr-ı müsmire hadîkayı ve iki bi’r-i mâyı müştemil mülk menzilimi, 
cümle-i tevâbi‘ ve levâhıkı ile zevcim mezbûre Rahime’ye hibe-i sahîha-i şer‘iyye 
ile hibe ve temlîk ve teslîm edip ol dahi meclis-i hibede ittihâb ve kabûl ve kabz 
ve tesellüm eyledi ba‘de’l-yevm sâlifü’z-zikr menzil zevcem mezbûre Rahime’nin 
mülk-i mevhûbu olmuşdur. Keyfe mâ teşâ’ ve tahtâr mutasarrıf olsun dedik-
de mukırr-ı mezbûr Mustafa’nın minvâl-i meşrûh üzre cârî olan ikrârında el-
mukarru lehâ’l-mezbûre Rahime vicâhen ve şifâhen tasdîk ve tahkīk etmeğin mâ 
vaka‘a bi’t-taleb ketb olundu.
Tahrîren fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene seb‘a ve erba‘în 
ve elf.
Şuhûdü’l-hâl: Murad De[de] b. Abdullah, Mustafa Halîfe b. ( ) el-İmâm, Halil b. 
Haydar, Mehmed b. Veli, Ömer b. Gülâbî, Hasan Efendi, Mehmed Çelebi b. Hasan, 
Osman b. İbrahim, Mehmed Dede ve gayruhüm.

264 [43a-3] Duka v. Kiro’nun Angilaki v. Yani’deki alacağını 
tahsil ettiği
Mahmiye-i Kostantıniyye mahallâtından Sultanhamamı kurbunda Kefeli mahal-
lesi sâkinlerinden Duka v. Kiro nâm zimmî meclis-i şer‘-i hatîr-i lâzımü’t-tevkīrde 
vilâyet-i Rumeli’nde medîne-i Siroz mahallâtından Ayakiryaki mahallesinde sâkin 
işbu hâmiletü’s-sifr Angilaki v. Yani nâm zimmî muvâcehesinde bi’t-tav‘ ikrâr ve 
i‘tirâf edip mezbûr Angilaki’ye târih-i kitâbdan dört sene mukaddem elli üç bin 
beş yüz akçelik kuru lakerda balığı bey‘ edip kendine def ‘ ve teslîm etmiş idim 
hâlâ meblağ-ı mezbûr elli üç bin beş yüz akçeyi bi’t-tamâm ve’l-kemâl mezbûr 
Angilaki yedinden alıp kabz eyledim mezbûr Angilaki zimmetinde zikr olunan 
balık bahâsından bir akçe ve bir habbe hakkım bâkī kalmamışdır dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Veli Çelebi b. ( ), Hamza Çelebi b. ( ), Fazlullah Çelebi b. ( ), Makra-
macı Nikola, Bektaş Bey, Mustafa Çelebi b. İsa, Yakub b. Kurd ve gayruhüm.

265 [43b-1, Arapça] Hâkimin Yorgo v. Kostantin adlı küçüğe nafaka 
takdir ettiği
Hâkim, Zafire bt. ( ) nâm annesi bundan akdem mürd olan Yorgo v. Kostantin’in 
nafakası, kisvesi ve sâir havâic-i zarûriyyesi için, himâye ve terbiyesi altında bu-
lunduğu Dokine bt. ( ) nâm ninesinin talebiyle, Havâss-ı Aliyye tevâbi‘inden Ce-
beci karyesinde sâkin bulunan Kostantin nâm mezbûr babası üzerine olmak üzre, 
zeylde mezkûr târihden i‘tibâreyn yevmî râyicü’l-vakt üç akçe farz ve takdîr etti. 
Hâkim, mezbûre Dokine’nin meblağ-ı mefrûzu vakt-i hâcetde istidâne edip sagīr-i 
mezbûrun havâic-i lâzimesine sarf etmesine ve vakt-i zaferde mezbûr Kostantin’e 
rücû‘ etmesine izin verdi.
Cerâ zâlike ve hurrire fi’l-yevmi’l-hâmis ve’l-ışrîn min Şabâni’l-mu‘azzam sene 
seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Ali b. Mustafa, Yakub b. Kurd, 
Ali b. Abdullah, Cafer b. Abdullah, Nikola v. İstadi







266 [43b-2] Sultana’nın annesi Malka bt. Milohay’dan intikal eden 
hissesini diğer vârislerden teslim aldığı
Havâss-ı Kostantıniyye kazâsı müzâfâtından Hasköy demekle ma‘rûfe olan karye-
de sâkine iken hâlike olan Malka bt. Milohay nâm Yahudiyenin verâseti zevci Ha-
yim v. Yakob ile sadrî oğulları Yakob ve Mosi ve Milohay ve Yahuda’ya ve sadriye 
kebîre kızları Soli ve Parla ve Sultana’ya münhasıra olduğu şer‘an mütebeyyin ve 
metrûkâtının kırk dört sehimden on bir sehmi mezbûr Hayim’e ve altışar sehmi 
merkūmûn Yakob ve Mosi ve Milohay ve Yahuda’ya ve üçer sehmi mezbûrât Soli 
ve Parla ve Saltan’a müntakile olduğu mütebeyyin oldukdan sonra mezbûre Saltan 
tarafından husûs-ı âti’z-zikri ikrâra vekîl olup hasm-ı câhid mahzarında Mena-
hem v. Menahem ve İlya v. Nikon şehâdetleri ile şer‘an vekâleti sâbite olan Yasef 
v. Davud nâm Yahudi mahfil-i kazâda mezbûre Malka’nın muhallefâtına vâzı‘ü’l-
yed olan işbu bâ‘isü’l-kitâb zevci merkūm Hayim muvâcehesinde bi’l-vekâle ikrâr 
ve i‘tirâf edip müvekkilem merkūme Saltan’a anası hâlike-i merkūmenin İstan-
bul içinde olan dekâkîn ve mahzen ve sâir terekesinden ve Hasköy’de vâki‘ olan 
cemî‘ menkūlât ve esâs-ı beyt ve akārâtından sihâm-ı mezbûreden bi hasebi’l-
irsi’ş-şer‘î kendine isâbet eden üç sehim hisse-i şer‘iyyesini babası merkūm Ha-
yim yedinden bi’t-tamâm ve’l-kemâl ahz ve kabz eyleyip anası mezbûre Malka’nın 
muhallefâtından vech-i meşrûh üzre kendine isâbet eden hissesinden babası Ha-
yim yedinde bir akçe ve bir habbe hakkı kalmamışdır dedikde mezbûr Yasef ’in 
minvâl-i meşrûh üzre bi’l-vekâle cârî olan ikrârını mezbûr Hayim bi’l-muvâcehe 
tasdîk ve bi’l-müşâfehe tahkīk etmeğin mâ vaka‘a gıbbe’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene selâse ve erba‘în ve elf.
Şuhûdü’l-hâl: Mahmud Bey b. (  ) es-Sarrâcü’s-sultânî, Mustafa Çelebi b. (  ), el-
Hâc Behram b. Abdullah, Ali b. Abdullah, Papase [v.] Brazer, Yahuda v. Avraham, 
Fahim v. Manil?

267 [43b-3] Hâssa bostancılarından Hasan Ağa’nın Avasya köylü Kara 
Yorgi ve köy ahalisi aleyhindeki davasından vazgeçmesi
Hâssa bostancılardan kıdvetü’l-emâsil ve’l-akrân Hasan Ağa -zîde kadruhû- 
mahfil-i kazâda Havâss-ı Refî‘a kazâsı müzâfâtından Avasya nâm karye 
sâkinlerinden Kara Yorgi v. İstati nâm zimmî ve sâir ahâlî-i karye mahzarlarında 
ikrâr ve takrîr-i kelâm edip Eflak vilâyetinde Dimo nâm zimmî yedinde olan yüz 
altmış beş bin akçemi vilâyet-i merkūmeden mezbûr Dimo getirir iken karye-i 
mezbûrede merkūm Kara Yorgi’nin menzilinde zâyi‘ olduğu mesmû‘um olmağla 
mezbûr Kara Yori’den ve oğlu Yani’den ve hizmetkârı Kömürcü nâm zimmîden ve 
sâir ahâlî-i karyeden da‘vâ üzre idim el-hâletü hâzihî meblağ-ı merkūm hâlâ dahi 
vilâyet-i merkūmede mezbûr Dimo yedinde olduğu ma‘lûmum olmağla terk-i 
da‘vâ eyleyip mezbûrûn Kara Yorgi ve oğlu Yani ve hizmetkârı Kömürcü ve sâir 
ahâlî-i karyeden vechen mine’l-vücûh min ba‘d da‘vâ ve nizâ‘ım yokdur dedikde 
mezbûr Hasan Ağa’nın vech-i muharrer üzre cârî olan ikrâr ve takrîri mezbûr 
Kara Yorgi ve karye-i mezbûre ahâlîsi her biri vicâhen tasdîk ve şifâhen tahkīk 
etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Ali Efendi b. Zeynelâbidin, Mustafa Halîfe b. Yusuf, Mustafa Beşe b. 
İbrahim, Mustafa Beşe b. ( ) ve gayruhüm.

268 [43b-4] Yahya Bey b. Abdullah’ın menzilini ve tarlalarını Derviş 
Bey b. Mustafa’ya sattığı
Mahmiye-i İstanbul’da merhûm Koca Mustafa Paşa câmi‘-i şerîfi kurbunda vâki‘ 
Hacce Hâtun mahallesinde sâkin Yahya Bey b. Abdullah nâm kimesne mahfil-i 
kazâda mahmiye-i merkūmede Ali Fakīh mahallesinde sâkin râfi‘ü hâze’l-kitâb 
kıdvetü’l-emâsil ve’l-akrân bi’l-fi‘l Bezzâzistân-ı atîk kethüdâsı olan Derviş Bey 
b. Mustafa nâm râcil mahzarında bi’t-tav‘i’s-sâf ikrâr ve i‘tirâf edip Havâss-ı Refî‘a 
kazâsı müzâfâtından Küçükçekmece nâhiyesine tâbi‘ İncirli nâm karyede vâki‘ 
bir tarafı eş-Şeyh Osman Çelebi Efendi mülkü ve bir tarafı Hasan Beşe mülkü 
ve bir tarafı Mansur nâm kimesne mülkü ve bir tarafı tarîk-i âm ile mahdûd 
olup muhavvata-i dâhiliyyesi iki bâb tahtânî odayı ve bir mikdâr hadîkayı ve 
muhavvata-i hâriciyyesi iki bâb tahtânî odaları ve bir çardağı ve altında iki bâb 
odaları ve iki gözlü bir çatma anbarı ve bir ahır ve bir samanlığı ve kenîfi ve 
tahmînen iki dönüm bağı ve bi’r-i mâyı ve havlu hâricinde vâki‘ bir bâb fevkānî 
odayı müştemil çiftlik ta‘bîr olunur mülk menzilimi, cümle-i tevâbi‘ ve levâhıkı ile 
ve bir çift kara [44a] sığır öküzü ve bir araba ve sâir âlât-ı zirâ‘at ve âsiyâb-ı hırâseti 
merkūm Derviş Bey’e tarafeynden îcâb ve kabûlü hâvî bey‘-i bâtt-ı sahîh-i şer‘î ve 
safka-i vâhide ile kırk iki bin nakd-i râyic fi’l-vakt fıddî akçeye bey‘ ve teslîm edip 
ol dahi vech-i muharrer üzre iştirâ ve tesellüm eyledikde karye-i mezbûre sını-
rında vâki‘ merhûm Sultan Bayezid-i Velî -tâbe serâhû- evkāfı arâzisinden olup 
kadîmden zikr olunan çiftlik ile mutasarrıf olduğum tahmînen yüz keyl tohum 
istî‘âb eder lede’l-ahâlî ma‘lûmü’l-hudûd olan sekiz kıt‘a tarla ki bir kıt‘ası karye-i 
merkūme İncirli kurbunda iki dip ceviz ağacı ve bir harman yerini müştemil ve 
dört kıt‘ası dahi Siyavuş Paşa Çiftliği kurbunda mevâzi‘-i müteferrikada ve bir 
kıt‘ası dahi karye-i mezbûre İncirli ile Soğanlı köyü demekle ma‘rûfe olan karye 
mâbeyninde ve bir kıt‘ası yine karye-i merkūme İncirli ile Makrahorya nâm karye 
mâbeyninde ve bir kıt‘a dahi Taşlık nâm mevzi‘de vâki‘ olup cem‘an zikr olunan 
sekiz kıt‘a tarlaların hakk-ı tasarruflarını evkāf-ı mezbûre mütevellîsi ma‘rifetiyle 
on sekiz bin mezbûrü’n-na‘t akçe mukābelesinde tefvîz edip ol dahi vech-i meşrûh 
üzre tefevvuz ve kabûl ettikden sonra bedel-i tefvîz olan meblağ-ı mezbûr on se-
kiz bin akçe ile menzil-i mezbûrun semeni olan kırk iki bin akçe ki cem‘an altmış 
bin akçe eder merkūm Derviş Bey yedinden bi’t-tamâm ve’l-kemâl ahz ve kabz 
eyledim ba‘de’l-yevm menzil-i mezbûr merkūm Derviş Bey’in mülk-i müşterâsı 
ve mezâri‘-i merkūme dâhil-i taht-ı tasarrufu olmuşdur dedikde mukırr-ı mezbûr 
Yahya Bey’in ber vech-i meşrûh cârî ve sâdır olan ikrâr ve i‘tirâfını el-mukarru 
lehü’l-merkūm Derviş Bey vicâhen tasdîk ve şifâhen tahkīk etmeğin mâ hüve’l-
vâki‘ gıbbe’t-taleb ketb olundu.
Hurrire fî selhi Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Eş-Şeyh Osman Efendi, Hasan Efendi el-İmâm, Mehmed Halîfe b. 
Abdullah el-Müezzin, Fahrü’l-akrân Kurd Ağa Ser-bostânân-ı sâbıkan, Kurd Ağa 
el-Cündî, Çâker Çavuş b. Abdullah, Hasan Beşe b. Ali er-Râcil, Hasan Çelebi b. 
Mehmed, Ömer Bey b. Hasan, Hasan Bey b. Abdullah, Musa b. Veli, Osman b. 
Receb, Muharrirü’l-hurûf Abdülkādir el-Eyyûbî ve gayruhüm.

269 [44a-1] Dimitri, Yanaki, Arma ve Todori’nin, Dilaver 
Bey b. Abdullah’ın evini basarak bazı eşyalarını çaldıklarını 
itiraf etmeleri
Mahmiye-i Galata müzâfâtından kasaba-i Kasımpaşa sükkânından bâ‘isü’l-kitâb 
Dilâver Bey b. Abdullah nâm kimesne mahfil-i kazâda takrîr-i kelâm edip târih-i 
kitâb şehrinin yirmi dördüncü vâki‘ olan ahad gecesi kasaba-i merkūmede sâkin 
olduğum menzilimi ben hâzır değil iken cevf-i leylde harâmîler basıp mevcûd 
olan cemî‘ eşyâmı gāret etmişler deyip Havâss-ı Aliyye kazâsında işbu târih-i 
kitâb gecesi ahz olunup hâzır bi’l-meclis olan Yanaki v. Likor ve Arma v. Ni-
kola ve Todori v. Viko nâm şakīlerden suâl olunsun deyip mezbûrların her biri 
istintâk olundukda, cevâblarında gāib ani’l-meclis olan Petro ve diğer Todori 
ve Petro Şakan nâm zimmîler ve hâlâ mahmiye-i Kostantıniyye’de Saraçhâne’de 
sâkin Dimitri nâm zimmî ile cem‘an yedi nefer zimmî leyle-i merkūmede va-
rıp, mezbûr Dilâver Bey’in menzilini basıp mevcûd bulunan eşyâsını nehb ve 
gāret eyledik deyicek mezbûr Sarrâc Dimitri dahi ahz olunup istintâk olundukda, 
mezbûrûn Petro ve diğer Todori ve Petro Şakan hemşehrilerim olmağla ekser 
eyyâmda dükkânıma gelirleridi mezbûr Dilâver Bey’in evi açılmazdan beş altı 
gün mukaddem yine gelip benimle sâkin olurlar iken beni dahi idlâl edip cem‘an 
yedi nefer zimmî varıp merkūm Dilâver Bey’in menzilini basıp mevcûd bulunan 
eşyâsını nehb ü gāret ettik deyû mezbûrûn Dimitri ve Yanaki ve Arma ve Todori 
bi’t-tav‘i’s-sâf ikrâr ve i‘tirâf etmekle ol ki vâki‘ hâldir vukū‘u üzre ketb ve imlâ 
olundu.
Tahrîren fî evâhiri Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Cafer b. Abdullah, Yakub b. Kurd, Mustafa b. Veli, Ali b. Mustafa, 
Mustafa b. Mehmed.

270 [44a-2] Manol v. Yani’nin bağını Manol v. İstamo’ya sattığı
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ nefs-i 
Fener sâkinlerinden Manol v. Yani eş-şehîr bi Papasoğlu nâm zimmî meclis-i şer‘-i 
hatîr-i lâzımü’t-tevkīrde yine karye-i mezbûre sükkânından işbu hâmilü’s-sifr Ma-
nol v. İstamo nâm zimmî muvâcehesinde bi’t-tav‘i’s-sâf ikrâr ve i‘tirâf edip karye-i 
mezbûre sınırı dâhilinde Doçkuzu nâm mevzi‘de vâki‘ bir tarafdan Hamza Bey 
bağı ve bir tarafdan Manol v. Apostol bağı ve bir tarafdan Torkişo v. Rizo bağı 
ve bir tarafdan Aleksi v. Markari bağı ile mahdûd olup eşcâr-ı müsmire ve gayr-ı 
müsmireyi ve bir şırahâneyi ve mezbûr Manol bağı tarafında pelit ağacı üzerinde 
bir dip üzüm asmasını müştemil olan tahmînen üç dönüm mülk bağımı cümle 
tevâbi‘ ve levâhıkı ile mezbûr Manol’e fıddî nakd-i râyic fi’l-vakt üç bin iki yüz 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol 
dahi vech-i meşrûh üzre iştirâ ve kabûl eyledikden sonra semen-i mezbûr üç bin 
iki yüz akçeyi mezbûr Manol yedinden tamâmen alıp kabz edip mebî‘-i mezbûru 
mahallinde zabt ve tasarrufa mezbûr Manol taslît eyledim ba‘de’l-yevm zikr olu-
nan bağ-ı mezbûr Manol’ün mülk-i müşterâsıdır dedikde gıbbe’t-tasdîki’ş-şer‘î 
bi’t-taleb ketb olundu.
Fî gurreti Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mustafa b. Osman, Ali Çelebi b. (  ), Mustafa Çelebi (  ), Yani [v.] 
Yorgo, Kasdirde [v.] Paris, kiremitçi Şimo, Dimo [v.] İlyamo (…), Ermaka [bt.] 
İstamo, Hristo [v.] İstarmo, Yorgo [b.] Kozma, Paroş.

271 [44b-1] Yani v. Dimitri’nin müşterek değirmen hissesini Aleksi 
v. Lino’ya sattığı
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Petril 
nâm karye sâkinlerinden Yani v. Dimi nâm zimmî meclis-i şer‘-i hatîr-i lâzımü’t-
tevkīrde yine karye-i mezbûre sâkinlerinden işbu hâmilü’s-sifr Aleksi v. Lino nâm 
zimmî muvâcehesinde bi’t-tav‘i’s-sâf ikrâr ve i‘tirâf edip karye-i mezbûre kurbun-
da Toru ve İslemeki nâm nehr-i cârî üzerinde dâyir Noki Apostol değirmeni ve 
Tahti Kavala nâm zimmî değirmeni ile mahdûd Hristo v. Apostol nâm zimmî ile 
ale’l-iştirâki’s-seviy müşterek olduğum bir göz mülk un değirmeninden nısf hisse-i 
şâyi‘amı ve değirmen kurbunda bir mikdâr ma‘lûmü’l-hudûd arz-ı hâliyeden nısf 
hisse-i şâyi‘amı, mezbûr Aleksi’ye fıddî nakd-i râyic fi’l-vakt dört bin dört yüz 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi 
vech-i meşrûh üzre iştirâ ve kabûl eyledikden sonra semen-i mezbûr dört bin dört 
yüz akçeyi bi’t-tamâm ve’l-kemâl mezbûr Aleksi yedinden alıp kabz edip mebî‘-i 
mezbûru mahallinde zabta ve tasarrufa mezbûr Aleksi’yi taslît eyledim ba‘de’l-
yevm mârrü’z-zikr değirmenin nısf-ı şâyi‘i mezbûr Aleksi’nin mülk-i müşterâsı 
olmuşdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Târihuhü’l-mezbûr.
Dima v. Maryo, Plorav [v.] Yani, Paroş v. Kara, Diyako [v.] Meşta, İstati [v.] Şimo, 
Papa [v.] Yani, Lino [v.] Dimitri, Yani [v.] Paroş, Diyakomi ve gayruhüm.

272 [44b-2] Vasilike bt. Dimo’nun kefaletten dolayı Ahmed Çelebi 
Vakfı’na olan borcunu ödemesi
Medîne-i Hazret-i Ebî Eyyûb el-Ensârî’de vâki‘ merhûm Ahmed Çelebi vakfı’nın 
bi’l-fi‘l câbîsi olan Mustafa Halîfe b. Yusuf mahfil-i kazâda mahmiye-i İstanbul’da 
Edirnekapısı dâhilinde sâkine Vasilike bt. Dimo nâm zimmiye muvâcehesinde 
üzerine takrîr-i da‘vâ edip mezbûre Vasilike’nin zevci olup bundan akdem hâlik 
olan Devlo v. Yani zimmetinde vakf-ı mezbûr malından on iki bin akçe ve meblağ-ı 
mezbûrun bin kırk beş senesinde lâzım gelen murabâhasından dahi dört yüz elli 
akçe ve kırk altı senesinden bin sekiz yüz akçe cem‘an on dört bin iki yüz elli 
akçe olup mezbûre Vasilike meblağ-ı mezbûre emr ve kabûlü hâviye kefâlet ile 
kefîl bi’l-mâl olmuşidi. Suâl olunup, meblağ-ı mezbûrun edâsına tenbîh olunma-
sı matlûbumdur dedikde gıbbe’s-suâl mezbûre Vasilike zevci hâlik-i merkūmun 
zimmetinde mâl-ı vakıfdan vech-i muharrer üzre on dört bin iki yüz elli akçe ol-
duğunu ve kendi dahi meblağ-ı mezbûra emr ve kabûlü hâviye kefâlet ile kefîl bi’l-
mâl olduğunu bi’t-tav‘i’s-sâf ikrâr ve i‘tirâf ile cevâb vermeğin, ikrârı mûcebince 
meblağ-ı mezbûrun edâsına tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Halil b. Mehmed, Veli b. Abdünnebi, Eyüb b. Yunus, Ali b. Mustafa, 
Mahmud b. Ahmed.

273 [44b-3] Yani v. Nikola’nın Gora karyesindeki bağını İstati 
v. Manol’e sattığı
Vilâyet-i Rumeli’nde Çatalca kazâsına tâbi‘ Gora nâm karye sâkinlerinden Yani v. 
Nikola nâm zimmî meclis-i şer‘-i hatîr-i lâzımü’t-tevkīrde yine karye-i mezbûre 
sâkinlerinden işbu hâmilü’s-sifr İstati v. Manol nâm zimmî muvâcehesinde bi’t-
tav‘i’s-sâf ikrâr ve i‘tirâf edip karye-i mezbûre sırında vâki‘ bir tarafdan Dimo bağı 
ve bir tarafdan Manol bağı ve bir tarafdan İstati bağı ve bir tarafdan Papa Dimo 
bağı ile mahdûd sekiz çapalık mülk bağımı mezbûr İstati’ye fıddî nakd-i râyic fi’l-
vakt dört bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ edip ol dahi vech-i meşrûh üzre iştirâ ve kabûl eylediğinden sonra semen-i 
mezbûr dört bin akçeyi mezbûr İstati yedinden bi’t-tamâm ve’l-kemâl ahz ve kabz 
edip mebî‘-i mezbûru mahallinde zabt ve tasarrufa mezbûr İstati’yi taslît eyledim 
ba‘de’l-yevm zikr olunan bağ-ı mezbûr İstati’nin mülk-i müşterâsı olmuşdur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâlis min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Ali b. Mustafa, Yorgi v. Pragon, 
Dimo v. İstamo, Pol [v.] Hazoki?, Rizo v. Dimo, Yani v. Praga, Yorgi [v.] Manol.

274 [44b-4, Arapça] Hacer Hatun bt. Ahmed’in câriyesini âzat ettiği
Hazret-i Ebî Eyyûb el-Ensârî mahallâtından Silahdâr Hamza Bey mahallesinde 
sâkine olan Hacer Hâtun bt. Ahmed nâm hâtun rıkkını mu‘terife, şehlâ, sarışın, 
açık kaşlı, kısa boylu, sol eli serçe parmağında eser-i cerh bulunan Lehiyyetü’l-
asl hâmile-i hâze’l-kitâb Müstekīme bt. Abdullah nâm câriye-i memlûkesini has-
beten lillâhi’l-aliyyi’l-azîm ve rağbeten li sevâbihi’l-cesîm ve taleben li merzâtir-
rabbi’r-rahîm ve nebiyy-i muhtâr aleyhi salavâtullâhi’l-meliki’l-feyyâz’ın “Kim bir 
müslümanı âzâd ederse Allah onun bütün uzuvlarını cehennem ateşinden âzâd 
eder.” kavline uyarak âzâd ve tahrîr ettiğini ikrâr ve i‘tirâf etti câriye-i mezbûre bu 
sûretle harâir-i asliyyât-ı mükellefâttan hürre bir kimesne oldu. Efendilerin âzâdlı 
köleler üzerinde sâhib oldukları velâ hakkından gayrı, üzerinde kimesnenin bir 
hakkı kalmadı.
Cerâ zâlike ve hurrire fi’l-yevmi’s-sâlis min Ramazâni’l-mübârek sene seb‘a ve 
erba‘în ve elf.
Şuhûdü’l-hâl: Fahrü’l-kuzât Abdi Efendi, Kadı Mehmed Efendi, fahrü’l-cüyûş 
Mustafa Çavuş, Abdülkādir Çelebi, Çukadâr Mustafa Beşe, Muhzır Mahmud b. 
Mehmed, Muhzır Mustafa b. Mehmed ve gayruhüm

275 [45a-1] Mehmed Çelebi b. Halil’in, Bayram b. Abdullah ve Yorgi 
v. Andriye’ye sattığı çiftliğin bedelini iade etmesi
Mahmiye-i İstanbul’da (  ) mahallesinde sâkin Mehmed Çelebi b. Halil nâm ki-
mesne mahfil-i kazâda işbu bâ‘iseyi’l-kitâb Bayram b. Abdullah nâm kimesne 
ile Yorgi v. Andriye nâm zimmî muvâcehelerinde takrîr-i kelâm edip Havâss-ı 
Refî‘a kazâsına tâbi‘ Bendanicse nâm karyede vâki‘ babam mezbûr Halil’den bi 
hasebi’l-irsi’ş-şer‘î bana intikāl edip inde’l-ahâlî ve’l-cîrân ma‘lûmü’l-hudûd olan 
çiftliği cümle tevâbi‘ ve levâhıkı ile bundan akdem mezbûrân Bayram ve Yorgi’ye 
ale’l-iştirâki’s-seviy yirmi bir bin nakd-i râyic fi’l-vakt fıddî akçeye bey‘ ve teslîm 
edip onlar dahi vech-i muharrer üzre iştirâ ve tesellüm eyledikden sonra semeni 
olan meblağ-ı mezbûrun on bin beş yüz akçesini mukaddemâ yedlerinden ahz ve 
kabz eylemişidim hâlâ mezbûrân Bayram ve Yorgi nâdim olup ikāle murâd eyle-
mekle ben dahi taleben li’l-ecr ve’s-sevâb min meliki’l-vehhâb akd-i mezbûru fesh 
ve ikāle-i sahîha-i şer‘iyye ile ikāle edip ben meblağ-ı mezbûr on bin beş yüz ak-
çeyi kendilere teslîm onlar dahi kabz ve tesellüm eylediklerinden sonra yine zikr 
olunan çiftliği cümle tevâbi‘ ve levâhıkı ile bana teslîm eylediler dedikde mukırr-ı 
mezbûr Mehmed Çelebi’yi cemî‘ ikrâr-ı meşrûhunda merkūmân Bayram ve Yorgi 
vicâhen tasdîk ve şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fî gurreti şehri Ramazâni’l-mübârek li sene seb‘a ve erba‘în ve elf.
Şuhûdü’l-hâl: Kıdvetü’l-vâ‘izîn eş-Şeyh Nasrullah Efendi, Umdetü’l-müderrisîn 
Avnullah Efendi, Mustafa Efendi b. Ali el-İmâm, Mustafa Efendi b. Mehmed, Mus-
tafa b. Mehmed, Çolak Hasan Bey, İbrahim Beşe b. İsmail, Abdülkādir Çelebi.

276 [45a-2] Mehmed Çelebi b. Halil’in çiftlik ile bağ ve tarlalarını 
Mustafa Ağa b. Abdullah’a sattığı
Mahmiye-i İstanbul’da ( ) mahallesinde sâkin Mehmed Çelebi b. Halil nâm kimes-
ne mahfil-i kazâda işbu râfi‘ü’l-kitâb Mustafa Ağa b. Abdullah mahzarında bi’t-
tav‘i’s-sâf ikrâr ve i‘tirâf edip Havâss-ı Aliyye kazâsına tâbi‘ Bendanicse nâm kar-
yede vâki‘ bir tarafı Hristo nâm zimmî mülkü ve bir tarafı mezbûr Mustafa Ağa’ya 
tefvîz eylediğim tarla ve bir tarafı harman ve bir tarafı tarîk-i âm ile mahdûd olup 
bir bâb fevkānî odayı ve bir ahırı ve eşcâr-ı müsmire ve gayr-ı müsmireyi hâviye 
bahçeyi müştemil olan çiftlik ta‘bîr olunur babam mezbûr Halil’den bi hasebi’l-
irsi’ş-şer‘î bana intikāl eden menzilimi [ve] mevâzi‘-i müteferrikada vâki‘ inde’l-
cîrân ma‘lûmü’l-hudûd olan dört kıt‘a harâbe bağ yeri[ni] mezbûr Mustafa Ağa’ya 
tarafeynden îcâb ve kabûlü hâvî bey‘-i bâtt-ı sahîh-i ve safka-i vâhide ile on beş 
bin nakd-i râyic fi’l-vakt fıddî akçeye bey‘ ve teslîm edip onlar dahi vech-i meşrûh 
üzre iştirâ ve tesellüm eyledikden sonra merhûm Sultan Bayezid-i Velî -tâbe 
serâhû- evkāfı arâzisinden olup karye-i mezbûre sınırında mevâzi‘-i adîde[de] 
vâki‘ kadîmden çiftlik-i mezbûr ile tasarruf olunup lede’l-ahâlî ve’l-cîrân her biri 
ma‘lûmü’l-hudûd olan on bir kıt‘a tarlalarımın dahi hakk-ı tasarrufunu evkāf-ı 
mezbûre mütevellîsi ma‘rifetiyle yine mezbûr Mustafa Ağa’ya altı bin mezbûrü’n-
na‘t akçe mukābelesinde tefvîz edip ol dahi tefevvuz ve kabûl eyleyip bedel-i tefvîz 
olan meblağ-ı merkūm altı bin akçe ile zikr olunan menzil ve bağ yerlerinin se-
meni olan on beş bin akçe ki cem‘an yirmi bir bin akçe eder merkūm Mustafa 
Ağa yedinden bi’t-tamâm ve’l-kemâl ahz ve kabz eyledim ba‘de’l-yevm zikr olunan 
çiftlik-i mezbûr Mustafa Ağa’nın mülk-i müşterâsı ve mezâri‘-i merkūme dâhil-i 
taht-ı tasarrufu olmuşdur dedikde gıbbe’t-tasdîki’ş-şer‘î vicâhen mâ vaka‘a bi’t-
taleb ketb olundu.
Fi’l-yevmi’s-sânî min şehri Ramazâni’l-mübârek li sene seb‘a ve erba‘în ve elf.
Şuhûdü’l-hâl: Es-Sâbikūn.

277 [45a-3] Verano v. Kiryaki’nin Hüseyin Çelebi b. Mustafa aleyhindeki 
alacak iddiasında haksız olması
Mahmiye-i Kostantıniyye sûru ebvâbından Hazret-i Ebî Eyyûb el-Ensârî kapısı 
dâhilinde sâkin Verano v. Kiryaki nâm zimmî mahfil-i kazâda işbu bâ‘isü’l-kitâb 
Hüseyin Çelebi b. Mustafa mahzarında üzerine takrîr-i da‘vâ edip mezbûr Hüse-
yin Çelebi’ye sefere gitmezden mukaddem cinsi ve nev‘i beynimizde ma‘lûm iki 
bin akçelik kereste bey‘ ve teslîm edip ol dahi iştirâ ve tesellüm eylemişidi hâlâ 
meblağ-ı mezbûrun dört yüz on akçesin yedinden ahz ve kabz edip bâkī bin beş 
yüz doksan akçe hakkımı da‘vâ ve taleb ederim suâl olunsun dedikde gıbbe’s-suâl 
mezbûr Hüseyin Çelebi ben mezbûr Verano’dan ancak dört yüz on akçelik kereste 
iştirâ edip gittiğimden sonra vâlidem Meryem bt. Abdullah dahi beş yüz akçe-
lik kereste almağın cem‘an dokuz yüz on akçeyi mezbûra bi’t-tamâm edâ eyle-
dim deyip ziyâde kereste aldığını inkâr ile cevâb vermeğin, müdde‘î-i mezbûrdan 
da‘vâsına mutâbık beyyine taleb olundukda ityân-ı beyyineden âciz olup mezbûr 
Hüseyin Çelebi’yi dört yüz akçeden ziyâde bin beş yüz doksan akçelik kereste dahi 
aldığına istihlâf etmeğin ol dahi alâ vefki’l-mes’ûl yemîn billâhi’l-aliyyi’l-azîm et-
meğin mâ hüve’l-vâki‘ gıbbe’t-taleb ketb olundu.
Fî evâhiri Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Cafer b. Abd[ullah], Mustafa 
b. Mehmed, Cafer b. Abd[ullah], Yakub b. Kurd, Mustafa b. Ahmed ve gayruhüm 
mine’l-hâzırîn.

278 [45b-1] Mehmed Beşe b. Abdullah’ın eşya davasının reddi
Havâss-ı Refî‘a kazâsı müzâfâtından kasaba-i Silivri mahallâtından Alibey mahal-
lesinde sâkin Malkaralı demekle şehîr Mehmed Beşe b. Abdullah meclis-i şer‘a 
nâhiye-i mezbûreye tâbi‘ Büyükhalkalı nâm karye sâkinlerinden râfi‘ü’l-kitâb di-
ğer Mehmed b. Ali nâm kimesneyi ihzâr ve mahzarında üzerine takrîr-i da‘vâ edip 
târih-i kitâbdan bir sene mukaddem mahalle-i mezbûrede sâkin olduğum menzil-
den işbu hâzır bi’l-meclis olup mezbûr diğer Mehmed’in yedinde olan bir yemeni 
yorgan ve iki çarşaf ve iki sahan ve bir bakraç dahi ba‘zı eşyâm zâyi‘ olmuşidi hâlâ 
zikr olunan yorgan ve çarşafları ve sahanları ve bakraçı mezbûr Mehmed’in yedin-
de buldum suâl olunup ihkāk-ı hak olunması matlûbumdur dedikde gıbbe’s-suâl 
mezbûr Mehmed cevâbında, zikri sebk eden eşyâyı târih-i kitâbdan bir sene mu-
kaddem medîne-i Hazret-i Ebî Eyyûb el-Ensârî’de Cum‘a pazarı’nda dellâl elinden 
semen-i ma‘lûme iştirâ eyledim mülk-i müşterâmdır, mezbûr Mehmed Beşe’nin 
mülkü olduğu ma‘lûmum değildir deyû cevâb vericek müdde‘î-i mezbûrdan 
müdde‘âsına mutâbık beyyine taleb olundukda, bi’d-defe‘ât mehl-i şer‘î ile imhâl 
olundukda ikāmet-i beyyineden izhâr-ı acz etmeğin eşyâ-i merkūme merkūm 
Mehmed yedinde ibkā olunup, mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sânî min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mustafa Beşe b. Mahmud Çukadâr, Mahmud b. Ahmed, Mustafa b. 
Veli, Mustafa b. Mehmed, Mansur b. Mustafa, Ahmed b. Ali, Ali Beşe b. Abdullah 
ve gayruhüm.

279 [45b-2] Mustafa Beşe b. Sâlih’in Sadık Bey b. Süleyman’da olan 
alacağını tahsil ettiği
Zümre-i râcilînden Mustafa Beşe b. Sâlih nâm kimesne meclis-i şer‘-i hatîr-i 
lâzımü’t-tevkīrde işbu hâmilü’l-kitâb Sâdık Bey b. Süleyman el-Cündî mahzarın-
da bi’t-tav‘i’s-sâf ikrâr ve i‘tirâf edip mezbûr Sâdık Bey zimmetinde cihet-i karz-ı 
şer‘îden yirmi sekiz bin akçe hakkım olup müşterî ve makbûzu olan beynimizde 
ma‘lûm çuka bahâsından dahi dört bin akçe ki cem‘an otuz iki bin akçe hakkımı 
mezbûr Sâdık Bey yedinden bi’t-tamâm ve’l-kemâl ahz ve kabz eyledim zimme-
tinde bir akçe ve bir habbe hakkım bâkī kalmamışdır dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâlis min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Fahrü’l-kuzât İzzet Efendi b. el-Hâc Hasan, Mehmed Efendi el-Kadı, 
Fahrü’l-cüyûş Mustafa Çavuş, Ahmed Çelebi b. ( ), Abbas Çelebi b. Eyüb.

280 [45b-3] Salamon v. Bünya’nın câriyesi Mosiye’yi âzat etmesi
Mahmiye-i Kostantıniyye hısnı ebvâbından Balatkapısı hâricinde Karabaş ma-
hallesinde sâkin Yahud tâifesinden Aragon cemâ‘atinden Salamon v. Bünya nâm 
Yahudi meclis-i şer‘-i hatîr-i lâzımü’t-tevkīrde işbu hâzıre bi’l-meclis olan uzun 
boylu, açık kaşlı, sarışın elâ gözlü Rûsiyyetü’l-asl Nasrâniyyetü’l-millet râfi‘atü’l-
kitâb Mosiye bt. İstaki nâm memlûke câriyesi muvâcehesinde ikrâr ve takrîr-i 
kelâm edip işbu evsâf-ı mezkûre ile mevsûfe olan câriyem mezbûre Mosiye’yi 
târih-i kitâbdan dört sene tamâmına değin emânet ve sadâkat ile hizmet etmek 
üzre mükâtebe eyledim ba‘de’l-yevm dört sene tamâmına değin vech-i meşrûh 
üzre hizmet ettikden sonra mezbûre Mosiye sâir harâir-i asliyyât gibi hürre ol-
sun dedikde mezbûre Mosiye dahi kitâbet-i mezbûreyi kabûl ve hizmet-i lâzımeyi 
edâya ta‘ahhüd etmeğin mâ vaka‘a bi’t-taleb ketb olundu.
Tahrîren fi’l-yevmi’s-sâlis min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa Beşe b. Mahmud, Ali b. Mustafa, Mus-
tafa b. Veli, Mosi v. Yahuda, Dedehori v. David, Bünya v. Salamon, Avraham v. 
Mosi ve gayruhüm.

281 [45b-4] Atanaş v. Aleksi’yi yaralayıp katledenlerin 
yerinde soruşturulduğu
Havâss-ı Refî‘a kazâsı müzâfâtından kasaba-i Çatalca sükkânından olup bundan 
akdem Havâss-ı merkūmeye tâbi‘ Kapadık nâm karyeye karîb yerde vâki‘ çeşme 
kurbunda cerh olunup, kasaba-i merkūmede mecrûhan hâlik olan Atanaş v. Alek-
si nâm zimmînin cârihlerini teftîş ve tefahhus için mübâşir ta‘yîn olunan Halil 
Ağa yedi ile buyruldu-yı şerîf vârid olup mazmûn-ı şerîfinde cânib-i şer‘den dahi 
merkūm Halil Ağa ile husûs-ı mezbûra nâib irsâl oluna deyû buyurulup imtisâlen 
li’l-emri’l-âlî hâlik-i merkūmun cârihlerini mahall-i merkūmda tecessüs ve tefah-
hus için savb-ı şer‘-i kavîmden dahi mevlânâ Receb Efendi ma‘an irsâl olunup 
merkūm Halil Ağa ile mahall-i merkūma varıp zeyl-i kitâbda mastûrü’l-esâmî 
olan müslimîn mahzarlarında akd-i meclis eylediklerinde Havâss-ı merkūme 
tevâbi‘inden Büyükçekmece nâhiyesine tâbi‘ Dereköy demekle ma‘rûfe olan 
karye ahâlîsinden Abdi b. Pîr Veli ve Kuloğlu Mustafa nâm kimesneler meclis-i 
şer‘de takrîr-i kelâm edip târih-i kitâb-ı şehr-i Şa‘bâni’l-mu‘azzamı’nın on altın-
cı vâki‘ olan Cum‘a günü akşama karîb değirmenden gelir iken zikr olunan Ka-
padık çeşmesi’ne yakın geldiğimizde bir feryâd işittik ol hâlde mezbûr Atanaş’ı 
başınd[an] urup mecrûh etmişler yanımıza gelip bizden istimdâd eyledi mezbûr 
Atanaş bizim yanımıza gelmekle ol mahalde çukur içinden iki piyâde forsa kâfiri ve 
bir atlı âdem çıkıp tepe üzerine doğru firâr eylediler. Mezbûr Atanaş beni mecrûh 
eden bunlar idi deyip bize bu minvâl üzre cevâb verdi dediklerinde mezbûrân 
Abdi ve Mustafa’nın minvâl-i muharrer üzre ihbârlarını mevlânâ-yı mezbûr ma-
hallinde ketb ve tahrîr, ba‘dehû gelip meclis-i şer‘de vukū‘u üzre ihbâr etmeğin mâ 
vaka‘a bi’t-taleb ketb olundu.
Fi’l-yevmi’s-sâlis min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Ahmed b. Mehmed, Yakub b. Kurd, Mustafa b. Abdi, Cafer b. Ab-
dullah ve gayruhüm.







282 [46a-1] Fâtıma bt. Himmet ile Mustafa b. Cafer’in boşandığı
Medîne-i Hazret-i Ebî Eyyûb el-Ensârî mahallâtından Takyecibaşı mahallesi 
sâkinelerinden Fâtıma bt. Himmet nâm hâtun meclis-i şer‘-i hatîr-i lâzımü’t-
tevkīrde işbu hâmilü’l-kitâb zevci Mustafa b. Cafer mahzarında bi tav‘ihâ ikrâr 
ve takrîr-i kelâm edip zevcim Mustafa Beşe ile hüsn-i zindegânemiz olmamağla, 
zimmetinde mütekarrir olan bin iki yüz akçe mehr-i müeccelim ve nafaka-i id-
detim ve me’ûnet-i süknâm üzerine ve beynimizde ma‘lûm bir zenne münakkaş 
makrama ferâce üzerine hul‘ edip zikr olunan ferâceyi kendine teslîm eyledim 
dedikde mezbûr Mustafa beşe dahi minvâl-i meşrûh üzre mezbûre Fâtıma ile hul‘ 
edip zevciyyete müte‘allik cemî‘ da‘vâdan her biri âharın zimmetini ibrâ-i kātı‘ü’n-
nizâ‘la ibrâ ve iskāt eylediklerinden sonra mâ vaka‘a gıbbe’t-taleb ketb olundu.
Tahrîren fi’l-yevmi’r-râbi‘ min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Bekir b. Mehmed, Ahmed b. Demir, Hasan b. Mehmed, Mehmed b. 
Ahmed, Yakub b. Kurd, Mustafa b. Veli ve gayruhüm.

283 [46a-2] Dimitri v. Sofyano’nun Hacı Yusuf b. Hasan’a olan 
borcunu ödediği
Havâss-ı Refî‘a kazâsı müzâfâtından Küçükköy demekle ma‘rûfe olan karye 
sâkinlerinden Dimitri v. Sofyano nâm zimmî tarafından zikri âtî olan dükkânın 
binâsını bey‘a ve semenini ahz ve kabza ve semeninden işbu hâzır bi’l-meclis el-
Hâc Yusuf b. Hasan nâm kimesneye zimmetinde edâsı lâzım olan on bir bin akçe 
deynini edâya vekîl olup hasm-ı şer‘î-i câhid mahzarında Yani v. Duka ve Duka 
v. Yani nâm zimmîler şehâdetleri ile şer‘an vekâleti sâbite olan Dero v. Kika nâm 
zimmî mahfil-i kazâda işbu râfi‘ü’l-kitâb müvekkilim mezbûr Dimitri’nin dâmâdı 
Yani v. Dimitri nâm zimmî muvâcehesinde bi’l-vekâle ikrâr-ı tâm ve takrîr-i kelâm 
edip müvekkilim merkūm Dimitri mezbûr Yani’nin karye-i merkūmede vâki‘ 
bir tarafı Frenk çiftliği ve bir tarafı Dimo nâm zimmî mülkü ve bir tarafı Hristo 
mülkü ve bir tarafı tarîk-i âm ile mahdûd olan mülk arsası üzerinde mezbûrun 
ma‘rifetiyle kendi nefsiyçün binâ ve ihdâs eylediği bir bâb bakkal dükkânının 
binâsını vekâletim hasebiyle mezbûr Yani’ye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile on bir bin nakd-i râyic fi’l-vakt fıddî akçeye bey‘ ve 
teslîm edip ol dahi vech-i meşrûh üzre iştirâ ve tesellüm eyledikden sonra semeni 
olan meblağ-ı merkūm on bir bin akçeyi yedinden bi’t-tamâm ve’l-kemâl ahz ve 
kabz edip mezbûr el-Hâc Yusuf ’a teslîm ve deynini edâ ve ibkā eyledim ba‘de’l-
yevm zikr olunan dükkânın binâsı mezbûr Yani’nin mülk-i müşterâsı olmuşdur 
dedikde gıbbe’t-tasdîki’ş-şer‘î mezbûr el-Hâc Yusuf dahi meblağ-ı mezbûr on bir 
bin akçeyi vekîl-i mezbûr yedinden tamâmen alıp kabz eyledim merkūm Dimitri 
zimmetinde bir akçe ve bir habbe hakkım bâkī kalmadı deyû i‘tirâf etmeğin mâ 
vaka‘a bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Mustafa Çelebi b. ( ), Ali Çelebi b. Hamza, Ali Beşe b. ( ), Mahmud 
b. Ahmed, Yorgi v. Yani, Dimo v. ( ).

284 [46a-3] Kalender b. Macar’ın menzilini eşi Nana 
bt. Mustafa’ya sattığı
Medîne-i Hazret-i Ebî Eyyûb el-Ensârî mahallâtından Zühre Hâtun mahal-
lesi sâkinlerinden Kalender b. Macar nâm Kıbtî meclis-i şer‘-i hatîr-i lâzımü’t-
tevkīrde zevcesi işbu hâmiletü’l-kitâb Nana bt. Mustafa nâm hâtun mahzarında 
bi’t-tav‘i’s-sâf ikrâr ve i‘tirâf edip mahalle-i mezbûrede vâki‘ bir tarafdan Hüseyin 
b. Hasan mülkü ve bir tarafdan Mehmed b. Bâli mülkü ve iki tarafdan tarîk-i âm 
ile mahdûd bir bâb tahtânî beyti ve önünde haded-i kârhânesini müştemil mülk 
menzi[limi] cümle tevâbi‘ ve levâhıkı ile zevcem mezbûre Nana’ya fıddî nakd-i 
râyic fi’l-vakt iki bin beş yüz akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ edip ol dahi vech-i meşrûh üzre iştirâ ve kabûl eyledikden 
sonra semen-i mezbûr iki bin beş yüz akçeyi zevce-i mezbûre Nana’ya zimme-
timde edâsı lâzım olan iki bin beş yüz akçe deynime takās eyledim ba‘de’l-yevm 
sâlifü’z-zikr menzil zevcem mezbûre Nana’nın mülk-i müşterâsı olmuşdur. Key-
fe mâ teşâ’ ve tahtâr mutasarrıfe olsun dedikde mukırr-ı mezbûr Kalender’in 
minvâl-i meşrûh üzre cârî olan ikrârını el-mukarru lehâ’l-mezbûre Nana vicâhen 
tasdîk ve şifâhen tahkīk edicek mâ vaka‘a gıbbe’t-taleb ketb olundu.
Tahrîren fi’l-yevmi’l-hâmis min şehri Ramazâni’l-mübârek li sene seb‘a ve erba‘în 
ve elf.
Şuhûdü’l-hâl: Hüseyin b. Hasan, Hasan b. Mustafa, Hızır b. Solak, Kara Mehmed 
b. Hamza, Mahmud b. Ahmed, Yakub b. Kurd, Mustafa b. Veli.

285 [46a-4] Kiro v. Dido’nun Ergirikasrı kazasında bulunan menzilini 
Kiro v. Mankoli’ye sattığı
Vilâyet-i Rumeli’nde Ergirikasrı kazâsına tâbi‘ Sanagoplu nâm karye sâkinlerinden 
Kiro v. Dido nâm zimmî meclis-i şer‘-i hatîr-i lâzımü’t-tevkīrde yine karye-i 
mezbûre sâkinlerinden işbu hâmilü’s-sifr diğer Kiro v. Mankoli nâm zimmî 
muvâcehesinde bi’t-tav‘i’s-sâf ikrâr ve i‘tirâf edip karye-i mezbûrede vâki‘ bir ta-
rafdan Dimo v. Niko mülkü ve bir tarafdan Kiro v. Lazo mülkü ve iki tarafdan 
tarîk-i âm ile mahdûd bir bâb fevkānî beyti ve altında ahırı ve bir bâb tahtânî beyti 
ve zât-ı eşcâr-ı müsmire ve gayr-ı müsmire hadîkayı müştemil mülk menzilimi 
ve yine karye-i mezbûrede vâki‘ bir tarafdan Kiro v. Solak mülkü ve bir tarafdan 
Nikola mülkü ve iki tarafdan tarîk-i âm ile mahdûd tahmînen buçuk dönüm bir 
kıt‘a mülk bostanımı mezbûr Kiro’ya fıddî nakd-i râyic fi’l-vakt altı bin akçeye ta-
rafeynden îcâb ve kabûlü hâvî bey‘-i bâtt-ı sahîh-i şer‘î ve safka-i vâhide ile [46b] 
bey‘ edip ol dahi vech-i meşrûh üzre iştirâ ve kabûl eyledikden sonra semen-i 
mezbûr altı bin akçeyi mezbûr Kiro yedinden bi’t-tamâm ve’l-kemâl ahz ve kabz 
edip zikr olunan menzil ve bostanı mahallinde zabt ve tasarrufa mezbûr Kiro’yu 
taslît eyledim ba‘de’l-yevm zikr olunan menzil ve bostan mezbûr Kiro’nun mülk-i 
müşterâsı olmuşdur. Keyfe mâ yeşâ’ ve yahtâr mutasarrıf olsun dedikde mukırr-ı 
mezbûr Kiro’yu ikrâr-ı meşrûhunda el-mukarru lehü’l-mezbûr diğer Kiro vicâhen 
tasdîk ve şifâhen tahkīk edicek mâ vaka‘a gıbbe’t-taleb ketb olundu.
Tahrîren fi’l-yevmi’s-sâdis min şehri Ramazâni’l-mübârek li sene seb‘a ve erba‘în 
ve elf.
Şuhûdü’l-hâl: Ali b. Mustafa, Mahmud b. Ahmed, Ali b. Abdullah, Yakub b. Kurd, 
Kiro Papas, Kiko v. Dido, Dido [v.] Mankoli, Mankoli [v.] Kiro, Mankoli [v.] Lika, 
Borma [v.] Darak, Kika [v.] Tanaşi, Yako [v.] Kiro ve gayru[hüm].

286 [46b-1] Nikola v. Yani’nin muhallefât defteri
Muhallefâtü’l-merdûde Nikola v. Yani heleke fî karyeti Litroz min müzâfâtı 
Havâss-ı Aliyye ve tereke zevceten med‘uvveten Eşmine bt. Yani ve selâse benîne 
sıgārın Yanaki ve Panayot ve Yorgaki ve binten sagīreten Asanine ve’l-verâsetü 
münhasıratün fîhim.
Vaka‘a’t-tahrîr fi’l-yevmi’s-sâdis min şehri Ramazâni’l-mübârek li sene seb‘a ve 
erba‘în ve elf.
Menzil ma‘a 
ahır Bahçe Bârgir
Kara sığır 
öküzü
Aded

2
Sahan
Aded
10
Tencere
Aded

2
Beyaz kebe
Aded

2
Alaca gömlek
Aded

1
Araba
Aded

1

287 [46b-2, Arapça] Hâkimin, Yanaki, Panayot, Yorgaki ve Asanine adlı 
küçüklere annelerini vasî atadığı
Hâkim, âtiyyü’z-zikr sıgārın anneleri olan hâmile-i hâze’l-kitâb Eşmine bt. Yani’yi, 
Havâss-ı Kostantıniyye müzâfâtından Litroz karyesinde bundan akdem mürd 
olan Nikola v. Yani’nin, Yanaki, Panayot, Yorgaki ve Asanine Mirhem nâm sıgār 
evlâdının hıfz-ı ahvâlleri ve mezbûr babalarından kendilerine irs-i şer‘le intikāl 
eden malların zabtı için evânî-i rüşdlerine kadar vasî nasb etti. O da vesâyet-i 
mezbûreyi kabûl edip hizmet-i lâzimesini edâyı ta‘ahhüd etti.
Cerâ zâlike ve hurrire fi’l-yevmi’s-sâdis min şehri Ramazâni’l-mübârek sene seb‘a 
ve erba‘în ve elf.
Şuhûdü’l-hâl: Fahrü’l-akrân Mustafa Bey b. Abdi, Receb Efendi b. Abdi, Mahmud 
b. Ahmed, Mustafa b. Mehmed, Yakub b. Kurd, Ali b. (…)

288 [46b-3] Zahide Hatun’un tereke defteri
Muhallefâtü’l-merhûme Zâhide Hâtun bt. ( ) mâtet min kazâi Bergos bi vilâyeti 
Rumeli el-ma‘mûre el-vâki‘ ba‘zı muhallefâtihâ fî yedi Hâcce Hâtun es-sâkineti 
bi mahalleti Kiremitçi Süleyman min mahallâti Ebî Eyyûb el-Ensârî bi tarîki’l-
emâneti lâ-vârise lehâ illâ beytülmâl.
Vaka‘a’t-tahrîr bi talebi’l-emîni’l-beytülmâl.
El-vâki‘ semme fi’l-yevmi’s-sânî ve’l-ışrîn min Şa‘bâni’l-mu‘azzam.
Köhne minder
Kıymet
120
Köhne yorgan  
beledî
Kıymet
110
Baklava sinisi
Aded

1
Kıymet

73
Tava
[aded]

1
Kıymet

54
Kırmızı kürklü 
Kürdiye
[aded]

1
Kıymet
375
Leğen
[aded]

1
Kıymet

61
Alaca dârâyî 
zıbın

[aded]
2
Kıymet
113
Fener örtüsü
[aded]

1
Kıymet

23
Beyaz sâde
[aded]

1
Kıymet

31
Sahan
[aded]

5
Kıymet
220
Döşek yüzü
[aded]

3
Kıymet
227
Don
[aded]

2
Kıymet

55
Don gömlek
Kıymet

21
Minder yüzü
[aded]

2
Kıymet
110
Mirgen köhne 
peçe
Kıymet
22
Köhne cübbe
[aded]

11
Kıymet

65
Köhne don 
gömlek
Kıymet

28
Bohça
Kıymet

17
Köhne beledî 
döşek
[aded]

2
Kıymet
260
Bakır sini
[aded]

1
Kıymet
200
Börek tepsisi
[aded]

1
kıymet

12
Hamam tası
[aded]

1
Kıymet

32
Arakiye
[aded]

1
Kıymet

50
Köhne yasdık 
yüzü

[aded]
2
Kıymet
32
Kumkuma
[aded]

1
Kıymet

25

Çarşaf
[aded]

7
Kıymet
356
Köhne diz 
çakşırı
[aded]

2
Kıymet

16
Alaca makrama
[aded]

2
Kıymet

20
Beyaz kuşak 
yelek

[aded]
1
Kıymet
36
İç edik
Kıymet

13
Köhne yasdık
[aded]

2
Kıymet

45
Hamam leğeni
[aded]

1
Kıymet
150
Tepsi
Aded

1
Kıymet

43
Kazgan
Kıymet

63
Köhne zıbın
[aded]

1
Kıymet

19
Neftî kebe
[aded]

1
Kıymet

45
Değirmen
[aded]

1
Kıymet
150
Pençe
Kıymet

10
Köhne na‘lî 
sandık
[aded]

1
Kıymet

80
Küçük ağaç 
sandık
[aded]

1
Kıymet

13
Mâî kebe
[aded]

1
Kıymet
120
Tencere
[aded]

2
Kıymet

55
Hamam 
gömleği
[aded]

1
Kıymet

90
Köhne kumaş 
sandık
[aded]

1
Kıymet

41
Gömlek
[aded]

1
Kıymet
105
Tas
[aded]

2
Kıymet

55
Alaca sâde
[aded]

1
Kıymet

31
Tülbent baş 
makraması

[aded]
1
Kıymet
36
Yekûn
4141
Minhâ el-ihrâcat 
Müjdegâne
300
Dellâliyye
100
Hammâliyye
20
Dîdebâniyye
400
Resm-i kısmet
100
Ücret-i kadem-i 
kâtibiyye

50
Muhzıriyye
30
El-Bâkī
Ba‘de’l-harc

3140







289 [46b-4] Rahime Hatun’un vefatından önce bostanının yarısını 
oğulları Halil Çelebi ve Mehmed Halîfe’ye satmış olduğu
Medîne-i Hazret-i Ebî Eyyûb el-Ensârî mahallâtından Ali Paşa-yı Cedîd mahallesi 
sâkinlerinden işbu hâmilü’l-kitâb Halil Çelebi ve Mehmed Halîfe ibney Murtaza 
nâm karındaşlar mahfil-i kazâda her biri takrîr-i kelâm edip mahalle-i mezbûre 
sâkinlerinden iken müteveffât olan ceddemiz merhûme Rahime Hâtun hâl-i 
hayâtında ve kemâl-i sıhhatinde hazret-i müşârün-ileyhânın evkāfından olup 
medîne-i mezbûrede merhûm Dökmecizâde Efendi [47a] mahallesinde vâki‘ bir 
tarafdan merhûm Kara Süleyman Efendi’nin vakıf bostanı ve bir tarafı merhûm 
Ali Paşa-yı Cedîd bostanları ve bir tarafı Hekimzâde mülkü ve bir tarafı tarîk-i âm 
ile mahdûd olan bostandan icâre-i mu‘accele ve beher sene dört yüz akçe icâre-i 
müeccele ile mutasarrıfe olduğu nısf hisse-i mu‘ayyenesinin hakk-ı tasarrufunu, 
işbu târih-i kitâb senesi Şa‘bânü’l-mu‘azzamı’nın yirmi ikinci gününde evkāf-ı 
mezbûre mütevellîsi olan Kemânî Mustafa ma‘rifetiyle ale’l-iştirâki’s-seviy bizim 
ikimize ferâgat eyledikde merhûm Mustafa Ağa dahi yedimizden cânib-i vakfa 
beş bin nakd-i râyic fi’l-vakt fıddî akçe ahz ve kabz edip ceddemiz mezbûre Ra-
hime Hâtun’un mutasarrıfe olduğu temessükünde vech-i meşrûh üzre derkenâr 
eylemişidi nazar olunup li ecli’l-istihkâm cânib-i şer‘de dahi mûcebince hüccet-i 
şer‘iyye olunması matlûbumuzdur deyû târih-i mezbûr ile müverrah merkūm 
Mustafa Ağa’nın imzâ ve hatmini müştemil derkenâr-ı temessük ibrâz eylediğim-
de ba‘de’n-nazar tahrîri takrîrleriyle mutâbık bulunmağın mâ vaka‘a gıbbe’t-taleb 
ketb ve imlâ ve yedlerine def ‘ ve i‘tâ olunduğun lede’l-hâce kâşif-i mâ mezâ ve 
müzekkir-i mâ cerâ ola.
Tahrîren fi’l-yevmi’l-hâmis min şehri Ramazâni’l-mübârek li sene seb‘a ve erba‘în 
ve elf.
Şuhûdü’l-hâl: Mehmed Efendi ( ) el-İmâm, Mehmed Halîfe b. Hasan el-Müezzin, 
Mustafa Halîfe b. ( ), Veli Halîfe b. Abdullah, Hasan Çelebi el-Cündî, İsmail Çe-
lebi b. Ahmed Ağa, Osman Bey b. Abdullah, Yakub b. Kurd, Mahmud b. Ahmed, 
Muharrirü’l-hurûf Abdülkādir el-Eyyûbî.

290 [47a-1] Hasan b. Ali’nin sahipsiz bulduğu öküzleri Gümrük Emini 
Ali Ağa’ya teslim ettiği
Hâssa su sığırı mandıracılarından Mehmed Beşe b. Abdullah mahfil-i kazâda 
Havâss-ı Refî‘a kazâsı müzâfâtından Birinci nâm karye sâkinlerinden Hasan 
b. Ali mahzarında takrîr-i kelâm edip târih-i kitâbdan bir buçuk ay mukaddem 
Küçükköy demekle ma‘rûfe olan karyede bin altı yüz akçeye iştirâ eylediğim bir 
re’s gök ve bir re’s yanağında sağ cânibinde ur nişânı olan sarı iki re’s kara sığır 
öküzleri, Terkos nâhiyesine tâbi‘ Ağaçlı nâm karye kurbunda mütemekkin man-
dıra etrâfında mer‘âda gezer iken merkūm Hasan yava olmak zu‘mu ile ahz edip 
kendi karyesine getirmişdir. Suâl olunması matlûbumdur dedikde gıbbe’s-suâl 
mezbûr Hasan cevâbında, fi’l-hakīka evsâf-ı mezbûre ile mevsûfe olan iki re’s 
kara sığır öküzlerini sâkin olduğum Birinci köyü semtinde bulup târih-i kitâbdan 
bir ay mukaddem yava olmak zu‘muyla ahz edip bi’l-fi‘l Gümrük emîni olan Ali 
Ağa’ya teslîm eyledim mezbûr Mehmed Beşe’nin mülkü olduğu ma‘lûmum değil-
dir deyicek vâki‘ hâl hıfzan li’l-makāl gıbbe’t-taleb ketb olundu.
Fi’l-yevmi’s-sâdis min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Yusuf Çelebi b. ( ), İbrahim Beşe b. Mustafa, Mehmed b. Ali, Cafer 
b. Abdullah ve gayruhüm.

291 [47a-2] Yahuda v. David’in menzilini Mustafa Efendi 
b. Ramazan’a sattığı
Havâss-ı Aliyye kazâsı müzâfâtından Hasköy’de Keçeciler mahallesinde sâkin 
Yahuda v. David nâm Yahudi meclis-i şer‘-i hatîr-i lâzımü’t-tevkīrde işbu râfi‘ü’l-
kitâb Mustafa Efendi b. Ramazan mahzarında bi’t-tav‘i’s-sâf ikrâr ve i‘tirâf edip 
mahalle-i mezbûrede vâki‘ bir tarafdan Mehmed Ağa mülkü ve bir tarafdan 
Ganîzâde Efendi bahçesi demekle ma‘rûf olan bahçe ve iki tarafdan tarîk-i â[m] 
ve arz-ı hâliye ile mahdûd üç bâb fevkānî ve iki bâb tahtânî beyti ve altında 
ahırı ve dört bi’r-i mâyı ve eşcâr-ı müsmire ve gayr-ı müsmire hadîkayı müş-
temil mülk menzilimi, cümle tevâbi‘ ve levâhıkı ile mezbûr Mustafa Efendi’ye 
fıddî nakd-i râyic fi’l-vakt on altı bin tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm edip ol dahi vech-i meşrûh üzre iştirâ ve 
kabûl ve kabz ve tesellüm eyledikden sonra semen-i mezbûr on altı bin akçeyi 
mezbûr Mustafa Efendi yedinden bi’t-tamâm ve’l-kemâl ahz ve kabz eyledim 
ba‘de’l-yevm zikr olunan menzil-i mezbûr Mustafa Efendi’nin mülk-i müşterâsı 
olmuşdur. Keyfe mâ yeşâ’ ve yahtâr mutasarrıf olsun dedikde mukırr-ı mezbûr 
Yahuda’nın minvâl-i muharrer üzre cârî olan ikrârını el-mukarru lehü’l-merkūm 
Mustafa Efendi vicâhen ve şifâhen tasdîk ve tahkīk etmeğin mâ vaka‘a bi’t-taleb 
ketb olundu.
Târihuhü’l-mezbûr.
Şuhûdü’l-hâl: Ahmed Halîfe b. Abdi, Mahmud Çelebi es-Sarrâc, Mahmud b. Ha-
san, Ali b. Abdullah, Ahmed Çelebi b. Mustafa, Mehmed Bey b. Abdullah, Mah-
mud Bey b. Abdullah, Mustafa Efendi el-İmâm, Abdülbâkī Çelebi el-İmâm.







292 [47a-3, Arapça] Saime bt. Mehmed’in muhâlaa yoluyla boşandığı
Havâss-ı Aliyye müzâfâtından Hasköy mahallâtından Sütlüce mahallesinde sâkine 
olan Sâime bt. Mehmed nâm hâtun meclis-i şer‘-i şerîfde hâzıre olup hâmil-i 
hâze’l-kitâb Ali b. Şit Ali nâm zevci ile nikâhında ta‘ahhüd edilen râyicü’l-vakt 
bin beş yüz akçe mehr-i müecceli, iddet nafakası ve me’ûnet-i süknâsı kendi üze-
rine olmak üzre muhâla‘a yapdı. Zevc-i mezbûr da vech-i meşrûh üzre onunla 
muhâla‘a yapdı. Zevce-i mezbûre bu sûretle yeni bir nikâh yapılmadan ve mehir 
ödenmeden helâl olmayacak şekilde zevc-i merkūmundan ayrılmış oldu. Sonra 
her biri cemî‘-i de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâbi‘ min şehri Ramazâni’l-mübârek sene seb‘a 
ve erba‘în ve elf.
Şuhûdü’l-hâl: İmâm Mehmed b. Hızır, Mehmed b. Ahmed, Mehmed b. Mustafa, 
Ali b. Mustafa, Ali b. Abdullah ve gayruhüm mine’l-hâzırîn

293 [47a-4] Süleyman b. Yahşi’nin menzilini eşi Kerime 
bt. Abdullah’a sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Kasımpaşa mahallesinde sâkin Süleyman b. Yahşi nâm kimesne mahfil-i kazâda 
işbu hâmiletü’l-kitâb medîne-i mezbûrede Baba Haydar mahallesinde sâkine 
Kerime bt. Abdullah nâm hâtun tarafından ikrâr-ı âti’z-zikri tasdîka vekîl olup 
hasm-ı câhid mahzarında mezbûreyi ma‘rifet-i şer‘iyye ile ârifeyn olan Veli Bekir 
b. Ramazan ve Mustafa b. Mehmed [47b] şehâdetleri ile şer‘an vekâleti sâbite olan 
zevci Halil b. Mehmed mahzarında ikrâr ve i‘tirâf edip mezbûr Kasımpaşa mahal-
lesinde vâki‘ bir tarafdan Mehpâre Hâtun vakfı olan menzil ve bir tarafdan Nakkāş 
Hasan vakfı olan menzil ve bir tarafdan Mansur Çorbacı mülkü ve bir tarafdan 
es-Seyyid Mustafa Çelebi b. es-Seyyid Zeynelâbidin mülkü ve ba‘zan âhar tarîk-i 
âm ile mahdûd olan iki bâb fevkānî ve üç bâb tahtânî odaları ve bahçeyi ve kenîfi 
ve muhavvatayı müştemil olan mülk menzilimi, cümle-i tevâbi‘ ve levâhıkı ile 
mezbûre Kerime Hâtun’a on altı bin nakd-i râyic fi’l-vakt fıddî akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i 
muharrer üzre iştirâ ve tesellüm eyledikden sonra semeni olan meblağ-ı mezbûr 
on altı bin akçeyi yedinden bi’t-tamâm ve’l-kemâl ahz ve kabz eyledim ba‘de’l-
yevm menzil-i mezbûr merkūme Kerime Hâtun’un mülk-i müşterâsı olmuşdur. 
Keyfe mâ teşâ’ ve tahtâr mutasarrıfe olsun dedikde vekîl-i merkūm vicâhen tasdîk 
ve şifâhen tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin min şehri Ramazâni’l-mübârek li sene seb‘a ve erba‘în ve elf.
Şuhûdü’l-hâl: Alemüddin Efendi b. Süleyman el-İmâm, Şaban Halîfe b. (  ) el-
Müezzin, Mustafa Çelebi b. (  ) el-Müezzin, Mustafa Çelebi b. İsmail el-Kayyım, 
Mehmed b. Ahmed, Murad b. Abdi, Mehmed b. Abdi, Yusuf b. Oruc, el-Hâc Ha-
san b. Kurd.

294 [47b-1] Cennet Hatun bt. İlyas’ın menzilini Mehmed Efendi 
b. Yusuf ’a sattığı
Mahmiye-i Galata müzâfâtından kasaba-i Beşiktaş mahallâtından Paşa mahalle-
sinde sâkine Cennet Hâtun bt. İlyas tarafından bey‘-i âti’z-zikri ikrâra vekîl olup 
vekâleti mezbûre Cennet Hâtun’u ma‘rifet-i şer‘iyye ile ârifeyn olan Süleyman b. 
Davud ve Muharrem b. İvaz şehâdetleri ile sâbite olan Mehmed b. Mustafa mahfil-i 
kazâda râfi‘ü hâze’l-kitâb Mehmed Efendi b. Yusuf mahzarında bi’l-vekâle ikrâr 
ve takrîr-i kelâm edip Havâss-ı Aliyye kazâsı müzâfâtından Çatalca nâhiyesine 
tâbi‘ Subaşı köyü demekle ma‘rûf karyede vâki‘ bir tarafdan ba‘zan câmi‘-i şerîf 
ve ba‘zan imâma mevkūf menzil ve bir tarafdan Ahmed b. Mustafa mülkü ve bir 
tarafdan tarîk-i âm ile mahdûd iki tahtânî çatma odayı ve bir sofayı ve bir sundur-
mayı ve bir ahırı ve bir âhar odasını ve bi’r-i mâyı ve zât eşcâr-ı müsmire hadîkayı 
müştemil olup müvekkilem mezbûre Cennet Hâtun’a bundan akdem fevt olan 
zevci Süleyman b. Nasuh’dan ve sadriye kızları Âişe ve Âtike’den bi hasebi’l-irsi’ş-
şer‘î isâbet ve intikāl eden mülk menzilini, hâlâ mezbûr Mehmed Efendi’ye fıddî 
nakd-i râyic fi’l-vakt dokuz bin üç yüz akçeye bey‘-i bâtt-ı sahîh-i şer‘î ile bey‘ edip 
ol dahi minvâl-i muharrer üzre iştirâ ve kabûl eyledikden sonra kabz-ı semen-i 
ma‘dûd edip mebî‘-i mahdûd-ı merkūmu teslîm eyledi ba‘de’l-yevm menzil-i 
mahdûd-ı merkūm mezbûr Mehmed Efendi’nin mülk-i müşterâsı olmuşdur de-
dikde vekîl-i merkūmun bi’l-vekâle cârî olan ikrârını el-mukarru lehü’l-merkūm 
Mehmed Efendi vicâhen tasdîk ve şifâhen tahkīk edicek mâ vaka‘a ketb olundu.
Hurrire fi’l-yevmi’s-sâmin min Ramazâni’l-mübârek li sene seb‘a ve erba‘în ve elf.
Şuhûdü’l-hâl: İsmail Çelebi b. ( ) el-Kadı, Hüsam Efendi b. ( ) el-Müsta‘id, Ahmed 
Efendi b. Mustafa el-Kâtib, Yahya Çelebi b. Ramazan b. Mustafa, Mustafa Çelebi b. 
Ahmed, Ahmed b. Mustafa, Mustafa b. Veli ve gayruhüm.

295 [47b-2, Arapça] Hâkimin, ölen Serkis v. Mıgırdiç adlı zimmînin üç 
çocuğuna nafaka takdir ettiği
Vilâyet-i Anadolu’da vâki‘ (…) kazâsı müzâfâtından Çengel Konağı karyesinde 
bundan akdem mürd olan Serkis v. Mıgırdiç nâm zimmînin Ozera, Marta ve Ani-
ta nâm kızlarının nafakaları, kisveleri ve sâir havâic-i zarûriyyeleri için, Herke 
bt. ( ) nâm Nasrâniye annelerinin talebiyle, mezbûr babalarından irs-i şer‘le ken-
dilerine intikāl eden mallardan alınmak üzre, zeylde mezkûr târihden i‘tibâren 
her birine yevmî râyicü’l-vakt üçer akçe olmak üzre cem‘an dokuz akçe farz ve 
takdîr etti. Hâkim, meblağ-ı mefrûzu istidâne edip sıgār-ı mezbûrîne sarf etmeye 
mezbûre Herke nâm zimmiyzeye izin verdi.
Cerâ zâlike ve hurrire fi’l-yevmi’s-sâmin min Ramazâni’l-mübârek sene seb‘a ve 
erba‘în ve elf.
Şuhûdü’l-hâl: Receb Efendi b. Abdi, Mahmud b. Ahmed, Mustafa b. Veli, Cafer b. 
Abdullah, Yakub b. Kurd, Ali b. Mustafa, Aleksi v. Anos, Kirkor v. Hasref, Doki v. 
Nos, Kirkor v. ( ) ve gayruhüm

296 [47b-3] Savadyani bt. Kiryaki’nin Yorgo ve Sultana kardeşler 
aleyhindeki miras davasında sulh olması
Mahmiye-i İstanbul’da Mirahor mahallesinde sâkine Savadyani bt. Kiryaki nâm 
Nasrâniye mahfil-i kazâda Havâss-ı Refî‘a kazâsı müzâfâtından Karık nâm karye 
sâkinelerinden olup zikri âtî menzil ve bağa vâzı‘ü’l-yed olan Yorgo nâm zimmî ve 
Sultana nâm zimmiye karındaşlar taraflarından husûs-ı âti’z-zikri sulhe ve bedel-i 
sulhü teslîme vekîl olup hasm-ı câhid mahzarında nehc-i şer‘î üzre vekâleti 
sâbite olan mezbûrân Yorgo ve Sultana’nın babaları Hristo v. Göka nâm zimmî 
muvâcehesinde ikrâr ve takrîr-i kelâm edip benim vâlidem olup bundan akdem 
hâlik olan [48a] Sofya bt. Koçgano nâm zimmiye mezbûrân Yorgo ve Sultana’nın 
anaları Trandafile’nin babası Dolo ile li ebeveyn karındaşlar olup babaları merkūm 
Koçgano’dan bi hasebi’l-irsi’ş-şer‘î intikāl eden karye-i mezbûrede vâki‘ ma‘lûmü’l-
hudûd menzil ve bağ ve sâir muhallefâtından li’z-zekeri mislü hazzi’l-ünseyeyn 
fehvâsınca mezbûre Sofya’ya isâbet eden hisse-i şer‘iyyesi mezbûr Dolo yedinde 
kalıp ba‘de hâlikihî sulbiye kızı mezbûre Trandafil’e dahi vermeyip ba‘de hâlikihâ 
mezbûrân Yorgo ve Sultana’dan da‘vâ eylediğimde beynimizde münâza‘ât-ı kesîre 
ve muhâsamât-ı şedîde vâkı‘a olmuşidi el-hâletü hâzihî mâbeynimize muslihûn 
tavassut edip husûs-ı mezbûrdan sekiz yüz nakd-i râyic fi’l-vakt fıddî akçe üzerine 
inşâ-i akd-i sulh eylediklerinde ben dahi sulh-i mezbûru kabûl ve bedel-i sulh olan 
meblağ-ı merkūm sekiz yüz akçeyi vekîl-i mezbûr Hristo yedinden bi’t-tamâm 
ve’l-kemâl ahz ve kabz edip husûs-ı merkūma müte‘allika da‘vâdan merkūmûn 
Hristo ve müvekkilleri Yorgo ve Sultana’nın zimmetlerini ibrâ-i âmm-ı kātı‘ü’n-
nizâ‘la ibrâ ve iskāt eyledim min ba‘d da‘vâ ve nizâ‘ım kalmadı dedikde mezbûre 
Savadya[ni]’nin ber vech-i meşrûh cârî ve sâdır olan ikrâr ve takrîrini vekîl-i 
mezbûr Hristo vicâhen tasdîk ve şifâhen tahkīk etmeğin mâ hüve’l-vâki‘ gıbbe’t-
taleb ketb olundu.
Târihuhü’l-mezbûr.
Şuhûdü’l-hâl: Abdülkerim b. Mehmed, Ömer b. Siyâmi, Rıdvan b. Abdullah, Mah-
mud b. Ahmed, Sofyanos v. Kiryaki, İstati v. Nikola, İstati v. Marko ve gayruhüm.

297 [48a-1] Hasköy’de oturan bazı yahudilerin müştereken 
tasarruflarında olan bahçeyi Piyale Paşa Evkafı’na satmaları
Havâss-ı Refî‘a kazâsı müzâfâtından Hasköy demekle ma‘rûfe olan karye 
sâkinlerinden dırağman Kemel v. Kemel ve diğer Kemel v. Paroh ve Avraham 
v. Nikon ve İsak ve Yasef ve Yahuda v. Abraham nâm Yahudiler mahfil-i kazâda 
mahmiye-i Galata müzâfâtından kasaba-i Kasımpaşa’da vâki‘ merhûm Piyâle Paşa 
evkāfı’na bi’l-fi‘l mütevellî olan bâ‘is-i hâze’l-kitâb Yahya Bey b. Ramazan mahza-
rında her biri bi’t-tav‘i’s-sâf ikrâr ve i‘tirâf edip karye-i merkūmede vâki‘ bir tara-
fı sâbıkan Yenişehir kadısı olan fazîletlü Abdürrahim Efendi mülkü ve bir tarafı 
ba‘zan Karnikos Pilsof nâm Yahudi mülkü ve ba‘zan mezbûr Abraham v. Nikon 
mülkü ve bir tarafı Yahudi kilisesi ve bir tarafı mekābir-i Nasârâ ile mahdûd olup 
etrâf-ı erba‘ası taş duvarı ve bir tahtânî kasrı ve üç bi’r-i mâ ve eşcâr-ı müsmire ve 
mütenevvi‘ayı müştemil bennâ zirâ‘ı ile tûlen yetmiş bir buçuk ve arzen elli altı zirâ‘ 
bi hesâb-ı şatrancî üç bin dokuz yüz yetmiş altı buçuk zirâ‘ olup ale’l-iştirâki’s-seviy 
mülk-i müşterâmız olan bahçemizi cânib-i vakf-ı mezbûr için mütevellî-i merkūm 
Yahya Bey’e tâmmü’l-vezn ve sahîhü’l-ayâr sekiz yüz kıt‘a riyâlî kebîr guruşa tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip mezbûr 
Yahya Bey dahi tevliyyeti hasebiyle vakf-ı mezbûra akār olmak için mâl-ı vakf-ı 
mezbûr ile mezbûrü’n-na‘t sekiz yüz kıt‘a riyâlî kebîr guruşa iştirâ ve tesellüm ey-
ledikden sonra semen-i mezbûr sekiz yüz kıt‘a riyâlî kebîr guruşu yedinden bi’t-
tamâm ve’l-kemâl ahz ve kabz eyledik. Min ba‘d bizim alâka ve medhalimiz kal-
madı dediklerinde mukırrûn-ı mezbûrûnu cemî‘ ikrâr-ı meşrûhlarında mütevellî-i 
merkūm Yahya vicâhen tasdîk ve zikr olunan bahçeyi mâl-ı vakf-ı mezbûr ile vakfa 
akār etmek için minvâl-i meşrûh üzre iştirâ ve kabz ve tesellüm eylediğini şifâhen 
tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mehmed Efendi b. Yusuf el-İmâm, Mehmed Halîfe b. ( ) el-Müezzin, 
İbrahim Halîfe b. ( ) el-Müezzin, Ahmed Çelebi b. Mustafa Kâtib-i vakıf, Mehmed 
Çelebi b. Ramazan, Mustafa Bey b. Abdullah, Hüseyin Ded[e] b. Hamza, Mehmed 
b. Hüseyin, Mehmed b. Bahtiyar, Mustafa b. Veli.

298 [48a-2] Çoban Atanaş v. Nika’nın kendisini dövdüğünü iddia ettiği 
Yani v. Meleş ile anlaşması
Çoban tâifesinden Atanaş v. Nika nâm zimmî mahfil-i kazâda işbu bâ‘isü’l-kitâb 
Yani v. Meleş nâm zimmî tarafından sulh-i âti’z-zikri ikrârı tasdîka vekîl olup 
hasm-ı câhid mahzarında nehc-i şer‘-i üzre vekâleti sâbite olan Yorgi v. Lam-
bo nâm zimmî muvâcehesinde ikrâr ve takrîr-i kelâm edip mezbûr Yani târih-i 
kitâbdan yedi gün mukaddem Havâss-ı Refî‘a kazâsı müzâfâtından Çavuşköy de-
mekle ma‘rûfe olan karye kurbunda işbu hâzır bi’l-meclis olan Pîrî b. Abdi nâm 
kimesnenin koyunların ra‘y ederken çoban deyneği ile başımın sol tarafına urup 
beni mecrûh etmekle ben dahi da‘vâ üzre idim el-hâletü hâzihî mâbeynimize 
muslihûn tavassut edip mezbûr Yani üç yüz elli nakd-i râyic fi’l-vakt akçe bana 
merhem-bahâ vermek üzre beynimize inşâ-i akd-i sulh eylediklerinde ben dahi 
sulh-i mezbûru kabûl ve bedel-i sulh olan meblağ-ı mezbûr üç yüz elli akçeyi ye-
dinden bi’t-tamâm ahz ve kabz edip husûs-ı merkūma müte‘allik da‘vâdan mezbûr 
Yani’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d 
da‘vâ ve nizâ‘ım kalmadı dedikde mukırr-ı mezbûr Atanaş’ın vech-i meşrûh üzre 
cârî olan ikrârını vekîl-i mezbûr Yorgi vicâhen tasdîk [48b] ve şifâhen tahkīk et-
meğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mustafa Beşe b. Mehmed, Mustafa b. Mah-
mud, Ahmed Bey b. Mehmed, Yakub b. Kurd, Mustafa b. Ahmed, Ali b. Ahmed, 
Ali b. Mustafa, Mustafa b. Mehmed, Mustafa b. Veli, Cafer b. Abdullah.

299 [48b-1] Hristalo bt. Yorgi’nin menzilinin yarısını eşi Yani 
v. İskarlet’e sattığı
Vilâyet-i Rumeli’nde Çatalca kazâsına tâbi‘ Gorgosterva nâm karye sâkinelerinden 
Hristalo bt. Yorgi nâm Nasrâniye tarafından bey‘-i âti’z-zikre vekîl olup vekâleti 
Mihal v. Yorgi ve Yorgi v. Todori şehâdetleri ile şer‘an sâbite olan Pavlo v. Yani 
nâm zimmî mahfil-i kazâda mezbûre Hristalo’nun zevci işbu hâmilü’s-sifr Yani v. 
İskarlet nâm zimmî muvâcehesinde bi’l-vekâle ikrâr ve takrîr-i kelâm edip müvek-
kilem mezbûre Hristalo’nun karye-i mezbûrede vâki‘ bir tarafdan Yani v. Komino 
mülkü ve bir tarafdan Hristo v. Dimo mülkü ve iki tarafdan tarîk-i âm ile mahdûd 
bir bâb fevkānî beyti ve bir samanlığı ve eşcâr-ı müsmire ve gayr-ı müsmire bos-
tan yerini müştemil olup babası hâlik-i mezbûr Yorgi ve kız karındaşı Arhondi 
nâm hâlikeden kendine intikāl edip mülk-i mevrûsu olan menzilin nısf-ı şâyi‘i 
babası hâlik-i mezbûrun zarûret-i düyûn-ı müsbetesini edâ etmek için vekâlet-i 
mahkiyem hasebiyle zevci mezbûr Yani’ye fıddî nakd-i râyic fi’l-vakt üç bin akçe-
ye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi 
vech-i meşrûh üzre iştirâ ve kabûl eyledikden sonra semen-i mezbûr üç bin ak-
çeyi mezbûr Yani yedinden bi’t-tamâm ve’l-kemâl alıp kabz eylediğimden sonra 
mebî‘-i mezbûru mahallinde ahz ve kabza müşterî-i mezbûr Yani’yi taslît eyledim 
ba‘de’l-yevm zikr olunan menzilin nısf-ı şâyi‘i mezbûr Yani’nin mülk-i müşterâsı 
olmuşdur. Keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Mehmed b. Ali, Mahmud b. Ahmed, Mustafa b. Veli, Ali b. Mustafa, 
Yani [v.] Mihal, Yani [v.] Dimo, Dimo [v.] Kiryazi, Dimo [v.] Yani, Yani [v.] Dimo, 
Petro [v.] Yani, Todori [v.] Niko, Kosta [v.] Todori, Pavlo [v.] İstemad, Mitro [v.] 
Mihal, Mihal [v.] Yani ve gayruhüm.

300 [48b-2] Osman Bey b. Abdullah’ın İlya v. Salamon’da çuka 
bedelinden alacağı olması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Ali Paşa mahallesinde sâkin Osman Bey b. Abdullah mahfil-i kazâda mahmiye-i 
İstanbul’da Hocapaşa mahallesinde Alanoğlu nâm Yahudi menzili kurbunda sâkin 
Sinyora cemâ‘atinden olup iğneci tâifesinden olan İlya v. Salamon nâm Yahudi 
muvâcehesinde takrîr-i da‘vâ edip târih-i kitâbdan üç sene mukaddem mezbûr 
İlya’ya bey‘ eylediğim çuka bahâsından zimmetinde her biri yüz yirmişer hesâbı 
üzre mecmû‘u dört yüz akçe olmak üzre yüz yetmiş kıt‘a riyâlî guruş hakkım olup 
mukaddemâ beş bin dört yüz akçesin mezbûr İlya yedinden alıp kabz eyledim 
idi hâlâ bâkī kalan on beş bin akçeyi dahi taleb ederim suâl olunup alıverilme-
si matlûbumdur dedikde gıbbe’s-suâl mezbûr İlya cevâbında, minvâl-i muharrer 
üzre çuka bahâsından mezbûr Osman Bey’e zimmetinde edâsı lâzım on beş bin 
akçe deyni olduğunu bi’t-tav‘ ve’r-rızâ ikrâr ve i‘tirâf etmeğin edâsına tenbîh birle 
mâ vaka‘a gıbbe’t-taleb ketb olundu.
Hurrire fi’l-yevmi’l-âşir min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mehmed b. Veli, İbrahim b. Mustafa, Mustafa Beşe b. Mahmud 
Çukadâr, Ali b. Mustafa, Mustafa b. Ahmed, Mahmud b. Ahmed, Mumcu Andriye.

301 [48b-3] Mehmed Çelebi b. Ramazan’ın menzilini Belkıs bt. Abdullah 
ile eşi Hamza b. Ali’ye sattığı
Mahmiye-i Kostantıniyye hısnı ebvâbından Topkapısı hâricinde vâki‘ Elikzâde? 
mahallesinde sâkin Mehmed Çelebi b. Ramazan mahfil-i kazâda kendi tarafından 
asıl ve zevcesi Belkıs bt. Abdullah tarafından şirâ-i âti’z-zikre vekîl olup bimâ hüve 
nehcü’s-sübût şer‘an vekâleti sâbite olan Hamza b. Ali muvâcehesinde bi’t-tav‘ 
ve’r-rızâ ikrâr ve i‘tirâf edip işbu akdin sudûruna değin silk-i mülk-i sahîhimde 
münselik olup mahalle-i mezbûrede vâki‘ bir tarafdan ba‘zan vakıf tarla ve ba‘zan 
Sâliha Hâtun mülkü ve bir tarafdan Mirza Çavuş mülkü ve bir tarafdan yine kendi 
mülkü ve taraf-ı râbi‘den tarîk-i âm ile mahdûd bir bâb tahtânî çatma odayı ve zât 
eşcâr-ı müsmire ve gayr-ı müsmireli hadîkayı müştemil mülk menzilimi, mezbûr 
Hamza’ya fıddî nakd-i râyic fi’l-vakt beş bin iki yüz akçeye bey‘-i bâtt-ı sahîh-i şer‘î 
ile bey‘ edip ol dahi nısfı kendi nefsi için ve nısf-ı âharını müvekkilesi mezbûre 
Belkıs için vech-i muharrer üzre iştirâ ve kabûl eyledikden sonra kabz-ı semen-i 
mahdûd ve teslîm-i mebî‘-i mahdûd eyledim ba‘de’l-yevm menzil-i mahdûd-ı 
merkūm mezbûrân Hamza ve Belkıs’ın ber vech-i iştirâk mülk-i müşterâları ol-
muşdur dedikde mukırr-ı merkūm Mehmed Çelebi’nin ikrâr-ı meşrûhunu el-
mukarru lehü’l-merkūm Hamza bi’l-asâle ve bi’l-vekâle vicâhen tasdîk ve şifâhen 
tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’l-hâdî aşer min Ramazâni’l-mübârek li sene seb‘a ve erba‘în ve 
elf.
Şuhûdü’l-hâl: Fazlullah Halîfe b. Ramazan el-İmâm, Mustafa b. Ahmed, el-Hâc 
Osman b. Musa, Ahmed Dede b. Abdullah, Mehmed Çelebi b. ( ), Siyavuş b. Ab-
dullah, İsmail b. Abdullah, Mahmud b. Ahmed ve gayruhüm.

302 [49a-1] İbrahim Çelebi ve Ahmed Çelebi kardeşlerin tasarrufunda 
olan vakıf çayırların sınırlarının belirlenmesi
Bi’l-fi‘l Mirahor-ı kebîr olan iftihârü’l-emâcid ve’l-ekârim câmi‘ü’l-mehâmid 
ve’l-mekârim Halil Ağa hazretleri taraf-ı karînü’ş-şereflerinde husûs-ı âti’z-zikri 
ikrâra hasm-ı câhid mahzarında nehc-i şer‘î üzre vekâleti sâbite olup bi’l-fi‘l 
Istabl-ı âmire kethüdâsı olan kıdvetü’l-emâsil ve’l-akrân Ahmed Ağa mahfil-i 
kazâda zikri âtî bir kıt‘a çayıra mutasarrıflar olan işbu bâ‘iseyi’l-kitâb İbrahim 
Çelebi ve Ahmed Çelebi ibney Ali muvâcehelerinde bi’l-vekâle ikrâr ve takrîr-i 
kelâm edip mîrî çayırların hudûd ve sınırları muhtel ve müşevveş olmağla her 
birinin üzerine varılıp ehl-i vukūf ihbârı ile hudûdu ta‘yîn ve tebeyyün ve mü-
ceddeden alâmetler vaz‘ olunup, sâbıkan mîrî çayırlardan iken mürûr-ı eyyâm 
ile âhar kimesneler tasarruflarında bulunan çayırlar ba‘de’s-sübûti’ş-şer‘î ke’l-
evvel cânib-i mîrîye hükm ve zabt olunmak fermân olunmağın, Havâss-ı Aliy-
ye kazâsı müzâfâtından Terkos nâhiyesine tâbi‘ Arnavud Filyozu nâm karyede 
vâki‘ Kadı Çayırı demekle ma‘rûf mezbûrân İbrahim Çelebi ve Ahmed Çelebi 
cümlesi merhûm ve mağfûrun-leh Sultan Bayezid Hân -aleyhi’r-rahmetü ve’l-
gufrân- vakfı olmak zu‘mu ile mutasarrıf oldukları bir tarafı Osman Bey çayırı ve 
bir tarafı mîrî çayır ve bir tarafı dere ve bir tarafı tarîk-i âm ile mahdûd tûlen ve 
arzen yüz seksen hatve çayırın ber mûceb-i fermân-ı âlî üzerine vardıkda mezbûr 
Osman Bey çayırı tarafından altmış hatvesi kadîmden Sultan Bayezid Hân vakfı 
ve mîrî çayıra muttasıl olan tarafından yüz yirmi hatvesi mîrî çayırlardan olduğu 
zeyl-i kitâbda mastûrü’l-esâmî olan ehl-i vukūf ihbârıyla ma‘lûm olmağın zikr 
olunan yüz yirmi hatve çayır cânib-i mîrîden zabt olunup etrâfında alâmetler 
vaz‘ olundukdan sonra merhûm-ı mezbûr Sultan Bayezid vakfı olan altmış hatve 
çayır mezbûrân İbrahim Çelebi ve Ahmed Çelebi yedlerinde ibkā olunmuşdur. 
Mârrü’z-zikr altmış hatve çayırda mîrînin alâka ve medhali kalmadı dedikde 
vekîl-i müşârün-ileyh Ahmed Ağa’nın minvâl-i meşrûh üzre bi’l-vekâle cârî ve 
sâdır olan ikrâr ve takrîrini mezbûrân İbrahim Çelebi ve Ahmed Çelebi bi’l-
muvâcehe tasdîk ve bi’l-müşâfehe tahkīk etmeğin mâ hüve’l-vâki‘ gıbbe’t-taleb 
ketb olundu.
Fî evâili Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Ahmed Çelebi b. Ali es-Sarrâcü’s-sultânî, Cafer b. Halil Korucu, 
Mustafa b. Abdullah korucu, Receb Efendi b. Abdi, Mustafa b. Kalender, Kurd b. 
Abdullah.

303 [49a-2] Avanos v. Hannes’in muhallefât defteri
Muhallefâtü’l-merdûde Avanos v. Hannes heleke bi dâhili bâbı Ebî Eyyûb el-
Ensârî ve tereke zevceten med‘uvveten Köki bt. Aslan ve ibneyni sagīreyn Ab-
raham ve Bağdasar ve binten sagīreten Evamasun ve bintânı kebîretân Maryem 
ve’l-verâsetü münhasıratün fîhim.
Vaka‘a’t-tahrîr fi’l-yevmi’l-hâdî aşer min Ramazâni’l-mübârek sene 1047.
Medîne-i 
Ebî Eyyûb 
el-Ensârî’de 
Çömlekçiler 
sûkunda vâki‘ 
kârhâne içinde 
toprakdan 
çömlekçi topu
Aded
1000
Kıymet
5000
def‘a Hamîr 
olmuş top
Kıymet
200
Yedi yüz kıt‘a 
işlenmedik iş
Kıymet
350
Üç tâne çarh
Kıymet
300
Yüz aded künk
Kıymet
300
Kara balçık
Kıymet
100
Yüz aded kalıp
Kıymet
300
Mahzen binâsı 
ve bir aded 
sandık
Kıymet
600
Mahzen içinde 
pişen iş
Kıymet
400

Çapa ve kazma 
ve demir kürek 
ve sâir hırdavât
Kıymet
300
Cem‘an
7750
Minhâ el-ihrâcât
Hisse-i zevce
Akçe
966
Hisse-i ibn
Akçe
2254
Hisse-i ibn
Akçe
2254
Hisse-i bint
Akçe
1127
Hisse-i bint
Akçe
1137
El-Bâkī
22 akçe
Sıgār-ı mezbûrûna vâlideleri merkūme Köki vasî nasb olunduğu ba‘de’l-kabûl 
kayd-ı sicil olundu.
Hurrire fi’t-târihi’l-mezbûr.
Şuhûdü’l-hâl: Derviş Çelebi b. Ramazan, Usta Ramazan b. Durmuş, Ahmed Çe-
lebi b. Mehmed, el-Hâc Mustafa b. Mehmed, Durmuş b. Yusuf, Mehmed b. Abdi.

304 [49a-3] Yani v. Komino’nun Koristalo bt. Yorgi aleyhindeki miras 
davasından vazgeçtiği
Vilâyet-i Rumeli’nde Çatalca kazâsında Gazaz? nâm-ı diğer Kuşterde nâm karyede 
hâlike olan Arhondi bt. Yorgi nâm Nasrâniyenin verâseti li ebeveyn kız karındaşı 
Koristalo ile li ebeveyn ammisi Yani v. Komino’ya münhasıra olduğu müte‘ayyin 
oldukdan sonra merkūm Yani mahfil-i kazâda işbu bâ‘isetü’l-kitâb merkūme Ko-
ristalo tarafından ikrâr-ı âti’z-zikri tasdîka vekîl olup hasm-ı câhid mahzarında 
nehc-i şer‘î üzre vekâleti sâbite olan zevci diğer Yani v. İskarlet muvâcehesinde 
ikrâr ve takrîr-i kelâm edip mûrisemiz merkūme Arhondi’nin muhallefâtından 
karye-i merkūmede vâki‘ lede’l-cîrân ma‘lûmü’l-hudûd olan menzilinden ve sa-
manlık ve mülk bostan ve sâir metrûkâtından bi hasebi’l-irsi’ş-şer‘î bana isâbet 
eden nısf hisse-i şer‘iyyemi mezbûre Ko[ri]stalo’dan da‘vâ ve taleb üzre idim 
el-hâletü hâzihî terk-i da‘vâ edip mûrisemiz hâlike-i mezbûre Arhondi’nin 
muhallefâtından bana âid olan hisse-i şer‘iyyeme müte‘allik da‘vâdan mezbûr 
Koristalo’nun zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim min 
ba‘d da‘vâ ve nizâ‘ım kalmadı dedikde mukırr-ı mezbûr Yani’nin vech-i muharrer 
üzre cârî olan ikrârını vekîl-i mezbûr diğer Yani vicâhen tasdîk ve tahkīk etmeğin 
mâ hüve’l-vâki‘ gıbbe’t-taleb ketb olundu.
Fi’l-yevmi’l-hâmis aşer min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mehmed Efendi el-İmâm, Ali Ağa b. Mehmed Efendi, Mehmed Ağa 
Kethüdâ-yı berber-i sâbık, Mehmed Çavuş b. ( ), Halil Çelebi, Yani [v.] Dimo, Pav-
lo [v.] Yani, Mihal [v.] Yorgi, Şiro [v.] Dimo, Yorgi [v.] Todori, Şiro [v.] Yani, Dimo 
[v.] Yani, Rizo [v.] Dimo, Yani [v.] Mihal, Todori [v.] Nikola, Hristo [v.] Dimo, 
Mihal [v.] Yorgi, Dimo [v.] Nikola, Yani [v.] Dimo, Dimo [v.] Kiryazi.







305 [49b-1] Kosta v. Yani’nin Trapoliçe’deki menzil ve tarlalarını 
Kanola v. Dimo’ya sattığı
Vilâyet-i Rumeli’nde cezîre-i Mora’da Trapoliçe kazâsına tâbi‘ Vahle nâm karye 
sâkinlerinden Kosta v. Yani nâm zimmî meclis-i şer‘-i hatîr-i lâzımü’t-tevkīrde 
yine karye-i mezbûre sâkinlerinden işbu hâmilü’s-sifr Kanola v. Dimo nâm zimmî 
muvâcehesinde bi’t-tav‘i’s-sâf ikrâr ve i‘tirâf edip karye-i mezbûrede vâki‘ bir ta-
rafdan Dimo v. Lazi mülkü ve bir tarafdan İstati v. Simo mülkü ve bir tarafdan 
dere ve bir tarafdan tarîk-i âm ile mahdûd bir bâb fevkānî ve bir bâb tahtânî iki 
beyti ve bir çatma anbarı müştemil mülk menzilimi ve menzil-i mezbûre mutta-
sıl kırk dip zeytin ve otuz dip dut eşcârını müştemil bahçeyi ve karye-i mezbûre 
kurbunda çeşmeye muttasıl ak dut eşcârını ve esmârını müştemil bir kıt‘a bah-
çemi ve yine karye-i mezbûre sınırında vâki‘ lede’l-ahâlî ve’l-cîrân ma‘lûmü’l-
hudûd iki kıt‘a otuz bir akçelik mülk bağımı mezbûr Kanola’ya târih-i kitâbdan 
bir sene mukaddem fıddî nakd-i râyic fi’l-vakt beş bin akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ve safka-i vâhide ile bey‘ edip ol dahi 
vech-i meşrûh üzre iştirâ ve kabûl eyledikden sonra yine karye-i mezbûre hudûdu 
dâhilinde mevâzi‘-i adîdede vâki‘ lede’l-ahâlî ve’l-cîrân ma‘lûmü’l-hudûd otuz 
kıt‘a altı keyl tohum istî‘âb eder taht-ı tasarrufumda [olan] tarlalarımın dahi bir 
sene mukaddem hakk-ı tasarrufunu sâhib-i arz ma‘rifetiyle mezbûr Kanola’ya bin 
akçe mukābelesinde tefvîz edip ol dahi vech-i meşrûh üzre tefvîz ve kabûl ettiğin-
den sonra semen-i mezbûr beş bin akçe ile bedel-i tefvîz olan bin akçe ki cem‘an 
altı bin akçeyi mezbûr Kanola yedinden bi’t-tamâm ve’l-kemâl ahz ve kabz edip 
mebî‘-i mezbûru mahallinde ahz ve kabza ve tarlaları zabt ve tasarrufa mezbûr 
Kanola’yı taslît eylemiş idim târih-i mezbûrdan beri zikr olunan menzil ve bah-
çeler ve bağlar merkūm Kanola’nın mülk-i müşterâsı ve tarlalar dâhil-i taht-ı ta-
sarrufu olmuşdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’r-râbi‘ aşer min şehri Ramazâni’l-mübârek li sene seb‘a ve 
erba‘în ve elf.
Şuhûdü’l-hâl: İsmail Beşe b. Kasım, Fazlullah b. Selim, Ali b. Mustafa, Todori [v.] 
Apostol, Kosta [v.] Yani, Polihroni [v.] Vinço, İstati [v.] Şimo, Argiri [v.] İspilyot, 
Yani [v.] İstemad, İstemad [v.] Kosta, Panayot [v.] Yani.

306 [49b-2] Asanine bt. Nikola’nın menzilini Hasan Paşa Vakfı’na sattığı
Mahmiye-i Kostantıniyye hısnı ebvâbından Edirnekapısı dâhilinde Sarmaşık ma-
hallesinde sâkine Asanine bt. Nikola nâm Nasrâniye mahfil-i kazâda Hasan Paşa 
vakfı’na câbî ve kāimmakām-ı mütevellî olan Mehmed Halîfe b. Ali mahzarın-
da ikrâr ve takrîr-i kelâm edip vakf-ı mezbûrdan olup mahmiye-i mezbûre hısnı 
ebvâbından Ebî Eyyûb el-Ensârî kapısı dâhilinde Mustafa Paşa-yı atîk mahalle-
sinde vâki‘ iki tarafdan vakf-ı mezbûr ve bir tarafdan Hançerli Sultan sarayı ve bir 
tarafdan tarîk-i âm ile mahdûd olup bir bâb fevkānî ve bir bâb tahtânî iki beyti ve 
kenîfi müştemil olup icâre-i mu‘accele ve beher şehr seksen beş akçe icâre-i mü-
eccele ile taht-ı îcârımda olan menzilin dokuz aylık icâre-i mu‘accelesinden zim-
metimde yedi yüz altmış beş akçe müctemi‘ olup meblağ-ı mezbûru edâya kudre-
tim olmamağın cânib-i vakıfda olan icâre-i mu‘accelemden ferâgat edip menzil-i 
mezbûru yine cânib-i vakfa ferâğ eyledim benim alâka [ve] medhalim kalmadı 
dedikde mukırra-i mezbûre Asanine’nin minvâl-i muharrer üzre cârî olan ikrârını 
merkūm Mehmed vicâhen tasdîk ve menzil-i mezbûru vech-i meşrûh üzre vakıf 
için kabz ve tesellüm eylediğini şifâhen tahkīk etmeğin mâ vaka‘a bi’t-taleb ketb 
olundu.
Tahrîren fi’l-yevmi’l-hâmis aşer min şehri Ramazâni’l-mübârek li sene seb‘a ve 
erba‘în ve elf.
Mustafa b. Ahmed, Receb Efendi b. Abdi, Mustafa b. Mehmed, Ali b. Mustafa, 
Mahmud b. Ahmed, Yakub b. Kurd.

307 [49b-3] Hasan b. Hızır’ın Mihal v. Yani aleyhindeki hırsızlık 
davasını ispat için süre verilmesi
Vilâyet-i Rumeli’nde kasaba-i Vidin sâkinlerinden Hasan b. Hızır nâm kimesne 
Havâss-ı Refî‘a kazâsı müzâfâtından Terkos nâhiyesine tâbi‘ Yeniköy demekle 
ma‘rûfe olan karyeden Mihal v. Yani nâm zimmîyi ve sâir ahâlîsi dergâh-ı âlî ça-
vuşlarından el-Hâc Hüseyin Çavuş mübâşeretiyle mahfil-i kazâya ihzâr ve mah-
zarlarında üzerlerine takrîr-i da‘vâ edip târih-i kitâbdan yirmi beş gün mukaddem 
Eflak vilâyetinden mahmiye-i İstanbul’a gelirken karye-i merkūmede mezbûr 
Mihal’in önünde nüzûl edip gece ile yatarken başım altında eyer heybesi içinde 
mahfûz olan yüz seksen kıt‘a riyâlî guruşum ve otuz üç aded sikke-i hasenem ve 
bin altı yüz hurda akçem başım altından zâyi‘ oldu. Zannım mezbûr Mihal’dendir, 
vâki‘ hâl suâl olunup ihkāk-ı hak olunması matlûbumdur dedikde gıbbe’s-suâl ve’l-
inkâr müdde‘î-i mezbûrdan da‘vâsına mutâbık beyyine taleb olundukda ikāmet-i 
beyyine için istimhâl etmeğin mehil-i şer‘î ile imhâl olundukdan sonra karye-i 
merkūme ahâlîsinden Yorgi v. Kiti ve Atanaş v. Yorgi ve Yorgo v. Aleksi ve Aleksi 
v. Kosta ve Pavlo v. Dimo ve Andriye v. İskarlet ve Yorgi v. Todori ve Yorgo v. Yani 
ve Todori v. İstemad ve Atanaş v. Yorgi ve Pandazi v. Palo ve Hristo v. Pandazi nâm 
zimmîler ve sâirleri mezbûr Mihal’in nefsine her biri kefîl ve hîn-i mütâlebede 
meclis-i şer‘a ihzârına müte‘ahhidler olup ve mezbûrûn zimmîler dahi bir birinin 
nefsine kefîller olmağın mâ hüve’l-vâki‘ gıbbe’t-taleb ketb olundu.
Fi’l-yevmi’s-sâdis min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mustafa b. Ahmed, Mehmed b. Ahmed, Ali b. 
Mustafa, Ali b. Abdullah.

308 [50a-1] Mustafa Dede b. Bahadır’ın Kanadak v. Todori’de olan 
alacağını taksitlendirmesi
Medîne-i Hazret-i Ebî Eyyûb el-Ensârî mahallâtından Câmi‘-i Kebîr mahallesi 
sâkinlerinden Mustafa Dede b. Bahadır nâm kimesne meclis-i şer‘-i hatîr-i lâzımü’t-
tevkīrde ekmekçi tâifesinden Kanadak v. Todori nâm Ermeni muvâcehesinde ikrâr 
ve takrîr-i kelâm edip mezbûr Kanadak zimmetinde buğday bahâsından dört bin 
beş yüz akçe hakkım olup meblağ-ı mezbûru târih-i kitâbdan otuz ay tamâmına 
değin beher şehr yüz ellişer akçe edâ etmek üzre taksît eyledim dedikde mezbûr 
Mustafa Dede’nin minvâl-i meşrûh üzre cârî olan ikrârını merkūm Kanadak bi’l-
muvâcehe tasdîk ve meblağ-ı mezbûrun vech-i meşrûh üzre taksîti kabûl eylediği-
ni bi’l-müşâfehe tahkīk etmeğin mâ vaka‘a gıbbe’t-taleb ketb olundu.
Tahrîren fî gurreti Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mustafa b. Mahmud, Mahmud b. Ahmed, Mustafa b. Veli, Ali b. 
Abdullah, Mustafa Beşe b. Mahmud, Ali b. Mustafa, Mustafa b. Mehmed, Cafer b. 
Abdullah.

309 [50a-2, Arapça] Vasil v. Kosta’nın istiğlâl yoluyla evini Behram 
Bey Vakfı’na sattığı
Mahmiye-i Kostantıniyye sur kapılarından Fener kapısı dâhilinde vâki‘ Abdi Su-
başı mahallesinde sâkin olan Vasil v. Kosta nâm zimmî, meclis-i şer‘-i şerîfde hâzır 
olup âtiyyü’z-zikr menzilini, merhûm Behram Bey vakfı’na mütevellî olan hâmil-i 
hâze’l-kitâb Hüseyin Halîfe b. Şaban’a bey‘ ettiğini ikrâr ve i‘tirâf etti. Mütevellî-i 
mezbûr da vakf-ı mezbûr malıyla ve istiğlâl maksadıyla, zimmî-i merkūmun işbu 
akdin kendilerinden sudûruna kadar sâhibi ve mâliki olduğu, elinde ve taht-ı ta-
sarrufunda bulundurduğu mahalle-i merkūmede kâin bulunan bir tarafdan Ha-
lina bt. Yani mülkü, diğer tarafdan Andriye mülkü, öteki tarafdan Mesih Paşa 
vakfı ve diğer tarafdan da tarîk-i âm ile mahdûd cemî‘-i menzilini cümle tevâbi‘ 
ve levâhıkı ve kâffe-i menâfi‘ ve merâfıkı ile râyicü’l-vakt, altı bin akçe semen-i 
mu‘ayyen-i makbûzla iştirâ etti. Bâyi‘-i mezbûrun menzili kirâlamak istemesi 
üzerine mütevellî-i merkūm, ba‘de’t-tahliyye ve’t-tekābuz zeylde mezkûr ayın gur-
resinden üç sene tamâmına iki bin iki yüz elli akçe ücret ile menzil-i mezbûru 
kirâya verdi. Mütevellî-i mezbûr, vâki‘ ikrârı vicâhen ve şifâhen tasdîk etti. Sonra 
mahalle-i mezbûrede sâkin bulunan İstati v. Yorgi nâm zimmî, menzil-i mezbûrun 
derkine ve ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fî gurreti şehri Ramazâni’l-mübârek sene seb‘a ve erba‘în ve 
elf.
Şuhûdü’l-hâl: İmâm İbrahim Efendi, müezzin Şaban Halîfe, Abdülkerim Beşe b. 
Keresteci, Hasan Beşe b. Nalband, İbrahim Beşe b. Mustafa, İmâm Hüseyin Efendi, 
Mehmed Çelebi ve gayruhüm

310 [50a-3] Âişe bt. Hasan’ın boşandığı eşi Arslan b. Mehmed’in 
zimmetini ibrâ etmesi
Medîne-i Hazret-i Ebî Eyyûb el-Ensârî mahallâtından Evlice Baba mahallesinde 
sâkine Âişe bt. Hasan tarafından ikrâr-ı âti’z-zikre vekîl olup vekâleti mezbûre 
Âişe’yi ma‘rifet-i şer‘iyye ile ârifeyn olan Mahmud Efendi b. Mehmed el-İmâm 
ve Mehmed b. [E]mri? şehâdetleri ile şer‘an sâbite olan mezbûr Âişe’nin vâlidesi 
Gülistan bt. Abdullah nâm hâtun meclis-i şer‘-i hatîr-i lâzımü’t-tevkīrde mezbûr 
Âişe’nin zevc-i mutallıkı olan işbu hâmilü’l-kitâb Arslan b. Mehmed mah-
zarında bi’l-vekâle ikrâr ve takrîr-i kelâm edip müvekkilem ve sadriye kızım 
mezbûre Âişe, mezbûr Arslan zimmetinde mütekarrir olan iki bin akçe mehr-i 
müeccelini ve nafaka-i iddetini mezbûr Arslan yedinden bi’t-tamâm ve’l-kemâl 
ahz ve kabz edip zevciyyete müte‘allik cemî‘ da‘vâdan mezbûr Arslan’ın zim-
metini ibrâ-i âmm-ı kātı‘ü’n-nizâ‘la ibrâ ve iskāt eyledi dedikde mezbûr Arslan 
mezbûre Gülistan’ın minvâl-i meşrûh üzre bi’l-vekâle sâdır olan ikrârını bi’l-
muvâcehe tasdîk ve kendisi dahi vech-i meşrûh üzre Âişe’nin zimmetini zevciy-
yete müte‘allik da‘vâdan ibrâ eylediğini tahkīk etmeğin mâ vaka‘a gıbbe’t-taleb 
ketb olundu.
Tahrîren fi’l-yevmi’s-sâdis aşer min Ramazâni’l-mübârek li sene seb‘a ve erba‘în 
ve elf.
Şuhûdü’l-hâl: Mustafa b. Şaban el-Müezzin, Halil b. Hasan, İbrahim b. Mehmed, 
Mustafa b. Murtaza, Ömer Halîfe el-Müezzin, Mustafa b. ( ).

311 [50a-4] Yorgi v. Yani’nin bağını Yorgi v. Teofili’ye sattığı
Vilâyet-i Rumeli’nde cezîre-i Mora’da Kartine kazâsına tâbi‘ Demincesne nâm 
karye sâkinlerinden Yorgi v. Yani nâm zimmî meclis-i şer‘-i hatîr-i lâzımü’t-
tevkīrde yine kazâ-i mezbûre tâbi‘ İstemilce nâm karye sâkinlerinden işbu 
hâmilü’s-sifr Yorgi v. Teofili nâm zimmî muvâcehesinde bi’t-tav‘ ikrâr ve i‘tirâf 
edip karye-i mezbûre Demincesne sınırında vâki‘ bir tarafdan Yani v. Harkop 
bağı ve bir tarafdan Yorgi bağı ve bir tarafdan yine benim tasarrufumda olan 
tarla ve bir tarafdan tarîk-i âm ile mahdûd sakf altında bir kârgîr şırahâneyi 
müştemil bir kıt‘a mülk bağımı cümle tevâbi‘ ve levâhıkı ile mezbûr Yorgi’ye 
fıddî nakd-i râyic fi’l-vakt on bin akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ edip ol dahi vech-i meşrûh üzre iştirâ ve kabûl ey-
ledikden sonra semen-i mezbûr on bin akçeyi bi’t-tamâm ve’l-kemâl mezbûr 
Yorgi yedinden ahz ve kabz edip mebî‘-i mezbûru mahallinde ahz ve kabza 
mezbûr Yorgi’yi taslît eyledim ba‘de’l-yevm zikr olunan bağ ve şırahâne mezbûr 
Yorgi’nin mülk-i müşterâsı olmuşdur dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Yakub b. Kurd, Dimitri b. İs-
temad, Argiri [v.] Kefale, Teofili [v.] Yorgi, Nikola [v.] Teofili, Dimitri [v.] Yani, 
Kosta [v.] Teofili, Panayot [v.] Aleksi, Teofili [v.] Yorgi, İstemad [v.] Yani, Dimitri 
[v.] Yani, Anastaş [v.] Yani, Yani [v.] Polihroni, Panayot [v.] Manol, Yorgo, Dimo 
[v.] Teofili, Yorgi [v.] Yani, Kanola ve gayruhüm.

312 [50b-1] Grofo bt. Agati’nin vefat eden kardeşi Dimitri v. Agati’nin 
metrukatını teslim aldığı
Vilâyet-i Rumeli’nde Arkadya kazâsına tâbi‘ Zorce nâm karye sâkinlerinden 
Grofo bt. Agati nâm Nasrâniye tarafından husûs-ı âti’z-zikre vekîl olup, vekâleti 
Nikola v. Şatarno ve Kanar v. Anaştaş şehâdetleri ile sâbite olan Anasto v. Ka-
lavritalı nâm zimmî mahfil-i kazâda mahmiye-i Kostantıniyye sınırı ebvâbından 
Kumkapı hâricinde vâki‘ Orta Meyhâne demekle ma‘rûf meyhânede meyhâneci 
olan râfi‘ü’l-kitâb Kantazi v. Argiri ve Dimitri v. Zaharo ve İstato v. Kostantin 
ve Todori v. Nikola nâm zimmîler muvâcehelerinde bi’l-vekâle takrîr-i kelâm 
edip müvekkilem mezbûre Grofo’nun li ebeveyn karındaşı Dimitri nâm zimmî 
mezbûrûn Kantazi ve Dimitri ve İstati ve Todori’nin meyhânelerinde hizmetkâr 
iken bundan akdem mürd oldukda, metrûkâtından sekiz bin nakid akçesin ve 
ba‘zı muhallefâtın mahmiye-i merkūmede beytülmâl emîni olan Ali Ağa ahz ve 
kabz ettikden sonra mezbûrûn yedlerinde kalan altı sahan ve iki kebe ve bir sepet 
sandığı vekâletim hasebiyle mezbûrûn yedlerinden ahz ve kabz eyledim yedlerin-
de mürd-i mezbûrun bir habbesi bâkī kalmayıp ba‘de’l-yevm mürd-i merkūmun 
muhallefâtına müte‘allik mezbûrlardan vechen mine’l-vücûh da‘vâ ve talebim 
kalmamışdır min ba‘d husûs-ı merkūme müte‘allik da‘vâdan ve mütâlebeden 
mezbûrûnun zimmetlerini bi’l-külliye ibrâ-i âmm-ı kātı‘ü’n-nizâ‘la ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’s-sâmin min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Panayot v. Yorgi, Yani v. İstemad, Polihroni v. Nikola, İstamo v. Yani, 
Zafiri v. Panayot, Teyodoraki v. Alalogo, Kosta v. Melayero, İstelyo v. ( ), Yorgi v. ( ).







313 [50b-2] İstati v. Yani’nin bağını Teofili v. Yorgi’ye sattığı
Vilâyet-i Rumeli’nde cezîre-i Mora’da Kartine kazâsına tâbi‘ İstemilce nâm kar-
ye sâkinlerinden İstati v. Yani nâm zimmî meclis-i şer‘-i hatîr-i lâzımü’t-tevkīrde 
yine karye-i mezbûre sâkinlerinden işbu hâmilü’s-sifr Teofili v. Yorgi nâm zimmî 
muvâcehesinde bi’t-tav‘i’s-sâf ikrâr ve i‘tirâf edip karye-i mezbûre hudûdu 
dâhilinde vâki‘ bir tarafdan İspilyot v. Lasari bağı ve bir tarafdan Polihroni v. La-
sari bağı ve bir tarafdan Yani v. ( ) bağı ve bir tarafdan Yani v. Yorgi ile mahdûd 
ve mümtâz bir kıt‘a mülk bağımı mezbûr Teofili’ye fıddî nakd-i râyic fi’l-vakt iki 
bin sekiz yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ edip ol dahi vech-i meşrûh üzre iştirâ ve kabûl eyledikden sonra semen-i 
mezbûr iki bin sekiz yüz akçeyi bi’t-tamâm ve’l-kemâl mezbûr Teofili yedinden 
ahz ve kabz edip mebî‘-i mezbûru mahallinde zabt ve tasarrufa mezbûr Teofili’yi 
taslît eyledim ba‘de’l-yevm sâlifü’z-zikr bağ mezbûr Teofili’nin mülk-i müşterâsı 
olmuşdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Yakub b. Kurd, Mustafa b. Veli, 
Dimitri [v.] İstemad, Argiri [v.] Kefale, Teofili [v.] Yorgi, Nikola [v.] Teofili, Di-
mitri [v.] Yani, Kosta [v.] Nikola, Yorgi [v.] Raminova, Panayot [v.] Lefke, Teofili 
[v.] Yorgi, Kanola [v.] Yani, İstemad [v.] Yani, Dimitri [v.] Yani, Anastaş [v.] Yani, 
Panayot [v.] Manol.

314 [50b-3] Yani ve Panayot v. Aleksi Andriye kardeşlerin müşterek 
bağlarını Anastaş v. Yani’ye sattığı
Vilâyet-i Rumeli’nde cezîre-i Mora’da Kartine kazâsına tâbi‘ İstemilce nâm karye 
sâkinlerinden Yani ve Panayot v. Aleksi Andriye nâm karındaşlar meclis-i şer‘-i 
hatîr-i lâzımü’t-tevkīrde yine karye-i mezbûre sâkinlerinden işbu hâmilü’s-sifr 
Anastaş v. Yani nâm zimmî muvâcehesinde her biri bi tav‘ihimâ ikrâr ve i‘tirâf 
edip karye-i mezbûrede vâki‘ bir tarafdan Papa Duka mülkü ve bir tarafdan Polih-
roni mülkü ve bir tarafdan Dimo v. Royet mülkü ve bir tarafdan ipek kârhânesi ile 
mahdûd ve mümtâz ale’l-iştirâki’s-seviy mülkümüz olup eşcâr-ı müsmire ve gayr-ı 
müsmireyi müştemil olan bir kıt‘a bostan yerimizi mezbûr Anastaş’a fıddî râyic 
fi’l-vakt dört bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ edip ol dahi vech-i meşrûh üzre iştirâ ve kabûl eyledikden sonra semen-i 
mezbûr dört bin akçeden her birimizin hissesine isâbet eden ikişer bin akçeyi bi’t-
tamâm ve’l-kemâl mezbûr Anastaş yedinden ahz ve kabz edip mebî‘-i mezbûru 
mahallinde zabt ve tasarrufa mezbûr Anastaş’ı taslît eyledik. Ba‘de’l-yevm sâlifü’z-
zikr olan bostan yeri mezbûr Anastaş’ın mülk-i müşterâsı olmuşdur dediklerinde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ aşer min şehri Ramazâni’l-mübârek li sene seb‘a ve 
erba‘în ve elf.
Şuhûdü’l-hâl: Es-Sâbikūn.

315 [51a-1] Panayot v. Manol’ün bostanını Anastaş v. Yani’ye sattığı
Vilâyet-i Rumeli’nde cezîre-i Mora’da Kartine kazâsına tâbi‘ İstemilce nâm karye 
sâkinlerinden Panayot v. Manol nâm zimmî meclis-i şer‘-i hatîr-i lâzımü’t-tevkīrde 
yine karye-i mezbûre sâkinlerinden işbu hâmilü’s-sifr Anastaş v. Yani nâm zimmî 
muvâcehesinde bi’t-tav‘i’s-sâf ikrâr ve i‘tirâf edip karye-i mezbûrede bir tarafdan 
Dimitri v. Diro mülkü ve bir tarafdan Papa İlya mülkü ve bir tarafdan Panayot 
mülkü ve bir tarafdan yine kendi mülküm ile mahdûd ve mümtâz on iki dip dut 
ve altı dip asma eşcârını müştemil bir kıt‘a mülk bostan yerimi mezbûr Anastaş’a 
fıddî nakd-i râyic fi’l-vakt üç bin beş yüz akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ edip ol dahi vech-i meşrûh üzre iştirâ ve kabûl 
eyledikden sonra semen-i mezbûr üç bin beş yüz akçeyi bi’t-tamâm ve’l-kemâl 
mezbûr Anastaş yedinden ahz ve kabz edip mebî‘-i mezbûru mahallinde zabt ve 
tasarrufa mezbûr Anastaş’ı taslît eyledim ba‘de’l-yevm sâlifü’z-zikr bostan yeri ve 
eşcâr-ı mezkûre mezbûr Anastaş’ın mülk-i müşterâsı olmuşdur dedikde gıbbe’t-
tasdîki’ş-şer‘î mâ vaka‘a ketb olundu.
Târihu’l-mezbûr.
Şuhûdü’l-hâl: Es-Sâbikūn.

316 [51a-2] Hatice b. Yusuf Çelebi’nin kardeşi Rabia’da câriye 
bedelinden alacağı tahsil ettiği
Mahmiye-i İstanbul’da merhûm Mahmud Paşa câmi‘-i şerîfi kurbunda vâki‘ Cezerî 
Kasım Paşa mahallesinde sâkin iken bundan akdem vefât eden merhûm Yusuf Çe-
lebi b. Abdullah nâm müteveffânın verâseti sulbiye-i kebîre kızları Hatice ve Râbia 
nâm hâtunlara münhasıra olduğu şer‘an mütebeyyin oldukdan sonra mezbûre 
Hatice Hâtun tarafından husûs-ı âti’z-zikri da‘vâya vekîl olup hasm-ı câhid mah-
zarında nehc-i şer‘î üzre vekâleti sâbite olan fahrü’l-kuzât Ahmed Efendi b. Meh-
med mahfil-i kazâda müteveffâ-yı mezbûrun muhallefâtına vâzı‘atü’l-yed olan 
mezbûre Râbia Hâtun tarafından dahi husûmete vekîl olup mezbûreyi ma‘rifet-i 
şer‘iyye ile ârifeyn olan Sâlih Bey b. Mahmud ve Nasuh Halîfe b. Hızır şehâdetleri 
ile şer‘an vekâleti sâbite olan Ali Bey b. Mehmed mahzarında bi’l-vekâle üzerine 
takrîr-i da‘vâ edip merkūme Râbia Hâtun hâlâ taht-ı yedinde olan on altı bin beş 
yüz akçe kıymetli Gülistan nâm câriyenin semeninin altı bin beş yüz akçesi kendi 
malı ve on bin akçesi babası müteveffâ-yı mezbûr Yusuf Bey’in malı olduğunu 
mukaddemâ müslimîn huzûrlarında bi tav‘ihâ ikrâr ve i‘tirâf eylemişidi ikrârı 
mûcebince meblağ-ı mezbûr on bin akçeden müvekkilem mezbûre Hatice Hâtun’a 
isâbet eden beş bin akçe hisse-i şer‘iyyesini vermekden imtinâ‘ eder suâl olunup 
ihkāk-ı hak olunması matlûbumdur dedikde gıbbe’s-suâl vekîl-i mezbûr Ali Bey 
cevâbında mezbûre Gülistan’ı müvekkilem merkūme Râbia Hâtun kendi malı ile 
iştirâ eyledi deyip minvâl-i muharrer üzre on bin akçesi müteveffâ-yı mezbûrun 
malı olduğunu inkâr edicek mezbûr Ahmed Efendi’nin da‘vâsına mutâbık beyyine 
taleb olundukda udûl-i ricâlden Sefer Halîfe b. Veli ve Mustafa Halîfe b. Abdullah 
nâm kimesneler li ecli’ş-şehâde meclis-i şer‘a hâzırân olup istişhâd olundukların-
da fi’l-hakīka mezbûre Râbia Hâtun merkūme Gülistan’ın semeninin altı bin beş 
yüz akçesi kendi malım olup ve on bin akçesi baba[sı] müteveffâ-yı mezbûr Yusuf 
Bey’in malıdır deyû bizim huzûrumuzda bi tav‘ihâ ikrâr ve i‘tirâf eyledi biz bu 
husûsa şâhidleriz şehâdet dahi ederiz deyû edâ-i şehâdet-i şer‘iyye eylediklerinde 
ba‘de’t-ta‘dîli’t-tezkiyye şehâdetleri makbûle olmağın mûcebiyle hükm olunup mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve erba‘în ve elf.
Şuhûdü’l-hâl: Eş-Şeyh Ramazan Efendi, Sunullah Efendi b. eş-Şeyh Mehmed el-
Müderris, Receb Efendi b. Abdi, İbrahim Efendi, Mahmud Çavuş b. Mehmed, Os-
man Çavuş, Mustafa b. Veli ve gayruhüm.

317 [51a-3] Hasan b. Ali’nin Hristo aleyhindeki davasında sulh olunması
Medîne-i Ebî Eyyûb el-Ensârî sûkunda vâki‘ Orta fırın demekle ma‘rûf ekmekçi 
fırınında hizmetkâr olan Hasan b. Ali nâm kimesne mahfil-i kazâda Hristo nâm 
zimmî tarafından sulh-i âti’z-zikre ve bedel-i sulhü def ‘a vekîl olup hasm-ı câhid 
mahzarında bimâ hüve nehcü’s-sübût şer‘an vekâleti sâbite olan sâlifü’z-zikr fırının 
müste’ciri Kiti v. Papa Kolo nâm zimmî muvâcehesinde bi tav‘ihî ikrâr ve takrîr-i 
kelâm edip târih-i kitâbdan bir gün mukaddem kubeyl-i mağribde zikr olunan fı-
rının kapısı önünde mezbûr Hristo bıçak ile sağ elimin içinde urup mecrûh etmiş 
idi hâlâ da‘vâ sadedinde iken es-sulhu seyyidü’l-ahkâm muktezâsınca muslihûn 
tavassut edip mâbeynimizde husûs-ı mezbûrdan üç yüz akçe üzerine sulh eyle-
diklerinde ben dahi sulh-i mezbûru kabûl ve bedel-i sulh olan meblağ-ı mezbûr 
üç yüz akçeyi mezbûr Kiti yedinden bi’t-tamâm ahz ve kabz edip husûs-ı mezbûra 
müte‘allik da‘vâdan mezbûr Hristo’nun zimmetini ibrâ ve iskāt eyledim ba‘de’l-
yevm benden veya vekîlimden husûs-ı mezbûra müte‘allik da‘vâ ve nizâ‘ sudûr 
ve zuhûr ederse lede’l-hükkâmi’l-kirâm mesmû‘a ve makbûle olmasın dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’l-ışrîn min şehri Ramazâni’l-mübârek li sene seb‘a ve erba‘în 
ve elf.
Şuhûdü’l-hâl: Receb Efendi b. Abdi, Mahmud b. Ahmed, Mustafa b. Ahmed, Ali b. 
Abdi, Mustafa Beşe b. Mahmud, Yakub b. Kurd, Cafer b. Abdullah.

318 [51b-1] Hatice bt. İnayetullah’ın menzil hissesini kardeşi 
Abdülkadir’e sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Aşçıbaşı mahallesinde sâkine Hatice Hâtun bt. el-merhûm İnâyetullah Efendi 
mahfil-i kazâda işbu râfi‘ü’l-kitâb li ebeveyn karındaşı Abdülkādir Efendi mah-
zarında ikrâr-ı tâm ve takrîr-i kelâm edip mahalle-i merkūmede vâki‘ bir tarafı 
merkūm Abdülkādir Efendi’nin babasından intikāl eden menzile ve bir tarafı İshak 
Çelebi mülküne ve bir tarafı Fâtıma Hâtun sâkine olduğu vakıf menzile ve bir ta-
rafı ba‘zan tarîk-i âm ve ba‘zan dahi diğer Fâtıma nâm Hâtun mülküne müntehî ve 
mahdûd olup iki bâb fevkānî beyti ve kenîfi ve zât-ı eşcâr-ı müsmire-i mütenevvi‘a 
bahçeyi ve mezbûr İshak Çelebi ile müşterek bi’r-i mâyı ve garb cânibine meftûh 
olup karındaşım merkūm Abdülkādir Efendi ile müşterek sokak kapısını müşte-
mil babam merkūm İnâyetullah Efendi’den intikāl eden mülk menzilimi cümle 
tevâbi‘ ve levâhıkı ile karındaşım merkūm Abdülkādir Efendi’ye yirmi bin nakd-i 
râyic fi’l-vakt fıddî akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm edip ol dahi iştirâ ve tesellüm eyledikden sonra kabz-ı semen-i 
ma‘dûd ve teslîm-i mebî‘-i mahdûd eyledim dedikde gıbbe’t-tasdîki’ş-şer‘î vicâhen 
mâ vaka‘a bi’t-taleb ketb olundu.
Fî 18 Ramazân sene [10]47.
Şuhûdü’l-hâl: Abdullah Efendi b. ( ) el-İmâm, Abdi Beşe b. ( ) er-Râcil, Musli b. 
Ali, İsmail Çelebi.

319 [51b-2] Emine bt. Abdullah’ın menzilini Ali Beşe b. İbrahim’e sattığı
Medîne-i Hazret-i Ebî Eyyûb el-Ensârî mahallâtından merhûm Dökmecizâde 
Efendi mahallesinde sâkine Emine bt. Abdullah nâm hâtun mahfil-i kazâda işbu 
râfi‘ü’l-kitâb Hâssa bostancılardan Ali Beşe b. İbrahim mahzarında ikrâr-ı tâm ve 
takrîr-i kelâm edip mahalle-i mezbûrede vâki‘ bir tarafı Nasuh Dede tekyesi ve bir 
tarafı Gürcü Mehmed Bey b. Abdullah mülkü ve bir tarafı Ahmed Çelebi b. Hüse-
yin mülkü ve bir tarafı ba‘zan Terzibacı vakfı ve ba‘zan âhar tarîk-i âm ile mahdûd 
olup iki bâb fevkānî ve iki bâb tahtânî odaları ve bi’r-i mâ ve kenîfi ve eşcâr-ı müs-
mire ve gayr-ı müsmireyi müştemil olan mülk menzilimi cümle tevâbi‘ ve levâhıkı 
ile mezbûr Ali Beşe’ye otuz iki bin nakd-i râyic fi’l-vakt fıddî akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i 
muharrer üzre iştirâ ve tesellüm eyledikden sonra semeni olan meblağ-ı mezbûr 
otuz iki bin akçeyi yedinden bi’t-tamâm ve’l-kemâl ahz ve kabz eyledim ba‘de’l-
yevm menzil-i mezbûr merkūm Ali Beşe’nin mülk-i müşterâsıdır. Keyfe mâ yeşâ’ 
ve yahtâr mutasarrıf olsun dedikde merkūme Emine’nin vech-i meşrûh üzre cârî 
ve sâdır olan ikrâr ve takrîrini el-mukarru lehü’l-merkūm Ali Beşe vicâhen tasdîk 
ve şifâhen tahkīk edicek mâ hüve’l-vâki‘ gıbbe’t-taleb ketb olundu. Cerâ zâlik.
Ve hurrire fi’l-yevmi’l-ışrîn min şehri Ramazâni’l-mübârek li sene seb‘a ve erba‘în 
ve elf.
Şuhûdü’l-hâl: Mahmud Efendi b. Hasan, Nasuh Halîfe b. Mehmed, Halil Halîfe b. 
Mehmed, Receb Efendi b. Abdi, İsmail b. Bayram, Receb b. Hacı, Yusuf b. Mustafa, 
Mahmud b. Ahmed, Mustafa b. Mehmed, Mustafa b. Veli.

320 [51b-3] Arslan v. Avram’ın menzil satışından vazgeçtiği
Mahmiye-i Kostantıniyye -hamâhallâhu te‘âlâ ani’l-âfât ve’l-beliyye-de Sofu-
lar hamamı kurbunda sâkin a‘lemü’l-ulemâ’i’l-izâm efdalü’l-fuzalâ’i’l-fihâm, 
câmi‘ü’l-fürû‘ ve’l-usûl, hâvi’l-ma‘kūl ve’l-menkūl el-muhtassu bi mezîdi 
inâyetihi’l-meliki’s-samed hazret-i Abdürrahim Efendi b. Mehmed tarafından 
ikrâr-ı âti’z-zikre vekîl olup hasm-ı câhid mahzarında İbrahim Efendi b. Meh-
med ve Abdülkādir Efendi b. Mehmed şehâdetleri ile şer‘an vekâleti sâbite olan 
Ali Efendi b. el-Hâc Abdullah mahfil-i kazâda işbu bâ‘isetü’l-kitâb Havâss-ı Aliy-
ye kazâsı müzâfâtından Hasköy mahallâtından Keçeciler mahallesi sükkânından 
olup Yahud tâifesinden Kordava cemâ‘atinden Aslan v. Avraham nâm Yahudi ta-
rafından menzil-i âti’z-zikri mukaddemâ bey‘a vekîl olup hâlâ ikāleye vekîli nehc-i 
şer‘î üzre sâbite olan Lazari v. Yasef nâm Yahudi mahzarında bi’l-vekâle ikrâr ve 
takrîr-i kelâm edip mahalle-i merkūmede vâki‘ bir tarafı mekābir-i nasârâ tarafın-
da olan tarîk-i âm ve bir tarafı merkūm Aslan’ın mülkü olup bundan akdem vekîl-i 
merkūm Lazari, Mahmud Çelebi nâm kimesneye bey‘ eylediği hadîka ve bir tarafı 
ba‘zan Aslan v. Moçi ve ba‘zan âharı Dursun v. Kavali nâm Yahudiler mülkleri ve 
bir tarafı ba‘zan Yasef v. Avra nâm ve ba‘zan âhar tarîk-i hâs ile mahdûd olup üç 
tabaka dâhiliyye ve hâriciyyede büyût-ı müte‘addideyi ve matbahı ve merdiven al-
tında mahzeni ve hamam ve camekânı ve zât-ı eşcâr-ı müsmire ve gayr-ı müsmire 
hadîkayı ve hadîka köşesinde bir tahtânî şeşhâne odayı ve dört aded bi’r-i mâyı 
müştemil olan menzili, müvekkilim müşârün-ileyh hazretleri târih-i kitâbdan iki 
ay mukaddem mezbûr Lazari’den yedi yüz kıt‘a riyâlî guruşa iştirâ ve tesellüm ey-
lemiş idi hâlâ nâdim olup ikāle murâd eylediklerinde müvekkile-i müşârün-ileyh 
hazretleri dahi tâliben li’l-ecr ve’s-sevâb mine’l-meliki’l-vehhâb akd-i mezbûru 
fesh ve ikāle-i sahîh-i şer‘iyye ile ikāle edip semeni olan meblağ-ı mezbûr yedi 
yüz kıt‘a riyâlî kebîr guruşu mezbûr Lazari’den bi’t-tamâm ve’l-kemâl ahz ve kabz 
edip menzil-i mezbûru teslîm eylediler dedikde mukırr-ı merkūm Ali Efendi’nin 
minvâl-i muharrer üzre cârî ve sâdır olan ikrâr ve i‘tirâfını vekîl-i mezbûr Lazari 
vicâhen tasdîk ve şifâhen tahkīk edicek mâ vaka‘a bi’t-taleb ketb olundu.
[52a] Hurrire fi’l-yevmi’s-sânî ve’l-ışrîn min şehri Ramazâni’l-mübârek li sene 
seb‘a ve erba‘în ve elf.
Şuhûdü’l-hâl: Mustafa Efendi b. Mehmed, Siyâmi Efendi b. Tahir, Mustafa Efendi 
b. el-Hâc İsa, Yakub b. Kurd, Ali b. Mustafa, Mahmud b. Ahmed, Cafer b. Abdul-
lah, Ali b. Abdullah, Mustafa b. Mehmed.

321 [52a-1] Aslan v. Abraham’ın menzilini Piyale Paşa Vakfı’na sattığı
Mahmiye-i Galata müzâfâtından kasaba-i Kasımpaşa kutrunda vâki‘ merhûm 
ve mağfûrun-leh Piyâle Paşa vakfı’na bi’l-fi‘l mütevellî olan fahrü’l-akrân Yah-
ya Bey b. Ramazan mahfil-i kazâda Havâss-ı Refî‘a kazâsı müzâfâtından Hasköy 
mahallâtından Keçeciler mahallesi sükkânından olup Yahud tâifesinden Korda-
va cemâ‘atinden Aslan v. Abraham nâm Yahudi tarafından menzil-i âti’l-beyânı 
bey‘a ve kabz-ı semene vekîl olup bimâ hüve nehcü’s-sübût vekâleti sâbite olan 
Lazari nâm Yahudi muvâcehesinde takrîr-i kelâm edip mütevellîsi olduğum 
vakf-ı mezbûrun vakfiye-i ma‘mûlün-bihâsında beher sene hâsıl olan mahsûl-i 
vakfın mesârifinden ziyâdesiyle akār iştirâ oluna [deyû] tasrîh olunmağın vekîl-i 
mezbûr Lazari müvekkil-i mezbûr Aslan’ın silk-i mülk-i sahîhinde münselik olan 
emlâkinden mahalle-i mezbûrede vâki‘ bir tarafdan sâbıkan müvekkil-i mezbûrun 
mülkü olup hâlâ yine vakf-ı mezbûr için iştirâ eylediğim hadîka ve bir tarafdan 
mekābir-i Nasârâ tarafında olan tarîk-i âm ba‘zan Yasef v. Abraham ve ba‘zan âhar 
tarîk-i hâs ile mahdûd olan üç tabaka odalar ki tabaka-i ulyâsı üç bâb oda ve bir 
selâmlık ve bir matbahı ve tabaka-i vustâsı iki bâb odayı ve sofayı ve tabaka-i süflîsi 
iki bâb odayı ve selâmlık ve matbahı ve merdiven altında mahzeni ve hamam ve 
camekânı ve zât eşcâr-ı gayr-ı müsmire hadîkayı ve hadîka köşesinde bir tahtânî 
şeşhâne odayı ve dört aded bi’r-i mâyı müştemil mülk menzilini bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık vekâlet-i mahkiyesi hasebiyle 
mâl-ı vakf-ı mezbûr ile bana sekiz yüz aded riyâlî kâmil guruşa tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ edip ben dahi tevliyyetim hasebiy-
le vakfiye-i ma‘mûlün-bihâ mûcebince menzil-i mezbûru mâl-ı vakf-ı mezbûr ile 
meblağ-ı mezbûr sekiz yüz aded riyâlî kâmil guruşa vakf-ı mezbûra akār olmak 
için iştirâ edip kabz-ı mebî‘ ve def ‘-i semen eyledim dedikde mütevellî-i merkūm 
Yahya Bey’in minvâl-i meşrûh üzre cârî olan takrîr-i kelâmını mezbûr Lazari 
bi’l-vekâle vicâhen tasdîk ve menzil-i mezbûru vech-i muharrer üzre mütevellî-i 
mezbûr Yahya Bey’e sekiz yüz aded riyâlî kâmil guruşa vekâleti hasebiyle bey‘ edip 
teslîm-i mebî‘ ve kabz-ı semen eylediğini şifâhen ikrâr ve tahkīk edip bey‘ ve şart 
emri itmâm bulundukdan sonra menzil-i mezbûr meblağ-ı mevkūf-ı mezbûrun 
mekânına ondan bedel vakf olmağın mâ hüve’l-vâki‘ gıbbe’t-taleb ketb ve imlâ ve 
tahrîr ve inşâ olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene seb‘a ve erba‘în 
ve elf.
Şuhûdü’l-hâl: Ahmed Efendi b. Yusuf el-İmâm, Mehmed Halîfe b. ( ) el-Müezzin, 
İbrahim Halîfe b. (  ) el-Müezzin, Ahmed Çelebi b. Mustafa el-Kâtib, Mehmed 
Çelebi b. Ramazan el-Kâtib, Mustafa Bey b. Abdullah el-Cündî, Hüseyin Beşe b. 
Hamza, Mehmed b. Hüseyin, Mehmed b. Bahtiyar, Mustafa Çelebi b. Veli.

322 [52a-2] Mehmed Çelebi b. Hüseyin’in kiremit fırınındaki hissesini 
Cihan v. Fedayi’ye sattığı
Medîne-i Hazret-i Ebî Eyyûb el-Ensârî mahallâtından Emir Buhârî -aleyhi’r-
rahmetü’l-Bârî- mahallesinde sâkin Mehmed Çelebi b. Hüseyin mahfil-i kazâda 
işbu bâ‘isetü’l-kitâb Cihan v. Fedayi nâm Ermeni muvâcehesinde ikrâr-ı tâm ve 
takrîr-i kelâm edip Havâss-ı Refî‘a kazâsı müzâfâtından Hasköy’de vâki‘ merhûm 
Ali Paşa vakfı’ndan olup mezbûr Cihan ile ale’l-iştirâk taht-ı icâremizde olan kire-
mid fırınında mukaddemâ mezbûr Cihan şerîkler olup, hâlâ ben âhar diyâra mü-
teveccih olmağla fesh-i şirket edip zikr olunan kiremid fırını kârhânesini mezbûr 
Cihan’a ferâgat eylediğimde kârhâne içinde mevcûd olup beynimizde müşterek 
olan matbûh tuğla ve kiremid ve ba‘zı bozuk gemi kerestesi ve demir evânîsi ve 
balçık peremeleri ve sâir levâzım-ı kârhâne ehl-i vukūf miyânında hesâb olunduk-
da cem‘an yüz seksen bin akçelik eşyâ zuhûr edip benim hisseme isâbet eden eşyâyı 
mezbûr Cihan doksan bin akçeye benden iştirâ edip ben dahi meblağ-ı mezbûrun 
elli bin akçesini cânib-i mîrîden vezîr-i mükerrem Yusuf Paşa hazretlerine benden 
havâle olunan elli bin akçe deynim için muhtâlün-aleyh ve muhtâlün-leh rızâları 
ile mûmâ-ileyh Yusuf Paşa hazretlerine merkūm Cihan’dan havâle-i sahîha-i 
şer‘iyye ile havâle edip onlar dahi zikr olunan havâleyi kabûl eyleyip ve yirmi dört 
bin yedi yüz yirmi beş akçesini dahi medîne-i merkūmede merhûm Mustafa Ça-
vuş vakfı’na zimmetimde edâsı lâzım olan yirmi bin beş yüz akçe asl-ı mâldan 
ve üç bin iki yüz yirmi beş akçe ribhden cem‘an yirmi dört bin yedi yüz yirmi 
beş akçesini deynime mütevellîsi işbu hâzır bi’l-meclis Mehmed Halîfe b. Rama-
zan merkūm Cihan’dan vech-i şer‘î üzre havâle edip ol dahi zikr olunan havâleyi 
kabûl eyledikden sonra on iki bin akçesini dahi zevcem Âişe Hâtun bt. Mahmud 
Çavuş’a kezâlik havâle-i şer‘iyye ile merkūm Cihan dahi havâle eyleyip mezbûre 
dahi zikr olunan havâleyi kabûl edip sâlifü’z-zikr doksan bin akçeden merkūm Ci-
han zimmetinde ancak üç bin iki yüz yetmiş beş akçe kalmışdır dedikde mukırr-ı 
merkūmun cemî‘ ikrâr-ı meşrûhunu el-mukarrun-lehü’l-merkūm Cihan vicâhen 
tasdîk ve zimmetinde vech-i muharrer üzre meblağ-ı mezbûr doksan bin akçeden 
üç bin iki yüz yetmiş beş kaldığını şifâhen tahkīk ettikden sonra mezbûr Cihan 
zimmetinde olan doksan bin akçenin cemî‘ine merkūm Cihan’ın oğlu işbu hâzır 
bi’l-meclis olan Arzuman nâm Ermeni emr ve kabûlü hâviye kefâlet ile kefîl bi’l-
mâl olmağın mâ hüve’l-vâki‘ gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Şeyh Mehmed Efendi b. Pîrî, Abdülkerim Efendi b. Mehmed, Mur-
taza Halîfe b. Mehmed, Mehmed Halîfe b. Ramazan, Hasan Çelebi b. Ahmed 
Efendi, Şeyh Çelebi b. Hüseyin el-Kâtib, Mustafa b. Yusuf el-Câbî, Ahmed Çelebi 
b. Abdullah, Mustafa Bey b. Abdullah, Oruc b. Şaban, Mustafa b. Hüseyin.

323 [52b-1, Arapça] Yani v. Hristola’nın istiğlâl yoluyla evini Kadı Mehmed 
Efendi b. Hasan’a sattığı
Bâb-ı Ebî Eyyûb el-Ensârî dâhilinde vâki‘Mustafa Paşa-yı Atîk mahallesinde sâkin 
olan Yani v. Hristola nâm zimmî, meclis-i şer‘-i şerîfde hâzır olup âtiyyü’z-zikr 
menzilini, fahrü’l-kuzât Mehmed Efendi b. Hasan kıbelinden husûs-ı âtiyyü’l-
beyana vekâleti bimâ hüve nehcü’s-sübût şer‘an sâbit olan hâmil-i hâze’l-kitâb 
Abdülkādir Efendi b. Mehmed Efendi’ye bey‘ ettiğini ikrâr ve i‘tirâf etti. Vekîl-i 
mezbûr da müvekkil-i merkūm malıyla ve istiğlâl maksadıyla, zimmî-i merkūmun 
işbu akdin kendilerinden sudûruna kadar sâhibi ve mâliki olduğu, elinde ve taht-ı 
tasarrufunda bulundurduğu mahalle-i merkūmede kâin bulunan bir tarafdan 
Acem Ali vakfı, diğer tarafdan Kosta v. Nikola nâm zimmî mülkü ve diğer ta-
rafdan da tarîk-i âm ile mahdûd cemî‘-i menzilini cümle tevâbi‘ ve levâhıkı ve 
kâffe-i menâfi‘ ve merâfıkı ile râyicü’l-vakt, doksan bir buçuk riyâlî guruş semen-i 
mu‘ayyen-i makbûzla bi’l-vekâle iştirâ etti. Bâyi‘-i mezbûrun menzili kirâlamak 
istemesi üzerine mütevellî-i merkūm, ba‘de’t-tahliyye ve’t-tekābuz zeylde mezkûr 
târihden bir sene tamâmına bin üç yüz doksan akçe ücret ile menzil-i mezbûru 
kirâya verdi. Vekîl-i mezbûr, vâki‘ ikrârı vicâhen ve şifâhen tasdîk etti. Sonra 
mahalle-i mezbûre sükkânından Ligori v. Likoroz nâm zimmî, menzil-i mezbûrun 
derkine ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’r-râbi‘ ve’l-ışrîn min şehri Ramazâni’l-mübârek 
sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Ali b. Mustafa, Cafer b. Abdul-
lah, Çukadâr Mustafa Beşe

324 [52b-2] Mehmed Çelebi b. Hüseyin’in kiremit toprağını Cihan 
v. Fedayi’ye sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Emir Buhârî -aleyhi rıdvânü’l-Bârî- mahallesinde sâkin Mehmed Çelebi b. Hüseyin 
mahfil-i kazâda işbu bâ‘isü’l-kitâb Cihan v. Fedayi nâm Ermeni muvâcehesinde 
ikrâr ve i‘tirâf edip Havâss-ı Refî‘a kazâsı müzâfâtından Hasköy’de vâki‘ Merhûm 
Ali Paşa vakfı’ndan olup, hâlâ mezbûr Cihan’ın taht-ı icâresinde olan kiremid fırı-
nında sâbıkan zikr olunan kiremid fırınının müste’ciri olup müteveffâ olan Mus-
tafa Çavuş i‘dâd edip bundan akdem veresesinden iştirâ eylediğim kiremid balçığı 
toprağını mezbûr Cihan tarafeynden îcâb ve kabûlü hâvî bey‘-i bâtt-ı sahîh-i şer‘î 
ile on bin nakd-i râyic fi’l-vakt fıddî akçeye bey‘ ve teslîm edip ol dahi vech-i 
meşrûh üzre iştirâ ve tesellüm eyledikden sonra semeni olan meblağ-ı mezbûr on 
bin akçeyi yedinden bi’t-tamâm ve’l-kemâl ahz ve kabz eyledim dedikde gıbbe’t-
tasdîki’ş-şer‘î vechen, mâ hüve’l-vâki‘ gıbbe’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve erba‘în 
ve elf.
Şuhûdü’l-hâl: Şeyh Mehmed Efendi b. Pîrî, Abdülkerim Efendi b. Mehmed, Mur-
taza Halîfe b. Mehmed, Mehmed Halîfe b. Ramazan, Hasan Çelebi b. Ahmed 
Efendi, Oruc b. Şaban, Şeyh Ali b. Hüseyin, Mustafa b. Yusuf.

325 [52b-3] Hacı Yusuf b. Abdullah’ın Cuma b. Ali’de câriye satışından 
dolayı alacağı olduğu
Mahmiye-i Kostantıniyye mahallâtından Tavukpazarı kurbunda Ali Paşa ma-
hallesinde sâkin râfi‘ü’l-kitâb el-Hâc Yusuf b. Abdullah nâm kimesne meclis-i 
şer‘de, Cuma b. Ali nâm kimesneyi ihzâr ve mahzarında üzerine takrîr-i da‘vâ 
edip mezbûr Cuma târih-i kitâbdan sekiz ay mukaddem memlûke câriyesi olmak 
üzre bana on bin akçeye bey‘ ve teslîm eylediği Kâmile bt. Abdullah benim yedim-
de iken târih-i kitâbdan beş ay mukaddem sâbıkan mevlâsı olan Ahmed Çelebi 
nâm kimesne kendisine on altı bin akçe üzerine kitâbete kesip meblağ-ı mezbûr 
on altı bin akçeyi mezbûre Kâmile mevlâsı mezbûr Ahmed Çelebi’ye bi’t-tamâm 
edâ edip sâir harâir-i asliyyât gibi hürre olduğunu bi’l-fi‘l Rumeli kazasker olan 
fazîletlü Ebussuûdzâde Efendi hazretleri huzûrunda beyyine ikāme edip şer‘an 
isbât etmekle yedimden ıtlâk olunup sebîli tahliyye olunmuşidi semen-i mezkûr 
on bin akçeyi hâlâ mezbûr Cuma’dan taleb ederim suâl olunup şer‘an ihkāk-ı hak 
olunmak matlûbumdur dedikde gıbbe’s-suâl mezbûr Cuma cevâbında, fi’l-vâki‘ 
mezbûr el-Hâc Yusuf ’un yedinde minvâl-i meşrûh üzre isbât-ı hürriyet eden 
câriye kendi merkūm el-Hâc Yusuf ’a bey‘ eylediği merkūm Kâmile olduğunu 
tav‘an ikrâr edip lâkin semen-i mezbûr on bin akçenin ancak dokuz bin akçesini 
kabz eyledim bin akçesin kabz eylememiş idim deyicek ikrârı mûcebince meblağ-ı 
mezbûr dokuz bin akçeyi mezkû[r] el-Hâc Yusuf ’a edâya tenbîh birle mâ vaka‘a 
ketb olundu.
Fi’l-yevmi’s-sâdis ve’l-ışrîn min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Abdullah b. Mustafa, Mahmud b. Ahmed, Yakub b. Kurd, Mustafa 
b. Veli, Ali b. Mustafa, Mustafa Beşe b. Hamza, Mustafa Beşe b. Mehmed, Mustafa 
b. Ahmed ve gayruhüm.

326 [52b-4] Hüseyin Beşe b. Abdullah’ın menzilini Hüseyin Beşe’ye sattığı
Havâss-ı Aliyye kazâsı müzâfâtından Çatalca nâhiyesine tâbi‘ Nakkāş nâm karye 
sâkinlerinden Hüseyin Beşe b. Abdullah mahzarında bi’t-tav‘i’s-sâf ikrâr ve i‘tirâf 
edip karye-i mezbûrede vâki‘ iki tarafdan Mehmed Çelebi mülkü ve bir tarafdan 
Derviş b. Yusuf mülkü ve bir tarafdan tarîk-i âm ile mahdûd ve mümtâz bir bâb 
tahtânî beyti ve iki sofayı ve bir bi’r-i mâyı ve muhavvatayı müştemil olup ba-
bamdan intikāl eden mülk menzilimi cümle tevâbi‘ ve levâhıkı ile mezbûr Hü-
seyin [53a] Beşe’ye fıddî nakd-i râyic fi’l-vakt üç bin akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i meşrûh üzre iştirâ 
ve kabûl eyledikden sonra semen-i mezbûr üç bin akçeyi bi’t-tamâm ve’l-kemâl 
mezbûr Hüseyin Beşe yedinden ahz ve kabz edip teslîm-i mebî‘ eyledim min ba‘d 
zikr olunan menzil-i mezbûr Hüseyin Beşe’nin mülk-i müşterâsı olmuşdur. Keyfe 
mâ yeşâ’ ve yahtâr mutasarrıf olsun dedikde mukırr-ı mezbûr Hüseyin Beşe’nin 
minvâl-i meşrûh üzre cârî olan ikrârını el-mukarru lehü’l-merkūm Hüseyin Beşe 
bi’l-muvâcehe tasdîk ve tahkīk etmeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ ve’l-ışrîn min şehri Ramazâni’l-mübârek li sene seb‘a ve 
erba‘în ve elf.
Şuhûdü’l-hâl: Mehmed b. Derviş, Sâlih Beşe b. Receb, Mehmed Beşe b. Abdullah, 
Ahmed b. Ömer, Ahmed b. Muslihiddin Subaşı, Yakub b. Kurd, Mustafa b. Veli.

327 [53a-1, Arapça] Fâtıma bt. İskender’in muhâlaa yoluyla boşandığı
Medîne-i Hazret-i Ebî Eyyûb el-Ensârî mahallâtından Zeyneb Hâtun mahalle-
sinde sâkine olan Fâtıma bt. İskender nâm hâtun hâmil-i hâze’l-kitâb Süleyman 
b. Bayezid nâm zevci ile nikâhında ta‘ahhüd edilen râyicü’l-vakt altı yüz akçe 
mehr-i müecceli, iddet nafakası ve me’ûnet-i süknâsı kendi üzerine olmak üzre ve 
zevc-i mezbûr tarafından kabz edilen üç bin akçe mukābili muhâla‘a yapdı. Zevc-i 
mezbûr da vech-i meşrûh üzre onunla muhâla‘a yapdı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mütâlebât, eymân ve 
muhâsamâtdan umûmen, zevciyyetle alâkalı da‘vâdan husûsen yek diğerinin zim-
metini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike [ve hurrire] fî[’l-yevmi]’s-sâdis ve’l-ışrîn min şehri Ramazâni’l-
mübârek sene seb‘a ve erba‘în ve elf.
Şuhûdü’l-hâl: Yakub b. Kurd, Mahmud b. Ahmed, Mustafa Çelebi b. Veli, Mustafa 
b. Mehmed, Ali b. Abdullah, Ali b. Mustafa, Mustafa b. Ahmed, Cafer b. ( )

328 [53a-2] Sâlih Çelebi b. İnayetullah Efendi’nin kölesi Keyvan 
b. Abdullah’ı sözleşme (mükâtebe) gereği âzat etmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Çavuş Kasım mahallesi sâkinlerinden Sâlih Çelebi b. İnâyetullah Efendi meclis-i 
şer‘-i hatîr-i lâzımü’t-tevkīrde işbu uzun boylu, sarışın ve sarı sakallı, gök elâ göz-
lü Rûsiyyü’l-asl müslimiyyü’l-mille iki ellerinin parmaklarından aşağısında ur 
alâmetleri olan râfi‘ü’l-kitâb Keyvan b. Abdullah nâm abd-i memlûkü muvâcehesinde 
ikrâr ve takrîr-i kelâm edip mezbûr Keyvan’ı târih-i kitâbdan yedi sene mukaddem 
yirmi bin akçe bedel üzerine kitâbete kesmiş idim hâlâ meblağ-ı mezbûr yirmi bin 
akçeyi bi’t-tamâm ve’l-kemâl mezbûr Keyvan yedinden alıp kabz eyledim ba‘de’l-
yevm mezbûr Keyvan sâir ahrâr-ı asliyyîn gibi hür olup üzerinde hakk-ı velâdan 
gayrı hakkım kalmamışdır dedikde mukırr-ı mezbûr Sâlih Çelebi’nin minvâl-i 
meşrûh üzre cârî olan ikrârını el-mukarru lehü’l-merkūm Keyvan bi’l-muvâcehe 
tasdîk ve bi’l-müşâfehe tahkīk etmeğin mâ vaka‘a bi’t-taleb ketb olundu.
Tahrîren fi’l-yevmi’t-tâsi‘ ve’l-ışrîn min Ramazâni’l-mübârek li sene seb‘a ve 
erba‘în ve elf.
Şuhûdü’l-hâl: Ömer b. Mahmud, Yunus b. Münir, Ömer Beşe b. Ali, Aslan b. Ab-
dullah, Murtaza b. ( ), Mustafa b. Mehmed, Ali b. Bayram, Ali b. Ahmed, Ali Çe-
lebi el-Yesârî, Mustafa Beşe b. Mahmud, Mahmud b. Ahmed, Mustafa b. Veli, Ali 
b. Mustafa.

329 [53a-3] Sâlih Çelebi b. İnayetullah’ın, âzatlı kölesi Keyvan 
b. Abdullah ile aralarında olan alacak davasında sulh olunması
Medîne-i Hazret-i Eyyûb el-Ensârî mahallâtından Çavuş Kasım mahallesi 
sâkinlerinden Sâlih Çelebi b. İnâyetullah meclis-i şer‘-i hatîr-i lâzımü’t-tevkīrde 
mu‘takı olan işbu hâmilü’l-kitâb Keyvan b. Abdullah mahzarında ikrâr ve takrîr-i 
kelâm edip mezbûr Keyvan[‘a] târih-i kitâbdan beş sene mukaddem mülk 
dükkânım dâhilinde bir sîm bardak ve ibrik ve beynimizde ma‘lûm ba‘zı eşyâyı dört 
bin akçeye bey‘ ve teslîm etmiş idim meblağ-ı mezbûru hâlâ taleb eylediğimde bey-
nimizde münâza‘ât-ı kesîre ve muhâsamât-ı adîde vâki‘ olmuşidi el-hâletü hâzihî 
es-sulhu seyyidü’l-ahkâm muktezâsınca muslihûn tavassut edip mâbeynimizi altı 
yüz nakd-i râyic fi’l-vakt akçe üzerine sulh eylediklerinde ben dahi sulh-i mezbûru 
kabûl ve bedel-i sulh olan meblağ-ı mezbûr altı yüz akçeyi mezbûr Keyvan ye-
dinden tamâmen alıp kabz edip husûs-ı mezbûra müte‘allik da‘vâdan mezbûr 
Keyvan’ın zimmetini bi’l-külliye ibrâ ve iskāt eyledim min ba‘d da‘vâ ve talebim 
kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Târihu’l-mezbûr.
Şuhûdü’l-hâl: Es-Sâbikūn.

330 [53a-4] Yorgo v. Yanko’nun Âsım Ahmed Çelebi Vakfı’na olan 
borcunu damadı Dimo v. Nikola’nın üstlenmesi
Havâss-ı Refî‘a kazâsı müzâfâtından Avasya nâm karye sâkinlerinden iken bun-
dan akdem hâlik olan Yorgo v. Nika’nın verâseti sulbiye kebîre kızları Vasilaki ve 
Marina’ya münhasıra olup kable’l-kısme mezbûre Marina dahi hâlike olup verâseti 
li ebeveyn karındaşı mezbûre Vasilaki ile zevci Dimo v. Nikola nâm zimmîye mün-
hasıra olduğu mütebeyyin ve dört sehme münkasime olan münâsahaları meselesin-
den üç sehmi mezbûre Vasilaki’ye müte‘allika olduğu şer‘an mütebeyyin oldukdan 
sonra mezbûre mahfil-i kazâda işbu bâ‘isü’l-kitâb mezbûr Dimo muvâcehesinde 
bi’t-tav‘i’s-sâf ikrâr ve i‘tirâf edip hâlik-i merkūm Yorgo’nun merhûm Âsım Ah-
med Çelebi vakfı’na zimmetinde edâsı lâzım olan on altı bin nakd-i râyic fi’l-vakt 
fıddî akçe deyni mukābelesinde bi tarîki’l-istiğlâl rehin olan karye-i mezbûrede 
vâki‘ bir tarafı Aleksi v. Kozman ve bir tarafı Apostol v. İstemad ve bir tarafı dahi 
yine mezbûr Aleksi mülkleri ve bir tarafı tarîk-i âm ile mahdûd menzili ve yine 
karye-i mezbûre sınırında vâki‘ bir tarafı mezbûr Aleksi ve bir tarafı Lamberyo 
bağları ve bir tarafı tarîk-i âm ve bir tarafı Hekimbaşı [53b] bağı ile mahdûd ve 
yine bir tarafı mezbûr Aleksi ve bir tarafı mezbûr Lamberyo ve bir tarafı Nikola v. 
Yorgaki bağları ve bir tarafı tarîk-i âm ile mahdûd ve tahmînen üç dönüm iki kıt‘a 
bağımı bi tarîki’l-münâsaha şer‘an bize intikāl eyledikde mezbûr Dimo meblağ-ı 
mezbûr on altı bin akçeyi uhdesine alıp cânib-i vakfa edâya müte‘ahhid oldukdan 
sonra zikr olunan menzil ve bağlardan bi hükmi’l-münâsaha bana isâbet eden 
üç sehim hisse-i şâyi‘am mukābelesinde bana dahi dört bin mezbûrü’n-na‘t akçe 
vermekle ben dahi meblağ-ı mezbûr dört bin akçeyi yedinden bi’t-tamâm ahz 
ve kabz eyleyip sâlifü’z-zikr menzil ve bağlardan bana isâbet hisse-i şer‘iyyemi 
mezbûr Dimo’ya ferâgat eyledim min ba‘d zikr olunan menzil ve bağlar mezbûr 
Dimo’nun ale’l-istiğlâl mülkü olmuşdur. Ba‘de’l-yevm mârrü’z-zikr menzil ve 
bağlara müte‘allik benden da‘vâ sudûr ederse lede’l-hükkâmi’l-kirâm mesmû‘a 
ve makbûle olmasın dedikde mukırra-i mezbûre Vasilaki’nin minvâl-i meşrûh 
üzre cârî ve sâdır olan ikrâr ve i‘tirâfını el-mukarru lehü’l-merkūm Dimo vicâhen 
tasdîk ve hâlik-i mezbûr Yorgo’nun terekesinden vakf-ı mezbûra edâsı lâzım olan 
on altı bin akçe deynini mütehammil olup cânib-i vakfa edâya müte‘ahhid oldu-
ğunu şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâmin ve’l-ışrîn min Ramazâni’l-mübârek li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Yakub b. Kurd, Mahmud b. Ahmed, Mustafa 
b. Ahmed, Nikola v. Yorgaki, Yanaki v. Mitro, Yanaki v. Argiri, Sofyanos v. Apostol, 
Yorgi v. İstati, İstemad v. Minho, Aleksi v. Turman, Nikola v. Dimitri, Apostol v. 
İstemad, Dimo v. Todori?

331 [53b-1] Şaban b. Abdullah’ın İbrahim b. Abdülgaffar’dan satın aldığı 
kayığın kusurlu olduğu
Peremeci tâifesinden Şaban b. Abdurrahman nâm kimesne mahfil-i kazâya tâife-i 
mezbûreden İbrahim b. Abdülgaffâr nâm kimesneyi ihzâr ve mahzarında üzeri-
ne takrîr-i da‘vâ edip mezbûr İbrahim târih-i kitâbdan on beş gün mukaddem 
bana altı bin yüz akçeye pereme bey‘ ve teslîm edip ben dahi vech-i meşrûh üzre 
iştirâ ve tesellüm eylemiş idim hâlâ zikr olunan peremenin oturak tahtası ve bo-
dostama ta‘bîr olunan keresteleri çürük olmağla noksân semen îcâb eder vechile 
ma‘yûb etmiş, zikr olunan aybı zift setr etmekle iştirâ eylediğim hînde muttali‘ ol-
mayıp hâlâ vâkıf oldum, suâl olunup hıyâr-ı ayb hükmü ile sâlifü’z-zikr peremeyi 
mezkûr İbrahim’e red etmek matlûbumdur dedikde gıbbe’s-suâl mezbûr İbrahim 
cevâbında, ayb-ı mezkûr ayb-ı mestûrdur. İsti‘mâl eden kimesneye zararı olma-
yıp noksân semen îcâb eder ayıb değildir deyicek müdde‘î-i mezbûr Şaban’dan 
müdde‘âsına mutâbık beyyine taleb olundukda, tâife-i mezbûrenin kethüdâları 
Ömer b. Mahmud ve Hüseyin b. Bâli nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında, zikr olunan peremeyi müşâhede eyledik 
gayr-ı mezkûr tâife-i merkūme miyânında noksân semen îcâb eder ayb-ı fâhişdir 
deyû [bu] husûsa şâhidleriz şehâdet dahi ederiz deyû edâ-i şehâdet-i şer‘iyye eyle-
diklerinde gıbbe ri‘âyeti şerâiti’l-kabûl şehâdetleri hayyiz-i kabûlde vâki‘ olmağın 
mûcebi ile hükm birle mâ vaka‘a bi’t-taleb ketb olundu.
Tahrîren fi’l-yevmi’r-râbi‘ ve’l-ışrîn min Ramazâni’l-mübârek li sene seb‘a ve 
erba‘în ve elf.
Şuhûdü’l-hâl: İbrahim b. Abdullah, Abdülaziz b. (  ), Ali b. Ahmed, Mahmud b. 
Ahmed, Mustafa b. Veli, Mustafa Beşe, Ali b. Mustafa, Cafer b. Abdullah ve gayru-
hüm mine’l-hâzırîn.

332 [53b-2, Arapça] Mehmed b. Veli’nin istiğlâl yoluyla evini el-Hâc 
Seydi Vakfı’na sattığı
Medîne-i Hazret-i Ebî Eyyûb el-Ensârî mahallâtından Zeyneb Hâtun mahalle-
sinde sâkin olan Mehmed b. Veli nâm kimesne meclis-i şer‘-i şerîfde hâzır olup 
âtiyyü’z-zikr menzilini, el-Hâc Seydi vakfı’na mütevellî olan hâmil-i hâze’l-kitâb 
Mustafa b. Mehmed’e bey‘ ettiğini ikrâr ve i‘tirâf etti. Mütevellî-i mezbûr da vakf-ı 
mezbûr malıyla ve istiğlâl maksadıyla, merkūm Mehmed’in işbu akdin kendilerin-
den sudûruna kadar sâhibi ve mâliki olduğu, elinde ve taht-ı tasarrufunda bulun-
durduğu mahalle-i merkūmede kâin bulunan bir tarafdan menzil-i mevkūf, diğer 
tarafdan pınar ve iki tarafdan da tarîk-i âm ile mahdûd cemî‘-i menzilini cümle 
tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt, altı bin akçe 
semen-i mu‘ayyen-i makbûzla iştirâ etti. Bâyi‘-i mezbûrun menzili kirâlamak iste-
mesi üzerine mütevellî-i merkūm, ba‘de’t-tahliyye ve’t-tekābuz zeylde mezkûr ayın 
gurresinden üç sene tamâmına iki bin yedi yüz akçe ücret ile menzil-i mezbûru 
kirâya verdi. Mütevellî-i mezbûr, vâki‘ ikrârı vicâhen ve şifâhen tasdîk etti.
Cerâ zâlike ve hurrire fî gurreti şehri Şevvâli’l-mükerrem sene seb‘a ve erba‘în ve 
elf.
Şuhûdü’l-hâl: Ömer b. Gülâbî, Ahmed b. Zülfikār, Mehmed b. Abdullah, Abdün-
nebi b. ( ), Cafer b. Abdullah, Şaban Halîfe b. Kenan, Bayram Beşe b. ( ), Mahmud 
b. Ahmed ve gayruhüm

333 [54a-1] Mehmed b. Abdullah’ın menzilinin bir kısmını eşi 
Mânend bt. Bayezid’e sattığı
Medîne-i Hazret-i Ebî Eyyûb el-Ensârî mahallâtından Baba Haydar mahallesi 
sâkinlerinden Mehmed b. Abdullah nâm kimesne meclis-i şer‘-i hatîr-i lâzımü’t-
tevkīrde zevcesi işbu hâmiletü’l-kitâb Mânend bt. Bayezid nâm hâtunun mah-
zarında bi’t-tav‘i’s-sâf ikrâr ve i‘tirâf edip mahalle-i mezbûrede vâki‘ bir taraf-
dan Hasan b. Abdullah mülkü ve bir tarafdan tarîk-i hâs ve bir tarafdan tarîk-i 
âm ve bir tarafdan Mehmed b. Emrullah mülkü ile mahdûd menzilden tarîk-i 
hâs tarafında vâki‘ bir bâb tahtânî beyti ve üstünde çardağı ve beyt-i mezkûrun 
duvarı dibinde vâki‘ kenîfin nısfını, havlu kapısından tarîkiyle zevcem mezbûre 
Mânend’e fıddî nakd-i râyic fi’l-vakt iki bin akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh üzre 
iştirâ ve kabûl ve tesellüm eyledikden sonra semen-i mezbûr iki bin akçeyi bi’t-
tamâm ve’l-kemâl mezbûre Mânend yedinden ahz ve kabz eyledim ba‘de’l-yevm 
sâlifü’z-zikr menzil, mezbûre Mânend’in mülk-i müşterâsı olmuşdur dedikde 
mukırr-ı mezbûr Mehmed’in minvâl-i meşrûh üzre cârî olan ikrârı el-mukarru 
lehâ’l-mezbûre Mânend vicâhen tasdîk ve şifâhen tahkīk edicek mâ vaka‘a bi’t-
taleb ketb olundu.
Tahrîren fi’l-yevmi’r-râbi‘ min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Abdullah Dede b. İsa, Mehmed b. İsa, Halil b. Kasım, Hasan b. 
Abdullah, Mustafa b. Bekir, Mehmed b. Emrullah, Mahmud b. Ahmed, Ali b. 
Mustafa.







334 [54a-2] Hasan b. Abdullah’ın Rıdvan b. Abdullah’ı bıçak ile yaraladığı
Havâss-ı Aliyye kazâsı müzâfâtından Yeniköy demekle ma‘rûfe olan karye 
sâkinlerinden işbu bâ‘isü’l-kitâb Rıdvan b. Abdullah nâm kimesne mahfil-i kazâda 
Havâss-ı mezbûreye tâbi‘ Cendereci nâm karyeden Hasan b. Abdullah nâm ki-
mesne mahzarında üzerine takrîr-i da‘vâ edip mezbûr Hasan târih-i kitâbdan bir 
gün mukaddem beyne’s-salâteyn karye-i mezbûre Cendereci’de kendi hâlimde 
dururken sol kolumun küreği üzerinde soya demekle ma‘rûf bıçak ile urup beni 
mecrûh eyledi suâl olunup mûcebi icrâ olunmak matlûbumdur dedikde gıbbe’s-
suâl mezbûr Hasan cevâbında, müdde‘î-i mezbûr Rıdvan bir nâ-mahrem avrat ile 
mu‘âmele eder iken görüp zikr olunan soya ile vurdum deyicek merkūm Hasan’ın 
minvâl-i meşrûh üzre meclis-i şer‘de tav‘an ikrârı hıfzan li’l-makāl gıbbe’t-taleb 
ketb olundu.
Tahrîren fi’l-yevmi’l-hâmis min şehri Şevvâli’l-mükerrem li sene seb‘a ve erba‘în 
ve elf.
Şuhûdü’l-hâl: Mehmed b. Mustafa, Hüseyin b. Hasan, Mustafa b. Mehmed, Hüse-
yin b. Abdullah, Receb Efendi b. Abdi, Mustafa b. Ali, Mehmed b. ( ), Hüseyin b. 
Yusuf, Mehmed b. Abdullah ve gayruhüm.

335 [54a-3] Mehmed b. Ahmed’in menzilini Hasan Bey 
b. Abdullah’a sattığı
Mahmiye-i İstanbul’da Arpaemini mahallesinde sâkin Mehmed b. Ahmed nâm 
şâbb-ı bâliğ mahfil-i kazâda işbu râfi‘ü’l-kitâb Hasan Bey b. Abdullah mahzarın-
da bi’t-tav‘i’s-sâf ikrâr ve i‘tirâf edip Havâss-ı Refî‘a kazâsı müzâfâtından Küçük-
çekmece nâhiyesinde vâki‘ bir tarafdan Kenan b. Abdullah mülkü ve iki taraf-
dan Nazar Çavuş mülkü ve bir tarafdan tarîk-i âm ile mahdûd üç bâb fevkānî ve 
bir bâb tahtânî odaları ve ahırı ve iki bi’r-i mâyı ve kenîfi ve muhavvata-i zât-ı 
eşcâr-ı müsmire ve gayr-ı müsmireyi müştemil olup babam müteveffâ-yı mezbûr 
Ahmed’den irs-i şer‘î ile intikāl eden mülk menzilimi, cümle tevâbi‘ ve levâhıkı ile 
mezbûr Hasan Bey’e on üç bin beş yüz nakd-i râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i 
meşrûh üzre iştirâ ve tesellüm eyledikden sonra semeni olan meblağ-ı mezbûr on 
üç bin beş yüz akçeyi yedinden tamâmen alıp kabz eyledim ba‘de’l-yevm menzil-i 
mezbûr merkūm Hasan Bey’in mülk-i müşterâsı olmuşdur. Keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’s-sâdis min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: İbrahim Efendi el-Emîn, Yahya Ağa el-Cündî, İbrahim b. Abdi, İb-
rahim Bey teberdâr, Abdurrahman Ağa b. İbrahim Efendi, Nazar Çavuş, Ahmed 
Ağa, Mustafa Ağa, Ali Çelebi, Ahmed Efendi b. Derviş, Yusuf Ağa b. Abdullah, 
Ramazan Çelebi, Hacı Hayreddin, Rıdvan b. Abdullah, Mehmed b. Sefer, Ali b. 
Mustafa ve g[ayruhum].

336 [54a-4, Arapça] Mustafa Beşe b. Hamza’nın Rus asıllı kölesini 
âzat ettiği
Medîne-i Ebî Eyyûb el-Ensârî mahallâtından Câmi‘-i Kebîr mahallesinde sâkin 
olan Mustafa Beşe b. Hamza nâm kimesne meclis-i şer‘-i şerîfde hâzır olup, yine 
hâzır bi’l-meclis olan, rıkkını mu‘terif, uzun boylu, sarışın, gök gözlü, açık kaş-
lı, Rûsiyyü’l-asl hâmil-i hâze’l-kitâb Cafer b. Abdülvehhâb nâm abd-i memlûkini 
hasbeten lillâhi teâlâ ve hasbeten li rûhi Resûlihi’l-mu‘allâ âzâd ve tahrîr ettiğini 
ikrâr ve i‘tirâf etti. Abd-i mezbûr bu sûretle ahrâr-ı asliyyîn-i mükellefînden hür 
bir kimesne oldu.
Cerâ zâlike ve hurrire fi’l-yevmi’t-tâsi‘ min Şevvâli’l-mükerrem sene seb‘a ve 
erba‘în ve elf.
Şuhûdü’l-hâl: Şeyh Nasrullah Efendi b. merhûm Şeyh Ömer Efendi, mezbûrun ka-
rındaşı fahrü’l-müderrisîn Avnullah Efendi, Ömer Efendi b. merhûm Abdülkādir 
Efendi, Mehmed Bey b. Halil, Derviş Beşe b. Ali, Abdullah Efendi b. ( ), Yakub b. 
Kurd ve gayruhüm

337 [54b-1, Arapça] Marziye bt. ( )’nin muhâlaa yoluyla boşandığı
Kazâ-i Havâss-ı Aliyye tevâbi‘inden Pîrî Paşa mahallesinde sâkine olan Marziye 
bt. ( ) [Mustafa] nâm hâtun meclis-i şer‘-i şerîfde hâzıre olup hâmil-i hâze’l-kitâb 
Musa b. Hamza nâm zevci ile nikâhında ta‘ahhüd edilen râyicü’l-vakt dört bin 
akçe mehr-i müecceli, iddet nafakası ve me’ûnet-i süknâsı kendi üzerine olmak 
üzre muhâla‘a yapdı. Zevc-i mezbûr da vech-i meşrûh üzre onunla muhâla‘a yap-
dı. Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘-i 
de‘âvî, mütâlebât, eymân ve muhâsamâtdan umûmen, zevciyyetle alâkalı da‘vâdan 
husûsen yek diğerinin zimmetini ibrâ-i âm ile husûmet ve nizâ‘ı bertaraf edecek 
şekilde ibrâ etti.
Cerâ zâlike ve hurrire fi’l-yevmi’s-sâbi‘ min Şevvâli’l-mükerrem sene seb‘a ve 
erba‘în ve elf.
Şuhûdü’l-hâl: Müezzin Mehmed, Mehmed Beşe, Hüseyin Bey b. Ali, Mustafa b. 
Veli







338 [54b-2] Sâliha bt. Hızır’ın menzilini Emine Hatun 
bt. Abdülvehhab’a sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-
mahallâtından Takyecibaşı mahallesinde sâkine Sâliha bt. Hızır Bey nâm hâtun 
tarafından husûs-ı âti’z-zikri ikrâra vekîl olup hasm-ı şer‘î-i câhid mahzarında 
mezbûreyi ma‘rifet-i şer‘iyye ile ârifân olan İshak Efendi b. Veli ve Derviş b. Bâli 
şehâdetleri ile şer‘an vekâleti sâbite olan zevci Rıdvan Bey b. Abdullah nâm kimes-
ne mahfil-i kazâda kıdvetü’l-muhadderât zübdetü’l-muvakkarât, tâcü’l-mestûrât, 
iklîletü’l-muhassenât, aliyyetü’z-zât safiyyetü’s-sıfât, Âişetü’z-zamân Fâtımatü’l-
evân Âişe Sultan -dâmet iffetühâ ve zâdet ismetühâ- hazretlerinin kilercisi olan 
işbu râfi‘atü’l-kitâb Emine Hâtun bt. Abdülvehhâb tarafından dahi kezâlik menzil-i 
âti’z-zikri şirâya ve def ‘-i semene vekîl olup hasm-ı câhid mahzarında mezbûreyi 
ma‘rifet-i şer‘iyye ile ârifeyn olan Mustafa Bey b. İsmail el-Cündî ve Musa b. Meh-
med şehâdetleri ile vekâleti sâbite olan fahrü’l-akrân Mehmed Ağa b. Ali mahza-
rında bi’l-vekâle ikrâr ve i‘tirâf edip müvekkile-i mezbûre Sâliha Hâtun mahalle-i 
mezbûrede vâki‘ bir tarafı çömlekçi Ramazan mülkü ve bir tarafı mekābir-i 
müslimîn ve bir tarafı tarîk-i hâs ve bir tarafı tarîk-i âm ile mahdû[d] olup, üç bâb 
fevkānî odaları ve bir sofayı ve altında ahırı ve tahtânî matbahı ve iki bi’r-i mâyı 
ve fırını ve kenîfi ve muhavvata-i zât-ı eşcâr-ı müsmire ve gayr-ı müsmireyi müş-
temil olan mülk menzilini, cümle tevâbi‘ ve levâhıkı ile mezbûr Mehmed Ağa’ya 
seksen yedi bin nakd-i râyic fi’l-vakt fıddî akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm edip ol dahi müvekkilesi mezbûre Emi-
ne Hâtun için vech-i muharrer üzre iştirâ ve tesellüm eyledikden sonra semeni 
olan meblağ-ı merkūm seksen yedi bin akçeyi yedinden tamâmen ahz ve kabz 
eyledi ba‘de’l-yevm menzil-i mezbûr merkūme Emine Hâtun’un mülk-i müşterâsı 
olmuşdur, keyfe mâ yeşâ’ ve tahtâr mutasarrıfe olsun dedikde vekîl-i mezbûr Rıd-
van Bey’in cemî‘ ikrâr ve i‘tirâfını vekîl-i âhar Mehmed Ağa vicâhen tasdîk ve 
şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Hasan Dede b. Ahmed, Receb Çelebi b. Ramazan, Derviş Çelebi b. 
Bâli, Mustafa b. İsmail, Ahmed Çelebi b. ( ) el-Müezzin, Musa b. Mehmed, el-Hâc 
Sübhânverdi, Usta Ramazan, Ali b. Mustafa, Muharrirü’l-hurûf Abdülkādir.

339 [54b-3] Gazal v. Mardiros’un menzil ve bağlarda olan hissesini 
İsak v. Mardiros’a sattığı
Vilâyet-i Anadolu’da Arapkir sancağında Eğin kasabası sâkinlerinden Gazal 
v. Mardiros nâm Ermeni mahfil-i kazâda râfi‘-i hâze’l-kitâb İsak v. Mardiros 
nâm Ermeni muvâcehesinde bi tav‘ihî ikrâr ve i‘tirâf edip kasaba-i mezbûrede 
vâki‘ bir tarafda Süleyman Bey b. Mirza mülkü ve bir tarafdan Altun v. Kubek 
nâm Ermeni mülkü ve bir tarafdan mezbûr İsak mülkü ve bir tarafdan Haykon 
v. Mardiros nâm Ermeni mülkü ile mahdûd bir bâb tahtânî beyti müştemil 
mülk menzilden ve yine kasaba-i mezbûre hâricinde vâki‘ bir tarafdan Ali Bey 
b. Haydar Bey nâm cündî bağı ve bir tarafdan mezbûr İsak bağı ve bir tarafdan 
Agop v. Sefer nâm Ermeni bağı ve taraf-ı râbi‘den hark ile mahdûd bir kıt‘a mülk 
bağdan mülk-i mevrûsum olan rub‘ hisse-i şer‘iyyemi, mezbûr İsak’a fıddî râyic 
fi’l-vakt altmış beş aded riyâlî guruşa bey‘-i bâtt-ı sahîh-i şer‘î ve safka-i vâhide 
ile bey‘ edip ol dahi minvâl-i muharrer üzre iştirâ ve kabûl eyledikden sonra 
semen-i mezbûr altmış beş aded riyâlî guruşu bi tamâmihî mezbûr İsak ye-
dinden alıp kabz edip zikr olunan menzil ve bağın rub‘unu mahallinde zabt ve 
tasarrufa mezbûr İsak’ı taslît eyledim dedikde gıbbe’t-tasdîki’ş-şer‘î mâ vaka‘a 
ketb olundu.
Hurrire fi’l-yevmi’s-sâbi‘ min Şevvâli’l-mükerrem li sene seb‘a ve erba‘în ve elf. 
Mine’l-hicreti men lehü’l-izzü ve’ş-şeref.
Şuhûdü’l-hâl: Mehmed b. Abdullah, Hasan b. Abdullah, Cafer b. Uğurlu, Haçok 
v. Yakob, Yano v. Kanuk, Agya v. Serkis, Emar? v. Haçador, Argos v. Varin ve gay-
ruhüm.

340 [55a-1] Perebye bt. Manol’ün Hızır Paşa Vakfı mütevellisine olan 
borcuna karşılık bazı eşyalarını rehin verdiği
Medîne-i Kostantıniyye hısnı ebvâbından Eğrikapı dâhilinde Avcıbey mahallesi 
sâkinlerinden Perebye bt. Manol nâm Nasrâniye meclis-i şer‘de, medîne-i Eyüb’de 
vâki‘ merhûm Cafer Paşa vakfı’na bi’l-fi‘l mütevellî olan Mehmed Beşe b. Ham-
za muvâcehesinde ikrâr-ı tâm ve ta‘bîr ani’l-merâm edip vakf-ı mezbûr malın-
dan asâlet cihetinden ve ba‘zı kimesneler kefâlet cihetinden zimmetimde edâsı 
lâzım otuz üç bin dört yüz akçe ve târih-i kitâba gelince atîk ve cedîd deynden 
dahi altı bin elli iki ki cem‘an otuz dokuz bin dört yüz elli akçe deynimiz olup 
mukābelesinde iki meneviş çakşır ve bir serâser zıbın ve bir mâî dolama ve bir 
altun eğinlik ve bir kırmızı atlas zenne kaftan ve sekiz zirâ‘ al hatâyî ve üç göm-
lek ve bir sırmalı kolan kuşak ve on beş paftalı bir sîm kolan kuşak ve bir çatma 
döşek yüzü ve yüz on sekiz dirhem bir sîm kuşak ve iki münakkaş makrama ve 
otuz iki paftalı bir sîm kuşak ve yine yüz dirhem bir sîm kuşak ve bir meneviş 
çuka yelek ve bir çatma yasdık ve altı ayaklı iki altın küpe ve bir yeşil ibrişim tor 
kuşak ve on beş zirâ‘ keten bezi ve bir münakkaş uçkur ve bir tülbent kuşak ve 
bir dârâyî çintiyân ve yüz yirmi dirhem bir sîm maşraba ve iki kırmızı çuka ye-
lek ve seksen dirhem bir sîm kuşak ve bir mâî çuka yelek ve bir mor yelek ve iki 
serâser yasdık ve altı bir paftalı iki sîm kuşak ve bir kahve rengi çuka kürdiye ve 
bir top keten bezi ve bir münakkaş bohça ve bir hünkârî tâbi‘ kaftan ve sırmalı 
kolan kuşak ve bir sîm kadeh ve doksan dirhem iki sîm kuşak ve on beş paftalı bir 
sîm kuşak ve bir meneviş çuka ferâceyi vakf-ı mezbûr mütevellîsi olan merkūma 
Mehmed Beşe yedinde rehin vaz‘ etmiş idim meblağ-ı mezbûr otuz dokuz bin 
dört yüz elli akçeyi târih-i kitâbdan otuz gün tamâmına değin mütevellî-i mezbûr 
Mehmed Beşe’ye edâ etmez isem, işbu hâzır bi’l-meclis olan Abdullah Çelebi b. 
İbrahim nâm kimesneyi mütevellî-i mezbûr yedinde rehin vaz‘ eylediğim eşyâ-i 
mezkûreyi semen-i misli ile bey‘, semeninden mâl-ı vakfı edâya azl ve in‘izâlden 
masûne “küllemâ azeltüke fe-ente vekîlî” mefhûmu üzre vekâlet-i devriye ile vekîl 
nasb eyledim dedikde mütevellî-i mezbûr Mehmed beşe mezbûre Perebye’yi cemî‘ 
ikrâr-ı meşrûhunda bi’l-muvâcehe tasdîk ettikden sonra mezbûr Abdullah Çelebi 
dahi vekâlet-i merkūmeyi kabûl ve hizmet-i lâzımesin edâya müte‘ahhid olmağın, 
mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’l-hâmis min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Abdurrahman Efendi b. Cafer, Yusuf Beşe b. Mehmed, Mahmud b. 
Ahmed, Yakub [b.] Kurt, Ali b. Mustafa, Mustafa Beşe b. Mahmud, Cafer b. Os-
man, Mustafa b. Mehmed, Mustafa b. Veli ve gayruhüm.

341 [55a-2] Hüseyin b. Zeynali’nin Minho v. Paroş’ta olan işçilik 
ücretini aldığı
Vilâyet-i Rumeli’nde Hezargrad kazâsı müzâfâtından Deliorman nâhiyesine 
tâbi‘ Kalon nâm karye sâkinlerinden Hüseyin b. Zeynali nâm kimesne [meclis-i] 
şer‘-i hatîr-i lâzımü’t-tevkīrde Pravadi kazâsı tevâbi‘inden Dizdâr köyü demekle 
ma‘rûfe karye sâkinlerinden işbu hâmilü’s-sifr Minho v. Paroş nâm celeb zimmî 
muvâcehesinde ikrâr ve takrîr-i kelâm edip bundan akdem nâhiye-i mezbûreye 
tâbi‘ Köse Abdi köyü demekle ma‘rûfe karyede mezbûr Minho’ya İstanbul’a ge-
len koyunlarımı süt edivermek için nefsimi îcâr eylemişidim hâlâ İstanbul’a gel-
diğimizde mezbûr Minho zimmetinde olan ücretimi bi’t-tamâm ve’l-kemâl ahz 
ve kabz edip mezbûr Minho ile müfârakat eylediğimden sonra Havâss-ı Aliyye 
kazâsı müzâfâtından Küçükköy demekle ma‘rûfe karyede sâkin Merid v. Keto 
nâm zimmîye nefsimi îcâr ile mezbûr Minho ile alâkam kalmadı dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâmin min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Ahmed, Ali b. Mustafa, Ali b. 
Abdullah, Cafer b. Abdullah, Mustafa Beşe b. Mehmed, Yakub b. Kurd ve gay-
ruhüm.







342 [55a-3] Musa Beşe b. Hamza’nın boşadığı eşi Marziye bt. Mustafa’nın 
zimmetini ibra ettiği
Havâss-ı Refî‘a kazâsı müzâfâtından Hasköy mahallâtından Pîrî Paşa mahallesi 
sâkinlerinden Musa Beşe b. Hamza nâm gemici mahfil-i kazâda zevce-i mutalla-
kası işbu bâ‘isetü’l-kitâb Marziye bt. Mustafa nâm hâtun mahzarında ikrâr-ı tâm 
ve takrîr-i kelâm edip bundan akdem mezbûre Marziye’ye taht-ı nikâhımda iken 
on sekiz bin nakd-i râyic fi’l-vakt fıddî akçe hıfz etmek için def ‘ ve teslîm edip ol 
dahi kabz ve teslîm eylemişidi hâlâ beynimizde müfârakat vâki‘ oldukda, meblağ-ı 
mezbûru Marziye’den da‘vâ ve taleb eylediğimde kendine ve bana ve evlâdımıza 
ba‘zı esvâb eyleyip harc [ve] sarf eyledik deyû cevâb vermekle ben dahi terk eyle-
yip meblağ-ı mezbûra müte‘allik da‘vâdan mezbûre Marziye’nin zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Tahrîren fi’l-yevmi’s-sâbi‘ min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Şaban b. ( ), Hüseyin Bey b. ( ), Mehmed Çelebi b. ( ) el-Müezzin, 
Halil b. Mustafa, Ali b. Abdullah, Mustafa b. Veli, Cafer b. Abdullah ve gayruhüm.

343 [55b-1, Arapça] Bahri Hatun bt. Abdullah’ın istiğlâl yoluyla evini 
Camcı Ahmed Bey Vakfı’na sattığı
Medîne-i Hazret-i Ebî Eyyûb el-Ensârî –radiye anhu Rabbühü’l-Bârî-mahallâtından 
Câmi‘-i Atîk mahallesinde sâkine olan Bahri Hâtun bt. Abdullah nâm zevcesi 
kıbelinden âtiyyü’z-zikr menzilin bey‘ ikrârına ve istîcârına vekâleti Kasımpaşa 
câmi‘i hatîbi Mehmed Efendi b. Mahmud ve Nişancı Paşa câmi‘i hatîbi Mahmud 
Efendi b. Mehmed nâm kimesnelerin şehâdetleri ile sâbit olan fahrü’l-kuzât Hasan 
Efendi b. Abdülmecid meclis-i şer‘-i şerîfde hâzır olup müvekkile-i mezbûresinin 
âtiyyü’l-beyân menzilini, medîne-i mezbûrede vâki‘ merhûm Camcı Ahmed Bey 
vakfı’na mütevellî olan hâmil-i hâze’l-kitâb Mustafa Çelebi b. Mehmed’e bey‘ et-
tiğini ikrâr ve i‘tirâf etti. Mütevellî-i mezbûr da vakf-ı mezbûr malıyla ve istiğlâl 
maksadıyla müvekkile-i mezbûrenin işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu mahalle-i 
merkūmede kâin bulunan bir tarafdan Mustafa Beşe b. Veli mülkü, diğer tarafdan 
Hüseyin Çelebi b. Mustafa mülkü ve iki tarafdan da tarîk-i hâs ile mahdûd cemî‘-i 
menzilini cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt, 
on bin akçe semen-i mu‘ayyen-i makbûzla iştirâ etti. Bâyi‘a-i mezbûrenin menzili 
kirâlamak istemesi üzerine mütevellî-i merkūm, ba‘de’t-tahliyye ve’t-tekābuz zeyl-
de mezkûr târihden bir sene tamâmına iki bin akçe ücret ile menzil-i mezbûru 
kirâya verdi. Mütevellî-i mezbûr, vâki‘ ikrârı vicâhen ve şifâhen tasdîk etti. Sonra 
mukırra-i mezbûrenin oğlu Mehmed Efendi b. merhûm Şeyh Mahmud, menzil-i 
mezbûrun derkine ve ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâmin min Şevvâli’l-mükerrem sene seb‘a ve 
erba‘în ve elf.
Şuhûdü’l-hâl: Mehmed Efendi b. Şaban, Şaban Halîfe b. Kenan, Mustafa Çelebi b. 
Veli, Hasan b. Kaya, Piyâle Bey b. Abdullah, Kasım Çelebi b. Abdullah

344 [55b-2] Ali Çavuş b. Abdülbâki’nin satın aldığı kölenin sahibi 
çıktığından parasını geri aldığı
Vilâyet-i Rumeli’nde Çorlu kazâsına tâbi‘ Öksüzköy demekle ma‘rûfe kar-
ye sâkinlerinden fahrü’l-cüyûş Ali Çavuş b. Abdülbâkī Çavuş meclis-i şer‘-i 
hatîr-i lâzımü’t-tevkīrde bin kırk altı senesinde Vize ve Kırkkilise sancaklarında 
beytülmâl ve yava ve kaçkın ve mâl-ı gāib emîni olan işbu hâmilü’l-kitâb İbrahim 
Çavuş b. Kurd mahzarında ikrâr ve takrîr-i kelâm edip mezbûr İbrahim Çavuş 
târih-i kitâbdan üç ay mukaddem sarışın kasîrü’l-kāme Rûsiyyü’l-asl Kaytas b. 
Abdullah nâm memlûk gulâmı yava ahz olunup müddet-i örfiyyesi tamâm olmuş-
dur deyû altı bin akçe ile bin beş yüz akçe kıymetli bir re’s kır bârgire bana bey‘ ve 
teslîm edip ben dahi vech-i meşrûh üzre iştirâ ve tesellüm etmiş idim mahmiye-i 
Kostantıniyye mahallâtından Dırağman mahallesinde sâkin Zülfikār Çavuş nâm 
kimesne sâlifü’z-zikr gulâma müstahık çıkıp şer‘an isbât edip yedimden ahz et-
mekle ben dahi mezbûr İbrahim Çavuş’a mürâca‘at edip meblağ-ı mezbûr altı 
bin akçeyi mezbûr İbrahim Çavuş yedinden tamâmen alıp kabz eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ ve’l-ışrîn min şehr-i Ramazâni’l-mübârek li sene seb‘a 
ve erba‘în ve elf.
Şuhûdü’l-hâl: Mustafa b. Ahmed, Mahmud b. Ahmed, Mustafa b. Veli, Cafer b. 
Abdullah, Ali b. Mustafa, Abdullah b. Mustafa, Mustafa Bey b. Mahmud.

345 [55b-3] Pavli v. Kopi’nin bağını Duka v. Yorgo’ya sattığı
Vilâyet-i Rumeli’nde Ergirikasrı kazâsına tâbi‘ Merzoviçeni nâm karye 
sâkinlerinden Pavli v. Kopi nâm zimmî meclis-i şer‘-i hatîr-i lâzımü’t-tevkīrde 
işbu hâmilü’s-sifr Duka v. Yorgo nâm zimmî muvâcehesinde bi’t-tav‘i’s-sâf ikrâr 
ve i‘tirâf edip karye-i mezbûre sınırında vâki‘ bir tarafdan İslâm Bey bağı ve bir 
tarafdan Yani [v.] Şirin bağı ve bir tarafdan diğer Yani v. Hristo bağı ve bir tarafdan 
tarîk-i âm ile mahdûd tahmînen bir dönüm mülk bağımı mezbûr Duka’ya fıddî 
nakd-i râyic fi’l-vakt iki bin dört yüz akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ edip ol dahi vech-i meşrûh üzre iştirâ ve kabûl eyledik-
den sonra semen-i mezbûr iki bin dört yüz akçeyi bi’t-tamâm ve’l-kemâl mezbûr 
Duka yedinden ahz ve kabz edip mebî‘-i mezbûru mahallinde zabt ve tasarrufa 
müşterî-i mezbûr Duka’yı taslît eyledim ba‘de’l-yevm zikr olunan bağ-ı mezbûr 
Duka’nın mülk-i müşterâsı olmuşdur dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Tahrîren fi’l-yevmi’t-tâsi‘ min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mahmud b. Ahmed, Ali b. Mustafa, Mustafa b. Ahmed, Cafer b. Ab-
dullah, Yorgo v. Somo, Kiti v. Yorgi, Yorgo v. Yani, Yani v. Yorgaki, Yorgo [v.] Dimo, 
Yorgi v. Yani, Pasko v. Dido.

346 [55b-4, Arapça] Âişe bt. el-Hâc Sâlih’in muhâlaa yoluyla boşandığı
Ebî Eyyûb el-Ensârî mahallâtından Nişancı Paşa mahallesinde sâkine olan Âişe 
bt. el-Hâc Sâlih nâm hâtun hâmil-i hâze’l-kitâb Şaban b. Abdullah nâm zevci ile 
nikâhında ta‘ahhüd edilen râyicü’l-vakt üç bin akçe mehr-i müecceli, iddet na-
fakası ve me’ûnet-i süknâsı kendi üzerine olmak üzre muhâla‘a yapdı. Zevc-i 
mezbûr da vech-i meşrûh üzre onunla muhâla‘a yapdı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mütâlebât, eymân ve 
muhâsamâtdan umûmen, zevciyyetle alâkalı da‘vâdan husûsen yek diğerinin zim-
metini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’t-tâsi‘ min Şevvâli’l-mükerrem târihi’l-mezbûr.
Şuhûdü’l-hâl: İmâm Abdurrahman Efendi b. Şeyh Musa, müezzin Ramazan b. 
Hüseyin, Mustafa b. Şükrullah, Yusuf b. Abdullah, İbrahim b. Abdullah, Ali b. 
Mustafa, Cafer b. Abdullah

347 [56a-1] Hasan b. Abdullah’ın müşterek tasarrufundaki bağ, menzil ve 
tarla hisselerini eşi Sâliha bt. Mahmud’a sattığı
Mahmiye-i İstanbul’da Nalband mahallesinde sâkin Hasan b. Abdullah nâm ki-
mesne mahfil-i kazâda işbu râfi‘ü’l-kitâb Sâliha Hâtun bt. Mahmud mahzarın-
da bi’t-tav‘i’s-sâf ikrâr ve i‘tirâf edip Havâss-ı Refî‘a kazâsı müzâfâtından Terkos 
nâhiyesine tâbi‘ Azadlı nâm karyede vâki‘ mukaddemâ mezbûre Sâliha Hâtun 
ile ale’l-iştirâki’s-seviy iştirâ eylediğimiz çiftlik ta‘bîr olunur iki tarafı Hüseyin 
Bey mülkü ve iki tarafı tarîk-i âm ile mahdûd bir bâb tahtânî beyti ve fırını ve 
su kuyusunu ve ahırı ve muhavvata-i zât-ı eşcâr-ı müsmire ve gayr-ı müsmire-
yi müştemil olan menzilden ve yine karye-i merkūme kurbunda vâki‘ bir tarafı 
Eşref Çelebi mülkü ve iki tarafı sâbıkan Rumeli kazaskeri olan a‘lemü’l-ulemâ’i’l-
izâm Ebûsaid Mehmed Efendi mülkü ve bir tarafı Hüseyin Bey mülkü ve bir ta-
rafı tarîk-i âm ile mahdûd tahmînen bir dönüm bağdan nısf-ı şâyi‘imi, mezbûre 
Sâliha Hâtun’a dokuz bin nakd-i râyic fi’l-vakt fıddî akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ve safka-i vâhide ile bey‘ ve teslîm edip ol 
dahi vech-i muharrer üzre iştirâ ve tesellüm eyledikden sonra yine merkūme 
Sâliha Hâtun ile ale’s-seviyye tefevvuz eylediğimiz karye-i mezbûre sınırında 
mevâzi‘-i müteferrikada vâki‘ merhûm Sultan Bayezid-i Velî -tâbe serâhû- haz-
retlerinin evkāfından tahmînen iki müd tohum istî‘âb eder yedi kıt‘a tarlalardan 
dahi nısf-ı şâyi‘imin hakk-ı tasarrufunu, evkāf-ı mezbûr mütevellîsi ma‘rifetiyle 
iki bin mezbûrü’n-na‘t akçe mukābelesinde tefvîz edip ol dahi vech-i meşrûh 
üzre tefevvuz ve kabûl eyledikden sonra mukābelesinde olan meblağ-ı merkūm 
ile zikr olunan menzil ve bağın semeni olan meblağ ki cem‘an on bir bin akçenin 
on bin akçesini mezbûre Sâliha Hâtun’a cihet-i karz-ı şer‘îden zimmetimde edâsı 
lâzım olan on bin akçe deynime takās edip bâkī bin akçesini yedinden bi’t-tamâm 
ve’l-kemâl ahz ve kabz eyledim ba‘de’l-yevm sâlifü’z-zikr menzil ve bağın cümlesi 
mezbûre Sâliha’nın mülk-i müşterâsı ve mezâri‘-i merkūmenin dahi mecmû‘u 
dâhil-i taht-ı tasarrufu olmuşdur dedikde gıbbe’t-tasdîki’ş-şer‘iyyi vicâhen mâ 
vaka‘a bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Yusuf Efendi b. el-İmâm, Abdi Bey b. ( ) es-Sarrâcü’s-sultânî, Meh-
med Çelebi b. İshak es-Sarrâcü’s-sultânî, Yusuf b. Abdullah, Mustafa b. Mehmed, 
Receb Efendi b. Abdi, Mahmud b. Ahmed, Ali b. Abdullah, Mustafa Çelebi b. Veli, 
Yakub b. Kurd, Fahrü’l-hurûf Abdülkādir Çelebi.

348 [56a-2] Mehmed Çelebi b. Veli’nin menzilini Ömer 
b. Gülâbi’ye sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Zeyneb Hâtun mahallesi sâkinlerinden Mehmed Çelebi b. Veli nâm kimesne 
meclis-i şer‘-i hatîrü’l-lâzımü’t-tevkīrde işbu hâmilü’l-kitâb Ömer b. Gülâbî nâm 
kimesne mahzarında bi’t-tav‘i’s-sâf ikrâr ve i‘tirâf edip mahalle-i mezbûrede vâki‘ 
bir tarafdan Debbâğ Mehmed mülkü ve bir tarafdan Parmaklı kuyu ve iki taraf-
dan tarîk-i âm ile mahdûd iki bâb tahtânî beyti ve ahırı ve bi’r-i mâyı ve kenîfi ve 
eşcâr-ı müsmire ve gayr-ı müsmireyi müştemil mülk menzilimi, cümle tevâbi‘ ve 
levâhık ile Ömer’e fıddî nakd-i râyic fi’l-vakt yedi bin altı yüz akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i 
meşrûh üzre iştirâ ve kabûl ve tesellüm eyledikden sonra semen-i mezbûr yedi 
bin altı yüz akçeyi bi’t-tamâm ve’l-kemâl ahz ve kabz eyledim ba‘de’l-yevm zikr 
olunan zikr olunan menzil-i mezbûr Ömer’in mülk-i müşterâsı olmuşdur. Keyfe 
mâ yeşâ’ ve yahtâr mutasarrıf olsun dedikde mukırr-ı mezbûr Mehmed Çelebi’nin 
minvâl-i meşrûh üzre cârî olan ikrârını el-mukarru lehü’l-mezbûr Ömer bi’l-
muvâcehe tasdîk ve bi’l-müşâfehe tahkīk etmeğin mâ vaka‘a bi’t-taleb ketb olundu.
Tahrîren fi’l-yevmi’t-tâsi‘ min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mustafa Halîfe b. Ali el-İmâm, Mustafa b. Mehmed, Mehmed Çelebi 
b. Hasan, Ahmed b. Receb, Mehmed b. Veli, Hüseyin Efendi b. Mehmed el-İmâm, 
Mahmud b. Ahmed ve gayruhüm.

349 [56a-3] Kiro v. Yani’nin bağını Yorgo v. Niko’ya sattığı
Vilâyet-i Rumeli’nde Mazaraki kazâsına tâbi‘ Plaşviçe nâm karye sâkinlerinden 
Kiro v. Yani nâm zimmî meclis-i şer‘-i hatîr-i lâzımü’t-tevkīrde işbu hâmilü’s-sifr 
Yorgo v. Niko nâm zimmî muvâcehesinde bi’t-tav‘i’s-sâf ikrâr ve i‘tirâf edip karye-i 
mezbûrenin sınırında vâki‘ bir tarafdan Yani v. Ceva bağı ve bir tarafdan Dimo v. 
Şirini bağı ve bir tarafdan Yani v. Kosta bağı ve bir tarafdan tarîk-i âm ile mahdûd 
tahmînen altı çapalık mülk bağımı cümle tevâbi‘ ve levâhıkı ile mezbûr Yorgo’ya 
fıddî nakd-i râyic fi’l-vakt iki bin akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ edip ol dahi vech-i meşrûh üzre iştirâ ve kabûl eyledik-
den sonra semen-i mezbûr iki bin akçeyi bi’t-tamâm ve’l-kemâl mezbûr Yorgo 
yedinden alıp kabz edip mebî‘-i mezbûru mahallinde zabt ve tasarrufa müşterî-i 
mezbûr Yorgo’yu taslît eyledim ba‘de’l-yevm zikr olunan bağı mezbûr Yorgo’nun 
mülk-i müşterâsı olmuşdur dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Tahrîren fi’l-yevmi’l-âşir min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mahmud b. Ahmed, Ali b. Mustafa, Mustafa b. Veli, Yakub b. Kurd, 
Moço v. İstefano, Nikola v. Yani, Nikola v. Makri, Yani [v.] Dimo, Koço v. Karini, 
Dimo v. Kosta, Yani [v.] Yorgaki, Nikola [v.] Lahna? ve g[ayruhum].

350 [56b-1, Arapça] Sâliha Hatun bt. el-Hâc Mahmud Bey’in muhâlaa 
yoluyla boşandığı
Medîne-i mahmiye-i Kostantıniyye mahallâtından Sinan Ağa mahallesinde sâkine 
olan Sâliha Hâtun bt. el-Hâc Mahmud Bey nâm hâtun hâmil-i hâze’l-kitâb fahrü’l-
kuzât Abdullah Efendi b. Veli nâm zevci ile nikâhında ta‘ahhüd edilen râyicü’l-
vakt on bin akçe mehr-i müecceli, iddet nafakası ve me’ûnet-i süknâsı kendi üze-
rine olmak üzre muhâla‘a yapdı. Zevc-i mezbûr da vech-i meşrûh üzre onunla 
muhâla‘a yapdı. Zevce-i mezbûre bu sûretle yeni bir nikâh yapılmadan ve mehir 
ödenmeden helâl olmayacak şekilde zevc-i merkūmundan ayrılmış oldu. Sonra 
her biri cemî‘-i de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’l-hâdî min Şevvâli’l-mükerrem sene seb‘a ve 
erba‘în ve elf.
Şuhûdü’l-hâl: Receb Efendi b. Abdi, Mustafa Efendi b. Mehmed, Seyyid Ali Çelebi 
b. Şeyh Mehmed, Siyâmi Efendi b. Tahir, Yakub b. Kurd, Ali b. Mustafa, Ali b. Ab-
dullah, Mustafa Çelebi b. Veli, Cafer b. Abdullah, Abdülkādir el-Eyyûbî

351 [56b-2] Mehmed b. Abdullah’ın Mehmed Beşe b. Abdullah’a 
borçlu olduğu
Havâss-ı Aliyye kazâsı müzâfâtından Çatalca nâhiyesine tâbi‘ Oklağalı nâm karye 
sâkinlerinden Mehmed b. Abdullah nâm kimesne mahfil-i kazâda işbu hâmilü’l-
kitâb Mehmed Beşe b. Abdullah mahzarında bi tav‘ihî ikrâr ve takrîr-i kelâm edip 
mezbûr Mehmed Beşe’den târih-i kitâbdan otuz gün mukaddem iki bin altı yüz 
akçeye iki re’s su sığırı öküzü iştirâ ve kabz eyledim meblağ-ı mezbûr hâlâ zim-
metimde lâzımü’l-edâ ve vâcibü’l-kazâ deynimdir dedikde meblağ-ı mezbûr iki 
bin altı yüz akçeye karye-i mezbûre sâkinlerinden Yorgi v. Kiryaki nâm zimmî 
tarafından emr ve kabûlü hâviye kefâlet ile kefîl bi’l-mâl olmağın mâ vaka‘a bi’t-
taleb ketb olundu.
Tahrîren fi’l-yevmi’l-hâdî min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mehmed Efendi b. Hasan el-Kadı, Mehmed 
b. Hasan, Ali b. Mustafa, Mahmud b. Ahmed, Ali b. Mustafa, Cafer b. Abdullah.

352 [56b-3] Aleksi v. Andriye’nin tarlasını Mehmed Beşe b. Hasan’a sattığı
Havâss-ı Aliyye kazâsı müzâfâtından Küçükçekmece nâhiyesine tâbi‘ Ayastefa-
nos nâm karye sâkinlerinden Aleksi v. Andriye nâm zimmî mahfil-i kazâda işbu 
bâ‘isü’l-kitâb Mehmed Beşe b. Hasan nâm râcil mahzarında ikrâr-ı tâm ve takrîr-i 
kelâm edip karye-i merkūme sınırında vâki‘ bir tarafdan Arslan nâm zimmî 
tarlası ve bir tarafdan Papa Tolko tarlası ve bir tarafı Papa Velisari tarlası ve bir 
tarafdan tarîk-i âm ile mahdûd merhûm ve mağfûrun-leh Sultan Bayezid Hân 
vakfı’ndan beş keyl tohum istî‘âb eder Patrik Bağı demekle ma‘rûf mutasarrıf ol-
duğum bir kıt‘a tarlamın ve yine bir tarafı müslim tarlası ve bir tarafı mezbûr Ars-
lan tarlası ve bir tarafı Kosta tarlası ve bir tarafı Manol zimmî tarlası ile mahdûd 
ve yine merhûm-ı mûmâ-ileyh evkāfı arâzisinden mutasarrıf olduğum bir keyl 
tohum istî‘âb eder bir kıt‘a tarlamın dahi hakk-ı tasarruflarını evkāf-ı mezbûre 
mütevellîsi ma‘rifetiyle mezbûr Mehmed Beşe’ye üç bin nakd-i râyic fi’l-vakt fıddî 
akçe mukābelesinde tefvîz edip ol dahi vech-i muharrer üzre tefevvuz ve kabûl ey-
ledikden sonra bedel-i tefvîz olan meblağ-ı merkūm üç bin akçeyi yedinden bi’t-
tamâm ve’l-kemâl ahz ve kabz eyledim ba‘de’l-yevm zikr olunan tarlalar mezbûr 
Mehmed Beşe’nin dâhil-i taht-ı tasarrufu olmuşdur dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Ramazan Çelebi b. Mehmed, Mustafa b. Mehmed, Mustafa b. Abdi, 
Mustafa b. Durmuş, Ali b. Mustafa, Yakub b. Kurd, Receb Efendi b. Abdi, Mah-
mud b. Ahmed.

353 [56b-4] Nikola v. Vero’nun Nikola v. Kiro’daki alacağının ödenmesi
Zimmî tâifesinden Nikola [v.] Vero nâm Nasrânî mahfil-i kazâda işbu bâ‘isü’l-
kitâb diğer Nikola v. Kiro nâm zimmî muvâcehesinde üzerine takrîr-i da‘vâ edip 
mezbûr diğer Nikola ile târih-i kitâbdan bir buçuk sene mukaddem bostancılık 
san‘atında akd-i şirket eyleyip mezbûra bin dört yüz nakd-i râcî fi’l-vakt fıddî 
akçe sermâye vermişdim hâlâ fesh-i şirket eylediğimizde beynimizde cârî olan 
mu‘âmelât hesâb ve kitâb olunup şirketden olan mahsûlü beynimizde taksîm eyle-
yip meblağ-ı mezbûr zimmetinde kalmışidi suâl olunup teslîmine tenbîh olunma-
sı matlûbumdur dedikde gıbbe’s-suâl mezbûr diğer Nikola meblağ-ı merkūm bin 
dört yüz akçeyi müdde‘î-i mezbûr Nikola gāib ani’l-meclis Davud Paşa bahçesi 
bekçisine zimmetinde edâsı lâzım bin dört yüz akçe deyni için benden havâle-i 
şer‘iyye ile havâle etmeğin ben dahi zikr olunan havâleyi kabûl edip meblağ-ı 
mezbûru merkūm bekçiye edâ ve teslîm eyledim deyû cevâb vericek gıbbe’l-
istintâk ve akībe’l-inkâr merkūm diğer Nikola’dan takrîrine mutâbık beyyine ta-
leb olundukda udûlden Hamza b. Ali nâm kimesne ile Zoto v. Koniş ve Kira v. 
Papas nâm zimmîler meclis-i şerî‘at-nihâda li ecli’ş-şehâde hâzırûn olup istişhâd 
olunduklarında fi’l-hakīka müdde‘î-i merkūm Nikola meblağ-ı merkūm bin dört 
yüz akçeyi Davudpaşa bahçesi bekçisine zimmetinde edâsı lâzım olan bin dört 
yüz akçe deyni için müsteşhid-i merkūm diğer Nikola’dan bizim huzûrumuzda 
havâle-i şer‘iyye ile havâle edip ol dahi zikr olunan havâleyi kabûl eyledikden son-
ra meblağ-ı mezbûru merkūm bekçiye edâ ve teslîm eyledi biz bu husûsa şâhidleriz 
şehâdet dahi ederiz deyû edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olmağın mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mustafa b. Ahmed, Mahmud b. Ahmed, Mustafa b. Veli, Ali b. Ab-
dullah, Yakub b. Kurd, Cafer b. Abd[ullah].







354 [57a-1] Âişe bt. İbrahim’in babasından intikal eden miras 
hissesini aldığı
Medîne-i Hazret-i Ebî Eyyûb el-Ensârî mahallâtından Çavuş Kasım mahallesin-
de sâkin iken bundan akdem müteveffâ olan İbrahim nâm kimesnenin verâseti 
terekesine vâzı‘atü’l-yed olan zevce-i metrûkesi Belkıs bt. Abdullah nâm hâtuna 
ve sulbiye kebîre kızları Sâime ve Âişe’ye münhasıra olup terekesinin on altı 
sehimden yedişer sehmi mezbûretân Sâime ve Âişe’ye ve iki sehmi mezbûre 
Belkıs’a isâbet eylediği şer‘an mütebeyyin oldukdan sonra mezbûre Âişe mahfil-i 
kazâda üveyi vâlidesi olan işbu hâmiletü’l-kitâb mezbûre Belkıs mahzarında bi 
tav‘ihâ ikrâr ve takrîr-i kelâm edip babam müteveffâ-yı mezbûr İbrahim’in te-
rekesinden bi hasebi’l-irsi’ş-şer‘î bana intikāl eden yedi sehim hisse-i şer‘iyyemi 
mezbûre Belkıs yedinden bi’t-tamâm ve’l-kemâl ahz ve kabz eyledim min ba‘d 
babam müteveffâ-yı mezbûr İbrahim’in mîrâsına müte‘allik mezbûre Belkıs ile 
da‘vâ ve nizâ‘ım kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Tahrîren fi’l-yevmi’l-hâdî aşer min Şevvâli’l-mükerrem târihuhu’l-mezbûr.
Şuhûdü’l-hâl: Yakub b. Kurd, Mustafa b. Veli, Ali b. Mustafa, Mahmud b. Ahmed, 
Cafer b. Abd[ullah] ve gayruhüm.

355 [57a-2] Aleksa v. İlya’nın bostan yerini Mihal 
v. Rayko’ya sattığı
Havâss-ı Aliyye kazâsı müzâfâtından Terkos nâhiyesine tâbi‘ Boğaz nâm karye 
sükkânından Aleksa v. İlya nâm zimmî mahfil-i kazâda râfi‘-i hâze’l-kitâb Mi-
hal v. Rayko nâm zimmî muvâcehesinde bi tav‘ihî ikrâr ve i‘tirâf edip işbu akdin 
sudûruna değin silk-i mülk-i sahîhimde münselik olup karye-i mezbûrede vâki‘ 
bir tarafdan Nikola v. Roc nâm zimmî mülkü ve bir tarafdan Simo v. (  ) nâm 
zimmî mülkü ve bir tarafdan tarîk-i âm ve bir tarafdan tarîk-i hâs ile mahdûd 
bir kıt‘a mülk bostan yerimi, mezbûr Mihal’e fıddî nakd-i râyic fi’l-vakt iki bin iki 
yüz akçeye bey‘-i bâtt-ı sahîh-i şer‘î ile bey‘ edip ol dahi minvâl-i muharrer üzre 
iştirâ ve tesellüm eylediklerinden sonra semen-i mezbûr iki bin iki yüz akçeyi 
bi tamâmihî yedinden ahz ve kabz eyledim ba‘de’l-yevm zikr olunan bostan yeri 
mezbûr Mihal’in mülk-i müşterâsı olmuşdur dedikde gıbbe’t-tasdîki’ş-şer‘î mâ 
vaka‘a ketb olundu.
Hurrire fi’l-yevmi’s-sâlis aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mahmud b. Ahmed, Ali b. Abdullah, Mustafa b. Veli, Yani v. Yorgi, 
Kosta v. Todori, Şilo v. Nikola.







356 [57a-3] Hüseyin Çavuş b. Ahmed’in menzilini Yorgi v. Mihal’e sattığı
Mahmiye-i Kostantıniyye mahallâtından Tercüman Yunus mahallesi sükkânından 
Hüseyin Çavuş b. Ahmed mahfil-i kazâda râfi‘-i hâze’l-kitâb Yorgi v. Mihal 
nâm zimmî muvâcehesinde bi tav‘ihî ikrâr ve i‘tirâf edip Havâss-ı Refî‘a kazâsı 
müzâfâtından Çatalca nâhiyesine tâbi‘ Oklağī nâm karyede vâki‘ bir tarafı Kiti 
nâm zimmî mülkü ve bir tarafı Oskelini nâm zimmî mülkü ve bir tarafı Dimit-
ri nâm zimmî mülkü ve taraf-ı râbi‘den tarîk-i âm ile mahdûd bir bâb fevkānî 
odayı ve  sofayı ve altında bir bâb tahtânî odayı ve muhavvatayı müştemil olup 
mukaddemâ mezbûr Yorgi’nin ve anası Marola bt. Yani’den ve halası Hafrande-
ro bt. Yani’den iştirâ eylediğim mülk menzilimi, mezbûr Yorgi’ye fıddî nakd-i 
râyic fi’l-vakt beş bin beş yüz akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm, ol dahi minvâl-i muharrer üzre iştirâ ve tesellüm ey-
ledikden sonra meblağ-ı mezbûr beş bin beş yüz akçeyi bi tamâmihî mezbûr Yorgi 
yedinden alıp kabz eyledim ba‘de’l-yevm menzil-i mahdûd-ı merkūm Yorgi’nin 
mülk-i müşterâsı olmuşdur dedikde gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’l-âşir min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mustafa Beşe b. İsa, Mustafa b. Mahmud, Ali b. Mustafa, Mahmud 
b. Ahmed, Cafer b. Abd[ullah].

357 [57a-4] Yorgi v. Mihal’in menzil ve tarlalarını Aleksi v. Yani’ye sattığı
Havâss-ı Refî‘a kazâsı müzâfâtından Çatalca nâhiyesine tâbi‘ Oklağī nâm kar-
ye sükkânından Yorgi v. Mihal nâm zimmî mahfil-i kazâda râfi‘-i hâze’l-kitâb 
Aleksi v. Yani nâm zimmî muvâcehesinde bi tav‘ihî ikrâr ve i‘tirâf edip karye-i 
mezbûrede vâki‘ bir tarafdan Kiti nâm zimmî mülkü ve bir tarafdan Oskelini nâm 
zimmî mülkü ve bir tarafdan Dimitri nâm zimmî mülkü ve taraf-ı râbi‘den tarîk-i 
âm ile mahdûd bir bâb fevkānî odayı ve bir sofayı ve altında bir bâb tahtânî odayı 
ve muhavvatayı müştemil olup bundan akdem Hüseyin Çavuş nâm kimesneden 
iştirâ eylediğim mülk menzilimi, mezbûr Aleksi’ye fıddî nakd-i râyic fi’l-vakt kırk 
beş bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm ol dahi vech-i muharrer üzre iştirâ ve tesellüm eyledikden sonra yine 
karye-i mezbûre hudûdu dâhilinde vâki‘ işbu tefvîz-i sudûruna değin taht-ı tasar-
rufumda olup bir tarafdan Yaycı oğlu Mustafa Çelebi nâm kimesne mülkü ve bir 
tarafdan değirmenci Yani nâm zimmî çayırı ve bir tarafdan Nikola v. Melboni nâm 
zimmî çayırı ve taraf-ı râbi‘den tarîk-i âm ile mahdûd merhûm ve mağfûrun-leh 
Sultan Bayezid Hân -tâbe serâhû- evkāf-ı şerîfesinden olup [57b] cânib-i vakf-ı 
mezbûra beher sene yirmi beş akçe mukāta‘ası olan bir kıt‘a çayırın hakk-ı tasarru-
funu, beş bin akçe bedel-i tefvîz ve sâhib-i arz ma‘rifetiyle mezbûr Aleksi’ye tefvîz 
edip ol dahi vech-i muharrer üzre tefevvuz ve kabûl eyledikden sonra semen-i 
mezbûr kırk beş bin akçeyi ve bedel-i tefvîz olan beş bin akçe ki cem‘an elli bin Ak-
çeyi bi tamâmihî mezbûr Aleksi yedinden alıp kabz eyledim ba‘de’l-yevm menzil-i 
mezbûr merkūm Aleksi’nin mülk-i müşterâsı ve sâlifü’z-zikr çayır dâhil-i taht-ı 
tasarrufu olmuşdur dedikde gıbbe’t-tasdîki’ş-şer‘î mâ vaka‘a ketb olundu.
Târihuhü’l-mezbûr.
Şuhûdü’l-hâl: Mustafa b. İsa er-Râcil, Yusuf Çelebi b. Mustafa, Hasan Beşe b. Ab-
dullah, İbrahim b. Mustafa, Ali Çelebi b. Mehmed, Mehmed Beşe b. Abdullah, 
Hırsafo v. Yani, Yorgi v. Apostol, Rali v. Yani, Rizo v. Franko, Yani v. Yorgi, Teriye 
v. ( ), Simo v. Mihal, Yorgi v. Nikola, Dimitri v. ( ).

358 [57b-1] Nazenin bt. Abdullah’ın bir miktar ev eşyasını Mustafa 
b. Ebülleys’e hibe ettiği
Medîne-i Hazret-i Ebî Eyyûb el-Ensârî mahallâtından Nişancı mahallesinde sâkine 
Nâzenin bt. Abdullah nâm hâtun mahfil-i kazâda râfi‘ü’l-kitâb Mustafa b. Ebülleys 
nâm kimesne muvâcehesinde bi tav‘ihâ ikrâr ve i‘tirâf edip silk-i mülk-i sahîhimde 
münselik eşyâmdan dört aded yemeni yorgan ve iki aded beledî döşek ve dört 
aded dokuma yasdık ve dört aded sahan ve iki aded bakır tepsi ve iki aded gü-
ğüm ve iki aded tencere ve bir tava ve bir sini ve iki aded kefçe ve bir tas ve bir 
keçe ve bir kaliçe ve iki minder ve bir maşraba ve bir sepet sandığı ve bir ayaklı 
sandığı mezbûr Mustafa’ya ba‘de’l-ikrâr hibe-i sahîha-i şer‘iyye ile hibe ve teslîm 
edip ol dahi meclis-i hibede eşyâ-i mezbûreyi ittihâb ve kabz ve tesellüm etme-
ğin ba‘de’l-yevm eşyâ-i merkūme mezbûr Mustafa’nın mülk-i mevhûbu olmuşdur. 
Ba‘de’l-yevm keyfe mâ yeşâ’ ve yahtâr mutasarrıf olsun dedikde mukırra-i mezbûre 
Nâzenin Hâtun’un vech-i meşrûh üzre cârî ve sâdır olan ikrârını el-mukarru lehü’l-
merkūm Mustafa vicâhen tasdîk ve eşyâ-i merkūmeyi mülk-i mevhûbu olmak üzre 
kabz eylediğini şifâhen tahkīk edicek mâ hüve’l-vâki‘ ketb olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Abdurrahman Efendi b. eş-Şeyh Musa, Ramazan Halîfe b. Hüseyin, 
Abdi b. Sefer, Hüseyin b. Abdullah, Mustafa Dede b. Ahmed b. Cafer, İbrahim b. 
Abdi, Mehmed b. Abdi.

359 [57b-2] İlya v. Simon’un Osman Bey b. Abdullah’a bazı eşya 
bedelinden dolayı borcu olduğu
Mahmiye-i İstanbul’da Hocapaşa mahallesinde vâki‘ Alaman oğlu menzili kur-
bunda sâkin Yahud tâifesinden Sinyora cemâ‘atinden İpekçi v. Salamon nâm 
Yahudi mahfil-i kazâda işbu bâ‘isü’l-kitâb Osman Bey b. Abdullah nâm cündî 
muvâcehesinde bi’t-tav‘i’s-sâf ikrâr ve i‘tirâf edip mezbûr Osman Bey’e levni ve 
cinsi ve kadri beynimizde ilm-i şer‘î ile ma‘lûm olup müşterâ ve makbûzum olan 
çuka bahâsından târih-i kitâbdan üç yüz altmış gün tamâmına değin müeccel ol-
mak üzre zimmetimde lâzımü’l-edâ ve vâcibü’l-kazâ on bir bin beş yüz nakd-i 
râyic fi’l-vakt fıddî akçe deynim vardır dedikde mukırr-ı merkūm İlya’nın vech-i 
meşrûh üzre cârî ve sâdır olan ikrâr ve i‘tirâfını el-mukarru lehü’l-merkūm Osman 
Bey vicâhen tasdîk ve meblağ-ı merkūm on bir bin beş yüz akçeyi minvâl-i mu-
harrer üzre te’cîl eylediğini şifâhen tahkīk ettikden sonra merkūm İlya’nın vâlidesi 
işbu hâzıratü bi’l-meclis Efdebola bt. İlya nâm Yahudiye meblağ-ı merkūme emr 
ve kabûlü hâviye kefâlet ile kefîl olmağın mâ hüve’l-vâki‘ gıbbe’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mahmud Çelebi b. Ahmed, Mustafa b. Ah-
med, Mehmed Çelebi b. Veli, Mustafa b. Veli, Ali b. Ramazan, Ali b. Abdullah, 
Mustafa b. Ahmed, Abdülkādir b. ( ) el-Muhzır ve gayruhüm.

360 [57b-3, Arapça] Sâliha bt. Ahmed’in muhâlaa yoluyla boşandığı
Medîne-i Ebî Eyyûb el-Ensârî mahallâtından Dökmecibaşı mahallesinde sâkine 
olan Sâliha bt. Ahmed nâm hâtun hâmil-i hâze’l-kitâb Ali b. Mustafa nâm zevci 
ile nikâhında ta‘ahhüd edilen râyicü’l-vakt beş yüz akçe mehr-i müecceli, iddet 
nafakası ve me’ûnet-i süknâsı kendi üzerine olmak üzre muhâla‘a yapdı. Zevc-i 
mezbûr da vech-i meşrûh üzre onunla muhâla‘a yapdı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mütâlebât, eymân ve 
muhâsamâtdan umûmen, zevciyyetle alâkalı da‘vâdan husûsen yek diğerinin zim-
metini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’l-âşir min Şevvâli’l-mükerrem sene seb‘a ve 
erba‘în ve elf.
Şuhûdü’l-hâl: İmâm Nasuh Halîfe b. Mehmed, müezzin Halil Halîfe b. Mehmed, 
Ahmed Bey b. Subaşı, Mahmud b. Ahmed, Muhzır Ali Beşe b. Ahmed, Muhzır 
Mahmud b. Ahmed, Mustafa b. Veli ve gayruhüm.

361 [58a-1] Salamon v. İlya’nın vârislerinin birbirlerinin zimmetini 
ibrâ ettikleri
Havâss-ı Refî‘a kazâsı müzâfâtından Hasköy demekle ma‘rûfe karye mahallâtından 
Yahud mahallesinde sâkin iken bundan akdem hâlik olan Salamon v. İlya nâm 
Yahudi’nin verâseti zevce-i metrûkesi ve vârisesi Firostine bt. Yahuda Tezbin ile 
sulbî kebîr oğulları Yasefera ve İlyafera nâm Yahudiler ile sulbiye-i kebîre kızı 
Panorya’ya münhasıra olup kable’l-kısme mezbûr İlyafera dahi hâlik olup kezâlik 
verâseti sulbî kebîr oğlu Salamon ile vâlidesi merkūme Firostine’ye münhasıra 
olduğu şer‘an müte‘ayyin oldukdan sonra mezbûrân Yasef ve Salamon asâleten 
ve merkūme Panorya tarafından dahi husûs-ı âti’z-zikri ikrâra vekîl olup hasm-ı 
câhid mahzarında İlkano v. Yahuda ve İlya v. Paroh nâm Yahudiler şehâdetleri ile 
şer‘an vekâleti sâbite olan zevci Yahuda v. Viko nâm Yahudi vekâleten mahfil-i 
kazâda bâ‘isetü’l-kitâb merkūme Firostine muvâcehesinde her biri ikrâr-ı tâm ve 
takrîr-i kelâm edip mûrisimiz hâlik-i merkūm Salamon târih-i kitâbdan otuz sene 
mukaddem hâl-i hayâtında mahalle-i merkūmede vâki‘ bir tarafı Racil nâm Yahu-
di mülkü ve bir tarafı İlya v. Oz nâm Yahudi mülkü ve bir tarafı tarîk-i hâs ve bir 
tarafı tarîk-i âm ile mahdûd olup altı bâb fevkānî odaları ve bir bâb tahtânî odayı 
ve iki bâb tahtânî fırını ve bir bâb fevkānî matbahı ve fırını ve fevkānî bir kenîfi 
ve tahtânî bir matbah ve iki fırını ve bir tahtânî kenîfi ve bi’r-i mâ ve muhavvatayı 
ve bir dut ağacını müştemil olan mülk menzilinin mezbûr Racil tarafından vâki‘ 
dört bâb odayı ve fevkānî bir kenîfi ve bir bâb fevkānî matbahı ve fırını ve bir 
tahtânî mahzeni ve bir bâb tahtânî odayı ve tahtânî kenîfi ve tahtânî bir matbah 
ve iki fırını müştemil olan nısf-ı şâyi‘ini, merkūme Firostine’ye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile yirmi bin nakd-i râyic fi’l-vakt fıddî ak-
çeye bey‘ ve teslîm edip ol dahi vech-i muharrer üzre iştirâ ve tesellüm eyledikden 
sonra semeni olan meblağ-ı mezbûr yirmi bin akçeyi yedinden bi’t-tamâm ve’l-
kemâl ahz ve kabz eylemişidi ve tarîk-i hâs cânibinde vâki‘ iki bâb fevkānî odayı ve 
bir tahtânî mahzeni [ve] bi’r-i mâyı ve muhavvatayı ve dut ağacını müştemil olan 
nısf-ı şâyi‘ini dahi yine mezbûr Salamon hâl-i hayâtında ma‘kūdun-aleyh olup 
zimmetinde mütekarrir olan merkūme Firostine’nin yüz yirmi bin akçe mehrin-
den altı bin akçesi mukābelesinde kendiye def ‘ ve teslîm eyleyip ol dahi kabz ve te-
sellüm eylemişidi menzil-i mezbûrun nısfı merkūme Firostine’nin vech-i meşrûh 
üzre şirâ tarîki ile mülkü ve nısf-ı âharı dahi altı bin akçe mehri mukābelesinde 
mülkü olup ile’l-ân taht-ı yedinde ve tasarrufundadır. Menzil-i mezbûrda vec-
hen mine’l-vücûh bizim alâka ve medhalimiz yokdur dediklerinde mukırrûn-ı 
mezbûrûn Salamon ve Yasefera ve İlyafera asâleten ve vekâleten minvâl-i meşrûh 
üzre cârî ve sâdır olan ikrâr [ve] takrîrlerin merkūme Firostine vicâhen tasdîk ve 
şifâhen tahkīk edicek mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’l-hâdî min şevvâli’l-mükerrem li sene seb‘a ve erba‘în ve elf. 
Mine’l-hicreti men lehü’l-izzü ve’ş-şeref.
Şuhûdü’l-hâl: Receb Efendi b. Abdi, Mahmud Bey b. Mehmed, Durak Bey b. Kurd 
el-Bezzâz, Mehmed Bey b. Mahmud el-Bezzâz, Mustafa b. Mahmud, Ali b. Abdul-
lah, kâtibü’l-hurûf Abdülkādir, İlya v. Paroh ve gayruhüm.







362 [58a-2] Salamon v. İlya’nın vârislerinin birbirlerinin zimmetini 
ibrâ ettikleri
Havâss-ı Refî‘a kazâsı müzâfâtından Hasköy demekle ma‘rûfe karye mahallâtından 
Yahud mahallesinde sâkin bundan akdem hâlik olan Salamon v. İlya nâm 
Yahudi’nin verâseti zevce-i metrûkesi ve vârisesi Firostine bt. Yahuda Tez-
bin ile sulbî kebîr oğulları Yasef ve İlyafera nâm Yahudilere ve sulbiye-i kebîre 
kızı Panorya’ya münhasıra olup kable’l-kısme mezbûr İlyafera dahi hâlik olup, 
kezâlik verâseti sulbî kebîr oğlu Salamon ile vâlidesi merkūme Firostine’ye mün-
hasıra olduğu şer‘an müte‘ayyin oldukdan sonra mezbûre Firostine mahfil-i 
kazâda merkūm Salamon ve Yasef ve Panorya mahzarlarında ikrâr ve i‘tirâf edip 
mûrisimiz hâlik-i merkūmun muhallefâtından bana isâbet eden sümün hisse-i 
şer‘iyyem ile ma‘kūdun-aleyh olup zevcim hâlik-i merkūm Salamon’un zimme-
tinde mütekarrir olan yüz yirmi bin akçe mehrimden bâkī kalan yetmiş bin akçe 
bâkī mehrim mukābelesinde mezbûr Salamon’un hîn-i helâkinde beynimizde 
cinsi ve nev‘i ve adedi ma‘lûm esâs-ı beyt ve evânî-i nühâs ile Rûsiyyetü’l-asl Kali 
nâm memlûke câriye ahz ve kabz edip mâ‘adâdan verese-i mezbûrenin zimmet-
lerin ibrâ-i âmm-ı kātı‘ü’n-nizâ‘la bi’l-külliye ibrâ ve iskāt eylemiş idim hâlik-i 
mezbûrun metrûkâtına müte‘allik mezbûrûn Salamon ve Yasef ve Panorya ile hâlâ 
dahi vechen mine’l-vücûh da‘vâ ve nizâ‘ım yokdur dedikde mukırra-i mezbûre 
Firostine’nin minvâl-i muharrer üzre cârî ve sâdır olan ikrâr ve i‘tirâfı mezbûrûn 
Salamon ve Yasef ve Panorya her birini vechen tasdîk ve şifâhen tahkīk etmeğin 
mâ hüve’l-vâki‘ gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

363 [58a-3] Veli b. Bâli’nin alacaklı olduğu Nikola v. Panayot ile 
sulh olduğu
Mahmiye-i Kostantıniyye ebvâbından Balatkapısı dâhilinde sâkin ağdacı 
tâifesinden Veli b. Bâli nâm kimesne mahfil-i kazâda işbu bâ‘isü’l-kitâb Nikola 
v. Panayot nâm zimmî muvâcehesinde ikrâr ve takrîr-i kelâm edip işbu hâzır bi’l-
meclis Yusuf b. Abdullah nâm abd-i memlûkümü târih-i kitâbdan bir ay mukad-
dem Havâss-ı Refî‘a kazâsı müzâfâtından Hasköy demekle ma‘rûf karyede Ağda 
satmak için dört güğüm ağda ile irsâl eylediğimde mezbûr Nikola mestâne olduğu 
hâlde gelip mezbûr Yusuf ’un elinden zikr olunan dört güğüm ağdayı fuzûlen alıp 
döküp helâk etmekle mezbûr Nikola[‘yı] da‘vâ etmek üzre idim el-hâletü hâzihî 
beynimizde muslihûn tavassut edip husûs-ı mezbûrdan beni altı yüz nakd-i râyic 
fi’l-vakt fıddî akçe üzerine inşâ-i akd-i sulh eylediklerinde ben dahi sulh-i mezbûru 
kabûl ve bedel-i sulh olan meblağ-ı merkūm altı yüz akçeyi yedinden bi’t-tamâm 
ahz ve kabz edip husûs-ı mezbûra müte‘allik da‘vâdan merkūm Nikola’nın zim-
metini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d da‘vâ ve nizâ‘ım 
kalmadı dedikde gıbbe’t-tasdîk mâ vaka‘a ketb olundu.
Târihuhü’l-mezbûr.
Şuhûdü’l-hâl: Mustafa b. Ahmed, Mahmud b. Ahmed, Ali b. Mustafa, Ali b. Ab-
dullah, Cafer b. Abdullah.

364 [58b-1] Hasan Beşe b. Mehmed’in miras menzil ve tarlalarının Hasan 
b. Hüseyin’e satılması
Vilâyet-i Rumeli’nde İskarapar kazâsına tâbi‘ Fakrak nâm karyede sâkin iken bun-
dan akdem müteveffâ olan Hasan Beşe b. Mehmed’in sulbî sagīr oğlu Yusuf ’un 
tesviye-i umûruna kıbel-i şer‘den mansûb vasîsi olan Hüseyin b. Kasım nâm 
kimesne mahfil-i kazâda işbu hâmilü’l-kitâb Hasan b. Hüseyin nâm kimesne 
mahzarında bi’l-vesâye ikrâr-ı tâm ve takrîr-i kelâm edip sagīr-i mezbûra babası 
müteveffâ-yı mezbûrdan irs-i şer‘î ile intikāl eden karye-i mezbûrede vâki‘ bir ta-
rafdan Hüseyin Bey mülkü ve bir tarafdan Hasan ve bir tarafdan ba‘zan Mehmed 
Şah tasarrufunda olan tarla ve ba‘zan Hüseyin tasarrufunda olan tarla ile mahdûd 
iki bâb tahtânî beyti ve dört dip zeytin ve on beş dip incir ve on beş dip asma ve 
beş dip ceviz ve altı dip enar ve beş dip bâdem eşcârı müştemil menzilden gayrı 
akār ve menkūl kısmından terekesi olmayıp sagīr-i mezbûrun zarûret-i nafaka-
siyçün menzil-i mezbûr bey‘ olunmak lâzım gelmeğin sûk-ı sultânîde kirâren ve 
mirâren nidâ ve müzâyede olunup rağabât-ı nâs bi’l-külliye münkatı‘ olup mezbûr 
Hasan üzerinde fıddî nakd-i râyic fi’l-vakt üç bin akçede karâr edip ziyâde ile 
tâlib-i âharı olmamağla, vesâyet-i mahkiyem hasebiyle üç bin akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile zarûret-i nafaka için bey‘ 
edip ol dahi vech-i meşrûh üzre iştirâ ve kabûl eyledikden sonra yine hudûd-ı 
mezbûre dâhilinde sagīr-i mezbûr Yusuf ’a babası müteveffâ-yı mezbûr Hüseyin 
Beşe’den intikāl-i âdî ile intikāl edip üç keyl tohum istî‘âb eder bir kıt‘a tarlanın ve 
karye-i mezbûre hudûdu dâhilinde mevâzi‘-i adîdede vâki‘ lede’l-ahâlî ve’l-cîrân 
ma‘lûmü’l-hudûd altı kıt‘a tarlamın ve Uyanık nâm yaylakda vâki‘ lede’l-ahâlî 
ma‘lûmü’l-hudûd hissesinin dahi hakk-ı tasarruflarını, sâhib-i arz ma‘rifetiyle 
zarûret-i nafaka için mezbûr Hasan’a üç bin mezbûrü’n-na‘t akçe mukābelesinde 
tefvîz edip ol dahi minvâl-i meşrûh üzre tefevvuz ve kabûl eyledikden sonra 
semen-i mezbûr üç bin akçe ile bedel-i tefvîz olan üç bin akçe ki cem‘an altı bin 
akçeyi bi’t-tamâm ve’l-kemâl mezbûr Hasan yedinden ahz ve kabz edip mebî‘-i 
mezbûru mahallinde ahz ve kabza ve tarlaları zabt ve tasarrufa mezbûr Hasan’ı 
taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’r-râbi‘ aşer min Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: Mehmed Bey b. Sinan, Süleyman b. Timur, Kasım b. Mehmed, Si-
nan b. Hasan, Hasan b. Sinan, Mehmed b. Hüseyin, Oruc b. Ömer.

365 [58b-2] Hasan Beşe b. Abdullah’ın menzil, bağ ve tarlalarını 
Kosta v. Lazari’ye sattığı
Havâss-ı Aliyye kazâsı müzâfâtından Büyükçekmece nâhiyesine tâbi‘ Dimo Kran-
ya nâm karye sâkinlerinden Hasan Beşe b. Abdullah nâm râcil mahfil-i kazâda 
işbu hâmilü’s-sifr Kosta v. Lazari nâm zimmî muvâcehesinde bi’t-tav‘i’s-sâf ikrâr 
ve i‘tirâf edip karye-i mezbûrede vâki‘ bir tarafdan mezbûr Kosta mülkü ve bir 
tarafdan Hırsafi nâm zimmî mülkü ve bir tarafdan Avyaro nâm zimmî mülkü ve 
bir tarafdan tarîk-i âm ile mahdûd bir bâb fevkānî ve bir bâb tahtânî iki beyti ve 
muhavvatayı müştemil mülk menzilimi cümle tevâbi‘ ve levâhıkı ile yine karye-i 
mezbûre sınırında vâki‘ bir tarafdan mezbûr Hırsafi bağı ve bir tarafdan mezbûr 
Kosta bağı ve bir tarafdan Avyaro nâm zimmî bağı ve bir tarafdan diğer Avyaro 
tarlası ile mahdûd bir kıt‘a mülk bağımı mezbûr Hristo’ya [Kosta’ya] fıddî nakd-i 
râyic fi’l-vakt altı bin akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm edip ol dahi vech-i meşrûh üzre iştirâ ve tesellüm eyledik-
den sonra yine karye-i mezbûre hudûdu dâhilinde mevâzi‘-i adîdede vâki‘ lede’l-
ahâlî ve’l-cîrân ma‘lûmü’l-hudûd on yedi keyl tohum istî‘âb eder dört kıt‘a tarlala-
rımın dahi hakk-ı tasarruflarını, sâhib-i arz ma‘rifetiyle mezbûr Kosta’ya bin yedi 
yüz mezbûrü’n-na‘t akçe mukābelesinde tefvîz edip ol dahi minvâl-i meşrûh üzre 
tefevvuz ve kabûl eyledikden sonra semen-i mezbûr altı bin akçe ile bedel-i tefvîz 
olan bin yedi yüz akçe ki cem‘an yedi bin yedi yüz akçeyi bi’t-tamâm ve’l-kemâl 
mezbûr Kosta yedinden alıp kabz eyledim ba‘de’l-yevm sâlifü’z-zikr menzil ve bağ 
mezbûr Kosta’nın mülk-i müşterâsı ve tarlalar dâhil-i taht-ı tasarrufu olmuşdur 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Murad b. Mehmed, Musli Beşe b. Murad, Halil b. Abdullah, Musta-
fa, Receb Efendi b. Abdi, Mahmud b. Ahmed, Ali b. Mustafa, Ali b. Abdullah ve 
gayruhüm.

366 [58b-3] Firostine Yahuda Tezbin’in menzilini İlyafera’nın oğlu 
Salamon’a sattığı
Havâss-ı Refî‘a kazâsı müzâfâtından Hasköy demekle ma‘rûfe karye 
mahallâtından Yahud mahallesinde sâkine Firostine Yahuda Tezbin nâm 
yahudiyye mahfil-i kazâda sadrî kebîr oğlu İlyafera nâm hâlikin sulbî kebîr 
oğlu işbu râfi‘ü’l-kitâb Salamon nâm Yahudi mahzarında bi’t-tav‘i’s-sâf ikrâr 
ve i‘tirâf edip mahalle-i merkūmede vâki‘ bir tarafı Rafael nâm yahudi mülkü 
ve bir tarafı İlya v. Oz nâm yahudi mülkü ve bir tarafı tarîk-i hâs ve bir tarafı 
tarîk-i âm ile mahdûd olup altı bâb fevkānî odaları ve bir bâb tahtânî odayı 
ve iki bâb tahtânî mahzeni ve bir bâb fevkānî matbah ve fırını ve fevkānî bir 
kenîfi ve tahtânî bir matbahı ve iki fırını [59a] ve bir tahtânî kenîfi ve bi’r-i 
mâ ve muhavvatayı ve bir dut ağacını müştemil olan mülk menzilimi, cümle 
tevâbi‘ ve levâhıkı ile mezbûr Salamon’a tarafeynden îcâb ve kabûlü hâvî bey‘-i 
bâtt-ı sahîh-i şer‘î ile altı yüz kıt‘a tâmmü’l-vezn ve sahîhü’l-ayâr riyâlî kebîr 
guruşa bey‘ ve teslîm edip ol dahi vech-i muharrer üzre iştirâ ve tesellüm ey-
ledikden sonra semeni olan mezbûrü’n-na‘t altı yüz kıt‘a guruşu yedinden bi’t-
tamâm ve’l-kemâl ahz ve kabz eyledim ba‘de’l-yevm menzil-i merkūm mezbûr 
Salamon’un mülk-i müşterâsıdır. Keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’ş-şer‘î mezbûr Firostine’nin âhar oğlu işbu hâzır bi’l-
meclis Yasef nâm Yahudi menzil-i mezbûrun derkine emr ve kabûlü hâviye 
kefâlet ile kefîl olmağın mâ hüve’l-vâki‘ gıbbe’t-taleb ketb olundu.Fi’l-yevmi’l-
hâmis aşer min Şevvâli’l-mükerrem sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mehmed Bey b. Abdi, Durak Bey b. Kurd, 
Mustafa b. Mehmed, Ali b. Abdullah, Ali b. Mustafa, Abdülkādir el-Eyyûbî, İlya v. 
Paroh, İlkano v. Yahuda.

367 [59a-1] Kiko v. Niko’nun bağını Hilo v. Kiti’ye sattığı
Vilâyet-i Rumeli’nde Ergirikasrı kazâsına tâbi‘ Dukatlı nâm karye sâkinlerinden 
Kiko v. Niko nâm zimmî meclis-i şer‘-i hatîr-i lâzımü’t-tevkīrde işbu hâmilü’s-sifr 
Hilo v. Kiti nâm zimmî muvâcehesinde bi’t-tav‘i’s-sâf ikrâr ve i‘tirâf edip karye-i 
mezbûre sınırında vâki‘ bir tarafdan Kiro v. Dido bağı ve bir tarafdan Marko v. 
Minho bağı ve bir tarafdan Kiro [v.] Çuta nâm zimmî bağı ve bir tarafdan ki-
lise vakfı olan arz-ı hâliye ile mahdûd zeytin ve dut eşcârını müştemil bir kıt‘a 
mülk bağımı mezbûr Hilo’ya fıddî nakd-i râyic fi’l-vakt bin yedi yüz elli akçeye 
tarafeynden îcâb ve kabûlü hâviye bey‘-i bâtt-ı sahîh-i şer‘î ile bey‘ edip ol dahi 
vech-i meşrûh üzre iştirâ ve kabûl eyledikden sonra semen-i mezbûr bin yedi yüz 
elli akçeyi bi’t-tamâm ve’l-kemâl mezbûr Hilo yedinden ahz ve kabz edip mebî‘-i 
mezbûru mahallinde zabt ve tasarrufa mezbûr Hilo’yu taslît eyledim ba‘de’l-yevm 
zikr olunan bağ-ı mezbûr Hilo’nun mülk-i müşterâsı olmuşdur dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’r-râbi‘ aşer min Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: Mahmud b. Ahmed, Mustafa b. Veli, Ali b. Mustafa, Kiro [v.] Kola, 
Dimo [v.] Kiti, Kika [v.] Tanaşi, Dido [v.] Kato, Dimo [v.] Duka, Tanaş [v.] Dido, 
Diro [v.] Kiti, Diro [v.] Nika, Tanaş [v.] Niko, Hilo, Dimo [v.] Kiro, Kiti [v.] Kiro.

368 [59a-1] Âişe bt. Bâli’nin mehir davasının reddi
Medîne-i hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Takyecibaşı mahallesinde sâkine Âişe bt. Bâli nâm Hâtun mahfil-i kazâda işbu 
bâ‘isü’l-kitâb Mustafa b. Ahmed muvâcehesinde üzerine takrîr-i da‘vâ edip ben 
mezbûr Mustafa’nın mukaddemâ menkûhası olup tatlîk eyledikde iki bin beş yüz 
akçe mehr-i müeccelim zimmetinde kalmışidi suâl olunup meblağ-ı mezbûrun 
teslîmine tenbîh olunması matlûbumdur dedikde gıbbe’s-suâl mezbûr Mus-
tafa cevâbında, fi’l-vâki‘ müdde‘iye-i mezbûrenin zimmetinde iki bin beş yüz 
akçe mehr-i müecceli olup lâkin tatlîk eylediğimde mehrinden sekiz yüz nakd-i 
râyic fi’l-vakt fıddî akçeye kendiye teslîm edip meblağ-ı bâkī bin yedi yüz akçeye 
müte‘allik da‘vâdan zimmetimi ibrâ-i âmm-ı kātı‘ü’n-nizâ‘ ile ibrâ ve iskāt eyleyip 
minvâl-i muharrer üzre hüccet-i şer‘iyye olunmuşidi deyip mazmûnu takrîrine 
mutâbık hüccet ibrâz edicek gıbbe’l-istintâk mezbûre Âişe mazmûn-ı hüccet-i 
merkūmeyi inkâr etmeğin mezbûr Mustafa’dan yedinde olan hüccet-i şer‘iyyenin 
mazmûnuna mutâbık beyyine taleb olundukda, udûl-i ricâlden Abdurrahman 
Halîfe b. Musa ve Mustafa Çelebi b. Ömer nâm kimesneler meclis-i şerî‘at-nihâda 
li ecli’ş-şehâde hâzırân olup istişhâd olunduklarında, fi’l-vâki‘ mezbûr Mustafa 
merkūme Âişe’yi tatlîk eyledikde bizim huzûrumuzda sekiz yüz akçe kendiye def ‘ 
ve teslîm edip ol dahi kabz ve tesellüm eyledikden sonra meblağ-ı bâkī bin yedi yüz 
akçeye müte‘allik da‘vâdan zimmetini ibrâ ve iskāt eyleyip minvâl-i muharrer üzre 
hüccet-i şer‘iyye olunmuşidi. Biz bu husûsa şâhidleriz şehâdet dahi ederiz deyû 
mezbûr Mustafa’nın yedinde olan hüccet-i şer‘iyyesinin mazmûnuna mutâbık 
edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle olmağın, mezbûre Âişe bî-vech mu‘ârazadan men‘ olunup mâ hüve’l-
vâki‘ gıbbe’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Ahmed, Ali b. Mustafa, Ali b. Ab-
dullah, Mustafa b. Veli.

369 [59a-3] Ali Bey b. Mehmed’in Yorgi v. İstefani’ye borcunun kalan 
kısmının tecil edilmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Kızıl Mescid mahallesi sâkinlerinden Ali Bey b. Mehmed el-Cündî meclis-i 







şer‘-i hatîr-i lâzımü’t-tevkīrde işbu hâmilü’s-sifr Yorgi v. İstefani nâm zimmî 
muvâcehesinde bi tav‘ihî ikrâr-ı tâm ve takrîr-i kelâm edip mezbûr Yorgi’den otuz 
bin akçeye bir samur kürk iştirâ ve kabz edip altı bin akçesin mezbûr Yorgi’ye def ‘ 
ve teslîm edip yirmi dört bin akçesi hâlâ zimmetimde mezbûr Yorgi’ye vâcibü’l-
edâ ve lâzımü’l-kazâ deynim olup târih-i kitâbdan yirmi gün tamâmına değin 
te’cîl eylemişdir [59b] dedikde mezbûr Ali Bey’in minvâl-i meşrûh üzre cârî olan 
ikrârını mezkûr Yorgi bi’l-muvâcehe tasdîk ve meblağ-ı mezbûr otuz bin akçenin 
altı bin akçesin kabz edip yirmi dört bin akçesin yirmi gün tamâmına te’cîl eyledi-
ğini bi’l-müşâfehe tasdîk etmeğin mâ vaka‘a gıbbe’t-taleb ketb olundu.
Tahrîren fi’l-yevmi’r-râbi‘ aşer min Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: Mustafa Çavuş b. Abdi, el-Hâc Kurd b. Hasan, Mustafa b. Mehmed, 
İbrahim Çelebi b. Mustafa, Mustafa b. Abdi, İsmail Bey b. Abdullah, Çâker Efendi 
el-Kâtib, Mustafa Çavuş b. ( ) eş-şehîr bi Karabatak.

370 [59b-1] Hatice bt. İnayetullah’ın menzil satışında aldatıldığına 
dair şikâyette bulunduğu
Medîne-i Hazret-i Ebî Eyyûb el-Ensârî mahallâtından Aşçıbaşı mahallesinde 
sâkine Hatice Hâtun bt. İnâyetullah Efendi mahfil-i kazâda li ebeveyn karında-
şı Abdülkādir Çelebi mahzarında takrîr-i da‘vâ edip bundan akdem silk-i mülk-i 
sahîhimde münselik olup mahalle-i merkūmede vâki‘ bir tarafdan merkūm 
Abdülkādir Çelebi’nin babasından intikāl eden mülk menzili ve bir tarafdan İshak 
Çelebi mülkü ve bir tarafdan Fâtıma Hâtun sâkine olduğu vakıf menzil ve taraf-ı 
râbi‘den ba‘zan tarîk-i âm ve ba‘zan âhar-ı diğer Fâtıma nâm hâtun mülkü ile 
mahdûd olan mülk menzili kıymet-i mislinin ziyâdeye tahammülü var iken mezbûr 
Abdülkādir Çelebi beni tağrîr edip kıymet olmayan yirmi iki bin akçeye menzil-i 
mezbûru benden iştirâ etmişidi lâkin mezbûr Abdülkādir Çelebi beni mağrûr 
etmekle akd-i mezbûrda gabn-ı fâhiş vâki‘ olmuşdur. Gabn hükmü ile menzil-i 
mezbûru istirdâd ederim suâl olunup şer‘an ihkāk-ı hak olunmak matlûbumdur 
dedikde gıbbe’s-suâl mezbûr Abdülkādir Çelebi cevâbında, fi’l-hakīka menzil-i 
merkūmu kız karındaşım mezbûre Hatice Hâtun’dan yirmi iki bin akçeye iştirâ 
eyledim meblağ-ı mezbûr yirmi iki bin akçe menzil-i mezbûrun kıymet-i mis-
li olmadığı ve akd-i merkūmda gabn-ı fâhiş olduğu ma‘lûmum ve müsellemim 
değildir deyicek müdde‘iye-i merkūme Hatice Hâtun’dan müdde‘âsına muvâfıka 
beyyine taleb olundukda, udûl-i ricâlden Abdullah Efendi b. Maden el-İmâm ve 
Derviş Hasan b. Ahmed ve İnâyet Çelebi b. Ahmed ve Abdi b. Mustafa nâm ki-
mesneler li ecli’ş-şehâde meclis-i şer‘a hâzırân olup istişhâd olunduklarında, her 
biri edâ-i şehâdet-i şer‘iyye edip fi’l-vâki‘ menzil-i mezbûrun kıymet-i mislinin 
el-ân otuz bin akçeye mümkün olduğu ma‘lûmumuzdur ve akd-i merkūmda 
gabn-ı fâhiş mukarrerdir. Biz bu husûsa şâhidleriz şehâdet dahi ederiz dediklerin-
de gıbbe ri‘âyetihî şerâiti’l-kabûl şehâdetleri hayyiz-i kabûlde vâkı‘a olmağın, mâ 
hüve’l-vâki‘ mûcebiyle hükm birle ketb olundu.
Hurrire fi’l-yevmi’l-hâdî ve’l-ışrîn min Ramazâni’l-mübârek li sene seb‘a ve erba‘în 
ve elf.
Şuhûdü’l-hâl: Receb Efendi b. Abdi, Receb Bey b. Mehmed, Abdullah b. Mustafa, 
Mustafa Beşe Çukadâr, Mahmud b. Ahmed.

371 [59b-2] Mehmed Ağa b. Ali’nin menzil, bağ, bostan ve tarlalarını 
Hasan Bey b. Abdullah’a bağışlaması
Mahmiye-i İstanbul’da Langa semtinde vâki‘ Cellad çeşmesi kurbunda sâkin 
fahrü’l-emâcid ve’l-a‘yân Mehmed Ağa b. Ali tarafından husûs-ı âti’z-zikri ikrâra 
vekîl olup hasm-ı câhid mahzarında Ali Bey b. İbrahim ve İsa Bey b. Abdullah 
şehâdetleri ile şer‘an vekâleti sâbite olan İsa Efendi b. Hamza mahfil-i kazâda işbu 
râfi‘ü’l-kitâb Hasan Bey b. Abdullah nâm kimesne mahzarında bi’l-vekâle ikrâr-ı 
tâm ve takrîr-i kelâm edip müvekkil-i mezbûr Mehmed Ağa Havâss-ı Refî‘a kazâsı 
müzâfâtından Büyükçekmece nâhiyesine tâbi‘ Boserdar nâm karyede vâki‘ iki ta-
rafı Yani v. Dimitri mülkü ve iki tarafı tarîk-i âm ile mahdûd iki bâb odaları ve bir 
anbarı ve sundurmayı ve fırını ve bir ahırı ve muhavvata-i zât eşcâr-ı müsmire ve 
gayr-ı müsmireyi müştemil çiftlik ta‘bîr olunur mülk menzilini ve karye-i mezbûre 
kurbunda vâki‘ bir tarafı Somuncu bağları ve bir tarafı Mustafa b. Abdullah mül-
kü ve bir tarafı İstabo v. Nikola mülkü ve bir tarafı vâdi ile mahdûd olup beher 
sene merhûm ve mağfûrun-leh Sultan Bayezid-i Velî Hân -tâbe serâhû- evkāfına 
yirmi akçe mukāta‘ası olan bir kıt‘a mülk bağını mezbûr Hasan Bey’e mevâni‘-i 
rücû‘dan âriye hibe-i sahîha-i şer‘iyye ile hibe ve teslîm edip ol dahi meclis-i hibe-
de ittihâb ve kabûl ve kabz ve tesellüm eyledikden sonra yine merhûm-ı mezbûr 
Sultan Bayezid-i Velî evkāfı arâzisinden olup vakf-ı mezbûra beher sene yirmi akçe 
mukāta‘ası olan bir tarafı Ahmed b. Memi çayırı ve bir tarafı Pono v. Kiro çayırı 
ve bir tarafı Aleksi v. Merten ve bir tarafı Kiti v. Todori çayırı ile mahdûd üç his-
seden iki hisse çayırının ve yine vakf-ı mezbûra beher sene yirmi akçe mukāta‘ası 
olan ma‘lûmü’l-hudûd bir kıt‘a bostanın ve yine evkāf-ı mezbûra arâzisinden olup 
müvekkil-i mezbûrun taht-ı tasarrufunda olan bir tarafı tarîk-i âm ve bir tarafı 
ba‘zan Ahmed b. Memi tarlası ve ba‘zan Cafer b. Mustafa tarlası ve bir tarafı Sekban 
Çelebi tarlası ve bir tarafı Borno v. Kiro tarlası ile mahdûd tahmînen dokuz keyl 
tohum istî‘âb eder bir kıt‘a ve yine iki tarafdan Pavlo v. Marko tarlası ve bir tarafı 
Aleksi v. Marko tarlası ile ve bir tarafı bâlâda zikr olunan çayır ile mahdûd bir keyl 
tohum istî‘âb eder bir kıt‘a tarla, yine bir tarafdan Aleksi v. Marko tarlası ve bir 
tarafdan ba‘zan Dimitri v. Donat, ba‘zan Pavlo v. Marko tarlaları ve bir tarafı İste-
mad v. Dimitri tarlası ve bir tarafı tarîk-i âm [60a] ile mahdûd on beş keyl tohum 
istî‘âb eder bir kıt‘a ve yine bir tarafı Musa Beşe b. İvaz tarlası ve bir tarafı Mehmed 
b. İshak tarlası ve bir tarafı Pavlo v. İlya tarlası ve bir tarafı Nikola v. Dimitri tarlası 
ile mahdûd dört keyl tohum istî‘âb eder bir kıt‘a ve yine etrâf-ı erba‘ası Mustafa b. 
Abdullah tarlasıyla mahdûd on altı keyl tohum istî‘âb eder bir kıt‘a ve yine bir taraf-
dan ba‘zan Nihad Ağa ve ba‘zan Ferruh Ağa tarlaları ve bir tarafdan Mustafa b. Ab-
dullah tarlası ve bir tarafdan Marko v. Mitro tarlası ve bir tarafdan Toma v. Dimitri 
tarlası ile mahdûd tahmînen iki keyl tohum istî‘âb eder bir kıt‘a ve yine bir tarafdan 
Hasan Çelebi b. Mustafa ve iki tarafdan vâdi ve bir tarafdan tarîk-i âm ile mahdûd 
ve tahmînen üç keyl tohum istî‘âb eder bir kıt‘a ve yine bir tarafdan Ahmed b. Memi 
tarlası ve iki tarafdan vâdi ve bir tarafdan tarîk-i âm ile mahdûd tahmînen iki keyl 
tohum istî‘âb eder bir kıt‘a ve yine bir tarafdan Mahmud b. Karagöz tarlası ve bir 
tarafdan Kiti v. Todori tarlası ve bir tarafdan Yani v. Dimitri tarlası ve bir tarafdan 
tarîk-i âm ile mahdûd bir kıt‘a ve yine evkāf-ı mezbûre arâzisinden olup mevâzi‘-i 
müteferrikada vâki‘ her biri inde’l-cîrân ma‘lûmü’l-hudûd olan on kıt‘a tarlalar ki 
cem‘an yirmi kıt‘a tarlalarının dahi hakk-ı tasarrufunu evkāf-ı mezbûre mütevellîsi 
ma‘rifetiyle mezbûr Hasan Bey’e tefvîz edip ol dahi tefevvuz ve kabûl eyledikden 
sonra mezâri‘-i merkūmeyi ve zikr olunan çayır ve bostanı kendiye teslîm eyledi 
müvekkil-i mezbûrun menzil-i merkūmda ve bağda ve mezâri‘-i merkūme ve çayır 
ve bostanda min ba‘d alâka ve medhali kalmayıp menzil-i mezbûr mülk-i mevhûbu 
ve mezâri‘-i merkūme ve çayır ve bostan dâhil-i taht-ı tasarrufu olmuşdur dedik-
de vekîl-i mezbûrun minvâl-i muharrer üzre cârî ve sâdır olan ikrâr ve takrîri el-
mukarru lehü’l-merkūm Hasan Bey vicâhen tasdîk ve şifâhen tahkīk etmeğin mâ 
hüve’l-vâki‘ gıbbe’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Fahrü’l-ekâbir ve’l-a‘yân Mustafa Ağa birâder-i merhûm Murtaza 
Paşa, fahrü’l-küttâb Ali Efendi, es-Seyyid Selâmi Çelebi b. ( ), Handan Ağa b. Ab-
dullah, Mustafa b. Murad, Murad b. Abdullah el-Hâc, Osman b. Abdullah, Ahmed 
Beşe b. İbrahim, Yusuf b. Abdullah.

372 [60a-1] Âişe bt. Mustafa’nın vârislerinin miras menzili paylaştıkları
Medîne-i Hazret-i Ebî Eyyûb el-Ensârî mahallâtından Kara Süleyman Çelebi 
mahallesi sâkinelerinden iken bundan akdem vefât eden Âişe bt. Mustafa nâm 
hâtunun verâseti zevc-i metrûkü Ömer b. Musa nâm kimesneye ve li ebeveyn 
ammi kızı Kerime bt. Ali nâm Hâtun’a münhasıra olduğu şer‘an mütehakkik 
oldukdan sonra mezbûr Ömer asâleten ve mezbûre Kerime Hâtun tarafından 
husûs-ı âti’z-zikre vekîl olup vekâleti Mahmud Hoca b. Ali ve Mahmud Halîfe 
b. Mehmed nâm kimesne şehâdetleri ile sâbite olan zevci Ali Beşe b. Ramazan 
vekâleten mahfil-i kazâda her biri takrîr-i kelâm edip müteveffât-ı mezbûrenin 
metrûkâtından olup mahalle-i mezbûrede vâki‘ bir tarafdan Mahmud Hoca b. Ali 
mülkü ve bir tarafdan Sipâhi oğlu Mehmed nâm kimesne mülkü ve iki tarafdan 
tarîk-i hâs ile mahdûd iki bâb tahtânî beyti ve sofayı ve bir fevkānî beyti ve sofayı 
ve bi’r-i mâyı ve bahçeyi müştemil mülk menzilin bi hasebi’l-irsi’ş-şer‘î nısfı zevci-
ne ve nısf-ı âharı mezbûre Kerime’ye intikāl etmekle tarafeynin rızâsıyla menzil-i 
mezbûr tansîf olunup mezkûr Mahmud Hoca tarafından olan bir bâb tahtânî ve 
bir bâb fevkānî beyti ve sofayı ve hadîkayı müştemil olan hisse mezbûre Kerime 
Hâtun’a ve Sipâhi oğlu Mehmed tarafında olan bir bâb tahtânî beyti ve sofayı ve 
hadîkayı ve bi’r-i mâyı müştemil olan hisse mezbûr Ömer’e ta‘yîn olunup zikr olu-
nan bi’r-i mâ ikisi mâbeyninde müşterek olmak üzre tarîk-i hâs tarafında vâki‘ dut 
ağacından mukābelesinde vâki‘ dut ağacına varınca hatt-ı müstakīm farz olunup 
dut ağaçları mezbûr Ömer hissesine kalmak üzre beynimizde taksîm ve terâzi ey-
lemişdir dediklerinde her biri âharın kelâmını vechen ve şifâhen tasdîk ve tahkīk 
edicek mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Veli b. Abdi, Mahmud b. Ahmed, Mehmed b. Ahmed, Süleyman b. 
Veli, Ali b. Veli, İsa b. Veli, Hasan Hoca b. ( ), İbrahim b. Durmuş.

373 [60a-2, Arapça] Drako v. Paros’un evini istiğlâl yoluyla Behram 
Bey Vakfı’na sattığı
Mahmiye-i Kostantıniyye mahallâtından dâhil-i bâb-ı Fener’de vâki‘ Abdi Subaşı 
mahallesinde sâkin olan Drako v. Paros nâm zimmî meclis-i şer‘-i şerîfde hâzır 
olup âtiyyü’z-zikr menzilini, merhûm Behram Bey vakfı’na mütevellî olan hâmil-i 
hâze’l-kitâb Hüseyin Halîfe b. Şaban’a bey‘ ettiğini ikrâr ve i‘tirâf etti. Mütevellî-i 
mezbûr da vakf-ı mezbûr malıyla ve istiğlâl maksadıyla, zimmî-i mesfûrun işbu 
akdin kendilerinden sudûruna kadar sâhibi ve mâliki olduğu, elinde ve taht-ı 
tasarrufunda bulundurduğu mahalle-i mezbûrede vâki‘ olan, bir tarafdan Alek-
sandri v. Aleksi mülkü, diğer tarafdan Dimitri v. Duka mülkü, öteki tarafdan kale 
duvarı ve diğer tarafdan da tarîk-i âm ile mahdûd mülk menzilini cümle tevâbi‘ 
ve levâhıkı ve kâffe-i menâfi‘ ve merâfıkı ile râyicü’l-vakt dört bin akçe semen-i 
mu‘ayyen-i makbûzla iştirâ etti. Bâyi‘-i mezbûrun menzili kirâlamak istemesi üze-
rine mütevellî-i merkūm, ba‘de’t-tahliyye ve’t-tekābuz zeylde mezkûr târihden 
üç sene tamâmına bin beş yüz akçe ücret ile menzil-i mezbûru kirâya verdi. 
Mütevellî-i mezbûr, vâki‘ ikrârı vicâhen ve şifâhen tasdîk etti. Sonra mukırr-ı 
mezbûrun zevcesi Neto bt. Petro nâm zimmiye menzil-i mezbûrun derkine ve 
ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’l-hâmis aşere min şehri Şevvâli’l-mükerrem sene 
seb‘a ve erba‘în ve elf.
Şuhûdü’l-hâl: İmâm İbrahim Efendi b. Ramazan, Hüseyin Çelebi b. Abdullah, 
Mehmed Çelebi b. Ahmed, müezzin Şaban Halîfe b. Hüseyin, el-Hâc Oruc, Ab-
dullah Çelebi b. Süleyman, Mahmud b. Ahmed ve gayruhüm

374 [60b-1] Paroş v. Rizo ve kardeşi İskarlet’in değirmen ve çayırlardaki 
hisselerini Apostol ve Paroş’a sattıkları
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Şirvek 
nâm karye zimmîlerinden Paroş v. Rizo nâm zimmî kendi cânibinden asâleten 
ve li ebeveyn er karındaşı İskarlet nâm zimmî tarafından dahi husûs-ı âti’z-zikri 
ikrâra vekîl olup hasm-ı câhid mahzarında Dimo v. Anderon ve Yorgi v. İskarlet 
nâm zimmîler şehâdetleri ile vekâleti sâbite oldukdan sonra vekâleten mahfil-i 
kazâda ikrâr-ı âti’z-zikri tasdîka kendi cânibinden asıl ve li ebeveyn er karın-
daşı diğer Paroş v. Rizo tarafından vekîl olup hasm-ı câhid mahzarında nehc-i 
şer‘î üzre vekâleti sâbite olan bâ‘isü hâze’l-kitâb Apostol nâm zimmî mahza-
rında asâleten ve vekâleten ikrâr-ı tâm ve takrîr-i kelâm edip karye-i merkūme 
kurbunda vâki‘ fevki Taşköprü demekle ma‘rûf olan cisr ve tahtı Nikola ve Pa-
pas nâm zimmîler değirmeni ile mahdûd olup mukarrer binâ ve Dokuzçeşme 
suyu demekle ma‘rûf nehir üzerinde dâyir müşteriyân-ı mezbûrân ile ale’s-seviy 
müşterek olduğumuz bir göz değirmenden bizim mülkümüz olan nısf hisse-i 
şâyi‘amızı, mezbûr Apostol ve Paroş’a üç bin nakd-i râyic fi’l-vakt akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip onlar dahi 
ale’l-iştirâki’s-seviy iştirâ ve kabûl eylediklerinden sonra yine karye-i mezbûre 
arâzisinde vâki‘ lede’l-ahâlî ma‘lûmü’l-hudûd olup iki kıt‘ası Kurna nâm 
mevzi‘de ve iki kıt‘ası karye-i mezbûre kurbunda ve bir kıt‘ası dahi altın nâm 
mevzi‘de olan cem‘an beş kıt‘a çayırlarımızın dahi hakk-ı tasarrufunu mezbûrân 
Apostol ve Paroş’a on iki bin mezbûrü’n-na‘t akçe bedel mukābelesinde sâhib-i 
arz ma‘rifetiyle tefvîz edip onlar dahi vech-i muharrer üzre iştirâken tefevvuz 
ve kabûl eylediklerinde bedel-i mezbûr on iki bin akçe ile semen-i mezbûr üç 
bin akçe ki cem‘an on beş bin akçe mezbûrân Apostol ve Paroş yedlerinden bi’t-
tamâm ve’l-kemâl ahz ve kabz edip mârrü’z-zikr değirmeni mahallinde kabz ve 
tesellüme ve mezâri‘-i mezbûreyi zabt ve tasarrufa yine mezbûrân Apostol ve 
Paroş’u taslît eyledik dedikde mukırr-ı mezbûr Paroş’un bi’l-asâle ve bi’l-vekâle 
cârî ve sâdır olan ikrâr ve takrîr birle el-mukarru lehü’l-merkūm asâleten ve 
vekâleten bi’l-muvâcehe tasdîk ve bi’l-müşâfehe tahkīk etmeğin mâ hüve’l-vâki‘ 
gıbbe’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mahmud b. Ahmed, Yakub b. Kurd, Ali b. Mustafa, Mustafa b. Veli, 
Ali b. Abdullah, Cafer b. Abdullah, Armağan v. Todori, Yorgi v. Mihal, Yorgi v. 
Kosta, İstani v. Simo, Lambo v. Dimitri ve gayruhüm.

375 [60b-2] Polizo v. Yani’nin mumhânenin yarı hissesi ile bazı alet ve 
edevatını Aleksandri v. Paroş’a sattığı
Mumcu tâifesinden Polizo v. Yani nâm zimmî mahfil-i kazâda işbu hâmilü’l-kitâb 
Aleksandri v. Paroş nâm zimmî muvâcehesinde ikrâr-ı tâm ve takrîr-i kelâm edip 
merhûm Davud Ağa nâm sâhibü’l-hayrın evkāfından olup mahmiye-i Galata 
dâhilinde vâki‘ bir tarafı vakf-ı mezbûrdan olup İbrahim Ağa tasarrufunda olan 
şem‘hâne ve bir tarafı Tanaş v. İskarlet nâm zimmî mutasarrıf olduğu şem‘hâne 
ve bir tarafı sâhil-i bahr ve bir tarafı tarîk-i âm ile mahdûd olup gāib ani’l-meclis 
olan Anderon v. Todori nâm zimmî ile ale’l-iştirâki’s-seviy mutasarrıf olduğum 
şem‘hâneden icâre-i mu‘accele ve her ay kırk beş akçe icâre-i müeccele ile muta-
sarrıf olduğum nısf şem‘hânenin hakk-ı tasarrufunu, evkāf-ı mezbûre mütevellîsi 
ma‘rifetiyle mezbûr Aleksandri’ye sekiz bin nakd-i râyic fi’l-vakt fıddî akçe 
mukābelesinde tefvîz edip ol dahi vech-i meşrûh üzre tefevvuz ve kabûl eyledik-
den sonra zikr olunan şem‘hânede vâki‘ yine mezbûr Anderon ile ber vech-i iştirâk 
mülkümüz olan bir büyük kazgan ve bir küp ve bir mengene ve beynimizde ma‘lûm 
sâir şem‘hâne âlâtından olan nısf hisse-i şâyi‘amı dahi mezbûr Aleksandri’ye yirmi 
bin mezbûrü’n-na‘t akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile kabz ve teslîm edip ol dahi vech-i meşrûh üzre iştirâ ve tesellüm eyledik-
den sonra meblağ-ı mezbûr yirmi bin akçe ile mukābele-i tefvîzde olan sekiz bin 
akçe ki cem‘an yirmi sekiz bin akçe eder mezbûr Aleksandri yedinden bi’t-tamâm 
ve’l-kemâl ahz ve kabz eyledim eşyâ-i mezbûre merkūm Aleksandri’nin mülk-i 
müşterâsı ve zikr olunan şem‘hânenin nısfı minvâl-i muharrer üzre dâhil-i taht-ı 
tasarrufu olmuşdur dedikde gıbbe’t-tasdîki’ş-şer‘î vicâhen mâ vaka‘a bi’t-taleb 
ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

376 [61a-1] Todori v. Rizo borçlarının terekesinden ödenmesi
Vilâyet-i Rumeli’nde Yenişehir kasabası müzâfâtından Fener nâhiyesine tâbi‘ 
Petrok? nâm karye zimmîlerinden Yorgi v. İskarlet ve Dimo v. Anderon ve İs-
tati v. Şimo ve Poliz v. Yani ve Paroş v. Rizo nâm zimmîler ve sâirleri mahfil-i 
kazâda karye-i mezbûreden olup bundan akdem hâlik olan Todori v. Rizo nâm 
zimmînin li ebeveyn karındaşı olup muhallefâtına vâzı‘ü’l-yed olan Paroş nâm 
zimmî muvâcehesinde her biri üzerine takrîr-i da‘vâ edip hâlik-i merkūmu târih-i 
kitâbdan iki yıl mukaddem ahâlî-i karyeden olup mahmiye-i İstanbul’da sâkin 
olan re‘âyâdan beher sene cânib-i mîrîden teklîf olunan şem‘ bedelini cem‘ ve 
tahsîl edip cânib-i mîrîye teslîm etmek için tarafımızdan vekîl nasb edip irsâl ey-
lemiş idik mezbûr dahi vekâlet-i merkūmeyi kabûl ve hizmet-i lâzımesini edâya 
[mü]te‘ahhid oldukdan sonra gelip mahmiye-i mezbûrede sâkin olan re‘âyâdan 
şem‘ bedelini vekâleti hasebiyle cem‘ ve tahsîl edip cânib-i mîrîye teslîm eyleyip 
zimmetinde otuz yedi bin nakd-i râyic fi’l-vakt fıddî akçe bâkī kalmışidi vâki‘ hâl 
suâl olunup meblağ-ı mezbûru hâlik-i merkūmun muhallefâtından bize teslîm et-
mek için merkūm Paroş’a kıbel-i şer‘den tenbîh olunması matlûbumuzdur dedik-
lerinde gıbbe’s-suâl mezbûr Paroş fi’l-vâki‘ karındaşım hâlik-i mezbûr Todori’nin 
vech-i muharrer üzre zimmetinde edâsı lâzım otuz yedi bin nakd-i râyic fi’l-vakt 
fıddî akçe bâkī kalmışdır deyû bi’t-tav‘i’s-sâf ikrâr ve i‘tirâf ile cevâb vermeğin 
meblağ-ı mezbûru hâlik-i merkūmun muhallefâtından edâ etmek üzre ikrârı 
mûcebince tenbîh olunup mâ hüve’l-vâki‘ gıbbe’t-taleb ketb olundu.
Târihuhü’l-mezbûr.
Şuhûdül-hâl: Es-Sâbıkûn.

377 [61a-2] Panayot v. Yani’nin menzil ile bağını Dilaver 
b. Abdullah’a sattığı
Vilâyet-i Rumeli’nde cezîre-i Mora’da Mizistre kazâsına tâbi‘ Lefki nâm karye 
sâkinlerinden Panayot v. Yani nâm zimmî meclis-i şer‘-i hatîr-i lâzımü’t-tevkīrde 
işbu bâ‘isü’l-kitâb Dimitri v. Pavlo nâm zimmî tarafından menzil-i âti’z-zikr ile 
kürûmu câ’i’l-beyânı şirâya ve def ‘-i semene vekîl olup hasm-ı câhid mahzarın-
da nehc-i şer‘î üzre vekâleti sâbite olan li ebeveyn karındaşı Dilâver b. Abdullah 
mahzarında bi’t-tav‘i’s-sâf ikrâr ve i‘tirâf edip karye-i mezbûrede vâki‘ bir tarafdan 
Yorgo mülkü ve bir tarafdan Hristo mülkü ve bir tarafdan İbrahim nâm kimesne 
mülkü ve bir tarafdan tarîk-i âm ile mahdûd iki bâb beyti ve muhavvatayı müşte-
mil mülk menzilimi ve yine karye-i mezbûre sınırında vâki‘ bir tarafdan Hüseyin 
b. Abdullah bağı ve bir tarafdan Talbura bağı ve bir tarafdan Mesih nâm kimes-
ne bağı ve bir tarafdan tarîk-i âm ile mahdûd (…) bir kıt‘a mülk bağımı mezbûr 
Dilâver[‘e] fıddî nakd-i râyic fi’l-vakt altı yüz akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ve safka-i vâhide ile bey‘ edip ol dahi müvekkil-i 
mezbûr Dimitri için iştirâ ve kabûl eyledikden sonra semen-i mezbûr altı yüz 
akçeyi tamâmen mezbûr Dilâver yedinden ahz ve kabz edip mebî‘-i mezbûru tah-
liyye, zabt ve tasarrufa mezbûr Dilâver’i taslît eyledim ba‘de’l-yevm sâlifü’z-zikr 
menzil ve bağ-ı mezbûr Dimitri’nin mülk-i müşterâsı olmuşdur dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâdis aşer min Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: Derviş Çelebi b. Ferruh, Abdülkerim b. Mehmed, Mehmed b. Ah-
med, Mustafa b. Veli, Yorgo v. Yoros, Yani v. Nikola ve g[ayruhum].

378 [61a-3] Ali b. İshak’ın menzilini Havva bt. Abdullah’a sattığı
Havâss-ı Aliyye kazâsı müzâfâtından Hasköy’de el-Hâc Şaban mahallesinde sâkin 
Ali b. İshak nâm kimesne meclis-i şer‘-i hatîr-i lâzımü’t-tevkīrde işbu hâmiletü’l-
kitâb Havva bt. Abdullah nâm hâtun tarafından husûs-ı âti’z-zikri tasdîka vekîl 
olup vekâlet-i mezbûre Havva’yı ma‘rifet-i şer‘iyye ile ârifeyn olan Ahmed Çelebi b. 
Abdullah el-İmâm Ali b. Hüseyin şehâdetleri ile şer‘an vekâleti sâbite olan Mehmed 
b. Turgud mahzarında bi’t-tav‘i’s-sâf ikrâr ve i‘tirâf edip mahalle-i mezbûrede vâki‘ 
bir tarafdan Bekir b. Ömer mülkü ve bir tarafdan Mehmed b. Mehmed mülkü ve 
bir tarafdan ba‘zan Mehmed b. Mustafa mülkü ve ba‘zan Mehmed b. Abdülcebbâr 
mülkü ve ba‘zan Zâhide Hâtun mülkü ve bir tarafdan ba‘zan Mehmed b. Abdul-
lah mülkü ve ba‘zan yine benim mülküm ile mahdûd iki bâb fevkānî beyti ve bir 
bâb tahtânî beyti ve ahırı ve bi’r-i mâyı ve kenîfi ve muhavvatayı müştemil mülk 
menzilimi sokak kapısı benim ile müşterek olmak üzre cümle tevâbi‘ ve levâhık ile 
mezbûre Havva’ya fıddî nakd-i râyic fi’l-vakt on üç bin akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh 
üzre iştirâ ve kabûl ve tesellüm eyledikden sonra semen-i mezbûr on üç bin akçeyi 
bi’t-tamâm ve’l-kemâl mezbûre Havva yedinden ahz ve kabz eyledim ba‘de’l-yevm 
zikr olunan menzil-i mezbûre Havva’nın mülk-i müşterâsı olmuşdur. Keyfe mâ 
teşâ’ ve tahtâr mutasarrıfe olsun dedikde mukırr-ı mezbûr Ali’yi minvâl-i meşrûh 
üzre cârî olan ikrârında vekîl-i merkūm Mehmed vicâhen tasdîk ve şifâhen tahkīk 
edicek mâ vaka‘a gıbbe’t-taleb ketb olundu.
Tahrîren fi’l-yevmi’s-sâdis aşer min Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: Ali b. Mehmed, Bekir b. Ömer, Mehmed b. Abdülcebbâr, Mustafa b. 
Mehmed, Himmet b. Abdülcebbâr, Ali b. Hasan, Hasan b. Uğurlu, Ahmed b. İlyas 
Ali b. Abdullah, Ali b. Mustafa.

379 [61b-1] İnayet Hatun bt. Abdullah’ın menzilini Mehmed 
b. Hasan’a sattığı
Medîne-i Hazret-i Ebî Eyyûb el-Ensârî mahallâtından Otakçıbaşı mahallesi 
sâkinelerinden İnâyet Hâtun bt. Abdullah meclis-i şer‘-i hatîr-i lâzımü’t-tevkīrde 
işbu hâmilü’l-kitâb Mehmed b. Hasan mahzarında bi tav‘ihâ ikrâr ve i‘tirâf edip 
mahalle-i mezbûrede vâki‘ bir tarafdan Mustafa Bey b. ( ) el-Cündî mülkü ve bir 
tarafdan ba‘zan Sâliha Hâtun bt. Rıdvan mülkü ve ba‘zan Fâtıma Hâtun bt. Murad 
mülkü ve bir tarafdan ba‘zan Aydın Halîfe b. İbrahim el-İmâm mülkü ve ba‘zan 
mahalle-i mezbûre müezzinine vakıf olan menzil ve bir tarafdan tarîk-i hâs ile 
mahdûd iki bâb tahtânî beyti ve sundurmayı ve bi’r-i mâyı ve kenîfi ve muhavva-
tayı ve zât-ı eşcâr-ı müsmire ve gayr-ı müsmireli hadîkayı müştemil mülk men-
zilimi, cümle tevâbi‘ ve levâhıkı ile mezbûr Mehmed’e fıddî nakd-i râyic fi’l-vakt 
on bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm edip ol dahi vech-i meşrûh üzre iştirâ ve kabûl ve tesellüm eyledikden 
sonra semen-i mezbûr on bin akçeyi bi’t-tamâm ve’l-kemâl mezbûr Mehmed ye-
dinden ahz ve kabz eyledim ba‘de’l-yevm zikr olunan menzil mezbûr Mehmed’in 
mülk-i müşterâsı olmuşdur. Keyfe mâ yeşâ’ ve yahtâr mutasarrıf olsun dedikde 
mukırra-i mezbûre İnâyet Hâtun’u minvâl-i muharrer üzre cârî olan ikrârının el-
mukarru lehü’l-merkûn Mehmed vicâhen tasdîk ve şifâhen tahkīk etmeğin mâ 
vaka‘a el-vâki‘ bi’t-taleb ketb olundu.
Tahrîren fi’l-yevmi’l-hâmis min Şevvâli’l-mükerrem sene seb‘a ve erba‘în ve elf.
Şuhûdü’l-hâl: Aydın Halîfe b. İbrahim el-İmâm, Hasan Halîfe b. (  ) el-Müezzin, 
Ali b. İlyas, Hasan b. Ali, Kurt b. Ali, Piyâle Beşe b. Abdullah, Receb b. Sefer, Receb 
b. Mustafa, Mustafa Çelebi b. Hasan el-Cündî, Murad Beşe b. Mehmed er-Râcil.

380 [61b-2] İsmihan bt. Pervane’nin köle Siyavuş b. Abdullah üzerindeki 
hissesini serbest bırakması
Havâss-ı Refî‘a kazâsı müzâfâtından Terkos nâhiyesine tâbi‘ Baklalı nâm karyede 
sâkin iken bundan akdem müteveffâ olan Sâdık Ağa nâm kimesnenin verâseti 
zevce-i metrûkesi İsmihan bt. Pervâne nâm hâtun ve sulbî kebîr oğlu Mehmed ve 
sulbiye kebîre kızı Âişe’ye münhasıra olup, muhallefâtının sekiz sehimden bir seh-
mi mezbûre İsmihan’a ve yedi sehmi li’z-zekeri mislü hazzi’l-ünseyeyn mezbûrân 
Mehmed ve Âişe’ye isâbet eylediği şer‘an mütebeyyin oldukdan sonra mezbûre 
İsmihan mahfil-i kazâda müteveffâ-yı mezbûrun metrûkâtından işbu orta boylu, 
sarışın ve sarı sakallı, elâ gözlü, açık kaşlı Rûsiyyü’l-asl müslimiyyü’l-mille başı-
nın sağ tarafında alâmet-i cerh olan işbu hâmilü’l-kitâb Siyavuş b. Abdullah nâm 
memlûk gulâm mahzarında bi tav‘ihâ ikrâr-ı tâm ve takrîr-i kelâm edip mezbûr 
Siyavuş’un rakabesinde olan sümün hisse-i şer‘iyyemi, hasbeten lillâhi te‘âlâ ve 
hereben min azâbihi’l-elîm, “yevme lâ yenfa‘u mâlün velâ benûn illâ men etallâhe 
bi kalbin selîm” i‘tâk ve tahrîr eyledim dedikde mukırra-i mezbûre İsmihan’ın 
ikrâr-ı meşrûhunu el-mukarru lehü’l-merkūm Siyavuş vicâhen tasdîk ve şifâhen 
tahkīk etmeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâdis min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Müstedâm b. Resûl el-Müezzin, Mehmed b. Safer, Hasan Çelebi b. 
( ), Abdurrahman b. ( ), İbrahim Ağa b. Abdi, Nasuh b. Mehmed, Bekir Hoca el-
Müezzin, nalband Hüseyin, Mehmed b. İbrahim, Keyvan b. Abdullah.

381 [61b-3] İsmihan bt. Pervane’nin câriye Şakire bt. Abdullah 
üzerinde olan hissesini serbest bırakması
Havâss-ı Aliyye kazâsı müzâfâtından Terkos nâhiyesine tâbi‘ Baklalı nâm karyede 
sâkin iken bundan akdem müteveffâ olan Sâdık Ağa nâm kimesnenin verâseti 
zevce-i metrûkesi İsmihan bt. Pervâne nâm hâtun ve sulbî kebîr oğlu Mehmed ve 
sulbiye kebîre kızı Âişe’ye münhasıra olup muhallefâtının sekiz sehimden bir seh-
mi mezbûre İsmihan’a ve yedi sehmi li’z-zekeri mislü hazzi’l-ünseyeyn mezbûrân 
Mehmed ve Âişe’ye isâbet eylediği şer‘an mütebeyyin oldukdan sonra mezbûre 
İsmihan mahfil-i kazâda müteveffâ-yı mezbûrun metrûkâtından işbu orta boylu, 
sarışın, gök gözlü, açık kaşlı Rûsiyyetü’l-asl müslimiyyetü’l-millet işbu hâmiletü’l-
kitâb Şâkire bt. Abdullah nâm memlûke câriye mahzarında bi tav‘ihâ ikrâr-ı tâm 
ve takrîr-i kelâm edip mezbûre Şâkire’nin rakabesinde olan sümün hisse-i şâyi‘a-i 
şer‘iyyemi hasbeten lillâhi te‘âlâ ve hereben min azâbihi’l-elîm, “yevme lâ yenfa‘u 
mâlün ve lâ benûn illâ men etallâhe bi kalbin selîm”, i‘tâk ve tahrîr eyledim dedik-
de mukırra-i mezbûre İsmihan’ın ikrâr-ı meşrûhunu el-mukarru lehü’l-mezbûre 
Şâkire vicâhen tasdîk ve şifâhen tahkīk etmeğin mâ hüve’l-vâki‘ gıbbe’t-taleb ketb 
olundu.
Târihuhü’l-mezbûr.
Şuhûdü’l-hâl: Es-Sâbikūn.

382 [61b-4] Fâtıma bt. Hüseyin ile annesinin alacak iddia ettikleri 
Receb b. Hasan’ın zimmetini ibrâ etmeleri
Mahmiye-i Kostantıniyye hısnı ebvâbından Ebî Eyyûb el-Ensârî kapısı dâhilinde 
Mustafa Paşa-yı Atîk mahallesinde sâkine Fâtıma bt. Hüseyin nâm hâtun mahfil-i 
kazâda zevc-i mutallıkı işbu râfi‘ü’l-kitâb Receb b. Hasan mahzarında bi tav‘ihâ 
ikrâr ve takrîr-i kelâm edip mezbûr Receb zimmetinde mütekarrir üç bin beş yüz 
akçe mehr-i müeccelimi ve farz olunmuş nafaka-i iddetimi ve mezbûr Receb’den 
mütevellid olup bundan akdem müteveffâ olan sadr[î] oğlum Hüseyin nâm 
sagīrin nafaka-i mefrûzasını mezbûr Receb’den taleb [ve] da‘vâ eylediğimde 
beynimizde münâza‘ât-ı kesîre ve muhâsamât-ı adîde vâkı‘a olmuşidi el-hâletü 
es-sulhu seyyidü’l-ahkâm muktezâsınca mâbeynimize muslihûn tavassut edip 
husûs-ı mezbûrdan beni bin üç yüz [akçe] üzerine sulh eylediklerinde ben dahi 
sulh-i mezbûru kabûl ve bedel-i sulh olan meblağ-ı mezbûr bin üç yüz akçeyi 
bi’t-tamâm ve’l-kemâl mezbûr Receb [62a] yedinden ahz ve kabz edip zikr olu-
nan husû[s]lara müte‘allik da‘vâ ve talebden mezbûr Receb’in zimmetini ibrâ-i 
âmm-ı kātı‘ü’n-nizâ‘la bi’l-külliye ibrâ ve iskāt eyledim min ba‘d husûs-ı mezbûra 
müte‘allik benden bi’z-zât ve bi’l-vâsıta da‘vâ ve nizâ‘ sudûr ve zuhûr ederse 
lede’l-hükkâmi’l-kirâm mesmû‘a ve makbûle olmaya dedikde mezbûr Fâtıma’nın 
minvâl-i meşrûh üzre cârî olan ikrârını mezbûr Receb bi’l-muvâcehe tasdîk ettik-
den sonra mezbûre Fâtıma’nın vâlidesi Eşme bt. Abdullah nâm hâtun dahi mezbûr 
Receb muvâcehesinde bi’t-tav‘ ikrâr ve i‘tirâf edip mezbûr Receb zimmetinde be-
nim dahi yedi yüz akçe hakkım olup da‘vâ ve taleb sudûrunda idim hâlâ ben dahi 
terk-i da‘vâ edip zikr olunan yedi yüz akçe da‘vâsından mezbûr Receb’in zimme-
tini bi’l-külliye ibrâ ve iskāt eyledim ba‘de’l-yevm eğer benden meblağ-ı mezbûr 
yedi yüz akçeye müte‘allik ve sâir husûsa müte‘allik da‘vâ sudûr eder[se] lede’l-
hükkâm mesmû‘a olmasın dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Tahrîren fi’l-yevmi’s-sâdis aşer min Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: Mustafa b. Sefer, Hasan b. Mustafa, Ali b. Derviş, Hasan b. Behram, 
Hasan Çelebi, Mehmed b. Ahmed, Mustafa b. Veli.

383 [62a-1] Hacı Hüseyin b. Ali’nin damadı Eyüp b. Hüseyin aleyhindeki 
hırsızlık davasında sulh olunduğu
Medîne-i Hazret-i Ebî Eyyûb el-Ensârî mahallâtından Zeyneb Hâtun mahallesin-
de sâkin el-Hâc Hüseyin b. Ali mahfil-i kazâda bâ‘is-i hâze’l-kitâb dâmâdı Eyüb 
b. Hüseyin mahzarında ikrâr ve i‘tirâf edip târih-i kitâbdan üç ay mukaddem 
mahalle-i merkūmede sâkin olduğum mülk menzilimden on beş bin nakd-i râyic 
fi’l-vakt fıddî akçem zâyi‘ olmağla dâmâdım merkūm Eyüb mazanna ittihâz edip 
meblağ-ı merkūmu da‘vâ ve taleb eylediğimde inkâr ile cevâb vermeğin beyni-
mizde münâza‘ât-ı kesîre vâki‘ olmuşidi el-hâletü hâzihî mâbeynimize muslihûn 
tavassut edip husûs-ı mezbûrdan beni yedi bin nakd-i râyic fi’l-vakt fıddî akçe 
üzerine inşâ-i akd-i sulh eylediklerinde ben dahi sulh-i mezbûru kabûl ve bedel-i 
sulh olan meblağ-ı merkūm yedi bin akçeyi dâmâdım mezbûr Eyüb yedinden 
bi’t-tamâm ve’l-kemâl ahz ve kabz edip meblağ-ı merkūma müte‘allik da‘vâdan 
dâmâdım mezbûr Eyüb’ün zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledim min ba‘d da‘vâ ve nizâ‘ım kalmadı eğer bir tarîk ile husûs-ı mezbûra 
müte‘allik benden bi’z-zât ve bi’l-vâsıta da‘vâ sudûr ederse lede’l-hükkâmi’l-kirâm 
mesmû‘a ve makbûle olmaya dedikde mukırr-ı mezbûr el-Hâc Hüseyin’in vech-i 
meşrûh üzre cârî ve sâdır olan ikrâr ve i‘tirâfını el-mukarru lehü’l-merkūm Eyüb 
vicâhen tasdîk ve şifâhen tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mustafa Çavuş b. Halil, Ahmed Efendi b. ( ), Hüseyin Çelebi el-Câbî 
Mehmed Çelebi b. Mehmed, Receb Efendi, Abdülkādir Çelebi b. Mehmed, Mah-
mud b. Ahmed ve gayruhüm.

384 [62a-2] Hasna bt. Abdullah’ın bazı ev eşyasını kölesi İbrahim 
b. Abdullah’a bağışladığı
Medîne-i Hazret-i Ebî Eyyûb el-Ensârî mahallâtından Çavuş Kasım mahalle-
si sâkinelerinden Hasnâ bt. Abdullah nâm hâtun tarafından hibe-i âti’l-beyânı 
ikrâra vekîl olup vekâleti mezbûr Hasnâ’yı ma‘rifet-i şer‘iyye ile ârifeyn olan Meh-
med b. Ahmed el-Müezzin ve diğer Mehmed b. Ali şehâdetleri ile şer‘an sâbite 
olan mezbûre Hasnâ’nın sadriye kızı Belkıs bt. Mahmud nâm hâtun meclis-i 
şer‘de ikrâr ve takrîr-i kelâm ve ta‘bîr ani’l-merâm edip vâlidem ve müvekkilem 
mezbûre Hasnâ silk-i mülk-i sahîhinde münselik olan emlâkinden bir alaca ki-
lim ve bir bakraç ve bir bakır sini ve bir hamam leğeni ve bir köhne kaliçe ve 
iki köhne kebe ve dört yasdık kılıfı ve iki sepet sandığını işbu hâzır bi’l-meclis 
olan abd-i memlûkü İbrahim b. Abdullah nâm sagīre hibe-i sahîha-i şer‘iyye ile 
hibe ve temlîk edip meclis-i hibede yine vâlidem ve müvekkilem mezbûre Hasnâ 
velâyeten sagīr-i mezbûr İbrahim için ittihâb ve kabz ve tesellüm eyledi ba‘de’l-
yevm sâlifü’z-zikr olan eşyâ sagīr-i mezbûr İbrahim’in mülk-i mevhûbu olmuşdur 
dedikde mâ vaka‘a zabten li’l-makāl ketb olundu.
Tahrîren fi’l-yevmi’s-sâbi‘ aşer min Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: Hüseyin Efendi b. Mehmed el-İmâm, Mehmed b. Ahmed el-
Müezzin, Yusuf Çelebi b. ( ), Seydi Ali Çelebi b. Mehmed, Mustafa b. Bekir Dede, 
Yusuf b. Bâli, Hüseyin b. Hasan Beşe.

385 [62a-3] Hasna bt. Abdullah’ın bazı ev eşyasını âzatlı câriyesi 
Mülâyime bt. Abdullah’a bağışladığı
Medîne-i Hazret-i Ebî Eyyûb el-Ensârî mahallâtından Çavuş Kasım mahalle-
si sâkinelerinden Hasnâ bt. Abdullah nâm hâtun tarafından hibe-i âti’l-beyânı 
ikrâr[a] vekîl olup vekâleti mezbûre Hasnâ’yı ma‘rifet-i şer‘iyye ile ârifeyn olan 
Mehmed b. Ahmed el-Müezzin ve Mehmed b. Ali şehâdetleri ile şer‘an sâbite olan 
mezbûre Hasnâ’nın sadriye kızı Belkıs bt. Mehmed nâm hâtun mahfil-i kazâda 
mezbûre Hasnâ’nın mu‘takası olan işbu hâmiletü’l-kitâb Mülâyim bt. Abdullah 
nâm hâtun mahzarında bi’l-vekâle ikrâr ve takrîr-i kelâm edip vâlidem ve mü-
vekkilem mezbûre Hasnâ silk-i mülkünde münselik olan emlâkinden bir alaca 
kilim ve bir hoşâb tası ve bir tepsi ve iki köhne sepet sandığını mu‘takası mezbûre 
Mülâyim’e hibe-i sahîha-i şer‘iyye ile hibe ve temlîk ve teslîm edip ol dahi meclis-i 
hibede ittihâb ve kabûl ve tesellüm eyledi ba‘de’l-yevm zikr olunan eşyâ-i mezbûre 
Mülâyim’in mülk-i mevhûbu olmuşdur. Keyfe mâ teşâ’ ve tahtâr mutasarrıfe ol-
sun dedikde vekîl-i mezbûre Belkıs minvâl-i meşrûh üzre bi’l-vekâle sâdır olan 
ikrârını el-mukarru lehâ’l-mezbûre Mülâyim vicâhen tasdîk ve şifâhen tahkīk et-
meğin mâ vaka‘a ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

386 [62b-1] Hatice bt. İnayetullah’ın miras menzilini kardeşi 
Abdülkadir Efendi’ye sattığı
Medîne-i Hazret-i Ebî Eyyûb el-Ensârî mahallâtından Aşçıbaşı mahallesi 
sâkinelerinden Hatice Hâtun bt. el-merhûm İnâyetullah Efendi meclis-i şer‘-i 
hatîr-i lâzımü’t-tevkīrde li ebeveyn karındaşı kıdvetü’l-erbâbi’t-tahrîr ve’l-kalem, 
umdetü ashâbü’t-tastîr ve’r-rakam Abdülkādir Efendi mahzarında bi tav‘ihâ 
ikrâr-ı tâm ve takrîr-i kelâm edip mahalle-i mezbûrede vâki‘ bir tarafdan merkūm 
Abdülkādir Efendi’ye babasından intikāl eden menzil ve bir tarafdan İshak Halîfe 
mülkü ve bir tarafdan Fâtıma Hâtun sâkine olduğu vakıf menzil ve bir taraf-
dan ba‘zan tarîk-i âm ve ba‘zan diğer Fâtıma Hâtun mülkü ile mahdûd olup iki 
bâb fevkānî beyti ve kenîfi ve zât eşcâr-ı müsmire ve gayr-ı müsmire bahçeyi ve 
mezbûr İshak Halîfe ile müşterek bi’r-i mâyı ve garb cânibine meftûh olup ka-
rındaşım mezbûr Abdülkādir Efendi ile müşterek sokak kapısını müştemil ba-
bam merhûm İnâyetullah Efendi’den irs-i şer‘î ile intikāl eden mülk menzilimi, 
cümle tevâbi‘ ve levâhıkı ve âmme-i menâfi‘ ve merâfıkı ile karındaşım mezbûr 
Abdülkādir Efendi’ye fıddî nakd-i râyic fi’l-vakt otuz bin akçe ile hîn-i akidde 
müşârün-ileyh[in] olup ba‘de’l-kabz meclis-i akidde mudî‘a adedi nâ-ma‘lûm bir 
kabza fülûsa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm edip ol dahi vech-i meşrûh üzre iştirâ ve tesellüm eyledikden sonra semen-i 
mezbûr otuz bin akçeyi bi’t-tamâm ve’l-kemâl karındaşım mezbûr Abdülkādir 
Efendi yedinden ahz ve kabz eyledim ba‘de’l-yevm zikr olunan menzil karındaşım 
mûmâ-ileyh Abdülkādir Efendi’nin mülk-i müşterâsı olmuşdur. Keyfe mâ yeşâ’ ve 
yahtâr mutasarrıf olsun dedikde mukırra-i mezbûre Hatice’yi minvâl-i meşrûh 
üzre cârî olan ikrâr-ı meşrûhasında el-mukarru lehü’l-merkūm Abdülkādir Efen-
di bi’l-muvâcehe tasdîk ve bi’l-müşâfehe tahkīk etmeğin mâ vaka‘a bi’t-taleb ketb 
olundu.
Tahrîren fi’l-yevmi’s-sâdis aşer min Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: Mustafa Efendi b. Mehmed el-Müderris eş-şehîr bi Mercimekzâde, 
Mehmed Efendi b. Murad el-Müderris, Abdülkādir Efendi b. Mehmed Efendi el-
Eyyûbî, Hüseyin Efendi b. Abdullah el-Kâtib, Mustafa Efendi b. Ali el-Kâtib, Meh-
med Efendi b. el-Hâc Osman el-Kâtib, el-Hâc Abbas b. (  ) el-Muhzır, İskender 
Bey b. ( ) el-Muhzır, Ali Çelebi b. el-Hâc Mehmed el-Muhzır, Abdullah Halîfe b. 
Ma‘den el-İmâm, Abdi Beşe b. ( ) er-Râcil, Mehmed b. ( ) el-Cündî, İsmail Halîfe 
el-Müezzin ve gayruhüm.

387 [62b-2] Afife Hatun bt. Hüseyin Ağa’nın tasarrufunda olan 
çayırın sınır tesbiti
Bi’l-fi‘l Mirahor-ı kebîr olan iftihârü’l-emâcid ve’l-ekârim, câmi‘ü’l-mehâmid ve’l-
mekârim Halil Ağa hazretlerinin tarafından husûs-ı âti’z-zikri ikrâra hasm-ı câhid 
mahzarında nehc-i şer‘î üzre vekâleti sâbite olup bi’l-fi‘l Istabl-ı âmire kethüdâsı 
olan kıdvetü’l-emâsil ve’l-akrân Ahmed Ağa mahfil-i kazâda zikri âtî bir kıt‘a ça-
yıra mutasarrıfe olan işbu bâ‘isetü’l-kitâb Afîfe Hâtun bt. Hüseyin Ağa tarafından 
ikrâr-ı câ’i’z-zikri tasdîka bimâ hüve nehcü’s-sübût şer‘an vekâleti sâbite olup hase-
ki kethüdâsı olan İbrahim b. ( ) muvâcehesinde bi’l-vekâle ikrâr ve takrîr-i kelâm 
edip umûmen mîrî çayırların hudûd ve sınırları muhtel ve müşevveş olmağla her 
birinin üzerine varılıp ehl-i vukūf ihbârı ile hudûdun ta‘yîn ve tebyîn ve müced-
deden alâmetler vaz‘ olunup sâbıkan mîrî çayırlardan iken mürûr-ı eyyâm ile âhar 
kimesneler tasarruflarında bulunan çayırlar ba‘de’s-sübûti’ş-şer‘î ke’l-evvel cânib-i 
mîrîye hükm ve zabt olunmak fermân olmağın ber mûceb-i fermân-ı âlî medîne-i 
Hazret-i Ebî Eyyûb el-Ensârî -radiye anhu Rabbühü’l-Bârî- kurbunda Topçular 
nâm mevzi‘de vâki‘ bir tarafdan merhûm Esad Ağa vakfı ve bir tarafdan mîrî çayır 
ve iki tarafdan tarîk-i âm ile mahdûd olup mezbûre Afîfe Hâtun cümlesi Sultan 
Bayezid Hân vakfı olmak zu‘mu ile mutasarrıfe olduğu tûlen ve arzen kırk dönüm 
çayırın üzerine varılıp tarîk-i âm tarafında otuz dönümü kadîmden Sultan Baye-
zid Hân vakfı ve mîrî çayıra muttasıl olan tarafdan on dönümü mîrî çayırından 
olduğu zeyl-i kitâbda mastûrü’l-esâmî olan ehl-i vukūf ihbârıyla ma‘lûm olmağın, 
zikr olunan on dönüm çayır cânib-i mîrîden zabt olunup, etrâfına alâmetler vaz‘ 
olundukdan sonra merhûm-ı mezbûr Sultan Bayezid vakfı olan otuz dönüm çayır 
mezbûre Afîfe Hâtun yedinde ibkā olunmuşdur. Mârrü’z-zikr otuz dönüm çayır-
da kat‘â mîrînin alâka ve medhali yokdur dedikde vekîl-i müşârün-ileyh Ahmed 
Ağa’nın minvâl-i meşrûh üzre bi’l-vücûh cârî olan ikrârını vekîl-i mezbûr İbrahim 
bi’l-vekâle vicâhen tasdîk ve şifâhen tahkīk edicek mâ vaka‘a ketb olundu.
Fi’l-yevmi’s-sâbi‘ aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: İbrahim Çelebi b. (  ) Ser-korucuyân, Mustafa b. Abdullah emîn-i 
muhassıl, Ali b. Abdullah, Ahmed Çelebi b. Mustafa er-Râcil, İbrahim Çelebi b. 







(…) er-Râcil, Mustafa b. Receb, Mehmed b. Mehmed er-Râcil, Aydın b. Abdullah, 
Halil b. Mehmed ve gayruhüm.

388 [62b-3, Arapça] Abdülkadir Efendi b. merhum İnayetullah Efendi’nin 
evini karısı Hatice Hatun’a istiğlâl yoluyla sattığı
Medîne-i Hazret-i Ebî Eyyûb el-Ensârî mahallâtından Aşçıbaşı mahallesinde 
sâkin olan Abdülkādir Efendi b. merhûm İnâyetullah Efendi nâm kimesne 
meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- 
hâzır olup âtiyyü’z-zikr menzilini ana baba bir kız karındaşı hâmile-i hâze’l-
kitâb Hatice Hâtun’a bey‘ ettiğini ikrâr ve i‘tirâf etti. Mezbûre Hâtun da, kendi 
malıyla ve kendisi için, bâyi‘-i mezbûrun işbu akdin kendilerinden sudûruna 
kadar sâhibi ve mâliki olduğu, elinde ve taht-ı tasarrufunda bulundurduğu 
mahalle-i mezbûrede vâki‘ olan, bir tarafdan mukırr-ı mezbûr mülkü, diğer 
tarafdan kısmen Fâtıma Hâtun mülkü ve kısmen de tarîk-i âm ve diğer tarafdan 
da menzil-i mevkūf ve İshak Halîfe mülkü ile mahdûd bulunan mülk menzi-
lini cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt 
on bin akçe semen-i mu‘ayyen-i makbûzla iştirâ etti. Bâyi‘-i mezbûrun men-
zili kirâlamak istemesi üzerine müşteriyye-i merkūme, ba‘de’t-tahliyye ve’t-
tekābuz zeylde mezkûr târihden üç sene tamâmına dört bin beş yüz akçe ücret 
ile menzil-i mezbûru kirâya verdi. Müşteriyye-i mezbûre vâki‘ ikrârı vicâhen 
ve şifâhen tasdîk etti.
Cerâ zâlike ve hurrire fi’l-yevmi’l-ışrîn min şehri Şevvâli’l-mükerrem sene seb‘a 
ve erba‘în ve elf.
Şuhûdü’l-hâl: İmâm Abdullah Halîfe b. Maden, müezzin İsmail Halîfe b. (  ), 
Abdülkādir Çelebi b. Mehmed Efendi, Mustafa Çelebi b. İsa, Siyâmi Efendi b. Ta-
hir, Receb Efendi b. Abdullah

389 [63a-1] Ritâpe bt. Abdullah’ın Mehmed Çavuş aleyhindeki menzil 
davasından vazgeçtiği
Havâss-ı Aliyye kazâsı müzâfâtından Ayapa nâm karye sâkinelerinden Ritâpe bt. 
Abdullah nâm hâtun meclis-i şer‘-i hatîr-i lâzımü’t-tevkīrde işbu hâmilü’l-kitâb 
Mehmed Çavuş mahzarında bi tav‘ihâ ikrâr-ı tâm [ve] takrîr-i kelâm edip bundan 
akdem hâzır bi’l-meclis olan zevcim Cafer Bey b. Kurd, Havâss-ı mezbûreye tâbi‘ 
Küçük halkalı nâm karyede vâki‘ bir tarafdan Mustafa Ağa mülkü ve bir taraf-
dan Ebûbekir Beşe mülkü ve bir tarafdan Halil Beşe mülkü ve bir tarafdan tarîk-i 
âm ile mahdûd olup büyût-ı müte‘addideyi müştemil olan mülk menzilini, cümle 
tevâbi‘ ve levâhıkı ile mezbûr Mehmed Çavuş’a altı bin akçeye bey‘ ve teslîm ve 
kabz edip lâkin hudûd-ı mezbûr dâhilinde ben kendi malım ile nefsim için binâ 
eylediğim iki bâb fevkānî beyti ve altında bir ahırı merkūm Mehmed Çavuş’dan 
taleb ve da‘vâ eylediğimde beynimizde münâza‘ât-ı kesîre ve muhâsamât-ı adîde 
vâki‘ olmuşidi hâlâ terk-i da‘vâ eyledim min ba‘d husûs-ı mezbûra müte‘allik da‘vâ 
ve husûmetden bi’l-külliye mezbûr Mehmed Çavuş’un zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim ba‘de’l-yevm husûs-ı mezbûra müte‘allik 
mezbûr Mehmed Çavuş ile da‘vâ ve nizâ‘ım yokdur dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Tahrîren fi’l-yevmi’r-râbi‘ aşer min Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: Receb Efendi b. Abdi, Mahmud b. Ahmed, Mustafa b. Veli, Ali b. 
Mustafa, Mustafa b. Ahmed, Ali b. Abdullah, Cafer b. Abdullah.

390 [63a-2, Arapça] Hüseyin b. Mehmed’in evini Kerime bt. Ahmed’e 
istiğlâl yoluyla sattığı
Hüseyin b. Mehmed nâm kimesne kendi nefsinden asâleten, Mehmed b. İbrahim 
nâm oğlu kıbelinden âtiyyü’z-zikr bey‘ ve istîcâr ikrârına vekâleten ve yine Âişe 
Hâtun bt. Mehmed kıbelinden vekâleten meclis-i şer‘de hâzır olup âtiyyü’zikr 
menzillerini, Kerime bt. Ahmed nâm sagīrenin vasîsi olan hâfız-ı hâze’l-
kitâb el-Hâc Mehmed b. Ahmed’e bey‘ ettiklerini ikrâr ve i‘tirâf etti. Vasiyy-i 
mezbûr da sagīre-i mezbûre malıyla ve istiğlâl maksadıyla, mezbûrûnun işbu 
akdin kendilerinden sudûruna kadar sâhibi ve mâliki oldukları, ellerinde ve 
taht-ı tasarruflarında bulundurdukları medîne-i Hazret-i Ebî Eyyûb el-Ensârî 
mahallâtından Baba Haydar mahallesinde kâin bulunan bir tarafdan Hasan Ağa 
b. Abdullah mülkü, diğer tarafdan Hammâmî Mahmud Çelebi mülkü, öteki ta-
rafdan menzil-i mevkūf ve diğer tarafdan da tarîk-i âm ile mahdûd olan cemî‘-i 
menzili cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt 
yedi bin akçe semen-i mu‘ayyen-i makbûzla iştirâ etti. Bâyi‘ûn-ı mezbûrûnun 
menzili kirâlamak istemesi üzerine vasiyy-i merkūm, ba‘de’t-tahliyye ve’t-
tekābuz zeylde mezkûr ayın gurresinden bir sene tamâmına yedi yüz akçe üc-
ret ile menzil-i mezbûru kirâya verdi. Vasiyy-i mezbûr, vâki‘ ikrârı vicâhen ve 
şifâhen tasdîk etti.
Cerâ zâlike ve hurrire fi’l-yevmi’l-hâmis aşere min Şevvâli’l-mükerrem sene seb‘a 
ve erba‘în ve elf.
Şuhûdü’l-hâl: Şeyh b. Şeyh Şemseddin, Mustafa Beşe b. Abdullah, Osman Beşe b. 
Abdullah, Mehmed b. Abdullah, Bekir Beşe b. Mehmed







391 [63a-3] Âişe bt. Yusuf ile Meryem bt. Abdullah’ın menzillerini 
İshak Çelebi b. Veli’ye sattığı ve İshak Çelebi’nin komşu Ali Beşe’nin 
zimmetini ibrâ ettiği
Medîne-i Hazret-i Ebî Eyyûb el-Ensârî mahallâtından Zeyneb Hâtun mahallesinde 
sâkin Âişe b[t]. el-Hâc Yusuf nâm kimesne ile Meryem bt. Abdullah nâ[m] hâtun 
mahfil-i kazâda işbu râfi‘ü’l-kitâb İshak Çelebi b. Veli mahzarında her biri ikrâr-ı 
tâm ve takrîr-i kelâm edip mahalle-i mezbûrede vâki‘ bir tarafı Ali Beşe b. İbra-
him mülkü ve bir tarafı İbrahim Çelebi b. Hızır mülkü ve iki tarafı tarîk-i âm ile 
mahdûd bir bâb fevkānî ve bir bâb tahtânî odaları ve ahırı ve kenîfi ve bi’r-i mâ ve 
muhavvatayı müştemil ale’l-iştirâki’s-seviy mülkümüz olan menzilimizi, merkūm 
İshak Çelebi’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile on altı 
bin nakd-i râyic fi’l-vakt fıddî akçeye bey‘ ve teslîm edip ol dahi iştirâ ve tesellüm 
eyledikden sonra semeni olan meblağ-ı mezbûr on altı bin akçeyi merkūm İshak 
Çelebi yedinden bi’t-tamâm ahz ve kabz eyledik dediklerinde gıbbe’t-tasdîki’ş-
şer‘î merkūm İshak Çelebi dahi mezbûr Ali Beşe mahzarında ikrâr ve i‘tirâf edip 
kıbel-i şer‘den mansûb vasîsi olduğum merhûm Mehmed Beşe’nin kızı Sâliha nâm 
sagīrenin malından merhûm Ali Beşe zimmetinde olan sekiz bin akçeyi merkūm 
Ali Beşe yedinden bi’t-tamâm ahz ve kabz eyledim sagīr-i mezbûrenin malından 
merkūm Ali Beşe zimmetinde bir akçe ve bir habbe bâkī kalmadı dedikde merkūm 
Ali Beşe vicâhen ve şifâhen tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şevvâli’l-mükerrem târihuhu’l-mezbûr.
Şuhûdü’l-hâl: Mustafa Halîfe b. Ali el-İmâm, Halil Halîfe b. Mehmed, Mehmed 
Çelebi b. Hasan, Ali b. İbrahim, İbrahim [b.] Cafer, Hüseyin b. Abdullah, Mehmed 
b. ( ), Mahmud b. Abdullah, İbrahim b. Abdülkādir.

392 [63b-1, Arapça] Abdurrahman b. Ali’nin evini istiğlâl yoluyla 
İlyas Çelebi b. Yakub’a sattığı
Hazret-i Ebî Eyyûb el-Ensârî mahallâtından Nişancı Paşa mahallesinde sâkin olan 
Abdurrahman b. Ali nâm kimesne meclis-i şer‘-i şerîfde hâzır olup, âtiyyü’z-zikr 
menzilini hâmil-i hâze’l-kitâb İlyas Çelebi b. Yakub’a bey‘ ettiğini ikrâr ve i‘tirâf 
etti. Müşterî-i mezbûr da kendi malıyla ve kendisi için, bâyi‘-i mezbûrun işbu ak-
din kendilerinden sudûruna kadar sâhibi ve mâliki olduğu, elinde ve taht-ı tasar-
rufunda bulundurduğu mahalle-i mezbûrede vâki‘, iki tarafdan Mehmed Çavuş 
mülkü, iki tarafdan da tarîk-i âm ile mahdûd bulunan cemî‘-i menzilini cüm-
le tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt on bin akçe 
semen-i mu‘ayyen-i makbûz ile iştirâ etti. Bâyi‘-i mezbûrun menzili kirâlamak 
istemesi üzerine müşterî-i merkūm, ba‘de’t-tahliyye ve’t-tekābuz zeylde mezkûr 
ayın gurresinden bir sene tamâmına yedi yüz elli akçe ücret ile menzil-i mezbûru 
kirâya verdi. Müşterî-i mezbûr, vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’l-ışrîn min Şevvâli’l-mükerrem sene seb‘a ve 
erba‘în ve elf.
Şuhûdü’l-hâl: Mustafa Çelebi b. Veli, Mehmed Çelebi b. Ahmed, İbrahim b. Musa, 
Mustafa b. el-Hâc Hasan, Davud Halîfe el-Hâc, Mustafa el-Buhûrî, Derviş Musta-
fa ve gayruhüm

393 [63b-2] Yanaki v. Kazaz’ın İstemad v. Dimo aleyhindeki alacak 
davasında sulh olunduğu
Bakkal tâifesinden Yanaki v. Kazaz nâm zimmî mahfil-i kazâda işbu bâ‘isü’l-kitâb 
İstemad v. Dimo nâm muvâcehesinde ikrâr ve i‘tirâf edip mahmiye-i İstanbul’da 
Eğrikapı dâhilinde Yatağan Çeşmesi nâm mevzi‘de vâki‘ bakkal dükkânımda 
destgâhtar olup gāib ani’l-meclis olan Hristo nâm zimmîden zuhûr eden zara-
ra, mezbûr İstemad emr ve kabûlü hâviye kefâlet ile kefîl olmuşidi hâlâ mezbûr 
Hristo sermâyemden [beş] bin mikdârı nakd-i râyic fi’l-vakt akçemi ahz eyleyip 
firâr etmekle mezbûr İstemad’dan da‘vâ ve taleb eylediğimde beynimizde küllî 
münâza‘a vâkı‘a olmuşidi el-hâletü hâzihî mâbeynimize muslihûn tavassut eyle-
yip husûs-ı mezbûrede beni bedel-i sulh iki bin dört yüz akçe üzerine sulh eyle-
diklerinde ben dahi sulh-i mezbûru kabûl ve bedel-i sulh olan iki bin dört yüz 
akçeyi mezbûr İstemad yedinden bi’t-tamâm ve’l-kemâl ahz ve kabz eyleyip zikr 
olunan beş bin akçeye müte‘allik da‘vâdan mezbûrân İstemad ve Hristo’nun zim-
metlerini ibrâ-i âmm-ı kātı‘ü’n-nizâ‘ ile ibrâ ve iskāt eyleyip mezbûr Hristo’nun 
dükkânımda bey‘ olunan metâ‘a müte‘allik zuhûr eden deynini ashâb-ı hukūka 
edâya ben müte‘ahhide olmuşidim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Hurrire fi’l-yevmi’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Cafer b. Abdullah, Mustafa Çelebi b. Veli, Ali b. Abdullah, Devlo v. 
Dimitri, Peti v. Yorgi, Manol Tüccâr, Lambo Mumcu ve gayruhüm.

394 [63b-3] Fâtıma bt. Abdullah’ın menzilini Hacı Sefer 
b. Abdullah’a sattığı
Medîne-i Hazret-i Ebî Eyyûb el-Ensârî mahallâtından Yâvedûd mahallesin-
de sâkine Fâtıma bt. Abdullah nâm hâtun mahfil-i kazâda işbu hâmilü’l-kitâb 
el-Hâc Sefer b. Abdullah tarafından ikrâr-ı âti’z-zikri tasdîka vekîl olup hasm-ı 
câhid mahzarında Mehmed b. Ramazan ve Ali b. Abdullah şehâdetleri ile vekâleti 
sâbite olan Dilâver Ağa b. Abdullah mahzarında ikrâr ve i‘tirâf edip mahalle-i 
merkūmede vâki‘ bir tarafı Mehmed b. Ahmed mülkü ve bir tarafı cidâr-ı hısn 
ve bir tarafı Râziye Hâtun bt. Abdullah mülkü ve bir tarafı tarîk-i âm ile mahdûd 
olup bir bâb fevkānî odayı ve sofayı ve kenîfi ve bi’r-i mâ ve cüneyneyi müştemil 
olan mülk menzilimi, mezbûr el-Hâc Sefer’e fıddî nakd-i râyic fi’l-vakt sekiz bin 
beş yüz akçe ile hîn-i akidde müşârün-ileyh[in] olup ba‘de’l-kabz meclis-i akidde 
mudî‘a adedi nâ-ma‘lûm bir kabza fülûsa tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm edip ol dahi vech-i muharrer üzre iştirâ ve 
tesellüm eyledikden sonra semen-i mezbûru yedinden bi’t-tamâm ve’l-kemâl ahz 
ve kabz eyledim dedikde vekîl-i mezbûr Dilâver Ağa vicâhen ve şifâhen tasdîk ve 
tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Es-Seyyid İsmail Çelebi b. es-Seyyid Ahmed, İbrahim [b.] Mustafa, 
Usta Rıdvan b. Abdullah, Receb b. Mustafa, Hüseyin b. ( ), Yakub b. Kurd, Mustafa 
b. Veli ve gayruhüm.

395 [63b-4] Yani v. Dimo’nun harman yerini Dimo v. Yorgi’ye sattığı
Vilâyet-i Rumeli’nde Badracık kazâsına tâbi‘ Mavril nâm karye sâkinlerinden 
Yani v. Dimo nâm zimmî meclis-i şer‘-i hatîr-i lâzımü’t-tevkīrde işbu hâmilü’s-
sifr Dimo v. Yorgi nâm zimmî muvâcehesinde bi’t-tav‘i’s-sâf ikrâr ve i‘tirâf edip 
karye-i mezbûrede vâki‘ bir tarafdan Yorgi v. Todori mülkü ve bir tarafdan Yani v. 
Todori mülkü ve bir tarafdan Dimo v. Aleksi nâm zimmî tasarrufunda olan tarla 
ve bir tarafdan tarîk-i âm ile mahdûd bir kıt‘a harman yerimin mezbûr Dimo’ya 
hakk-ı tasarrufunu, sâhib-i arz ma‘rifetiyle iki yüz elli akçe mukābelesinde tefvîz 
edip ol dahi vech-i meşrûh üzre tefevvuz ve kabûl eyledikden sonra bedel-i tefvîz 
olan iki yüz elli akçeyi bi’t-tamâm ve’l-kemâl mezbûr Dimo yedinden ahz ve kabz 
edip zikr olunan harman yerini mahallinde zabt ve tasarrufa mezbûr Dimo’yu 
taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Mustafa b. Kurd, Mustafa b. Veli, Ali b. Abdullah, Yani v. Riga, Niko-
la v. Riga, Nikola v. Todori, Petro [v.] Mihal, Yani [v.] Dimo, Todori v. Mihal, Yorgi 
v. Todori ve gayruhüm.

396 [64a-1] Yorgi v. İstefani’nin Ali Bey b. Mehmed’de alacağı olduğu
Mahmiye-i Kostantıniyye’de Atmeydanı kurbunda Fîruz Ağa mahallesinde sâkin 
Yorgi v. İstefani nâm zimmî meclis-i şer‘-i hatîr-i lâzımü’t-tevkīrde işbu hâmilü’l-
kitâb Ali Bey b. Mehmed el-Cündî mahzarında ikrâr ve takrîr-i kelâm edip mezbûr 
Ali Bey zimmetinde samur kürk bahâsından yirmi dört bin akçe hakkım olup 
meblağ-ı mezbûrdan dokuz bin beş yüz akçeye kahve rengi sansar paçası kürklü 
bir muvahhidî çuka ferâce ve dört bin akçeye bir re’s kır bârgir alıp kabz edip on 
üç bin beş yüz akçesini vech-i meşrûh üzre kabz edip zimmetinde bâkī cem‘an on 
bin beş yüz akçe hakkım kaldı dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Tahrîren fi’l-yevmi’l-ışrîn min şehri Şevvâli’l-mükerrem li sene seb‘a ve erba‘în ve 
elf.
Şuhûdü’l-hâl: İbrahim Beşe b. Mustafa, Ömer Çelebi b. Ahmed, Aslan b. Mahmud, 
Mustafa Çavuş b. Abdullah el-Mübâşir, Receb Efendi b. Abdi, Ali b. Abdullah.

397 [64a-2] Mehmed b. Ali’nin veraset davasının reddi
Mahmiye-i Kostantıniyye hısnı ebvâbından Unkapanı kapısı dâhilinde Harâccı 
mahallesinde sâkin Mehmed b. Ali nâm kimesne mahfil-i kazâda mahmiye-i 
mezbûrede Küçükpazar kurbunda Arabacılar Meydanı demekle ma‘rûf mahalle-
de sâkine olup li ebeveyn karındaşı olduğunu iddi‘â eylediği Kerime bt. Ali nâm 
hâtun muvâcehesinde üzerine takrîr-i da‘vâ edip ammim Mustafa nâm kimes-
nenin sulbiye kızı Âişe nâm hâtun vefât eyledikde terekesinin nısfı zevci Ömer b. 
Musa nâm kimesneye ve nısf-ı âharı alâ tarîki’l-usûbeti’n-nesebiyye bana intikāl 
etmişiken ben yirmi seneden mütecâviz dârü’l-harbde esîr olup hâzır olmağ-
la kız karındaşım mezbûre Kerime ammim kızı mezbûre Âişe’nin terekesinden 
bana isâbet eden nısf hisse-i şâyi‘ayı kabz eylemiş suâl olunup bi hasebi’ş-şer‘i’ş-
şerîf ihkāk-ı hak olunmak matlûbumdur dedikde gıbbe’s-suâl mezbûre Kerime 
cevâbında, ammim kızı merkūme Âişe vefât edip verâseti zevci merkūm Ömer’e 
ve bana münhasıra olmağla bana intikāl edip mezbûr Mehmed benim karında-
şım değildir ve kim olduğu dahi ma‘lûmum değildir deyip bi’l-külliye inkâr ile 
cevâb vericek müdde‘î-i merkūm Mehmed’den müdde‘âsına mutâbık beyyine ta-
leb olundukda, mehil-i şer‘î ile imhâl olundukdan sonra beyyineden âciz olup 
da‘vâ-yı nesebden kat‘-ı nazar kabz eylediği nısf terekeye merkūm Mehmed müs-
tahık idiğini bilmediğine mezbûr Kerime’yi istihlâf etmeğin mezbûre Kerime dahi 
alâ vefki’l-mes’ûl yemîn billâhi’l-aliyyi’l-azîm edip kendisi mezbûr Mehmed’e min 
ba‘d karâbet ve neseb iddi‘â edersem lede’l-hükkâm mesmû‘a ve makbûle olmasın 
deyicek mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mahmud Hoca b. Ali, Veli Halîfe b. Ali el-Müezzin, Receb Efendi 
b. Abdi, Mahmud b. Ahmed, Ali b. Mustafa, Mustafa b. Veli, Abdülkādir Çelebi b. 
Mehmed Efendi, Mustafa Çelebi b. İsa.







398 [64a-3, Arapça] Seyyid Mahmud b. Seyyid Hüseyin’in evini istiğlâl 
yoluyla Halime bt. Abdülfettah Efendi’ye sattığı
Mahmiye-i Kostantıniyye dâhil-i bâb-ı Ebî Eyyûb el-Ensârî mahallâtından Mus-
tafa Paşa-yı Atîk mahallesinde sâkin olan Seyyid Mahmud b. Seyyid Hüseyin 
nâm kimesne, meclis-i şer‘-i şerîf ve mahfil-i dîn-i münîfde -el-masûn ani’t-
tağyîr ve’t-tahrîf- hâzır olup âtiyyü’z-zikr menzilini Halime bt. Abdülfettâh Efendi 
nâm sagīrenin tesviye-i umûru için kıbel-i şer‘-i şerîfden vasiyy-i mansûb olan 
hâmil-i hâze’l-kitâb Mehmed Çelebi b. Ramazan’a bey‘ ettiğini ikrâr ve i‘tirâf etti. 
Vasiyy-i mezbûr da sagīre-i mezbûre malıyla ve istiğlâl maksadıyla, mezbûr Sey-
yid Mahmud’un işbu akdin kendilerinden sudûruna kadar sâhibi ve mâliki oldu-
ğu, elinde ve taht-ı tasarrufunda bulundurduğu mahalle-i mezbûrede kâin bulu-
nan bir tarafdan menzil-i mevkūf, iki tarafdan Mustafa Paşa vakfı’na âid menzil, 
diğer tarafdan da tarîk-i âm ile mahdûd olan cemî‘-i menzili cümle tevâbi‘ ve 
levâhıkı ve kâffe-i menâfi‘ ve merâfıkı ile râyicü’l-vakt on iki bin akçe semen-i 
mu‘ayyen-i makbûzla iştirâ etti. Bâyi‘-i mezbûrun menzili kirâlamak istemesi üze-
rine vasiyy-i merkūm, ba‘de’t-tahliyye ve’t-tekābuz zeylde mezkûr ayın gurresin-
den üç sene tamâmına beş bin dört yüz akçe ücret ile menzil-i mezbûru kirâya 
verdi. Vasiyy-i mezbûr, vâki‘ ikrârı vicâhen ve şifâhen tasdîk etti. Sonra mahalle-i 
mezbûre sükkânından Ömer Beşe b. Abdullah, müezzin İbrahim b. Hüdâverdi 
ve Mehmed b. Yusuf nâm kimesnelerin her biri, menzil-i mezbûrun derkine ve 
ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fî gurreti Şevvâli’l-mükerrem sene seb‘a ve erba‘în ve elf.
Şuhûdü’l-hâl: Kadı Abdülbâkī Efendi b. Hasan, Şeyh Mehmed Efendi b. Pîrî, mü-
ezzin Murtaza Halîfe b. Mehmed, kâtib Hüseyin Çelebi, Keyvan b. Abdullah, Yu-
suf b. Abdullah, Ahmed Çelebi b. Mehmed, Şeyhî Çelebi b. ( ), Mahmud b. Ahmed

399 [64b-1, Arapça] Yorgi v. Manol’ün evini istiğlâl yoluyla Mahmud 
Efendi Vakfı’na sattığı
Mahmiye-i Kostantıniyye dâhil-i bâb-ı Ebî Eyyûb el-Ensârî mahallâtından Mus-
tafa Paşa-yı Atîk mahallesinde sâkin olan Yorgi v. Manol nâm zimmî, meclis-i 
şer‘-i şerîfde hâzır olup âtiyyü’z-zikr menzilini, merhûm Mahmud Efendi vakfı’na 
mütevellî olan Mehmed Efendi b. Pîrî tarafından vekîl edilen Mehmed Çelebi 
b. Ramazan’a bey‘ ettiğini ikrâr ve i‘tirâf etti. Vekîl-i mezbûr da vakf-ı merkūm 
malıyla ve istiğlâl maksadıyla, zimmî-i mezbûrun işbu akdin kendilerinden 
sudûruna kadar sâhibi ve mâliki olduğu, elinde ve taht-ı tasarrufunda bulun-
durduğu mahalle-i mezbûrede vâki‘ olan, bir tarafdan Foti v. ( ) mülkü, diğer ta-
rafdan Kosta mülkü ve iki tarafdan da tarîk-i âm ile mahdûd bulunan bostanını 
cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt iki bin 
akçe semen-i mu‘ayyen makbûz ile iştirâ etti. Bâyi‘-i mezbûrun kirâlamak istemesi 
üzerine vekîl-i merkūm, ba‘de’t-tahliyye ve’t-tekābuz zeylde mezkûr târihden üç 
sene tamâmına dokuz yüz akçe ücret ile bostanı kirâya verdi. Vekîl-i merkūm, 
vâki‘ ikrârı vicâhen ve şifâhen tasdîk etti. Sonra mukırr-ı mezbûrun zevcesi olan 
Kosta bt. Yani nâm Nasrâniye, bostan-ı mezbûrun derkine ve ücret-i merkūmeye 
îcâb ve kabûlü hâvî kefâletle kefîl oldu.
Cerâ zâlike ve hurrire fî gurreti şehri Şevvâli’l-mükerrem sene seb‘a ve erba‘în ve 
elf.
Şuhûdü’l-hâl: Es-Sâbikūn

400 [64b-2] Panayot v. Nikola’nın tarlasını Dimitri v. Maskolyo’ya sattığı
Vilâyet-i Rumeli’nde Yenişehir kazâsı müzâfâtından Kûhistan nâhiyesine tâbi‘ Frak-
site nâm karye sâkinlerinden Panayot v. Nikola nâm zimmî meclis-i şer‘-i hatîr-i 
lâzımü’t-tevkīrde işbu hâmilü’s-sifr Dimitri v. Maskolyo nâm zimmî muvâcehesinde 
bi’t-tav‘i’s-sâf ikrâr ve i‘tirâf edip karye-i mezbûre hudûdu dâhilinde Mazı nâm 
mevzi‘de vâki‘ bir tarafdan İsteraki v. Şimo Tarlası ve bir tarafdan Nikola v. Kosta 
tarlası ve iki tarafdan dere ile mahdûd tahmînen elli keyl tohum istî‘âb eder taht-ı 
tasarrufumda olan bir kıt‘a tarlamın hakk-ı tasarrufunu, sâhib-i arz ma‘rifetiyle 
mezbûr Dimitri’ye üç bin nakd-i râyic fi’l-vakt akçe mukābelesinde tefvîz edip ol 
dahi vech-i meşrûh üzre tefevvuz ve kabûl eyledikden sonra bedel-i tefvîz olan 
üç bin akçeyi bi’t-tamâm ve’l-kemâl mezbûr Dimitri yedinden ahz ve kabz edip 
sâlifü’z-zikr tarlamı mahallinde zabt ve tasarrufa mezbûr Dimitri’yi taslît eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sânî ve’l-ışrîn min Şevvâli’l-mükerrem li sene seb‘a ve erba‘în 
ve elf.
Şuhûdü’l-hâl: Mustafa b. Veli, Yakub b. Kurd, Cafer b. Abdullah, Tanaşi [v.] Yorgi, 
Dimitri [v.] Yani, Trandafilo, Trandafilo v. Todori, Atanaş v. Dimitri, İstemad v. 
Todori, Angilaki v. Franko, Tanaşi v. Yorgi, Yani v. Kosta.

401 [64b-3] Mehmed b. Hasan ile kardeşlerinin, Şâhî Hatun Vakfı’ndan 
vazife bedellerini aldıkları
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de medfûn 
olan merhûm Şâhî Hâtun nâm sâhibü’l-hayrın evlâdından olup vilâyet-i 
Anadolu’da Bayburd-ı Erzurum kazâsına tâbi‘ Billur nâm karyeden Mehmed b. 
Hasan nâm kimesne kendi tarafından asâleten ve li ebeveyn karındaşları Yusuf ve 
Belkıs ve Sâliha ve Fâtıma taraflarından dahi husûs-ı âti’z-zikre vekîl olup hasm-ı 
câhid mahzarında nakl-i şer‘î ile vekâleti sâbite oldukdan sonra vekâleten mahfil-i 
kazâda merhûme Şâhî Hâtun’un medîne-i mezbûrede olan evkāfına mütevellî 
olan ashâb-ı hâze’l-kitâb Şaban Halîfe b. Kenan ve mürtezikasından Bağdâdî Ah-
med Efendi b. Mahmud en-Nâzır ve Ömer Efendi b. el-merhûm Abdülkādir ve 
Veli Halîfe b. Abdünnebi ve Ali Çelebi el-Müezzin ve Hüseyin Çelebi el-Müezzin 
ve Hasan Efendi b. Abdi ve Bayram Efendi ve Mustafa Halîfe b. Yunus ve Mah-
mud b. Hasan ve Mehmed b. Kalender mahzarlarında ikrâr-ı tâm ve takrîr-i kelâm 
edip vâkıfe-i mezbûre Şâhî Hâtun medîne-i merkūmede olan evkāfının gallesin-
den evlâdına ta‘yîn eylediği beher yevm onar akçe vazîfemizden mütevellî-i sâbık 
İbrahim zamânında bir buçuk senede tecemmü‘ eden beş bin dört yüz akçe ve 
Bayram [nâm] kimesne zamânında dahi bi hakkın senede tecemmü‘ eden bin 
sekiz yüz akçe ve mezbûr Şaban Halîfe zamânında dahi târih-i kitâba gelince 
iki senede tecemmü‘ eden yedi bin iki yüz akçe ki cem‘an on dört bin dört yüz 
akçe vazîfemiz vakf-ı merkūmda mürtezika-i vakf kâmil vazîfe almağa müsâ‘id 
olmayıp tevzî‘ tarîkiyle verilmek lâzım iken biz hâzır olmamağla mastûrü’l-esâmî 
olan mürtezika-i vakf her biri kâmil vazîfe almağla zimmetlerine geçmiş idi hâlâ 
gelip ben dahi mezbûrlardan dört senede vech-i meşrûh üzre müstahık olduğu-
muz vazîfemizi her birinden taleb-i da‘vâ eylediğimde zikr olunan dört senede 
cümle mürtezika-i vakfın tevzî‘ tarîkiyle müstahık oldukları vazîfeleri hesâb olun-
dukda, bizim dahi on dört bin dört yüz akçe vazîfemiz mukābelesinde hesâb-ı 
mezkûr üzre hissemize yedi bin akçe isâbet edip meblağ-ı mezbûr yedi bin akçeyi 
mezbûrların vazîfe-i âtiyelerine hesâb etmek üzre cümlesinin ma‘rifet ve izinleri 
mütevellî-i merkūm Şaban Halîfe yedinden bi’t-tamâm alıp kabz ve tesellüm eyle-
yip işbu târih-i kitâb Şevvâli gurresine gelince vakıfdan eğer benim ve eğer müvek-
killerimin vazîfemize müte‘allik bir akçe ve bir habbe hakkımız bâkī kalmadı de-
dikde mukırr-ı mezbûr Mehmed’in minvâl-i meşrûh üzre bi’l-asâle ve bi’l-vekâle 
cârî ve sâdır olan ikrârını mütevellî-i merkūm Şaban Halîfe ve mastûrül-esâmî 
olan mürtezika-i vakf [65a] bi ecma‘ihim bi’l-muvâcehe tasdîk ve bi’l-müşâfehe 
tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mustafa Çavuş b. el-merhûm Halil, Receb Efendi b. Abdi, Mustafa 
Çelebi [b.] Mehmed, Mustafa Çelebi b. el-Hâc İsa, Mustafa Efendi, Mustafa b. Veli, 
Siyâmi Efendi b. Tahir, Abdülkādir b. Mehmed el-fakīr ve gayruhüm.

402 [65a-1] Emin Mustafa Çelebi Vakfı’na ait menzilin kiraya verilmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ 
merhûm Emin Mustafa Çelebi nâm sâhibü’l-hayrın evkāfına bi’l-fi‘l mütevellî 
olan Halil Halîfe b. Mehmed meclis-i şer‘-i hatîr-i lâzımü’t-tevkīrde fahrü’l-
muhadderât zahrü’l-muvakkarât sâhibetü hâze’l-kitâb Rukiye Hâtun bt. el-
mevlâ el-merhûm şeyhülislâm fî zamânihî müfti’l-enâm fî evânihî Esad Efen-
di taraf-ı âlîlerinden husûs-ı âti’z-zikre vekîl olup hasm-ı câhid mahzarında 
müşârün-ileyhâyı ma‘rifet-i şer‘iyye ile ârifeyn olan Hasan Efendi b. el-Hâc Ali 
ve Ahmed Efendi b. Cafer şehâdetleri ile şer‘an vekâleti sâbite olan Osman Ça-
vuş b. Yahya mahzarında ikrâr-ı tâm ve takrîr-i kelâm edip evkāf-ı mezbûreden 
olup medîne-i merkūme mahallâtından Yunus Paşa mahallesinde vâki‘ arsa-
sında vâki‘ arsasının beher sene Hazret-i Ebî Eyyûb el-Ensârî evkāfı’na kırkar 
akçe mukāta‘ası olup, bir tarafı İbrahim Çavuş mülkü ve bir tarafı Kasım Paşa 
vakfı ve bir tarafı sâhil-i bahr ve bir tarafı tarîk-i âm ile mahdûd üç bâb fevkānî 
odaları ve dehlizleri ve deryâ üstünde iki mahzeni müştemil olan vakıf menzi-
le icâre-i mu‘accele ve yevmî üçer akçe icâre-i müeccele ile merhûm Ahîzâde 
Hüseyin Efendi mutasarrıf iken müteveffâ oldukda, hakk-ı tasarrufu kerîmeleri 
Şerife Ümmülhayr Hâtun ile Râbia nâm sagīresine ve sulbî oğulları Mehmed 
Efendi’ye intikāl edip mûmâ-ileyh Mehmed Efendi dahi bilâ-veled müteveffâ 
oldukda menzil-i mezbûrdan mutasarrıf oldukları sülüs hisse-i şâyi‘aları mahlûl 
olup hâlâ cânib-i vakfa intikāl etmeğin menzil-i mezbûrun zikr olunan sülüs 
şâyi‘inin hakk-ı tasarrufunu müteveffâ-yı mûmâ-ileyh eş-Şerîf Mehmed Efendi 
mahlûlünden yevmî bir akçe icâre-i müeccele ve iki bin altı yüz nakd-i râyic fi’l-
vakt fıddî akçe icâre-i mu‘accele ile cânib-i vakıfdan merhûm Osman Çavuş’a 
îcâr eyleyip ol dahi müvekkilesi müşârün-ileyhâ Rukiye Hâtun için vekâleten 
vech-i tahrîr üzre istîcâr ve kabûl eyledikden sonra meblağ-ı mezbûr iki bin 
altı yüz akçeyi yedinden bi’t-tamâm ve’l-kemâl ahz ve kabz eyleyip yedine imzâ 
ve hatmi müştemil vech-i meşrûh üzre temessük verdim. Ba‘de’l-yevm menzil-i 
mezbûrun zikr olunan sülüs-i şâyi‘i müşârün-ileyhâ Rukiye Hâtun’un minvâl-i 
muharrer üzre dâhil-i taht-ı tasarrufu olmuşdur dedikde mütevellî-i merkūmun 
ber vech-i meşrûh cârî ve sâdır olan ikrâr ve takrîrini mezbûr Osman Çavuş bi’l-
vekâle vicâhen tasdîk ve şifâhen tahkīk etmeğin mâ hüve’l-vâki‘ gıbbe’t-taleb 
ketb olundu.
Fi’l-yevmi’l-hâmis aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Müderrisîni’l-kirâm Hasan Efendi b. Mehmed Efendi eş-şehîr 
Âsımzâde, Fahrü’l-müderrisîn Mehmed Efendi, Fahrü’l-kuzât Mehmed Efendi 
b. el-merhûm eş-Şeyh Süleyman, Receb Efendi b. Abdi, Hüseyin Efendi b. Ali, 
Mehmed Halîfe b. Bayram, Bayram b. Ferhad, Mustafa Çelebi b. Yusuf, Musta-
fa b. Receb, İbrahim Halîfe b. Ebûbekir, Ahmed Halîfe b. İbrahim, Veli Halîfe b. 
Abdülganî, Şaban Halîfe b. Kenan, Mustafa Çelebi b. Mehmed sâ‘atî, Mustafa Çe-
lebi b. Veli Ağa, Muharrirü’l-hurûf Abdülkādir el-Eyyûbî.







403 [65a-2] Şerife Ümmülhayr Hatun ve Rabia Hatun bt. Ahizâde 
Hüseyin Efendi’nin menzil hisselerini Rukiye bt. Esad 
Efendi’ye sattıkları
Bundan akdem dâric-i medâric-i rahmet-i Rahmân olan Ahîzâde Hüseyin Efen-
di merhûmun verâseti kerîme-i muhteremeleri fahrü’l-muhadderât Şerife Üm-
mülhayr Hâtun ile Râbia nâm sagīresine ve sâbıkan merhûm olan mahdûm-ı 
mükerremleri eş-Şerîf Mehmed Efendi’ye münhasıra olduğu şer‘an mütebeyyin 
ve medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ 
arsasının hazret-i mûmâ-ileyh vakfına beher sene kırkar akçe mukāta‘ası olup 
merhûm Emin Mustafa Çelebi nâm sâhibü’l-hayrın evkāfından icâre-i mu‘accele 
ve yevmî üçer akçe icâre-i müeccele ile merhûm-ı müşârün-ileyh Hüseyin Efen-
di tasarrufunda olan medîne-i mezbûre mahallâtından Yunus Paşa mahallesinde 
vâki‘ bir tarafı İbrahim Çavuş mülkü ve bir tarafı merhûm Kasım Paşa vakfı ve 
bir tarafı sâhil-i bahr ve bir tarafı tarîk-i âm ile mahdûd üç bâb fevkānî odaları ve 
dehlizleri ve deryâ üstünde iki mahzeni müştemil vakıf menzilin hakk-ı tasarru-
funun sülüsânı müşârün-ileyhâ Şerife Ümmülhayr ile sagīre-i mezbûre Râbia’ya 
ve sülüsü dahi merhûm-ı mezbûr eş-Şerîf Mehmed Efendi’ye intikāl-i âdî ile 
intikāl eylediği mütebeyyin oldukdan sonra sagīre-i mezbûre Râbia’nın tesviye-i 
umûruna kıbel-i şer‘den mansûb vasîsi ve mûmâ-ileyhâ Şerife Ümmülhayr ta-
rafından dahi husûs-ı âti’z-zikre vekîl olup hasm-ı câhid mahzarında müşârün-
ileyhâyı ma‘rifet-i şer‘iyye ile ârifeyn olan İbrahim b. Abdullah ve Ali b. Abdullah 
şehâdetleri ile şer‘an vekâleti sâbite olan Nasuh Çavuş b. Ahmed mahfil-i kazâda 
kıdvetü’l-muhadderât zübdetü’l-muvakkarât sâhibetü hâze’l-kitâb Rukiye Hâtun 
bt. el-mevlâ’l-merhûm şeyhülislâm fî zamânihî, müfti’l-enâm fî evânihî Esad 
Efendi taraf-ı âlîlerinden kezâlik husûs-ı âti’z-zikre vekîl olup [65b] hasm-ı câhid 
mahzarında müşârün-ileyhâyı ma‘rifet-i şer‘iyye ile ârifeyn olan Hasan Efendi b. 
el-Hâc Ali ve Ahmed Efendi b. Cafer şehâdetleri ile şer‘an vekâleti sâbite olan Os-
man Çavuş b. Yahya mahzarında bi’l-vekâle ve bi’l-vesâye ikrâr-ı tâm ve takrîr-i 
kelâm edip menzil-i mezbûrdan müşârün-ileyhâ Şerife Ümmülhayr ile sagīre-i 
mezbûre Râbia mutasarrıfe oldukları sülüsân hisse-i mu‘ayyeneleri harâba müş-
rif olup kābil-i süknâ olmadığından mâ‘adâ imâret ve meremmetine aczleri olup 
mürûr-ı eyyâm ile bi’l-külliye intifâ‘dan kalması muhakkak olmağla bir mikdâr 
bedel ile âhara tefvîz olunması sagīre-i mezbûre hakkında dahi enfa‘ [ve] evlâ 
olmağın menzil-i mezbûrdan mûmâ-ileyhimâ Şerife Ümmülhayr ile sagīre-i 
mezbûre Râbia tasarruflarında olan sülüsân hisse-i şâyi‘anın hakk-ı tasarrufunu 
yedi bin üç yüz nakd-i râyic fi’l-vakt fıddî akçe bedel ve yevmî iki akçe icâre-i 
müeccele ile mezbûr Osman Çavuş’a bi’l-fi‘l vakf-ı mezbûr mütevellîsi olan işbu 
hâzır bi’l-meclis Halil Halîfe b. Mehmed ma‘rifetiyle tefvîz edip ol dahi müvek-
kilesi müşârün-ileyhâ Rukiye Hâtun için vech-i muharrer üzre tefevvuz ve kabûl 
eyledikden sonra mukābele-i tefvîz olan meblağ-ı merkūm yedi bin üç yüz akçe-
yi vekâletim ve vesâyetim hasebiyle merkūm Osman yedinden bi’t-tamâm ve’l-
kemâl ahz ve kabz eyledim ba‘de’l-yevm menzil-i mezbûrdan zikr olunan sülüsân 
hisse mûmâ-ileyhâ Rukiye Hâtun’un dâhil-i taht-ı tasarrufu olmuşdur dedikde 
merkūm Nasuh Çavuş’un minvâl-i meşrûh üzre bi’l-vekâle ve bi’l-vesâye cârî ve 
sâdır olan ikrâr ve takrîrini vekîl-i âhar mezbûr Osman Çavuş bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

404 [65b-1] Mehmed b. Arslan’ın Hacı Mesud b. Abdülmelik’e 
olan borcunu ödemesi
Mahmiye-i Kostantıniyye hısnı ebvâbından Balatkapısı hâricinde sâkin el-Hâc 
Mesud b. Abdülmelik nâm kimesne meclis-i şer‘de, Mehmed b. Arslan nâm 
Kıbtîyi ihzâr ve mahzarında üzerine takrîr-i da‘vâ edip mezbûr Mehmed’e ve 
gāib ani’l-meclis olan diğer Mehmed’e ve Sefer nâm kimesneye iki yüz vakıyye 
enseri kesivermek için Balat çarşısı’nda târih-i kitâbdan sekiz gün mukaddem 
ale’l-iştirâk yirmi dört aded riyâlî guruş ve sekiz yüz nakd-i râyic fi’l-vakt fıddî 
akçe def ‘ ve teslîm etmiş idim enseriyi bana kesivermediler suâl olunup meblağ-ı 
mezbûr alıverilmek matlûbumdur dedikde gıbbe’s-suâl mezbûr Mehmed husûs-ı 
mezbûru bi’l-külliye inkâr ile cevâb verip müdde‘î-i mezbûr el-Hâc Mesud’dan 
müdde‘âsına mutâbık beyyine taleb olundukda udûl-i müslimînden Balat mahal-
lesi sâkinlerinden Mehmed Çelebi b. Kasım ve el-Hâc Yakub b. Abdullah nâm 
kimesne li ecli’ş-şehâde meclis-i şer‘a hâzırân olup istişhâd olunduklarında her 
biri edâ-i şehâdet-i şer‘iyye edip fi’l-vâki‘ târih-i kitâbdan sekiz gün mukaddem 
mezbûr el-Hâc Mesud Balat çarşısı’nda mezbûr Mehmed’e gāib ani’l-meclis olan 
diğer Mehmed ve Sefer nâm kimesnelere iki yüz vakıyye enseri kesivermek için 
bizim huzûrumuzda yirmi dört aded riyâlî guruş ile sekiz yüz nakid hurda akçe 
def ‘ ve teslîm eyledi mezbûrûn dahi meblağ-ı mezbûru mezbûr el-Hâc Mesud 
yedinden ale’l-iştirâk ahz ve kabz eylediler. Husûs-ı mezbûra minvâl-i muharrer 
üzre biz şâhidleriz şehâdet dahi ederiz dediklerinde gıbbe ri‘âyeti şerâiti’l-kabûl 
şehâdetleri makbûle olmağın, mezbûr Mehmed’in zimmetine lâzım gelen sekiz 
riyâlî guruş ile iki yüz altmış yedi akçeyi edâya tenbîh birle mâ vaka‘a bi’t-taleb 
ketb olundu.
Fi’l-yevmi’s-sâlis ve’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mahmud b. Ahmed, Ali b. Abdullah, Cafer b. Abdullah, Receb 
Efendi b. Abdi, Mustafa b. Veli, Mehmed b. Hamza, Hüseyin b. Hasan.







405 [65b-2] Mihayil v. Mihran’ın Murat v. Sadak’ta olan alacağını 
tahsil ettiği
Havâss-ı Aliyye kazâsı müzâfâtından Hasköy’de Pîrî Paşa mahallesinde sâkin Mi-
hayil v. Mirhan nâm Ermeni mahfil-i kazâda işbu hâmilü’s-sifr Murat v. Sadak 
nâm Ermeni muvâcehesinde ikrâr-ı tâm ve takrîr-i kelâm edip mezbûr Murat’a 
târih-i kitâbdan on beş sene mukaddem karz-ı hasen yüz aded riyâlî guruş ver-
miş idim hâlâ taleb-i da‘vâ eylediğimde inkâr etmekle beynimizde münâza‘ât-ı 
kesîre ve muhâsamât-ı adîde vâkı‘a olmuşidi el-hâletü hâzihî es-sulhu seyyidü’l-
ahkâm muktezâsınca mâbeynimizde muslihûn tavassut edip husûs-ı mezbûrdan 
beni otuz riyâlî guruş üzerine sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr otuz riyâlî guruşu bi’t-tamâm ve’l-kemâl 
mezbûr Murat yedinden ahz ve kabz edip husûs-ı mezbûra müte‘allik da‘vâdan 
mezbûr Murat’ın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim 
ba‘de’l-yevm benden bi’z-zât ve bi’l-vâsıta husûs-ı mezbûra müte‘allik da‘vâ ve 
nizâ‘ sudûr ve zuhûr ederse lede’l-hükkâmı zevi’l-ihtirâm mesmû‘a ve makbûle ol-
masın dedikde mukırr-ı mezbûr Mihayil’in vech-i meşrûh üzre cârî olan ikrârını 
mezbûr Murat bi’l-muvâcehe tasdîk etmeğin mâ vaka‘a gıbbe’t-taleb ketb olundu.
Tahrîren fi’l-yevmi’s-sâlis ve’l-ışrîn min Şevvâli’l-mükerrem li sene seb‘a ve erba‘în 
ve elf.
Şuhûdü’l-hâl: Receb Efendi b. Abdi, Ali b. Abdullah, Safer b. Abdullah, Mustafa b. 
Veli, Haçador v. Mirhayen, Azar v. Bolar.

406 [66a-1] Fâtıma bt. Abdullah’ın oğlu Abdullah’ın nafakasını 
boşandığı eşi Mustafa Beşe b. Mehmed’den aldığı
Mahmiye-i Kostantıniyye hısnı ebvâbından Eğrikapı dâhilinde Avcıbey mahalle-
si sâkinelerinden Fâtıma bt. Abdullah nâm hâtun meclis-i şer‘-i hatîr-i lâzımü’t-
tevkīrde zevc-i mutallıkı olan işbu hâmilü’l-kitâb Mustafa Beşe b. Mehmed mah-
zarında ikrâr-ı tâm ve takrîr-i kelâm edip mezbûr Mustafa’dan mütevellid hucr 
ve terbiyemde olan Abdullah nâm sagīrin beynimizde terâzi eylediğimiz dört se-
neden beri yevmî üçer akçe nafakasın târih-i kitâb şehri gāyetine gelince mezbûr 
Mustafa yedinden bi’t-tamâm ve’l-kemâl ahz ve kabz eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâlis ve’l-ışrîn min Şevvâli’l-mükerrem li sene seb‘a ve erba‘în 
ve elf.
Şuhûdü’l-hâl: Hüseyin b. İbrahim, İbrahim b. Hüseyin, Mustafa Çelebi b. Receb, 
Rıdvan Çavuş, berber Rıdvan b. Abdullah, Bekir Ço[r]bacı, Bayram b. Cihan, 
Mustafa b. Veli, Ali b. Abdullah.







407 [66a-2, Arapça] Hâkimin Abdullah b. Mustafa adlı küçüğe 
nafaka takdir ettiği
Hâkim, Kostantıniyye mahallâtından Avcıbey mahallesinde sâkine olan hâmile-i 
hâze’l-kitâb Fâtıma bt. Abdullah nâm mutallaka hâtunun oğlu olan Abdullah b. 
Mustafa nâm sagīrin nafakası, kisvesi ve sâir havâic-i zarûriyyesi için, himâye ve 
terbiyesi altında bulunduğu mezbûre Fâtıma hâtunun talebiyle, babası Mustafa 
üzerine, târih-i kitâbdan i‘tibâren yevmî râyicü’l-vakt üç akçe farz ve takdîr etti. 
Hâkim, meblağ-ı mefrûzu istidâne edip sagīr-i mezbûra sarf etmesine ve merkūm 
Mustafa’ya rücû‘ etmesine mezbûre Fâtıma’ya izin verdi.
Cerâ zâlike ve hurrire fi’l-yevmi’s-sâlis ve’l-ışrîn min Şevvâli’l-mükerrem sene 
seb‘a ve erba‘în ve elf.
Şuhûdü’l-hâl: Mustafa b. Veli, Cafer b. Abdullah, Receb Efendi b. Abdullah, Ali b. 
Abdullah, Mustafa Çelebi b. Receb, berber Rıdvan b. Abdullah, Hüseyin b. İbra-
him, İbrahim

408 [66a-3] Beyhan Sultan bt. Sultan Murad Han’ın 
tasarrufundaki menzil, bostan, çayır ve tarlaları Fâtıma 
Hatun bt. Abdüttevvâb’a sattığı
Fahrü’l-muhadderât zahrü’l-muvakkarât tâcü’l-mestûrât, iklîletü’l-muhassenât 
Âişetü’z-zamân Fâtımatü’l-evân Beyhan Sultan bt. el-merhûm el-mebrûr ed-
dâricü ilâ medârici’l-rahmeti’l-gafûr Sultan Murad Hân hazretlerinin taraf-ı 
şerîflerinden bey‘ ve tefvîz-i âti’z-zikri ikrâra vekîl olup vekâleti müşârün-ileyhâ 
hazretlerin ma‘rifet-i şer‘iyye ile ârifeyn olan zahrü’l-kuzât Mehmed Efendi 
b. (  ) el-Kadı ve Hâssa Baltacıları kethüdâsı olan el-Hâc Mehmed et-Teberdâr 
şehâdetleriyle sâbit olan kıdvetü’l-emâsil ve’l-akrân Câbir Ağa b. Abdülmennân 
mahfil-i kazâda Sultân-ı müşârün-ileyhâ hazretlerinin kethüdâları olan sâhib-i 
hâze’l-kitâb kıdvetü’l-muhadderât zübdetü’l-muvakkarât Fâtıma Hâtun bt. 
Abdüttevvâb tarafından dahi ikrâr-ı câ’i’l-beyânı tasdîka vekîl olup vekâleti 
mezbûre Fâtıma Hâtun’u ma‘rifet-i şer‘iyye ile ârifeyn olan Rıdvan Bey b. Abdul-
lah ve Mustafa Bey b. Abdullah şehâdetleriyle sâbite olan fahrü’l-cüyûş Cafer Ça-
vuş b. Abdullah muvâcehesinde bi’l-vekâle ikrâr-ı da‘vâ edip müvekkilem Sultân-ı 
müşârün-ileyhâ hazretlerinin silk-i mülk-i sahîhinde münselik olan emlâkinden 
olup Havâss-ı Aliyye kazâsı müzâfâtından Terkos nâhiyesine Kiteli nâm karyede 
vâki‘ bir tarafdan Osman Paşa mülkü ve bir tarafdan zikri âtî olan çiftliğe tâbi‘ 
olan çayır ve bir tarafı Sinan ve bir tarafı ba‘zan câmi‘-i şerîf ve ba‘zan tarîk-i âm 
ile mahdûd beş bâb tahtânî odayı ve bir sofayı ve bir anbarı ve harâba müşrif 
hamamı ve bir büyük ahırı ve bir küçük ahırı ve bir fırını ve harman kenarında 
vâki‘ samanlığı ve câmi‘-i şerîf kurbunda vâki‘ iki bâb tahtânî odayı müştemil çift-
lik ta‘bîr olunur mülk menzilini ve menzil-i merkūm dâhilinde üç re’s kara sığır 
öküzünü ve demiriyle iki sabanı ve bir arabayı ve bir döğeni ve sâir âlât-ı zirâ‘at 
ve esbâb-ı hırâseti ve menzil-i merkūm kurbunda vâki‘ harman yerini mezbûre 
Fâtıma Hâtun’a fıddî nakd-i râyicü’l-vakt yetmiş beş bin akçeye tarafeynden îcâb 
ve kabûlü hâvî ve bey‘-i bâtt-ı sahîh-i şer‘î ve safka-i vâhide ile bey‘ ve teslîm edip 
ol dahi minvâl-i muharrer üzre iştirâ ve tesellüm eyledikden sonra yine karye-i 
mezbûre sınırı dâhilinde mevâzi‘-i adîdede vâki‘ ma‘lûmü’l-hudûd olup merhûm 
ve mağfûrun-leh Sultan Bayezid Hân -aleyhi’r-rahmetü ve’l-gufrân- hazretlerinin 
evkāf-ı şerîfesinden olan bir kıt‘a bostan yerinin ve beş kıt‘a çayırın ve tahmîmen 
yetmiş beş müd tohum istî‘âb eder elli kıt‘a tarlaların dahi hakk-ı tasarrufunu, 
mezbûrü’n-na‘t yirmi beş bin akçe bedel-i tefvîz ve evkāf-ı mezbûre mütevellîsi 
ma‘rifetiyle mezbûre Fâtıma Hâtun’a tevfîz edip ol dahi minvâl-i meşrûh üzre te-
fevvuz ve kabûl eyledikden sonra semen-i merkūm yetmiş beş bin akçe ve bedel-i 
tefvîz olan yirmi beş bin akçe cem‘an yüz bin akçeyi bi tamâmihî mezbûre Fâtıma 
Hâtun yedinden ahz ve kabz eyledi ba‘de’l-yevm zikr olunan emlâk-i mezbûre 
Fâtıma Hâtun’un mülk-i müşterâsı ve bostan ve çayırlar ve tarlalar dâhil-i taht-ı 
tasarrufu olmuşdur. Keyfe mâ teşâ’ ve tahtâr mutasarrıfe olsun dedikde vekîl-i 
mûmâ-ileyh Çâker Ağa’nın bi’l-vekâle cârî olan ikrâr-ı meşrûhunu vekîl-i âhar 
Cafer Çavuş bi’l-vekâle vicâhen tasdîk ve şifâhen tahkīk edicek mâ hüve’l-vâki‘ 
ketb olundu.
Hurrire fi’l-yevmi’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Halil Efendi b. Çâker Ağa el-Müderris, es-Seyyid Ali Efendi b. es-
Seyyid Mehmed el-İmâm, Davud Efendi el-İmâm, Mustafa Ağa b. Hasan, Kenan 
Çavuş b. Abdullah, Mustafa Çavuş b. Halil, Mustafa Çelebi b. Ali el-İmâm, Derviş, 
Ahmed b. ( ), Mehmed Çavuş eş-şehîr bi Aşçızâde, Muharrem Beşe b. ( ) Bölükbaşı 
ve gayruhüm.

409 [66a-4] Hasan b. Abdullah’ın tasarrufundaki menzili Meryem 
bt. Abdullah’a devrettiği
Medîne-i Hazret-i Ebî Eyyûb el-Ensârî mahallâtından Çavuş Kasım mahallesinde 
vâki‘ iki tarafdan merhûme Mehlika Hâtun vakfı ve bir tarafdan merhûm el-Hâc 
Sefer vakfı ve bir tarafdan tarîk-i âm ile mahdûd iki bâb tahtânî beyti ve kenîfi ve 
muhavvata-i zât-ı eşcâr-ı müsmire ve gayr-ı müsmiremi müştemil merhûme Meh-
lika Hâtun nâm sâhibü’l-hayrât vakf ve menâfi‘ini mahalle-i mezbûre mescid-i 
şerîfi imâmına şart eylediği menzile icâre-i mu‘accele ve her ay [66b] on beş akçe 
icâre-i müeccele ile mutasarrıf olan Hasan b. Abdullah nâm kimesne mahfil-i 
kazâda işbu hâmiletü’l-kitâb Meryem bt. Abdullah nâm hâtun mahzarında bi 
tav‘ihî ikrâr ve takrîr-i kelâm edip menzil-i mezbûrda olan hakk-ı süknâmı vakf-ı 
mezbûr mütevellîsi olan Hüseyin Efendi b. Mehmed el-İmâm ma‘rifetiyle mezbûre 
Meryem’e hüsn-i ihtiyârım ile üç bin akçe bedel ile ferâğ eyledikden sonra bedel-i 
mezbûr üç bin akçeyi mezbûre Meryem yedinden bi’t-tamâm ahz ve kabz edip 
menzil-i mezbûru teslîm eyledim dedikde gıbbe’t-tasdîk mâ vaka‘a bi’t-taleb ketb 
olundu.
Tahrîren fi’l-yevmi’s-sâlis ve’l-ışrîn târihuhu’l-mezbûr.
Şuhûdü’l-hâl: İshak Halîfe b. Veli el-İmâm, Mustafa Halîfe b. Şaban el-Müezzin, 
eş-Şeyh Mehmed Efendi, Derviş Beşe b. Ali er-Râcil, Mustafa Bey b. ( ) el-Cündî, 
Ahmed b. Zülfikār, Hüseyin b. Hakkı, Cafer b. Abdullah.

410 [66b-1] Tahtakadı Vakfı Mescid ve Zâviyesi Vakfı mütevellisinin 
zâviye ve mescidde yapmış olduğu tamiratın keşfi
Sâhibü’l-hayrât ve’l-hasenât Tahtakadı demekle ma‘rûf merhûm Muslihiddin 
Efendi b. el-merhûm Şemseddin Efendi’nin Havâss-ı Refî‘a kazâsı müzâfâtından 
Kağıdhâne nâm karyede vâki‘ tarafeynden es-Seyyid Receb ve Mehmed mülkleri 
ve tarafeynden mekābir-i müslimîn ve tarîk-i âm ile mahdûd Mescid-i şerîf ve 
zâviyesi evkāfı mütevellîsi olan bâ‘is-i hâze’l-kitâb Mahmud Çelebi b. Mehmed 
nâm bevvâbü’s-sultânî mahfil-i kazâya gelip takrîr-i kelâm ve bast-ı merâm edip 
zikr olunan mescid-i şerîf ve zâviye-i merkūme harâba müşrif olup ba‘zı mevâzi‘i 
tecdîd-i binâya ve ba‘zı imâret ve meremmete muhtâc olmağın mukaddemâ cânib-i 
şer‘den me’zûn olup evkāf-ı mezbûrenin gallesinden hâsıl olan mal ile ba‘zı yerleri 
ve ba‘zı yerlerini imâret ve meremmet eylemişidim hâlâ üzerine varılıp harc ve 
sarf eylediğim meblağın mertebe-i tahammülü keşf ve tahrîr ve tahmîn-i sahîh 
ile tahmîn olunması matlûbumdur dedikde bu fakīr Hâssa mi‘mârlarından el-Hâc 
Hasan b. Ömer ve üstâd Mehmed b. Abdullah ile ve zâviye-i merkūmede berât-ı 
sultânî ile bi’l-fi‘l şeyh olan mefharü’l-vâ‘izîn eş-Şeyh Nasrullah b. el-merhûm eş-
Şeyh Ömer Efendi ve sâir ebniye ve sukūfa vukūfu olup zeyl-i kitâbda mastûrü’l-
esâmî olan müslimîn ile zikr olunan mescid-i şerîf ve zâviye-i merkūmenin üze-
rine varıp müşâhede ve mu‘âyene olundukdan sonra merkūm el-Hâc Hasan ve 
üstâd Mehmed müteveffâ-yı mezbûrun zâviye-i merkūmede tarîk-i âm cânibinde 
müceddeden binâ eylediği taş duvarı mesâha eylediklerinde bennâ zirâ‘ı ile tûlen 
on altı buçuk ve kadden dört bi hesâb-ı şatrancî altmış altı zirâ‘ taş duvarın her bir 
zirâ‘ı otuzar akçeden bin dokuz yüz seksen akçe ve zikr olunan duvarın tûlen on 
sekiz ve arzen iki bi hesâb-ı şatrancî otuz iki zirâ‘ sakfının her bir zirâ‘ı on sekizer 
akçeden altı yüz kırk sekiz akçe ve mescid-i şerîfin iki pencere demiri çerçevesi ile 
ve sâir levâzımı ile bin iki yüz elli akçe ve mescid-i şerîfin sol cânibinde olan yan 
odasında tûlen ve arzen yirmi üç zirâ‘ dolma duvarın her bir zirâ‘ı otuzar akçeden 
altı yüz doksan akçe ve mescid-i şerîfin ve zâviye-i merkūmenin tûlen yirmi sekiz 
ve arzen yirmi beş bi hesâb-ı şatrancî yedi yüz zirâ‘ sakfının meremmeti için her 
bir zirâ‘ı üçer akçeden iki bin yüz akçe ve tavan meremmetine dahi bin seksen akçe 
ve mescid-i şerîfin sol cânibinde olan odada müteveffâ-yı mezbûrun müceddeden 
binâ eylediği ocak için ber vech-i maktû‘ üç yüz akçe ve müceddeden binâ olunan 
tahta havluda olan dört yüz yetmiş sekiz aded kestane tahtasının her biri altışar 
akçeden iki bin sekiz yüz altmış sekiz akçe ve minâre kurbunda olan tahtapûş için 
ber vech-i maktû‘ dört yüz altmış sekiz akçe ve müceddeden binâ olunan minâre 
ve nerdübân için ber vech-i maktû‘ yedi yüz akçe ve mescid-i şerîfin yanında otuz 
sekiz aded binârın her biri altışar akçeden iki yüz yirmi sekiz akçe ve kırk yedi 
aded dizmenin her biri on ikişer akçeden beş yüz altmış dört akçe ve sofalar me-
remmetine dört yüz akçe ve sâir mesârif-i müteferrikası için altı yüz doksan sekiz 
akçe ki cem‘an on dört bin yirmi dört akçe ile ancak olur, bundan ekal ile olmak 
mümkün değildir deyû her biri icmâ‘ ve ittifâk eylemeğin mâ hüve’l-vâki‘ gıbbe’t-
taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Fahrü’l-müderrisîn Avnullah Efendi b. el-merhûm eş-Şeyh Ömer, 
Yusuf Efendi b. Bayram el-Hatîb, Mustafa Çelebi b. Mehmed, Ali Efendi b. Mus-
tafa, Mehmed b. el-Hâc Ahmed, Receb Efendi b. Abdi, Ahmed b. Ali, Abdülkādir 
b. Mehmed el-Eyyûbî.

411 [66b-2] Hüseyin b. Mehmed’in menzil hissesini annesi Âişe 
bt. Mehmed’e hibe etmesi
Medîne-i Hazret-i Ebî Eyyûb el-Ensârî mahallâtından Baba Haydar mahallesi 
sükkânından Hüseyin b. Mehmed nâm kimesne mahfil-i kazâda vâlidesi râfi‘at-i 
hâze’l-kitâb Âişe bt. Mehmed nâm hâtun muvâcehesinde bi tav‘ihî ikrâr ve i‘tirâf 
edip mahalle-i mezbûrede vâki‘ bir tarafdan Hasan Ağa b. Abdullah mülkü ve 
bir tarafdan Mahmud Çelebi el-Hammâmî mülkü ve bir tarafdan vakıf men-
zil ve taraf-ı râbi‘den tarîk-i âm ile mahdûd dâhiliyye ve hâriciyyeyi hâvî olup 
dâhiliyyesi iki bâb tahtânî odayı ve iki sofayı ve bi’r-i mâyı ve zât-ı eşcâr-ı müsmire 
ve gayr-ı müsmire [67a] bahçeyi ve hâriciyyesi iki bâb fevkānî odayı ve altında 
ahırı müştemil olup, vâlidem mezbûre Âişe Hâtun ve babam Mehmed b. İbrahim 
ile beynimizde ale’l-iştirâki’s-seviy müşterek olduğumuz menzilin üç hissede bir 
hisse-i mahzımı vâlidem mezbûre Âişe Hâtun’a ba‘de’t-tahliyyeti’ş-şer‘iyye hibe ve 
teslîm edip ol dahi meclis-i hibede ittihâb ve tesellüm edip ba‘de’l-yevm mülk-i 
mevhûbu olmuşdur. Keyfe mâ teşâ’ ve tahtâr mutasarrıfe olsun dedikde gıbbe’t-
tasdîki’ş-şer‘î vicâhen ketb olundu.
Hurrire fi’l-yevmi’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Eş-Şeyh Ali b. eş-Şeyh Şemseddin, Mustafa Beşe b. Abdullah, Os-
man Beşe b. Abdullah er-Râcil, Mehmed b. Abdullah, Bekir Beşe b. Mehmed.

412 [67a-1] Bostancı Mustafa’nın Alibeyköy bahçesine vakfettiği 
hayvanların yeni zâbitlerine teslim edildiği
Hadâik-i sultâniyyeden Alibeyköyü demekle ma‘rûfe karyede vâki‘ hadîkada bos-
tancı ve hadîka-i merkūmede sâkin olanlara mukaddemâ Mustafa nâm bostancı 
vakf eylediği üç aded kara sığır inekleri ve iki kara sığır düveleri ve iki kara sığır 
danalarının zâbitleri olup hâlâ kapuya çıkmağla dergâh-ı âlî yeniçerilerinden olan 
Mahmud Beşe ve Musa Beşe nâm râcil mahfil-i kazâda zikr olunan bahçede hoca 
olan Osman Efendi ve bostancılar bölükbaşısı olan Receb Beşe b. Abdullah mah-
zarlarında her biri ikrâr-ı tâm ve takrîr-i kelâm edip hâlâ biz yeniçeri olup hadîka-i 
mezbûreden çıkmağla zabtımızda olan üç aded ineği ve iki düveyi ve iki danayı 
mezbûrân Osman Efendi ve Receb Beşe’ye teslîm eyledik dediklerinde mezbûrân 
Mahmud Beşe ve Musa Beşe’nin minvâl-i meşrûh üzre cârî olan ikrârlarını bi’l-
muvâcehe tasdîk ve zikr olunan üç inek ve iki düve ve iki danayı kabz ve tesellüm 
eylediğini bi’l-muvâcehe tahkīk etmeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’r-râbi‘ ve ışrîn min Şevvâli’l-mükerrem li sene seb‘a ve erba‘în 
ve elf.
Şuhûdü’l-hâl: Kara Mehmed b. ( ), İbrahim b. ( ), Abbas Efendi, Yakub b. Kurd, 
Receb Efendi b. Abdi, Mahmud b. Ahmed, Ali b. Abdullah.

413 [67a-2] İsteryo v. Todori’nin Kiro v. Niko’daki olan alacağının 
vârislerinden tahsil edilmesi
Mahmiye-i Kostantıniyye hısnı ebvâbından Ebî Eyyûb el-Ensârî kapısı dâhilinde 
Mustafa Paşa-yı Atîk mahallesinde sâkin İsteryo v. Todori nâm zimmî, mahfil-i 
kazâya Havâss-ı Aliyye müzâfâtından Küçükköyü demekle ma‘rûfe karyede 
sâkin iken bundan akdem hâlik olan Kiro v. Niko nâm zimmînin sulbî sagīr oğlu 
Hristo nâm sagīrin tesviye-i umûruna kıbel-i şer‘den mansûb vasîsi olan Yor-
gi v. Yani nâm zimmîyi ihzâr ve mahzarında üzerine takrîr-i da‘vâ edip târih-i 
kitâbdan üç sene mukaddem hâlik-i mezbûr Kiro’ya alâ tarîki’l-karzi’ş-şer‘î altı 
bin akçe vermiş idim kable’l-edâ hâlik olup zimmetinde kalmışdır suâl olunup 
metrûkâtından alıverilmek matlûbumdur dedikde gıbbe’s-suâl ve akībe’l-inkâr 
müdde‘î-i mezbûr İsteryo’dan müdde‘âsına mutâbık beyyine taleb olundukda, 
karye-i mezbûre sâkinlerinden Duka v. Manol ve Dido v. Kika nâm zimmîler li 
ecli’ş-şehâde meclis-i şer‘a hâzırân olup istişhâd olunduklarında her biri edâ-i 
şehâdet-i şer‘iyye edip hâlik-i mezbûr Kiro hâl-i hayâtında bizim huzûrumuzda 
müdde‘î-i mezbûr İsteryo’ya karz-ı şer‘îden zimmetimde edâsı lâzım altı bin akçe 
deynim vardır deyû ikrâr eyledi bu husûsa şâhidleriz şehâdet dahi ederiz dedik-
lerinde gıbbe ri‘âyeti şerâiti’l-kabûl şehâdetleri makbûle oldukdan sonra meblağ-ı 
mezbûr altı bin akçeyi hâlik-i mezbûrdan hâl-i hayâtında küllen ve ba‘zan istîfâ 
etmediğine mezkûr İsteryo’ya yemîn teklîf olundukda, alâ vefki’l-mes’ûl yemîn 
billâhi’llezî enzele’l-İncîle alâ İsâ -aleyhi’s-selâm- etmeğin meblağ-ı mezbûr altı 
bin akçeyi hâlik-i mezbûr Kiro’nun metrûkâtından mezbûr İsteryo’ya edâ etmeye 
vasiyy-i mezbûr Yorgi’ye tenbîh birle mâ hüve’l-vâki‘ bi’t-taleb ketb olundu.
Tahrîren fi’l-yevmi’r-râbi‘ ve’l-ışrîn min Şevvâli’l-mükerrem li sene seb‘a ve erba‘în 
ve elf.
Şuhûdü’l-hâl: Mahmud b. Ahmed, Mustafa b. Veli, Yakub b. Kurd, Ali b. Abdullah, 
Kiko v. Dimo, İlyaki v. Moço, Andriye v. Fondi, İstati v. Mihal.

414 [67a-3] Andriye v. Yorgi’nin Hırsafi v. Yani’ye borçlu 
olduğunu kabul ettiği
Kasab tâifesinden Andriye v. Yorgi nâm zimmî meclis-i şer‘-i hatîr-i lâzımü’t-
tevkīrde işbu hâmilü’s-sifr Hırsafi v. Yani nâm kasab zimmî muvâcehesinde 
bi’t-tav‘i’s-sâf ikrâr ve i‘tirâf edip ben mezbûr Hırsafi’nin kanâdârı olup kasab 
dükkânında nâsa bey‘ eylediğim lahm bahâsından ba‘de külli hesâb zimmetimde 
mezbûr Hırsafi’ye on üç bin üç yüz otuz akçe deynim zuhûr edip hâlâ meblağ-ı 
mezbûr on üç bin üç yüz otuz akçe mezbûr Hırsafi’ye zimmetimde vâcibü’l-edâ 
ve lâzımü’l-kazâ deynimdir dedikde gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mehmed Beşe b. Abdullah, Dilâver Ağa b. Abdullah, Yusuf Çelebi b. 
Mustafa, Uzun Mehmed b. Abdullah, Mahmud b. Ahmed, Hato v. Petro.

415 [67b-1] Âişe bt. Mustafa’nın vârisinin ve muhallefâtı elinde 
bulunduranın sulh olduğu
Medîne-i Hazret-i Ebî Eyyûb el-Ensârî mahallâtından Veli Baba mahallesin-
de sâkine iken bundan akdem müteveffât olan Âişe bt. Mus[ta]fa’nın li ebeveyn 
ammi oğlu ve alâ vechi’l-inhisâr vârisi olan Mustafa nâm kimesne mahfil-i kazâda 
müteveffât-ı mezbûrenin terekesine vâzı‘ü’l-yed olan işbu hâmilü’l-kitâb İbra-
him Beşe b. Sefer mahzarında bi’t-tav‘ ikrâr ve i‘tirâf edip müteveffât-ı mezbûre 
Âişe merkūm [İbrahim] Beşe’nin menzilinde vefât etmekle cümle muhallefâtı 
mezbûr İbrahim Beşe yedinde kalıp verâsetim hasebiyle hâlâ taleb-i da‘vâ eyle-
diğimde beynimizde münâza‘ât-ı kesîre ve muhâsamât-ı adîde vâkı‘a olmuşidi 
el-hâletü hâzihî es-sulhu seyyidü’l-ahkâm muktezâsınca muslihûn tavassut edip 
husûs-ı mezbûrdan beni dört yüz akçe üzerine sulh eylediklerinde ben dahi sulh-i 
mezbûru kabûl ve bedel-i sulh olan meblağ-ı mezbûr dört yüz akçeyi bi’t-tamâm 
ve’l-kemâl mezbûr İbrahim Beşe yedinden ahz ve kabz edip husûs-ı mezbûra 
müte‘allik da‘vâdan mezbûr İbrahim Beşe’nin zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim ba‘de’l-yevm husûs-ı mezbûra müte‘allik benden 
bi’z-zât ve bi’l-vâsıta da‘vâ ve nizâ‘ sudûr ve zuhûr ederse inde’l-hükkâmi’l-kirâm 
mesmû‘a ve makbûle olmasın dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Tahrîren fi’l-yevmi’l-hâmis ve’l-ışrîn min Şevvâli’l-mükerrem li sene seb‘a ve 
erba‘în ve elf.
Şuhûdü’l-hâl: Mahmud Efendi b. Mehmed el-İmâm, Mehmed Halîfe b. Musa el-
Müezzin, Hüseyin Çelebi b. Mehmed er-Râcil, Yakub b. Kurd, Mahmud b. Ahmed, 
Mustafa b. Veli Ali b. Abdullah.

416 [67b-2] Hristo v. Kiro’nun miras menzil ve bağdaki hissesini 
İsteryo v. Todori’ye sattığı
Havâss-ı Aliyye kazâsı müzâfâtından Küçükköy demekle ma‘rûfe karyede sâkin 
iken bundan akdem hâlik olan Kiro v. Niko nâm zimmînin sagīr oğlu Hristo’nun 
tesviye-i umûruna kıbel-i şer‘den mansûb vasîsi olan Yorgi v. Yani nâm zimmî 
mahfil-i kazâda işbu hâmilü’s-sifr İsteryo v. Todori nâm zimmî muvâcehesinde 
bi’l-vesâye ikrâr ve takrîr-i kelâm edip hâlik-i mezbûrun terekesinden karye-i 
mezbûrede vâki‘ bir tarafdan sagīr-i mezbûr mülkü ve bir tarafdan Yorgi nâm 
zimmî mülkü ve bir tarafdan Dido v. Kika ve bir tarafdan tarîk-i âm ile mahdûd 
bir bâb fevkānî odayı ve altında mahzeni müştemil menzilini ve karye-i mezbûr 
sınırında vâki‘ bir tarafdan Kiryaki bağı ve bir tarafdan Yani v. Duka bağı ve bir 
tarafdan ve iki tarafdan tarîk-i âm ile mahdûd bir kıt‘a bağın humsunu ifrâz edip 
alâmât-ı fâsıla vaz‘ eylediğimizden sonra hâlik-i mezbûrun zarûret-i deyni için 
bey‘ olunmak lâzım gelmeğin sûk-ı sultânîde nidâ ve müzâyede olunup rağabât-ı 
nâs bi’l-külliye münkatı‘ oldukdan sonra mezbûr İsteryo üzerinde altı bin akçe-
de karâr edip ziyâde ile tâlib-i âhar olmamağın menzil-i mezbûr ile zikr olunan 
bağın hums-ı müfrezini vesâyet-i mahkiyem hasebiyle mezbûr İsteryo’ya fıddî 
râyic fi’l-vakt altı bin akçeye bey‘-i bâtt-ı sahîh-i şer‘î ve safka-i vâhide ile bey‘ ve 
teslîm edip ol dahi vech-i meşrûh üzre iştirâ ve tesellüm eyledikden sonra semen-i 
mezbûr altı bin akçeyi hâlik-i mezbûr Kiro’nun terekesinden mezbûr İsteryo’ya 
şer‘an edâsı lâzım olan altı bin akçe deynine takās eyledim ba‘de’l-yevm zikr 
olunan menzil ve bağın hums-ı müfrez-i mu‘ayyeni mezbûr İsteryo’nun mülk-i 
müşterâsı olmuşdur dedikde vasiyy-i mezbûr Yorgi’nin minvâl-i meşrûh üzre cârî 
olan ikrârını el-mukarru lehü’l-merkūm İsteryo vicâhen tasdîk ve şifâhen tahkīk 
etmeğin mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Receb Efendi b. Abdi, Mahmud b. Ahmed, Yakub b. Kurd, Mustafa 
b. Veli, Kiko v. Dimitri, İlyaki v. Moço, Andriye v. Kondi, İstati v. Mihal.

417 [67b-3] İbrahim Çavuş b. Yusuf ’un çocuklarının miras çiftlik ve bağı 
Beşir Bey b. Mehmed’e sattıkları
Mahmiye-i Kostantıniyye’de Avratpazarı kurbunda Kiçi Hâtun mahallesinde sâkin 
iken bundan akdem müteveffâ olan İbrahim Çavuş b. Yusuf ’un verâseti sulbî kebîr 
oğulları Mehmed Efendi ve Nuh Çelebi’ye ve sulbiye kebîre kızları İsmihan ve 
Hatice’ye münhasıra olduğu şer‘an mütebeyyin oldukdan sonra mezbûr Mehmed 
Efendi kendi tarafından asâleten ve mezbûre İsmihan tarafından bey‘-i âti’z-zikri 
ikrâra vekîl olup hasm-ı câhid mahzarında mezbûre İsmihan’ı ma‘rifet-i şer‘iyye 
ile ârifeyn olan el-Hâc İvaz b. Hızır ve Halil Beşe b. Yusuf şehâdetleri ile şer‘an 
vekâleti sâbite oldukdan sonra vekâleten ve mezbûr Nuh Çelebi kendi tarafından 
asâleten ve mezbûr Hatice tarafından bey‘-i câ’i’z-zikri ikrâra vekîl olup hasm-ı 
câhid mahzarında şâhidân-ı mezbûrân şehâdetleri ile vekâleti sâbite oldukdan 
sonra vekâleten mahfil-i kazâda işbu hâmilü’l-kitâb Beşir Bey b. Mehmed mah-
zarında her biri asâleten ve vekâleten ikrâr ve takrîr-i kelâm edip Havâss-ı Aliy-
ye kazâsı müzâfâtından Terkos nâhiyesine tâbi‘ Hacı Mihaliç nâm karyede vâki‘ 
cevânib-i erba‘ası Mahmud Ağa ve Mehmed Bey mülkleri ve tarîk-i âm ile mahdûd 
olup çiftlik ta‘bîr olunur bir bâb tahtânî ve bir bâb fevkānî odaları ve bir ahırı ve iki 
anbarı ve taş duvarlı havluyu ve eşcâr-ı müsmire ve gayr-ı müsmire-i mütenevvi‘ayı 
müştemil olan mülk menzilimizi, cümle tevâbi‘ ve levâhıkı ile ve hudûd-ı mezbûr 
dâhilinde vâki‘ bir kıt‘a mülk bağımızı ve çiftlik-i mezbûrda mevcûd olan iki çift 
kara sığır öküzlerini ve üç buzağılı kara sığır [68a] ineğini ve iki danayı ve iki ara-
bayı ve on kaz ve yirmi tavuğu ve bir sahan ve bir bakraç ve bir kaliçeyi mezbûr 
Beşir Bey’e fıddî nakd-i râyic fi’l-vakt yirmi bin akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ve safka-i vâhide ile bey‘ ve teslîm eyledikden son-
ra semen-i mezbûr yirmi bin akçeyi bi’t-tamâm ve’l-kemâl mezbûr Beşir Bey’in 
yedinden ahz ve kabz eyledik. Ba‘de’l-yevm zikr olunan menzil ve bağ ve eşyâ-i 
merkūme müşterî-i mezbûr Beşir Bey’in mülk-i müşterâsı olmuşdur. Keyfe mâ 
yeşâ’ ve yahtâr mutasarrıf olsun dediklerinde mukırrân-ı mezbûrân Mehmed Efen-
di ve Nuh Çelebi’nin bi’l-asâle ve bi’l-vekâle cârî olan ikrârlarını mezbûr Beşir Bey 
vicâhen tasdîk ve bi’l-müşâfehe tahkīk etmeğin mâ vaka‘a bi’t-taleb ketb olundu.
Tahrîren fi’l-yevmi’l-hâmis ve’l-ışrîn min Şevvâli’l-mükerrem li sene seb‘a ve 
erba‘în ve elf.
Şuhûdü’l-hâl: Mehmed Efendi b. Pîrî, Halil b. Yusuf, Osman b. Mustafa, el-Hâc 
İvaz b. Hızır, Hüseyin Beşe b. Abdullah, Mehmed b. İbrahim. Mustafa Beşe b. Ali, 
Bayram Beşe er-Râcil, Mehmed Ağa b. Hüseyin.

418 [68a-1, Arapça] Sâliha Hatun bt. Hüsrev’in para vakfı tesis ettiği
Bi zikri’l-meliki’l-hayy ve hüve’l-vâkıf alâ külli şey. Ammâ ba‘d, işbu mazmûnunda 
vakıf ikrârından bahseden sahîh şer‘î bir hüccettir. Medîne-i Hazret-i Ebî Eyyûb 
el-Ensârî -radiyallahu te‘âlâ anhu- mahallâtından Süleyman Subaşı mahallesin-
de sâkine olan Sâliha Hâtun bt. Hüsrev nâm hâtun meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâzıre olup atyeb-i malından ve 
mahz-ı menâlinden ifrâz edip niyet-i sâfiye ile hasbeten lillâhi te‘âlâ ve taleben li 
merzâtihî râyicü’l-vakt dokuz bin akçesini vakf edip haps ettiğini ikrâr ve i‘tirâf 
etti. Vâkıfe-i mezbûre meblağ-ı merkūmu, tescîl maksadıyla mütevellî nasb ettiği 
Mustafa Çelebi b. Himmet nâm kimesneye teslîm etti. O da tesellüm etti. Vâkıfe-i 
mezbûre, meblağ-ı merkūmun mütevellî-i mesfûr yediyle vech-i şer‘î üzre se-
nede ona on bir buçuk ribh üzre istirbâh edilmesini şart etti. Ribhden senevî 
hâsıl olandan ki bin üç yüz elli akçedir müddet-i hayâtınca vâkıfe-i mezbûrenin 
kendi nefsine sarf etmesini şart etti. Vefâtından sonra ribh-i mezbûrdan yevmî 
bir buçuk akçenin mahalle-i mezbûre mescidi imâmına, mescid-i mezbûrda sa-
bah namazının sünnetinden sonra farzından önce sûre-i Fâtiha-i kitâbı bir def ‘a 
sûre-i İhlâsı üç def ‘a cehren kırâat etmesi ve sevâbını vâkıfe-i mezbûrenin ve 
evlâdının rûhlarına hediye etmesi kaydıyla verilmesini şart etti. Yevmî bir bu-
çuk akçenin de mescid-i mahalle-i mezbûre müezzinine, mescid-i mezbûrda her 
gece yatsı namazının sünnetinden sonra farzından önce Fâtiha-i kitâbı bir def ‘a 
sûre-i İhlâsı üç def ‘a cehren kırâat etmesi ve sevâbını vâkıfe-i mezbûrenin ve 
evlâdının rûhlarına hediye etmesi kaydıyla verilmesini şart etti. Her sene otuz 
akçenin muhâsebe-i vakf-ı mezbûra verilmesini şart etti. Bundan artan mikta-
rın ki iki yüz kırk akçedir vakf-ı merkūmun mütevellîsine verilmesini şart etti. 
Tevliyyeyi, müddet-i hayâtınca kendisine, sonra mescid-i mezbûrda kayyım 
olacak kimesneye şart etti. Nezâret-i hasbiyyeyi ahâlî-i mahalle-i merkūmeye 
ve medîne-i mezbûre hâkimine şart etti. Meblağ-ı mezbûrun ahâlî-i mahalle-i 
mezbûreden kimesneye istirbâh için verilmemesini şart etti. Hâl bu minvâl üzre 
iken mütevellî-i mezbûr ile vâkıfe-i merkūme arasında hakk-ı rücû‘ ve imtinâ‘ 
husûsunda nizâ‘ vâki‘ oldu. Hâkim, vakf-ı nukūd husûsunda eimme-i eslâf bey-
nindeki ihtilâfı da bilerek ve hüküm için lâzım gelen husûsâta ri‘âyet ederek 
evvelâ İmâm Ensârî’nin rivâyetine istinâden İmâm Züfer’in kavli üzre vakfın 
sıhhatine, sâniyen imâmeyn-i hümâmeynin re’yi üzre vakfın lüzûmuna hükm 
etti. Meblağ-ı mezbûr bu sûretle sahîh, şer‘î, lâzım, müebbed ve muhalled bir 
vakıf oldu.
Cerâ zâlike ve hurrire fi’l-yevmi’l-hâmis aşere min Şevvâli’l-mükerrem sene seb‘a 
ve erba‘în ve elf.
Şuhûdü’l-hâl: İmâm Hüseyin Efendi b. Mehmed, Bayram Halîfe b. Ebûbekir, Musa 
Çelebi b. Abdullah, Mehmed Çelebi b. Mustafa, Receb Efendi b. Abdi, İbrahim 
Çelebi b. Hasan, Mehmed Çelebi b. Hasan, Ahmed Bey b. Mustafa, Süleyman b. 
Mustafa, Mustafa b. Lütfi, Hüseyin Çelebi b. Abdullah, İsmail Çelebi b. Sefer, Meh-
med Çelebi b. Mustafa, kâtibü’l-hurûf Abdülkādir el-Eyyûbî ve gayruhüm

419 [68b-1] Emin Mustafa Çelebi Vakfı’na ait yıkılacak menzil 
arsasının keşfi
Sâbıkan şeyhülislâm ve müfti’l-enâm iken vallâhu yed‘û ilâ dâri’s-selâm da‘vetine 
icâbet ve mürg-i rûh-ı pür-fütûhları kafes-i tenden tayerân ve gülzâr-ı rahmete 
isâbet eden Esad Efendi merhûmun kerîme-i muhteremeleri kıdvetü’l-muhadderât 
umdetü’l-muvakkarât Rukiye Hâtun tarafından husûs-ı âti’z-zikre vekîl olup 
hasm-ı câhid mahzarında müşârün-ileyhâyı ma‘rifet-i şer‘iyye ile ârifeyn olan Ha-
san Efendi b. el-Hâc Ali ve Ahmed Efendi b. Cafer şehâdetleri ile şer‘an vekâleti 
sâbite olan Osman Çavuş b. Yahya mahfil-i kazâya gelip takrîr-i kelâm ve bast-ı 
merâm edip medîne-i Hazret-i Ebî Eyyûb el-Ensârî -radiye anhu Rabbühü’l-Bârî-
mahallâtından Yunus Paşa mahallesinde vâki‘ hazret-i mûmâ-ileyh vakfına be-
her sene kırk akçe mukāta‘a ile merhûm Emin Mustafa Çelebi vakfı’ndan icâre-i 
mu‘accele ve yevmî üç akçe ücret-i müeccele ile müvekkile-i müşârün-ileyhâ Ru-
kiye Hâtun tasarrufunda olup bir tarafdan İbrahim Çavuş mülkü ve bir tarafdan 
Kasım Paşa vakfı ve bir tarafdan bahr ve bir tarafdan tarîk-i âm ile mahdûd ve 
sâbıkan üç fevkānî oda ve dehliz ve deryâ üzerinde iki mahzen olmak üzre tarh 
olunup hâlen bi’l-külliye müşrif ile’l-harâb olan vakıf menzil vechen mine’l-vücûh 
kābil-i intifâ‘ olmamağla hedm olunmak lâzım gelmeğin savb-ı şer‘-i kavîmden 
üzerine varılıp nukzu tahmîn-i sahîh ile tahmîn ve takvîm ve arsası dahi mesâha 
olunmak taleb ederler dedikde bi’l-fi‘l nâibimiz olup mahkeme-i şerîfede icrâ-yı 
ahkâm-ı şer‘iyye eden fahrü’l-kuzât zahrü’l-vülât Mehmed Efendi b. Osman ve 
mahkeme-i şerîfe kâtiblerinden mevlânâ Abdülkādir Efendi b. Mehmed irsâl olu-
nup onlar dahi Hâssa mi‘mârlardan üstâd Mehmed b. Abdullah ve bi’l-fi‘l evkāf-ı 
mezbûre mütevellîsi olan Halil Halîfe b. Mehmed ve sâir ebniye ve sukūfa vukūfu 
olan bî-garaz müslümanlar ile menzil-i mezbûrun üzerine varıp keşf ve müşâhede 
eylediklerinde menzil-i merkūm bi’l-külliye harâb ve mâil-i türâb olup kābil-i 
intifâ‘ olmadığı mukarrer ve muhakkak olmağın mi‘mâr-ı merkūm mütevellî-i 
mezbûr ve sâir müslimîn mahzarlarında menzil-i mezbûrun arsasını mesâha ey-
ledikde bennâ zirâ‘ı ile tûlen yirmi yedi ve arzen yirmi beş bi hesâb-ı şatrancî altı 
yüz yetmiş beş zirâ‘ olup ve yine mi‘mâr-ı mezbûr ve sâir erbâb-ı vukūf menzil-i 
mezbûrun nukzunu dahi tahmîn-i sahîh ile tahmîn ve takvîm eylediklerinde ber 
vech-i maktû‘ altı bin akçe kıymet takvîm edip vech-i muharrer üzre ittifâk ve 
ittihâd eylediklerini mevlânâ-yı mezbûr mahallinde tahrîr, ba‘dehû her biri gelip 
zeyl-i kitâbda mastûrü’l-esâmî olan müslimîn ile meclis-i şer‘de inhâ ve takrîr et-
meğin mâ hüve’l-vâki‘ gıbbe’t-taleb ketb ve imlâ olundu.
Hurrire fi’l-yevmi’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Fahrü’l-müderrisîn Mehmed Efendi, Receb Efendi b. Abdi, Hüse-
yin Efendi b. Ali, Mehmed Halîfe b. Bayram, Bayram b. Ferhad, Mustafa Çelebi 
b. Yusuf, Mustafa b. Receb, Ahmed Halîfe b. İbrahim, İbrahim Halîfe b. Ebûbekir, 
Mustafa Çelebi b. Mehmed Sâ‘atî, Veli Halîfe b. Abdünnebi, Kenan Halîfe b. Şaban, 
Şaban Halîfe b. Kenan.

420 [68b-2] Osman Beşe b. Mehmed’in yarı menzilini Yani 
v. Tomyoni’ye sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Nişancı mahallesinde sâkin Osman Beşe b. Abdullah [Mehmed] mahfil-i kazâda 
râfi‘ü’l-kitâb Yani v. Tomyoni nâm zimmî muvâcehesinde bi’t-tav‘ihî ikrâr ve i‘tirâf 
edip mahalle-i mezbûrede vâki‘ bir tarafdan Rıdvan b. Mehmed mülkü ve bir ta-
rafdan vakıf menzil ve iki tarafdan tarîk-i âm ile mahdûd iki bâb tahtânî beyti 
ve bir kileri ve muttasıl bir bâb dükkânını müştemil olan mülk menzilin mezkûr 
Rıdvan tarafında vâki‘ bir bâb tahtânî odayı hâvî nısf-ı müfrez-i mu‘ayyenini 
mezbûr Yani’ye fıddî nakd-i râyic fi’l-vakt altı bin akçeye bey‘-i bâtt-ı sahîh-i şer‘î 
ile bey‘ ve teslîm, ol dahi vech-i muharrer üzre iştirâ ve tesellüm eyledikden son-
ra meblağ-ı mezbûr altı bin akçeyi bi tamâmihî yedinden ahz ve kabz eyledim 
ba‘de’l-yevm zikr olunan nısf menzil mezbûr Yani’nin müşterâsı olmuşdur dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Abdurrahman Efendi b. eş-Şeyh Musa el-İmâm, Ramazan Çelebi 
b. Hüseyin el-Müezzin, Ahmed b. Ali, Hüseyin b. Mehmed, Mahmud b. Ahmed 
el-Muhzır, Mustafa b. Şükür, Ahmed b. İdris ve gayruhüm.

421 [68b-3, Arapça] Kadı Abdülkadir Efendi b. Şeyh Ali’nin menzilini 
istiğlâl yoluyla Halime bt. Abdülfettah Efendi’ye sattığı
Mahmiye-i Kostantıniyye mahallâtından Odabaşı çarşısı kurbunda vâki‘ Uzun 
Yusuf mahallesinde sâkin olan fahrü’l-kuzât Kadı Abdülkādir Efendi b. Şeyh Ali 
nâm kimesne meclis-i şer‘-i şerîfde hâzır olup âtiyyü’z-zikr menzilini Halime bt. 
Abdülfettâh Efendi nâm sagīrenin vasîsi hâmil-i hâze’l-kitâb Mehmed Efendi b. 
Ramazan’a bey‘ ettiğini ikrâr ve i‘tirâf etti. Vasiyy-i mezbûr da sagīre-i merkūme 
malıyla ve istiğlâl maksadıyla, mezbûr Abdülkādir Efendi’nin işbu akdin kendi-
lerinden sudûruna kadar sâhibi ve mâliki olduğu, elinde ve taht-ı tasarrufunda 
bulundurduğu mahalle-i mezbûrede kâin bir tarafdan Âişe Hâtun mülkü, diğer 
tarafdan tabbâh Ahmed mülkü, öteki tarafdan Keyvan b. Abdullah mülkü ve diğer 
tarafdan mescid-i mahalle müezzinine vakf edilmiş menzil ile mahdûd cemî‘-i 
menzili cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt 
iki yüz seksen sekiz riyâlî guruşa, bir guruş yüz yirmi beş akçe hesâbı olmak üzre 
cem‘an otuz altı bin akçeye iştirâ etti. Bâyi‘-i mezbûrun menzili kirâlamak iste-
mesi üzerine vasiyy-i merkūm, ba‘de’t-tahliyye ve’t-tekābuz zeylde mezkûr ayın 
gurresinden üç sene tamâmına on altı bin iki yüz akçe ücret ile menzili kirâya 
verdi. Vasiyy-i mezbûr, vâki‘ ikrârı vicâhen ve şifâhen tasdîk etti. Sonra Kadı Sey-
yid Ömer Efendi b. Seyyid Osman, Altıpoğaça câmi‘i hatîbi Osman Efendi b. Os-
man ve mahalle-i mezbûre sükkânından Mehmed Çelebi b. Yusuf nâm kimesneler 
menzil-i mezbûrun derkine ve ücret-i merkūmeye, îcâb ve kabûlü hâvî kefâletle 
kefîl oldular.
Cerâ zâlike ve hurrire fi’l-yevmi’s-sâdis ve’l-ışrîn min Şevvâli’l-mükerrem sene 
seb‘a ve erba‘în ve elf.
Şuhûdü’l-hâl: Şeyh Mehmed Efendi b. Pîrî, İmâm İshak Çelebi b. Veli, müezzin 
Murtaza Halîfe b. Mehmed, Müderris Abdülbâkī Çelebi, Kenan b. Abdullah, Oruc 
b. Şaban, Yusuf b. Abdullah, kâtib Hüseyin Çelebi b. Abdi, Ahmed Çelebi

422 [69a-1, Arapça] Süleyman b. Ahmed’in evini istiğlâl yoluyla 
Mehmed Efendi Vakfı’na sattığı
Mahmiye-i Kostantıniyye mahallâtından el-Hâc İsa mahallesinde sâkin olan Sü-
leyman b. Ahmed nâm kimesne meclis-i şer‘-i şerîfte hâzır olup âtiyyü’z-zikr men-
zilini, merhûm Mehmed Efendi vakfı’na mütevellî olan Şeyh Mehmed Efendi’ye 
bey‘ ettiğini ikrâr ve i‘tirâf etti. Mütevellî-i mezbûr da vakf-ı mezbûr malıyla ve 
istiğlâl maksadıyla, mezbûr Süleyman’ın işbu akdin kendilerinden sudûruna ka-
dar sâhibi ve mâliki olduğu, elinde ve taht-ı tasarrufunda bulundurduğu mahalle-i 
mezbûrede vâki‘, bir tarafdan attâr Bâli mülkü, diğer tarafdan Âişe Hâtun bt. Mus-
tafa mülkü ve iki tarafdan da tarîk-i âm ile mahdûd mülk menzilini cümle tevâbi‘ 
ve levâhıkı ve kâffe-i menâfi‘ ve merâfıkı ile râyicü’l-vakt üç bin akçe semen-i 
mu‘ayyen-i makbûz ile iştirâ etti. Bâyi‘-i mezbûrun menzili kirâlamak istemesi 
üzerine mütevellî-i merkūm, ba‘de’t-tahliyye ve’t-tekābuz zeylde mezkûr ayın 
gurresinden üç sene tamâmına bin üç yüz elli akçe ücret ile menzili kirâya ver-
di. Mütevellî-i mezbûr, vâki‘ ikrârı vicâhen ve şifâhen tasdîk etti. Sonra mahalle-i 
mezbûrede sâkine olan Kâtibe Hâtun bt. Abdullah, menzil-i mezbûrun derkine ve 
ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fî gurreti Şevvâli’l-mükerrem sene seb‘a ve erba‘în ve elf.
Şuhûdü’l-hâl: Mehmed Çelebi b. Ramazan, Mustafa Çelebi b. Ömer, Ahmed b. 
Mehmed, Hüseyin b. ( ) ve gayruhüm

423 [69a-2] Yani v. Mihal ile diğer Yani v. Mihal’in birbirlerinin 
zimmetini ibrâ ettikleri
Vilâyet-i Rumeli’nde Delvine sancağında Mazaraki kazâsına tâbi‘ Leşviçse nâm 
karye sâkinlerinden Yani v. Mihal nâm zimmî mahfil-i kazâda râfi‘-i hâze’l-kitâb 
diğer Yani v. Mihal nâm zimmî muvâcehesinde bi tav‘ihî ikrâr ve i‘tirâf edip 
merkūm diğer Yani zimmetinde karz-ı şer‘îden olan bin akçe hakkımı bi tamâmihî 
yedinden ahz ve kabz eylediğimizden sonra mâbeynimizde ile’l-ân vâki‘ olan cemî‘ 
de‘âvî ve husûmâtdan birbirimizin zimmetini ibrâ-i âmm-ı kātı‘ü’n-nizâ‘ ibrâ ve 
iskāt eyledik dedikde her biri âharın kelâmını vicâhen tasdîk ve şifâhen tahkīk 
edicek mâ vaka‘a gıbbe’t-taleb ketb olundu.
Hurrire fi’l-yevmi’s-sâmin ve’l-aşer min Şevvâli’l-mükerrem li sene seb‘a ve erba‘în 
ve elf.
Şuhûdü’l-hâl: Yakub b. Kurd, Mahmud b. Ahmed, Mustafa b. Ahmed, Mustafa 
b. Veli, Yorgo v. Langi, Yorgo v. İstati, Liko v. Mihal, Dimo v. Halke, Dimo v. ( ) 
Mumcu, Niko Mumcu, Minho v. Kavamiyo, Yani v. Mihal, Yorgo v. Revenci?, Yani 
v. Yorgaki.

424 [69a-3] Niko v. Kosta’nın menzilini Yorgo v. Lanki’ye sattığı
Vilâyet-i Rumeli’nde Delvine sancağında Mazaraki kazâsına tâbi‘ Leşviçse nâm 
karye sâkinlerinden Niko v. Kosta nâm zimmî mahfil-i kazâda râfi‘-i hâze’l-kitâb 
Yorgo v. Lanki nâm zimmî muvâcehesinde bi tav‘ihî ikrâr ve i‘tirâf edip işbu akdin 
sudûruna değin silk-i mülk-i sahîhimde münselik olup karye-i mezbûrede vâki‘ 
bir tarafdan Yani v. Yorgi mülkü ve bir tarafdan Dimo v. Yorgaki ve bir tarafdan 
Tanaşi v. Şimo mülkü ve taraf-ı râbi‘den tarîk-i âm ile mahdûd bir bâb tahtânî oda-
yı ve bir fevkānî odayı ve ahırı ve zât eşcâr-ı müsmire ve gayr-ı müsmire bahçeyi 
ve bir dip zeytin ağacını müştemil mülk menzilimi, mezbûr Yorgo’ya fıddî nakd-i 
râyic fi’l-vakt beş bin akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ edip ol dahi minvâl-i muharrer üzre iştirâ ve kabûl eylediklerinden 
sonra meblağ-ı mezbûr beş bin akçeyi bi tamâmihî mezbûr Yorgo yedinden ahz 
ve kabz edip menzil-i mahdûd-ı merkūmu mahallinde zabt ve tasarrufa müşterî-i 
merkūmu taslît eyledim ba‘de’l-yevm menzil-i mezbûr mülk-i müşterâsı olmuş-
dur dedikde gıbbe’t-tasdîki’ş-şer‘î vicâhen mâ vaka‘a ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Es-Sâbikūn.

425 [69b-1] Yusuf b. Abdullah’tan miras ahırın borçlarına 
karşılık satılması
Medîne-i Hazret-i Ebî Eyyûb el-Ensârî mahallâtından Süleyman Subaşı ma-
hallesinde sâkin iken müteveffâ olan Yusuf b. Abdullah’ın verâseti zevce-i 
metrûkesi Âişe bt. Keyvan nâm hâtuna ve sulbî oğlu Mehmed ve sulbiye sagīre 
kızı Fâtıma’ya münhasıra olduğu şer‘an mütebeyyin oldukdan sonra mezbûr 
Mehmed kendi tarafından asâleten ve sagīre-i mezbûrenin tesviye-i umûruna 
kıbel-i şer‘den vasî nasb olundukdan sonra vesâyeten ve mezbûre Âişe dahi 
asâleten mahfil-i kazâda işbu râfi‘ü’l-kitâb es-Seyyid İbrahim b. Halil ve Murad 
Beşe b. Abdullah mahzarlarında her biri asâleten ve vesâyeten ikrâr ve i‘tirâf edip 
mahalle-i mezbûrede vâki‘ iki tarafdan kendi mülklerimiz ve bir tarafdan kâtib 
Mehmed Çelebi mülkü ve bir tarafdan tarîk-i âm ile mahdûd olup müteveffâ-yı 
mezbûrdan irs-i şer‘î ile bize intikāl eden bir bâb ahır müteveffâ-yı mezbûrun 
zarûret-i düyûn-ı müsbetesi ve sagīre-i mezbûrenin zarûret-i nafakası için bey‘ 
olunmak lâzım gelmeğin sûk-ı sultânî’de kirâren ve mirâren nidâ ve müzâyede 
olundukda, rağabât-ı nâs bi’l-külliye münkatı‘ oldukdan sonra mezbûrân es-
Seyyid İbrahim ve Murad Beşe üzerlerinde on üç bin beş yüz akçede karâr edip 
ziyâde ile tâlib-i âhar olmamağın zikr olunan ahırı mezbûrân es-Seyyid İbrahim 
ve Murad Beşe’ye fıddî nakd-i râcî fi’l-vakt on üç bin beş yüz akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip onlar 
dahi vech-i meşrûh üzre ale’s-seviyye iştirâ ve tesellüm eylediklerinden sonra 
semen-i mezbûr on üç bin beş yüz akçeyi bi’t-tamâm ve’l-kemâl mezbûrân es-
Seyyid İbrahim ve Murad Beşe yedlerinden ahz ve kabz eyledik. Ba‘de’l-yevm 
zikr olunan ahır mezbûrân es-Seyyid İbrahim ve Murad Beşe’nin ale’l-iştirâki’s-
seviy [mülk-i] müşterâlar[ı] olmuşdur dediklerinde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Tahrîren fi’l-yevmi’l-hâmis ve’l-ışrîn min Şevvâli’l-mükerrem li sene seb‘a ve 
erba‘în ve elf.
Şuhûdü’l-hâl: Hüseyin Efendi b. Mehmed el-İmâm, Ebûbekir b. Bayram, el-Hâc 
Receb b. Hamza, Hasan Beşe b. Hüseyin, Mahmud b. Abdullah, Süleyman b. Meh-
med, Mehmed b. Abdullah, Abbas Çelebi.







426 [69b-2] Bülbül b. Gündoğmuş ve eşi Sitti bt. Pîrî’nin ortaklaşa 
tasarruf ettikleri menzili Mehmed b. Hüseyin ve eşi Âişe 
bt. Süleyman’a sattıkları
Medîne-i Hazret-i Ebî Eyyûb el-Ensârî mahallâtından Evlice Baba mahallesinde 
sâkin Bülbül b. Gündoğmuş ve zevcesi Sitti bt. Pîrî mahfil-i kazâda râfi‘ü hâze’l-
kitâb Mehmed b. Hüseyin ve zevcesi Âişe bt. Süleyman muvâcehelerinde her 
biri bi’t-tav‘i’s-sâf ikrâr ve i‘tirâf edip işbu akdin sudûruna değin ale’l-iştirâki’s-
seviy silk-i mülk-i sahîhimde münselik olup mahalle-i merkūmede vâki‘ bir ta-
rafdan yine kendi mülkümüz ve bir tarafdan karcı Mustafa Çelebi mülkü ve bir 
tarafdan Keyvan b. Abdullah mülkü ve taraf-ı râbi‘den vâdi ile mahdûd bir bâb 
fevkānî odayı ve sundurmayı ve altında ahırı ve merkūm Keyvan ile müşterek 
bi’r-i mâyı ve zât eşcâr-ı müsmire ve gayr-ı müsmire bahçeyi müştemil menzili-
mizi, mezbûrân Mehmed ve Âişe’ye fıddî nakd-i râyic fi’l-vakt dört bin beş yüz 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip onlar 
dahi ale’l-iştirâki’s-seviy vech-i muharrer üzre iştirâ ve kabûl eylediklerinden son-
ra meblağ-ı mezbûr dört bin beş yüz akçeyi bi tamâmihî yedlerinden ahz ve kabz 
edip mebî‘-i mahdûd-ı merkūmu teslîm eyledik. Ba‘de’l-yevm menzil-i mahdûd-ı 
merkūm mezbûrân Mehmed ve Âişe’nin ber vech-i iştirâk mülk-i müşterâları ol-
muşdur dedikde gıbbe’t-tasdîki’ş-şer‘î vicâhen mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Mehmed Efendi b. Mehmed el-İmâm, Ömer Halîfe b. Musa el-
Müezzin, Mustafa Halîfe b. Şaban el-Müezzin, Mehmed Halîfe b. Ahmed el-
Müezzin, Mehmed b. Şaban, Yakub b. Kurd, Mahmud b. Ahmed ve gayruhüm.

427 [69b-3] Niko v. Dimo’nun menzilini Niko v. Mihal’e sattığı
Vilâyet-i Rumeli’nde Delvine sancağında Mazaraki kazâsına tâbi‘ Leşviçe nâm 
karye sâkinlerinden Niko v. Dimo nâm zimmî mahfil-i kazâda işbu râfi‘ü’l-kitâb 
Niko v. Mihal nâm zimmî muvâcehesinde bi’t-tav‘i’s-sâf ikrâr ve i‘tirâf edip işbu 
akdin sudûruna değin silk-i mülk-i sahîhimde münselik olup karye-i mezbûrede 
vâki‘ bir tarafdan Yani v. Duka mülkü ve bir tarafdan diğer Yani v. Nika mülkü ve 
bir tarafdan Dimo v. Kavani mülkü ve bir tarafdan ba‘zan Yorgo v. Liko mülkü 
ve ba‘zan tarîk-i âm ile mahdûd bir bâb tahtânî odayı ve bir bâb fevkānî odayı ve 
zât eşcâr-ı müsmire ve gayr-ı müsmire bahçeyi müştemil olan mülk menzilimi 
âmme-i tevâbi‘ ve levâhıkı ile mezbûr Niko’ya fıddî nakd-i râyic fi’l-vakt beş bin 
üç yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ve safka-i 
vâhide ile bey‘ edip ol dahi vech-i muharrer üzre iştirâ ve kabûl eyledikden sonra 
meblağ-ı merkūm beş bin üç yüz akçeyi bi tamâmihî yedinden ahz ve kabz edip 
menzil-i mahdûdu mahallinde zabt ve tasarrufa müşterî-i merkūm Niko’yu taslît 
eyledim ba‘de’l-yevm zikr olunan menzil merkūm Niko’nun mülk-i müşterâsı ol-
muşdur dedikde gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Yakub b. Kurd, Mahmud b. Ahmed, Mustafa b. Ahmed, Dimo [v.] 
Komino, Yorgo [v.] Sinori, Yorgo [v.] Haliki, Mihal, Niko v. Haliki, Minho, Papa 
Roni, Yorgo, Yorgo [v.] Çapani, Yani [v.] Yorgaki ve gayruhüm.

428 [70a-1] Angeli v. Manol’ün kira bedelini Bakkal Süleyman’a ödemesi
Medîne-i Hazret-i Ebî Eyyûb el-Ensârî mahallâtından Câmi‘-i Kebîr mahallesi 
sâkinlerinden bakkal Süleyman nâm kimesne meclis-i şer‘a Kızıl Mescid çarşısı’nda 
ekmekçi olan Angel[i] v. Manol nâm zimmîyi ihzâr ve mahzarında üzerine takrîr-i 
da‘vâ edip medîne-i mezbûrede Yoğurtçular sûkunda vâki‘ olup sâbıkan mezbûr 
Angeli’ye yevmî otuz üçer akçeye îcâr eylediğimiz ekmekçi fırınının icâresinden 
zimmetinde üç aylık icâreden cem‘an iki bin dokuz yüz doksan yedi akçe hakkım 
kalmışdır suâl olunup alıverilmek matlûbumdur dedikde gıbbe’s-suâl mezbûr An-
geli cevâbında, mezbûr Süleyman’a zikr olunan fırının icâresinden zimmetimde 
vech-i meşrûh üzre ancak iki aylık icâr[d]an cem‘an bin dokuz yüz doksan sekiz 
akçe kalmışdır deyicek ikrârı mûcebince meblağ-ı mezbûru edâya tenbîh olunup 
mâ vaka‘a bi’t-taleb ketb olundu.
Tahrîren fi’l-yevmi’s-sâdis ve’l-ışrîn târihuhu’l-mezbûr.
Şuhûdü’l-hâl: Mustafa Efendi b. ( ) el-İmâm, Receb Efendi b. Abdi, Mahmud b. 
Ahmed, Mustafa b. Veli, Yakub b. Kurd.

429 [70a-2] Abdülkadir Efendi b. Şeyh Ali’nin borcuna karşılık 
menzilini rehin vermesi
Mahmiye-i Kostantıniyye mahallâtından Uzun Yusuf mahallesi sükkânından 
fahrü’l-kuzât Abdülkādir Efendi b. eş-Şeyh Ali el-Kadı mahfil-i kazâda 
Abdülfettâh Efendi nâm müteveffânın Halime nâm sagīresi malından vasîsi olan 
Mehmed Efendi yedinden kabz eylediği otuz altı bin akçe deynine tarafeynden 
emr ve kabûlü hâvî kefâletle kefîl bi’l-mâl olan ashâb-ı hâze’l-kitâb zahrü’l-kuzât 
es-Seyyid Ömer Efendi b. es-Seyyid Osman ve fahrü’l-hutebâ Osman Efendi b. 
Osman ve Mehmed Çelebi b. Yusuf muvâcehelerinde bi tav‘ihî ikrâr ve i‘tirâf edip 
mahalle-i mezbûrede vâki‘ ma‘lûmü’l-hudûd olup meblağ-ı merkūm otuz altı bin 
akçe deynim mukābelesinde rehin vaz‘ eylediğim mülk menzilimi, semeni misli 
ile bey‘ edip semeninden meblağ-ı merkūm otuz altı bin akçeyi vasiyy-i mezbûra 
edâya azl ve in‘izâlden masûne “küllemâ azeltüke fe-ente vekîlî” mazmûnunu 
hâviye vekâlet-i devriye ile küfelâ-yı mezbûrûndan her birini tarafımdan vekîl 
nasb etmişdir eğer meblağ-ı merkūm otuz altı bin akçeyi târih-i kitâbdan üç sene 
tamâmına değin vasiyy-i merkūm Mehmed Efendi’ye edâ edemezsem merkūmûn 
es-Seyyid Ömer Efendi ve Osman Efendi ve Mahmud Çelebi vekâlet-i mahkiye-
leri hasebiyle menzil-i mezbûru semeni misli ile bey‘ edip semeninden meblağ-ı 
mezbûr otuz altı bin akçeyi vasiyy-i mezkûr Mehmed Efendi’ye edâ eylesinler de-
dikde mezbûrûn es-Seyyid Ömer Efendi ve Osman Efendi ve Mehmed Çelebi her 
biri vekâlet-i merkūmeyi kabûl ve hizmet-i lâzımesin edâya müte‘ahhid oldukla-
rında mâ hüve’l-vâki‘ ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene seb‘a ve erba‘în ve elf.
Şeyh Mehmed Efendi b. Pîrî, İshak Çelebi b. Veli el-İmâm, Murtaza Halîfe b. Meh-
med, Abdülbâkī Çelebi b. (  ) el-Müderris, Kenan b. Abdullah, Oruc b. Osman, 
Yusuf b. Abdullah, Hüseyin Çelebi b. Abdi, Ahmed Çelebi.

430 [70a-3] Yusuf Çelebi b. Abdullah’ın vârislerinin sulh olması
Mahmiye-i İstanbul’da merhûm Mahmud Paşa câmi‘-i şerîfi kurbunda vâki‘ 
Cezerî Kasım Paşa mahallesinde sâkin iken bundan akdem vefât eden merhûm 
Yusuf Çelebi b. Abdullah nâm müteveffânın verâseti sulbiye-i kebîre kızları Hati-
ce ve Râbia nâm hâtunlara münhasıra olduğu şer‘an mütebeyyin oldukdan sonra 
mezbûre Hatice Hâtun tarafından sulh-i âti’z-zikre vekîl olup hasm-ı câhid mah-
zarında nehc-i şer‘î üzre vekâleti sâbite olan fahrü’l-kuzât Ahmed Efendi b. Meh-
med mahfil-i kazâda müteveffâ-yı mezbûrun muhallefâtına vâzı‘atü’l-yed olan 
râfi‘at-i hâze’l-kitâb mezbûre Râbia Hâtun tarafından dahi müsâlaha-i âtiyetü’l-
beyâna vekîl olup mezbûreyi ma‘rifet-i şer‘iyye ile ârifeyn olan Abdurrahman Çe-
lebi b. Abdülhay ve Abdurrahman Bey b. Mehmed şehâdetleri ile şer‘an vekâleti 
sâbite olan Fahrü’l-akrân Osman Ağa b. Mahmud Ağa mahzarında bi’l-vekâle 
ikrâr ve i‘tirâf edip merkūme Râbia Hâtun’un hâlâ taht-ı yedinde olan on altı bin 
beş yüz akçe kıymetli Gülistan [nâm] câriyenin semeninin altı bin beş yüz akçesi 
kendi malı ve on bin akçesi babası müteveffâ-yı mezbûr Yusuf Çelebi’nin malı 
olup müşterek olduklarını bundan akdem şuhûd-ı udûl ile isbât eylediğimizde 
müvekkilem mezbûre Hatice Hâtun’un hisse-i irsiyyesi olan beş bin akçe hükm ve 
hüccet olunmuşidi el-hâletü hâzihî beynimizde muslihûn tavassut edip meblağ-ı 
mezbûr beş bin akçeyi üç bin akçe üzerine sulh eylediklerinde ben dahi vekâletim 
hasebiyle sulh-i mezbûru kabûl ve bedel-i sulh olan meblağ-ı merkūm üç bin ak-
çeyi vekîl-i mûmâ-ileyh Osman Ağa yedinden bi tamâmihî ahz ve kabz eyledim 
ba‘de’l-yevm meblağ-ı mezbûr beş bin akçeye müte‘allik mezbûre Râbia Hâtun 
ile müvekkilem mezbûre Hatice Hâtun’un vechen mine’l-vücûh da‘vâ ve nizâ‘ı 
kalmamışdır dedikde vekîl-i mezbûr Ahmed Efendi’nin vech-i muharrer üzre bi’l-
vekâle cârî olan ikrâr-ı meşrûhunu vekîl-i âhar Osman Ağa bi’l-vekâle vicâhen 
tasdîk ve şifâhen tahkīk edicek mâ hüve’l-vâki‘ ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Zahrü’l-akrân Mustafa Ağa b. Derviş Ağa, Fahrü’l-cüyûş Mustafa 
Çavuş b. Halil, Mustafa Çavuş b. Veli, Ahmed Çelebi b. Sâlih.

431 [70b-1] Hacı Sefer b. Abdullah’ın menzilini Mustafa Çelebi 
b. Mehmed’e sattığı
Mahmiye-i Kostantıniyye mahallâtından İbrahim Paşa mahallesinde sâkin el-
Hâc Sefer b. Abdullah nâm kimesne tarafından bey‘-i âti’z-zikri ikrâra vekîl olup 
hasm-ı câhid mahzarında Yusuf Çelebi b. Mustafa ve Ömer Ağa b. Abdullah 
şehâdetleri ile şer‘an vekâleti sâbite olan Dilâver Ağa b. Abdullah mahfil-i kazâda 
işbu râfi‘ü’l-kitâb Mustafa Çelebi b. Ahmed mahzarında bi’l-vekâle ikrâr ve i‘tirâf 
edip medîne-i Hazret-i Ebî Eyyûb el-Ensârî -radıyallâhu anhu- mahallâtından 
Yâvedûd mahallesinde vâki‘ bir tarafdan Mehmed b. Ahmed mülkü ve bir taraf-
dan Râziye Hâtun bt. Abdullah mülkü ve bir tarafdan cidâr-ı hısn ve bir tarafdan 
tarîk-i âm ile mahdûd olup bir bâb fevkānî beyti ve sofayı ve kenîfi ve bi’r-i mâ ve 
cüneyneyi müştemil olan mülk menzilini müvekkil-i mezbûr el-Hâc Sefer mezbûr 
Mustafa Çelebi’ye cümle tevâbi‘ ve levâhıkı ile fıddî nakd-i râyic fi’l-vakt dokuz 
bin üç yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm edip ol dahi vech-i muharrer üzre iştirâ ve tesellüm eyledikden sonra 
semeni olan meblağ-ı mezbûr dokuz bin üç yüz akçeyi yedinden bi’t-tamâm ve’l-
kemâl ahz ve kabz eyledi dedikde vekîl-i mezbûr Dilâver Ağa’nın vech-i muharrer 
üzre cârî olan ikrârını müşterî-i mezbûr Mustafa Çelebi vicâhen tasdîk ve şifâhen 
tahkīk etmeğin mâ hüve’l-vâki‘ gıbbe’t-taleb ketb olundu.
Fî selhi Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Eş-Şeyh Nasrullah Efendi, Fahrü’l-müderrisîn Avnullah Efendi b. 
Ömer Efendi el-Müsta‘id, Mustafa Çelebi b. Mehmed, Ahmed Çelebi b. ( ) er-Râcil, 
Mehmed Efendi b. İvaz, Abdi Halîfe b. Selim el-İmâm, Mehmed Efendi el-Kadı.

432 [70b-2, Arapça] Mahmud Bey b. Abdullah’ın evini istiğlâl yoluyla 
Cafer Paşa Vakfı’na sattığı
Medîne-i Hazret-i Ebî Eyyûb el-Ensârî mahallâtından Kiremitçi Süleyman mahal-
lesinde sâkin olan Mahmud Bey b. Abdullah nâm kimesne meclis-i şer‘-i şerîfde 
hâzır olup âtiyyü’z-zikr menzilini, medîne-i merkūmede vâki‘ merhûm Cafer Paşa 
vakfı’na mütevellî olan hâmil-i hâze’l-kitâb Mehmed Beşe b. Hamza’ya bey‘ ettiğini 
ikrâr ve i‘tirâf etti. Mütevellî-i mezbûr da vakf-ı merkūm malıyla ve istiğlâl maksa-
dıyla, mezbûr Mahmud Bey’in işbu akdin kendilerinden sudûruna kadar sâhibi ve 
mâliki olduğu, elinde ve taht-ı tasarrufunda bulundurduğu mahalle-i mezbûrede 
vâki‘ olan, bir tarafdan İbrahim Ağa mülkü, iki tarafdan menzil-i mevkūf ve di-
ğer tarafdan da tarîk-i âm ile mahdûd bulunan cemî‘-i menzilini cümle tevâbi‘ ve 
levâhıkı ve kâffe-i menâfi‘ ve merâfıkı ile râyicü’l-vakt yirmi beş bin akçe semen-i 
mu‘ayyen-i makbûzla iştirâ etti. Bâyi‘-i mezbûrun menzili kirâlamak istemesi üze-
rine mütevellî-i merkūm, ba‘de’t-tahliyye ve’t-tekābuz zeylde mezkûr Ramazân-ı 
mübârek ayının gurresinden üç sene tamâmına on bir bin iki yüz elli akçe ücret 
ile menzili kirâya verdi. Mütevellî-i mezbûr, vâki‘ ikrârı vicâhen ve şifâhen tasdîk 
etti. Sonra kızı Fâtıma kıbelinden âtiyyü’l-beyânı ikrâra vekâleti Abdurrahman b. 
Cafer ve el-Hâc Muslihiddin b. el-Hâc ( ) nâm kimesnelerin şehâdetleri ile sâbit 
olan mezbûr İbrahim, müvekkile-i mezbûresinin menzil-i mezbûrdaki hissesi-
nin bey‘ine zevcine izin verdikden sonra menzil-i mezbûrun derkine ve ücret-i 
merkūmeye îcâb ve kabûlü hâvî kefâletle kefîl olduğunu bi’l-vekâle ikrâr etti.
Cerâ zâlike ve hurrire fi’l-yevmi’s-sâmin ve’l-ışrîn min Şevvâli’l-mükerrem sene 
seb‘a ve erba‘în ve elf.
Şuhûdü’l-hâl: İmâm Mustafa Çelebi b. Ali, Mahalle-i Sofular İmâmı Bekir Efendi, 
câbî Abdullah b. İbrahim, Seyyid Mustafa b. Seyyid Mehmed, Mustafa b. Mehmed, 
Cafer b. Abdullah, Mustafa b. Veli ve gayruhüm

433 [70b-3, Arapça] Andriye v. Manol’ün evini istiğlâl yoluyla Behram 
Bey Vakfı’na sattığı
Mahmiye-i Kostantıniyye mahallâtından el-Hâc İlyas mahallesinde sâkin olan 
Andriye v. Manol nâm zimmî, meclis-i şer‘-i şerîfde hâzır olup âtiyyü’z-zikr men-
zilini merhûm Behram Bey vakfı’na mütevellî olan hâmil-i hâze’l-kitâb Hüseyin 
Halîfe b. Şaban’a bey‘ ettiğini ikrâr ve i‘tirâf etti. Mütevellî-i mezbûr da vakf-ı 
merkūm malıyla ve istiğlâl maksadıyla, zimmî-i mezbûrun işbu akdin kendi-
lerinden sudûruna kadar sâhibi ve mâliki olduğu, elinde ve taht-ı tasarrufunda 
bulundurduğu mahalle-i mezbûrede vâki‘ olan, bir tarafdan Çiçek Yanaki mül-
kü, iki tarafdan Abdi Bey’in menzil-i mevkūfu ve diğer tarafdan da tarîk-i âm ile 
mahdûd bulunan cemî‘-i menzilini cümle tevâbi‘ ve levâhıkı ve kâffe-i menâfi‘ ve 
merâfıkı ile râyicü’l-vakt dört bin akçe semen-i mu‘ayyen-i makbûzla iştirâ etti. 
Bâyi‘-i mezbûrun menzili kirâlamak istemesi üzerine mütevellî-i merkūm, ba‘de’t-
tahliyye ve’t-tekābuz zeylde mezkûr ayın gurresinden üç sene tamâmına bin beş 
yüz akçe ücret ile menzili kirâya verdi. Mütevellî-i mezbûr, vâki‘ ikrârı vicâhen 
ve şifâhen tasdîk etti. Sonra mukırr-ı mezbûrun oğlu Mihal, menzil-i mezbûrun 
derkine ve ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fî gurreti Zilka‘de eş-şerîfe sene seb‘a ve erba‘în ve elf.
Şuhûdü’l-hâl: Hüseyin Çelebi b. Abdullah, Ali b. Hüdâverdi, Mahmud b. Mustafa, 
Musa b. Halil, müezzin Şaban b. Hüseyin, İmâm İbrahim Efendi, Mehmed Bey b. 
Abdullah

434 [71a-1] Mihriban bt. Abdullah’ın terekesinin vârisi Mehmed 
b. Hasan’a teslim edildiği
Medîne-i Hazret-i Ebî Eyyûb el-Ensârî mahallâtından Aşçıbaşı mahalle-
si sâkinlerinden râfi‘ü’l-kitâb Mehmed b. Hasan nâm kimesne meclis-i şer‘a 
medîne-i mezbûre mahallâtından Süleyman Subaşı mahallesinde sâkin iken bun-
dan akdem müteveffâ olan Yusuf nâm kimesnenin sulbî oğlu [Mehmed] nâm ki-
mesneyi ihzâr ve mahzarında üzerine takrîr-i da‘vâ edip mezbûr Mehmed’in ba-
bası merkūm Yusuf ’un zevce-i menkûhası olup mezbûr Mehmed ile sâkine iken 
müteveffât olmağla terekesine merkūm Mehmed vâzı‘ü’l-yed olduğu Mihriban 
bt. Abdullah nâm Hâtun benim babam merkūm Hasan’ın mu‘takası olup usûbet-i 
nesebiyye cihetinden verâseti bana münhasıra iken mezbûre Mihriban’ın cümle 
muhallefâtını merkūm Mehmed kabz etmişdir suâl olunup şer‘an ihkāk-ı hak olun-
ması matlûbumdur dedikde gıbbe’s-suâl mezbûr Mehmed cevâbında, müteveffât-ı 
mezbûre Mihriban Hâtun mezbûr Mehmed’in babası mezkûr Hasan’ın mu‘takası 
olduğu ma‘lûmum değildir deyicek müdde‘î-i mezbûr Mehmed’in müdde‘âsına 
mutâbıka beyyine taleb olundukda udûl-i müslimînden Abdullah Halîfe b. Ma-
den el-İmâm ve İsmail Halîfe b. Mehmed el-Müezzin li ecli’ş-şehâde meclis-i 
şer‘a hâzırân olup istişhâd olunduklarında her biri edâ-i şehâdet-i şer‘iyye edip 
fi’l-vâki‘ müteveffât-ı mezbûre Mihriban müdde‘î-i mezbûr Mehmed’in babası 
mezbûr Hasan’ın mu‘taka câriyesidir verâseti mezbûr Mehmed’e münhasıradır 
husûs-ı mezbûra minvâl-i meşrûh üzre şâhidleriz şehâdet dahi ederiz dediklerin-
de gıbbe ri‘âyeti şerâiti’l-kabûl şehâdetleri makbûle olmağın müteveffât-ı mezbûre 
Mihriban’ın muhallefâtını mezbûr Mehmed’e edâya tenbîh birle mâ vaka‘a bi’t-
taleb ketb olundu.
Fî gurreti şehri Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Taşçı Hüseyin b. Yusuf, Ali b. Mustafa, Mustafa b. Veli, Ali b. Abdul-
lah, Yakub b. Kurd, Ali Çelebi b. Hamza, Cafer b. Ve[li].

435 [71a-2] Meryem bt. Nokta Mehmed Paşa suyolunun keşfi
[Derkenâr:] Bayram Paşa kapı kethüdâsı Pîrî mahallesinde zevcesi Meryem bt. 
Nokta Mehmed Paşa suyu.
Düstûr-ı mükerrem müşîr-i müfahham, nizâmü’l-âlem, müdebbirü’l-umûri’l-
cumhûr bi’l-fikri’s-sâkıb, mütemmimi mehâmmü’l-enâmi bi’r-re’yi’s-sâkıb, mü-
şeyyidü erkânü’s-sa‘âdeti ve’l-iclâl mümehhidü bünyânü’d-devleti ve’l-ikbâl, el-
mahfûfu bi sunûfi’l-avâtıfi’l-meliki’l-müte‘âl vezîr-i a‘zam, serdâr-ı ekrem Bayram 
Paşa -yesserallâhu mâ yürîd ve mâ yeşâ’- hazretlerinin bi’l-fi‘l mahmiye-i İstanbul’da 
kapı kethüdâları olup mahmiye-i merkūmede Pîrî Ağa mahallesinde sâkine zev-
cesi fahrü’l-muhadderât zahrü’l-muvakkarât Meryem Hâtun ibnetü’l-merhûm 
Nokta Mehmed Paşa tarafından husûs-ı âti’z-zikre vekîl olup hasm-ı câhid mahza-
rında nehc-i şer‘î üzre vekâleti sâbite olan dergâh-ı âlî -dâme mahfûfen bi’l-me‘âlî- 
müteferrikalarından kıdvetü’l-emâcid ve’l-a‘yân makbûlü’s-sudûr ve’l-erkân Ali 
Ağa b. Pervâne mahfil-i kazâya gelip bi’l-vekâle takrîr-i kelâm ve bast-ı merâm 
edip müvekkile-i müşârün-ileyhânın babası merhûm-ı mezbûr Mehmed Paşa 
Havâss-ı Refî‘a kazâsı müzâfâtından Müderris köyü demekle ma‘rûfe olan karye-
nin cânib-i şimâlinde vâki‘ derede hafr ettirdiği âbâr-ı müteferrikadan cem‘ edip 
yine mahmiye-i mezbûrede vâki‘ Tevekkül çeşmesi’nde ve mahalle-i mezbûrda 
olan sarayında icrâ eylediği üç masura suyun yolları mürûr-ı eyyâm ve kürûr-ı 
a‘vâm ile harâb olup zikr olunan üç masura su bir nice zamân cereyândan kalıp 
bi’l-külliye münkatı‘ olmağın müvekkile-i mûmâ-ileyhânın izni ile menşe’inden 
makarrına varınca yollarını kendi malımdan tecdîd ettirip sâlifü’z-zikr çeşmede 
ve sarayında ke’l-evvel icrâ ettirmişidim hâlâ müvekkile-i müşârün-ileyhâ zikr 
olunan su yoluna harc ve sarf eylediğim meblağın mertebe-i tahammülü keşf 
ve tahrîr olunmasın taleb ederler dedikde mahkeme-i şerîfeden mevlânâ Receb 
Efendi b. Abdi irsâl olunup ol dahi bi’l-fi‘l su yolu nâzırı olan kıdvetü’l-emâsil 
ve’l-akrân Hasan Ağa b. Abdülmennân ve su yolcular kethüdâsı olan Mehmed 
Kethüdâ ve Sultan Mehmed Hân suyolcuları bölükbaşısı olan Mahmud b. Ali ve 
Hâssa su yolcularından Mahmud b. Abdullah, üstâd İbrahim b. Abdullah ve zeyl-i 
kitâbda mastûrü’l-esâmî olan müslimîn ile mârrü’z-zikr su yolunun üzerine varıp 
vekîl-i mezbûrun tecdîd eylediği ve mevâzi‘i keşf ve müşâhede ve mu‘âyene eyle-
diklerinde mezbûrân Hasan Ağa ve Mehmed Kethüdâ ve merkūmûn Mahmud ve 
diğer Mahmud ve İbrahim ve sâir müslimîn ile zikr olunan suyun başından kur-
bunda vâki‘ vezîr-i müşârün-ileyh hazretlerinin suları kemerine gelince iki yüz 
yetmiş yedi kulaç lağımın her bir kulacının tathîri için altmışar akçeden cem‘an 
altı bin altı yüz yirmi akçe ve zikr olunan kemere gelinceye değin müceddeden vaz‘ 
olunan yedi yüz aded künkün her biri lökünü ile ve üstâdiyyesi ve sâir levâzımı ile 
yirmişer akçeden cem‘an on dört bin akçe ve zikr olunan Tevekkül çeşmesi’nden 
dahi kendi sarayına varıncaya değin müceddeden vaz‘ olunan üç yüz yedi aded 
kurşun borunun her biri cümle levâzımı ile ikişer yüz otuz akçeden yetmiş bin 
altı yüz yirmi akçe ki yüz bir bin iki yüz otuz akçe vekîl-i mezbûr Ali Ağa’nın 
harc ve sarf eylediğini tahmîn-i sahîh ile tahmîn ve ittifâk ve ittihâd eylediklerini 
mevlânâ-yı mezbûr mahallinde tahrîr, ba‘dehû gelip meclis-i şer‘de inhâ ve takrîr 
etmeğin mâ hüve’l-vâki‘ ketb ve imlâ olundu.
Fî evâhiri Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Himmet Efendi b. İbrahim el-İmâm, Halil Ağa b. İbrahim el-
Müteferrika, Osman b. Bayram el-Bevvâbü’s-sultânî, Yusuf b. Abdullah, Eyüb b. 
Ahmed, İbrahim b. Durmuş, Mehmed b. Abdullah el-Cündî, Sâlih b. Mahmud ve 
gayruhüm.

436 [71b-1, Arapça] Durmuş Bey b. Sâlih’in evini istiğlâl yoluyla Turşucu 
Hüseyin Ali Vakfı’na sattığı
Havâss-ı Refî‘a müzâfâtından Hasköy mahallâtından Turşucu mahallesinde sâkin 
olan Durmuş Bey b. Sâlih nâm kimesne meclis-i şer‘-i şerîfde hâzır olup âtiyyü’z-
zikr menzilini merhûm Turşucu Hüseyin Ali vakfı’na mütevellî olan hâmil-i hâze’l-
kitâb Abdurrahman Çelebi b. Habib’e bey‘ ettiğini ikrâr ve i‘tirâf etti. Mütevellî-i 
mezbûr da vakf-ı merkūm malıyla ve istiğlâl maksadıyla, bâyi‘-i mezbûrun işbu 
akdin kendilerinden sudûruna kadar sâhibi ve mâliki olduğu, elinde ve taht-ı 
tasarrufunda bulundurduğu mahalle-i mezbûrede vâki‘ olan, bir tarafdan Hüse-
yin mülkü, diğer tarafdan Hüseyin Beşe mülkü ve iki tarafdan da tarîk-i âm ile 
mahdûd bulunan cemî‘-i menzilini cümle tevâbi‘ ve levâhıkı ve kâffe-i menâfi‘ 
ve merâfıkı ile râyicü’l-vakt üç bin akçe semen-i mu‘ayyen-i makbûzla iştirâ etti. 
Bâyi‘-i mezbûrun menzili kirâlamak istemesi üzerine mütevellî-i merkūm, ba‘de’t-
tahliyye ve’t-tekābuz zeylde mezkûr ayın gurresinden üç sene tamâmına dokuz 
yüz akçe ücret ile menzili kirâya verdi. Mütevellî-i mezbûr, vâki‘ ikrârı vicâhen 
ve şifâhen tasdîk etti. Sonra zevcesi Kerime bt. Mehmed kıbelinden âtiyyü’l-
beyânı ikrâra vekâleti İmâm İbrahim b. Hüsrev ve Müezzin Mehmed b. Haydar’ın 
şehâdetleri ile sâbit olan mezbûr Durmuş Bey, müvekkilesi ve zevcesi mezbûre 
Kerime hâtunun menzil-i mezbûrun derkine ve ücret-i merkūmeye îcâb ve kabûlü 
hâvî kefâletle kefîl olduğunu bi’l-vekâle ikrâr etti.
Cerâ zâlike ve hurrire fî gurreti şehri Ramazâni’l-mübârek sene seb‘a ve erba‘în ve 
elf.
Şuhûdü’l-hâl: Ali b. Mustafa, Mehmed b. Keyvan, Ali b. Abdullah, Musa Bey b. ( ), 
Yakub b. Kurd, Mustafa b. Ahmed, Mustafa b. Veli,

437 [71b-2, Arapça] Mehmed b. Mehmed Halîfe’nin Rus asıllı 
câriyesini âzat ettiği
Medîne-i Hazret-i Ebî Eyyûb el-Ensârî mahallâtından Câmi‘-i Kebîr mahalle-
sinde sâkin olan Mehmed nâm oğlu kıbelinden hasm-ı şer‘î-i câhid mahzarında 







âtiyyü’z-zikr âzâd ve tahrîr ikrârına vekâleti Abdurrahman b. Mehmed ve Mansur 
b. Mustafa nâm şâhideynin şehâdetleri ile sâbit olan Mehmed Halîfe b. Mahmud 
nâm kimesne meclis-i şer‘-i şerîfde hâzır olup müvekkil-i mezbûrunun, rıkkını, 
mu‘terife olan, hâzıre bi’l-meclis orta boylu, şehlâ, açık kaşlı, sarışın, Rûsiyyetü’l-
asl, müslimetü’l-mille ve alnının sol yanında iki siyah beni bulunan hâmile-i 
hâze’l-kitâb Kâmuran bt. Abdullah nâm câriye-i memlûkesini hasbeten lillâhi 
te‘âlâ ve haseneten li rûhi Resûlihi’l-mu‘allâ âzâd ve tahrîr ettiğini bi’l-vekâle ikrâr 
ve i‘tirâf etti. Câriye-i mezbûre vâki‘ ikrârı tasdîk etti. Câriye-i merkūme bu sûretle 
sâir harâir-i asliyyât-ı mükellefât gibi hürre bir kimesne oldu. Efendilerin âzâdlı 
köleleri üzerinde sâbit olan velâ hakkından gayrı, üzerinde kimesnenin bir hakkı 
kalmadı.
Cerâ zâlike ve hurrire fi’l-yevmi’s-sânî min Zilka‘de eş-şerîfe sene seb‘a ve erba‘în 
ve elf.
Şuhûdü’l-hâl: Şeyh Nasrullah Efendi b. Şeyh Ömer, mezbûrun karındaşı fahrü’l-
müderrisîn Avnullah Efendi, Ömer Efendi b. merhûm Abdülkādir, mezbûrun 
karındaşı Abdullah Efendi, Mustafa Subaşı, Yakub b. Kurd, Mustafa b. Ahmed, 
Mustafa Çelebi b. Veli

438 [71b-3, Arapça] Ümmi bt. Hüseyin’in muhâlaa yoluyla boşandığı
Ümmi bt. Hüseyin nâm hâtun kıbelinden hul‘ ve ibrâ ikrârına vekâleti, ken-
disini ma‘rifet-i şer‘iyye ile tanıyan Mehmed b. Murad ve Ahmed b. Ali nâm 
şâhideynin şehâdetleri ile sâbit olan Kostantıniyye mahallâtından Avcıbey ma-
hallesinde sâkin olan Mehmed Hâce b. Rüşdi nâm kimesne meclis-i şer‘-i şerîfde 
hâzır olup müvekkile-i mezbûresinin hâzır bi’l-meclis hâmil-i hâze’l-kitâb 
Mahmud b. Abdullah nâm zevci ile nikâhı esnâsında ta‘ahhüd edilen râyicü’l-
vakt dört bin akçe mehr-i müecceli, iddet nafakası ve me’ûnet-i süknâsı kendi 
üzerine olmak üzre muhâla‘a yapdığını bi’l-vekâle ikrâr ve i‘tirâf etti. Zevc-i 
mezbûr da vech-i meşrûh üzre onunla muhâla‘a yapdı. Zevce-i mezbûre bu 
sûretle yeni bir nikâh yapılmadan ve mehir ödenmeden helâl olmayacak şekil-
de zevc-i merkūmundan ayrılmış oldu. Sonra her biri cemî‘-i de‘âvî, mütâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek 
diğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ 
etti.
Cerâ zâlike ve hurrire fi’l-yevmi’s-sânî min şehri Zilka‘de eş-şerîfe sene seb‘a ve 
erba‘în ve elf.
Şuhûdü’l-hâl: Mustafa Çavuş b. Halil, Receb Efendi b. Abdi, Abdülkerim Efendi b. 
Kurd, Mustafa b. Veli, Ali b. Abdullah







439 [71b-4] Ahmed Ağa b. Mehmed’in, çiftliği ile içindeki hayvanlar ve 
vakıf tarlalarının yarısını kızı Hayri Hatun’a hibe ettiği
Mahmiye-i İstanbul’da Elvanzâde mahallesinde sâkin dergâh-ı âlî müteferrikaların-
dan kıdvetü’l-emâsil ve’l-akrân Ahmed Ağa b. Mehmed mahfil-i kazâda mahalle-i 
mezbûrede sâkine sulbiye kebîre kızı işbu râfi‘atü’l-kitâb Hayri Hâtun tarafından 
ikrâr-ı âti’z-zikri tasdîka vekîl olup hasm-ı câhid mahzarında mezbûreyi ma‘rifet-i 
şer‘iyye ile ârifeyn olan Beşir Efendi b. Ömer ve Mehmed b. Ali şehâdetleri ile 
şer‘an vekâleti sâbite olan fahrü’l-müderrisîn Osman Efendi b. Mehdi mahzarın-
da ikrâr ve i‘tirâf edip Havâss-ı Refî‘a müzâfâtından Terkos nâhiyesine tâbi‘ Tir-
keşe nâm karyede vâki‘ etrâf-ı erba‘ası mutasarrıf olduğum bağ ve tarla ve çayır 
ve tarîk-i âm ile mahdûd olup muhavvata-i dâhiliyyeli üç bâb fevkānî ve iki bâb 
tahtânî odaları ve iki çatma anbarı ve bir kenîfi ve zât eşcâr-ı müsmire ve gayr-ı 
müsmire hadîkayı ve bir mikdâr bağ ve havuz ve bir çeşmeyi ve muhavvata-i 
hâriciyyesi ocaklı iki ahırı ve bir samanlığı ve bir çeşmeyi ve bir mikdâr samanlığı 
müştemil olan çiftlik ta‘bîr olunur mülk menzilimin nısf-ı müfrez-i mu‘ayyenesini 
ve on re’s kara sığır öküzünün beş re’sini ve otuz re’s kara sığır danalarının on 
beş re’sini sulbiye kızım mezbûre Hayri Hâtun’a hibe-i sahîha-i şer‘iyye ile hibe 
ve temlîk ve teslîm eyledim ol dahi meclis-i hibede ittihâb ve temellük ve kabz 
ve tesellüm eyledi ve yine merhûm-ı mağfûr Ebü’l-feth Sultan Mehmed Hân 
evkāfı arâzisinden o[lup] kadîmden çiftlik-i mezbûr ile mutasarrıf [72a] olduğum 
mevâzi‘-i müteferrikada vâki‘ inde’l-cîrân ma‘lûmü’l-hudûd olan on iki kıt‘a tarla 
ve bir kıt‘a çayırımın her birinden nısf-ı müfrez-i mu‘ayyeninin hakk-ı tasarrufu-
nu evkāf-ı mezbûre mütevellîsi ma‘rifetiyle mezbûre Hayri Hâtun’a tefvîz eyledim 
ol dahi vech-i muharrer üzre tefevvuz ve kabûl eyledi dedikde mukırr-ı mezbûr 
Ahmed Ağa’nın vech-i meşrûh üzre cârî olan ikrârını vekîl-i müşârün-ileyh Os-
man Efendi vicâhen tasdîk ve şifâhen tahkīk edicek mâ vaka‘a ketb olundu.
Târihuhü’l-mezbûr.
Şuhûdü’l-hâl: Şeyh Şaban Efendi b. Abdülmennân, Muharrem Ağa b. Hüseyin, 
Köse Mehmed Bey b. Yusuf, Yusuf Çavuş, İbrahim Çelebi, Hüseyin b. Hasan, Mus-
tafa b. Pîrî, Ali Halîfe el-İmâm, Mehmed b. Yusuf, Mehmed Kethüdâ b. Abdullah, 
Yusuf Çelebi b. Nasuh, Abdülkādir el-Eyyûbî, Ebûbekir b. İbrahim, Cafer Bey b. 
Abdullah ve gayruhüm.

440 [72a-1] Sevindik b. Osman’ın, miras tarlalardaki hissesini 
kardeşi Ruşen’e sattığı
Vilâyet-i Anadolu’danâm karyeden olup hâlâ mahmiye-i Galata müzâfâtından kasaba-i Tophâne 
mahallâtından Cihangir mahallesi sâkinlerinden olan Sevindik b. Osman nâm 
kimesne mahfil-i kazâda li ebeveyn karındaşı râfi‘-i hâze’l-kitâb Rûşen nâm 
kimesne muvâcehesinde bi’t-tav‘ ikrâr ve i‘tirâf edip karye-i merkūmede vâki‘ 
ma‘lûmü’l-hudûd olup babamız merkūm Osman’dan intikāl-i âdî ile ikimize 
intikāl eden tahmînen altmış [keyl] tohum istî‘âb eder on beş kıt‘a tarlanın her 
birinden ben mutasarrıf olduğum nısf hisse-i mu‘ayyeninin hakk-ı tasarrufu-
nu, karındaşım merkūm Rûşen’e iki bin sekiz yüz akçe bedel-i tefvîz ve sâhib-i 
arz ma‘rifetiyle tefvîz edip ol dahi vech-i muharrer üzre tefevvuz ve kabûl ey-
ledikden sonra meblağ-ı mezbûr iki bin sekiz yüz akçeyi bi tamâmihî mezbûr 
Rûşen yedinden ahz ve kabz edip zikr olunan beş kıt‘a tarladan her birinin 
nısf-ı mu‘ayyenini dahi mahallinde zabt ve tasarrufa taslît eyledim ba‘de’l-yevm 
sâlifü’z-zikr olan beş kıt‘a tarlaların cümlesi mezbûr Rûşen’in dâhil-i taht-ı ta-
sarrufu olup min ba‘d benim alâkam kalmamışdır dedikde mukırr-ı mezbûr 
Sevindik’in ikrâr-ı meşrûhunu el-mukarru lehü’l-merkūm Rûşen vicâhen tasdîk 
ve şifâhen tahkīk edicek mâ vaka‘a ketb olundu.
Fi’l-yevmi’l-hâmis min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Zahrü’l-kuzât Ahmed Efendi el-Kadı, Hüseyin Efendi b. Ali, Abdi 
Efendi el-Kadı, Mehmed Çelebi b. İvaz, Ömer Efendi b. el-Hâc Hasan.

441 [72a-2] Şeyh Mehmed Efendi’nin menzilini Mehmed Efendi 
b. Osman’a sattığı
Sâbıkan Kudüs-i şerîf kadısı olan a‘lemü’l-ulemâ’i’l-izâm, efdalü’l-fuzalâ’i’l-fihâm, 
yenbû‘ü’l-fezâ’il ve’l-me‘âlî metbû‘ü’l-efâzıl ve’l-e‘âlî, alemü’l-ilm ve’l-hüdâ, menâ-
rü’l-fazl ve’t-tukā Şeyh Mehmed Efendi eş-şehîr bi Kadızâde hazretlerinin taraf-ı 
karînü’ş-şereflerinden ikrâr-ı câ’i’l-beyâna vekîl olup vekâleti Receb Efendi b. 
Bahşî ve Mehmed Efendi b. Abdullah şehâdetleri ile sâbite olan Ahmed Efendi b. 
Mehmed mahfil-i kazâda sâbıkan İstanbul mukāta‘acısı olan sâhib-i hâze’l-kitâb 
fahrü erbâbi’t-tahrîr ve’l-kalem zahrü ashâbi’t-takrîr ve’r-rakam Mehmed Efen-
di b. Osman muvâcehesinde bi’l-vekâle ikrâr ve takrîr-i kelâm edip müvekkilim 
müşârün-ileyh Şeyh Mehmed Efendi hazretlerinin silk-i mülk-i sahîhlerinde 
münselik olan emlâklerinden olup Havâss-ı Refî‘a -humiyet ani’l-beliyye- müzâfâ-
tından Hasköy mahallâtından Sütlüce mahallesinde merhûm Mahmud Ağa 
câmi‘-i şerîfi kurbunda vâki‘ bir tarafdan merhûm-ı mezbûr Mahmud Ağa vak-
fı ve bir tarafdan Süleyman Çavuş nâm kimesne mülkü ve bir tarafdan bahr ve 
taraf-ı râbi‘den tarîk-i âm ile mahdûd tahtânî iki bâb fevkānî harâba müşrif oda-
yı ve arz-ı hâliyeyi müştemil mülk menzilini, bi cümleti’t-tevâbi‘ ve’l-levâhık ve 
kâffeti’l-menâfi‘ ve’l-merâfık mûmâ-ileyh Mehmed Efendi’ye fıddî nakd-i râyic 
fi’l-vakt elli bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm, ol dahi vech-i muharrer üzre iştirâ ve tesellüm eyledikden sonra 
meblağ-ı mezbûr elli bin akçeyi bi tamâmihî [mû]mâ-ileyh Mehmed Efendi ye-
dinden ahz ve kabz eylemişlerdir ba‘de’l-yevm menzil-i merkūm müşârün-ileyh 
Mehmed Efendi’nin mülk-i müşterâsıdır. Keyfe mâ [yeşâ’] ve hasbe mâ yahtâr mu-
tasarrıf olsun dedikde merkūm Ahmed Efendi’nin bi’l-vekâle cârî olan ikrârını 
dahi el-mukarru lehü’l-merkūm Mehmed Efendi vicâhen tasdîk ve şifâhen tahkīk 
edicek mâ hüve’l-vâki‘ ketb olundu.
Fi’l-yevmi’s-sâdis min Zilka‘deti’ş-şerîfe li sene seb‘a ve erba‘în ve elf min hicreti’n-
Nebeviyye alâ sâhibihâ efdalü’t-tahiyye.
Şuhûdü’l-hâl: El-Hâc Şaban b. Abdullah es-sâkini bi mahalleti Ayasofya, Süley-
man Bey b. el-Bevvâbü’s-sultânî es-sâkini bi mahalleti Hoca Paşa, Mustafa Efendi 
el-Kâtib, Mehmed Çelebi b. ( ) es-sâkin-i m[ahalle-i mezbûr] el-İmâm, Abdülkādir 
Çelebi b. Mehmed Efendi el-Kâtib, Muharrirü’l-hurûf Mustafa, Siyâmi Efendi el-
Mukayyid ve gayruhüm.

442 [72a-3] Seyyid Mehmed Çelebi b. Seyyid Mehmed’in vakıf menzili 
Abdülkadir b. Ahmed’e devrettiği
Medîne-i Hazret-i Ebî Eyyûb el-Ensârî mahallâtından Câmi‘-i Kebîr mahallesin-
de sâkin es-Seyyid Mehmed Çelebi b. es-Seyyid Mehmed mahfil-i kazâda işbu 
râfi‘ü’l-kitâb sulehâdan Abdülkādir b. Ahmed mahzarında ikrâr ve i‘tirâf edip 
mahalle-i merkūmede vâki‘ merhûm hakkâk Mehmed Çelebi nâm kimesne vakf 
ve süknâsını sulehâya şart eylediği iki bâb fevkānî ve iki bâb tahtânî odaları ve mu-
havvatayı müştemil bir tarafı börekçi Mustafa mülkü ve bir tarafı el-Hâc Osman 
mülkü ve bir tarafı Mehmed Efendi mülkü ve bir tarafı börekçi el-Hâc Ali mül-
kü ile mahdûd olup bundan akdem kendi malım ile cânib-i şer‘den izinle ta‘mîr 
ve meremmet edip ber mûceb-i şart-ı vâkıf bi’l-fi‘l mutasarrıf olduğum menzil-i 
mevkūfun süknâsını ma‘rifet-i mütevellî ile sulehâdan merkūm Abdülkādir’e dört 
bin nakd-i râyic fi’l-vakt fıddî akçe mukābelesinde ferâgat eyleyip ol dahi vech-i 
muharrer üzre kabûl eyledikden sonra meblağ-ı mezbûr dört bin akçeyi yedinden 
bi’t-tamâm ve’l-kemâl ahz ve kabz edip menzil-i mezbûru teslîm eyledim dedikde 
gıbbe’t-tasdîk ketb olundu.
Hurrire fî gurreti Zilka‘deti’ş-şerîfe fî târihuhu’l-mezbûr.
Şuhûdü’l-hâl: Receb Efendi b. Abdi, Sâfi Efendi b. Tahir, Mustafa Efendi, Yakub b. 
Kurd, Ali b. Mustafa, Mustafa b. Veli.







443 [72b-1] Mustafa b. İskender’in tarlasını Hacı Ali b. Kasım ve 
Mustafa b. Hüseyin’e sattığı
Vilâyet-i Rumeli’nde Arnavud Belgradı kazâsına tâbi‘ Sırat nâm karye sâkinlerinden 
Mustafa b. İskender nâm kimesne meclis-i şer‘-i hatîr-i lâzımü’t-tevkīrde işbu 
râfi‘â’l-kitâb el-Hâc Ali b. Kasım ve Mustafa [b.] Hüseyin nâm kimesneler mah-
zarlarında bi’t-tav‘i’s-sâf ikrâr ve i‘tirâf edip karye-i mezbûre sınırında Yaylak nâm 
mevzi‘de vâki‘ bir tarafdan Aydın nâm kimesne tarlası ve bir tarafdan Mehmed b. 
İskender tarlası ve bir tarafdan arz-ı hâliye ve bir tarafdan tarîk-i âm ile mahdûd 
dört dönüm tahmînen bir keyl tohum istî‘âb eder bir kıt‘a tarlamın hakk-ı ta-
sarrufunu, sâhib-i arz ma‘rifetiyle bin yedi yüz akçe mukābelesinde tefvîz edip 
onlar dahi vech-i meşrûh üzre tefevvuz ve kabûl eyledikden sonra bedel-i tefvîz 
olan meblağ-ı mezbûr bin yedi yüz akçeyi tamâmen mezbûrân el-Hâc Ali ve Mus-
tafa yedlerinden alıp kabz edip sâlifü’z-zikr tarlayı mahallinde zabt ve tasarrufa 
mezbûrân el-Hâc [Ali] ve Mustafa’yı taslît eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Tahrîren fi’l-yevmi’r-râbi‘ min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Ali b. İskender, Aydın b. Malkoç, Malkoç b. Ali, Ali Beşe b. Yusuf, 
İbrahim b. Mehmed.

444 [72b-2] Çatalca’ya bağlı Şeyh Sinan köyünden Osman Ağa’nın 
on beş bin akçe parasını vakfetmesi
Hamd-i müebbed ve şükr-i muhalled ol vâkıf-ı zamâyir ve kâşif-i serâyir hazret-
lerinin dergâh-ı izzet-destgâhına ref ‘ olunur ki Hallâk-ı âlem ve rezzâk-ı benî 
âdemdir ve dürûd ü selâm ol seyyidü’l-enâm ve seyyid-i hâss u âm hazretleri-
nin merkad-i münevver ve meşhed-i mutahharlarına ihdâ olunur ki şefî‘-i usât-ı 
ümmet ve kıble-i erbâb-ı himmetdir ve âl ü ashâb ve ahbâb-ı zevi’l-ihtirâmın 
merâkıd-i aliyyelerine îsâr olunur ki her biri tarîk-i hayrâta dâ‘î ve hasenâta sâ‘îdir 
-rıdvânullâhi te‘âlâ aleyhim ecma‘în- a[mmâ] ba‘d işbu kitâb-ı hâlî ani’l-irtiyâb 
ketb ve tahrîre dâ‘î ve bu sakk-i ârî ani’ş-şekki tesvîd ve tastîre bâ‘is ve bâdî bu-
dur ki Havâss-ı Kostantıniyye el-mahmiyye müzâfâtından Çatalca nâhiyesine tâbi‘ 
karye-i Şeyh Sinan sükkânından olup müşârün-ileyh Şeyh Sinan evlâdından olan 
Fahrü’l-a‘yân usvetü’l-akrân, makbûlü’l-ahâlî manzûrü’l-e‘âlî Osman Ağa meclis-i 
şer‘-i şerîfde vakf-ı âti’l-beyâna mütevellî nasb eylediği oğlu Mehmed Ağa mah-
zarında ikrâr-ı sahîh-i şer‘î ve i‘tirâf-ı sarîh-i mer‘î edip târih-i kitâbdan bir sene 
mukaddem hasbetenlillâh ve taleben li merzâtihî atyeb-i malımdan on beş bin 
fıddî râyic fi’l-vakt akçeyi mümtâz ve li ecli’l-vakf ihrâc ve mütevellî-i mezbûra 
teslîm edip şöyle şart eylemiş idim ki meblağ-ı mevsûf-ı merkūm senede onu bir 
buçuk ziyâde olmak üzre vech-i helâl ve tarîk-i mübâh üzre istiğlâl ve istirbâh 
olunup rehn-i kavî ve kefîl-i melî yahud ikisinden biri olmayınca kimesneye ve-
rilmeyip bi’l-cümle mazanna-i ziyâ‘-ı mâl olan kimesneler ile mu‘âmele olunma-
yıp bi fazlillâhi te‘âlâ hâsıl olan galleden karye-i merkūmede vâki‘ câmi‘-i şerîfde 
imâm olan kimesne ba‘de salâti’l-fecr sûre-i Yâsîn-i şerîf tilâvet edip ve ba‘de 
salâti’z-zuhr karye-i merkūmede vâki‘ mu‘allimhânede aşr-ı Âmenerresûlü tilâvet 
eyleye ve câmi‘-i mezbûrede müezzin olan kimesne dahi evkāt-ı hamsede câmi‘-i 
şerîfde üçer İhlâs-ı şerîf ve mu‘allimhâne-i mezbûrede ba‘de’s-salâti’l-fecr bir cüz’-i 
şerîf tilâvet edip her biri sevâbını ben hayâtda oldukça vâlideynim rûhlarına ve 
vefâtımdan sonra benim ve vâlideynim rûhlarına ihdâ edip yevmî ikişer akçe 
vazîfeye mutasarrıf olalar ve tevliyyetini aslah-ı evlâdım ve evlâd-ı evlâdım batnen 
ba‘de batnin mutasarrıflar olup yevmî bir akçe vazîfeye mutasarrıf olalar ve her 
sene zikr olunan mesârifden fazla kalanı câmi‘-i mezbûrun sirâcına harc eyleye-
ler dedikde vâkıf-ı mezbûru sâdır olan cemî‘ kelimât-ı meşrûhasında mütevellî-i 
mezbûr Mehmed Ağa bi’l-muvâcehe tasdîk ve nehc-i sudûr üzre meblağ-ı 
mezbûru târih-i kitâbdan bir sene mukaddem vakfiyyet üzre kabz eylediği tahkīk 
edip emr-i vakf ve teslîm ikmâl ve tetmîm oldukdan sonra vâkıf-ı müşârün-ileyh 
vakf-ı mezbûrdan rücû‘ ve mukaddemât-ı nizâ‘a şürû‘ edip vakf-ı derâhim ve 
denânîr eimme-i selâse-i nehârîr re’y-i münîrleri ve mezheb-i hatîrlerinde bâtıl 
ve ana müteferri‘ olan şurût ve kuyûd dahi hilye-i sıhhatde âtıldır ve mütevellî-i 
mezbûrun bir senede vazîfe-i tevliyyet için aldığı üç yüz altmış akçenin yüz alt-
mış akçesi ecr-i mislinden zâyid olmağla lâzımü’l-istirdâddır. Binâen-aleyh asl-ı 
mâl-ı mezbûr[dan] mütevellî-i merkūmun ziyâde aldığı mikdâr-ı mesfûr bana 
red olunmak taleb ederin dedikde mütevellî-i mezbûr dahi ba‘de’l-istintâk cevâb 
verip fi’l-hakīka vakf-ı mezbûr inde’l-eimmeti’s-selâse hilye-i sıhhati fâkıd ve 
meblağ-ı mezbûr ecr-i mislinden zâyiddir lâkin vakf-ı nukūd ve zımnında olan 
şurût ve kuyûd imâ[m]-ı mu‘teber ve hümâm-ı cennet-makar Hazret-i İmâm Zü-
fer -nevverallâhu madce‘ahû bi’l-miski’l-ezfer-den dâric-i medâric-i rahmet-i Bârî 
merhûm İmâm Ensârî rivâyeti üzre sahîh ve câiz ve şeref-i sıhhati hâiz olup fî 
zamâninâ kuzât-ı İslâm ve vülât-ı enâm ol rivâyet üzre hükme müvellâ oldukları 
tuğrâ-yı garrâ-yı sultânî -dâme merci‘an li’l-e‘âlî- ile mücellâ olan menşûrlarında 
müsarrah ve mastûrdur deyû redden imtinâ‘ ve husûmet ve nizâ‘ edip a‘lâ-yı kitâbı 
tevkī‘-i müstetâbı ile muvakki‘ olan hâkim-i hâsim huzûrunda müterâfi‘ân ve hük-
me tâlibân olduklarında hâkim-i müşârün-ileyh cânib-i vakfa nazar ve mubtıl-ı 
hayr olmakdan hazer edip re’y-i imâm-ı mezbûr üzre vakf-ı nukūd-ı ma‘hûdun 
ve zımnında olan şurût ve kuyûdun sıhhatine hükm edicek vâkıf-ı kesîrü’l-avârif 
inân-ı kelâmını semt-i âhara âtıf olup eğer ki hükm-i mezbûr ile vakfa sıhhat 
hâsıl oldu, lâkin İmâm-ı A‘zam hümâm-ı akdem katında sıhhat lüzûmu müstel-
zim olmayıp kābil-i rücû‘ olmağın tekrâr rücû‘ eyledim meblağ-ı merkūm ve ecr-i 
mislinden zâyid ahz olunan mikdâr-ı ma‘lûm bana red olunmak taleb ederim de-
dikde mütevellî-i mezbûr tekrâr cevâb verip eğer ki İmâm-ı A‘zam katında sıh-
hat müfârık ani’l-lüzûm olduğu meşhûr-ı ma‘lûmdur âlim-i Rabbânî İmâm Ebî 
Yusuf eş-şehîr Bi’l-imâmi’s-sânî mezheb-i şerîflerinde [vâkıf] mücerred vakaftü 
demekle ve fâzıl-ı samedânî imâm-ı sâlis Muhammed b. Hasan eş-Şeybânî re’y-i 
münîfinde teslîm ile’l-mütevellî olmağın lüzûm ârız olup mezheb-i imâmeyn üzre 
lüzûm-ı vakfa ve ecr-i mislinden ziyâde aldığım vazîfe-i ma‘lûme mütâlebesinden 
zimmetimin berâatine hükm [73a] olunmak taleb ederin dedikde hâkim-i 
mûmâ-ileyh dahi temhîd-i kavâ‘id-i hayrı evlâ görüp re’y-i imâmeyn üzre vakf-ı 
mezbûrun lüzûmuna ve vazîfe-i merkūm mütâlebesinden mütevellî-i mezbûrun 
berâat-i zimmetine hükm edip min ba‘d vakf-ı mezkûr vakf-ı sahîh-i lâzım ve 
haps-i sarîh-i mütehattim olup nakz ve tahvîli muhâl ve tağyîr ve tebdîli adîmü’l-
ihtimâl oldu. Fe-men beddelehû ba‘de mâ semi‘ahû fe-innemâ ismuhû ale’llezîne 
yübeddilûnehû inna’llâhe semî‘un alîm ve ecrü’l-vâkıfı ale’l-hayyi’l-kerîm.
Cerâ zâlike ve hurrire fî evâili Şevvâli’l-mükerrem li sene seb‘a ve erba‘în ve elf.
Şuhûdü’l-hâl: Fahrü’l-kuzât Mehmed Efendi eş-şehîr Pazarbaşızâde, Fahrü’l-
kuzât Mahmud Efendi b. Mehmed Efendi, Mahmud Halîfe el-Hatîb, İbrahim Beşe 
b. Abdullah er-Râcil, el-Hâc Memi el-Müezzin, Ahmed Bey b. Mehmed el-Cündî, 
Rıdvan Beşe er-Râcil, Hasan Bey el-Cündî, Mustafa Halîfe b. Ali, Hamza Bey b. 
Musli el-Muhzır, Fahrü’l-akrân Mustafa Ağa b. Mehmed Çavuş el-Üskübî, Piyâle 
Bey b. Abdülmennân el-Cündî, Mehmed Bey b. Lütfullah, Abdurrahman Çelebi 
er-Râcil.

445 [73a-1] İskarlet v. Loti’nin Mehmed b. Abdullah aleyhindeki 
yaralama davasında sulh olması
Husûs-ı âti’l-beyânın mahallinde tahrîri için bi’t-taleb irsâl olunan mevlânâ Re-
ceb Efendi zeyl-i kitâbda mastûrü’l-esâmî olan müslimîn ile Havâss-ı Aliyye 
kazâsı müzâfâtından Terkos nâhiyesine tâbi‘ Ayayorgi nâm karyeye varıp akd-i 
meclis ettikde karye-i mezbûre sükkânından İskarlet v. Loti meclis-i mezbûrda 
yine karye-i mezbûre ahâlîsinden işbu bâ‘isü’l-kitâb Mehmed b. Abdullah nâm 
kimesne muvâcehesinde takrîr-i kelâm edip mezbûr Mehmed târih-i kitâbdan 
beş gün mukaddem beni sol omzumda kılıç ile hatâen urup mecrûh edip ben 
dahi mûcebini da‘vâ murâd ettiğimde beynimizde muslihûn tavassut edip mezbûr 
Mehmed benim ile an ikrâr da‘vâ-yı mezbûremden üç bin fıddî râyic fi’l-vakt akçe 
üzerine sulh olup ben dahi sulh-i mezbûru kabûl ve bedel-i sulh olan meblağ-ı 
mezbûr üç bin akçeyi yedinden bi’t-tamâm ve’l-kemâl ahz ve kabz eyledim min 
ba‘d husûs-ı mezbûra müte‘allik benden ve yahud vekîlimden da‘vâ sâdır olur ise 
lede’l-hükkâmi’l-kirâm mesmû‘a ve makbûle olmasın dedikde merkūm Mehmed 
dahi İskarlet’i takrîr-i meşrûhunda bi’l-muvâcehe tasdîk ve bi’l-müşâfehe tahkīk 
eylediğini mevlânâ-yı mezbûr mahallinde tahrîr, ba‘dehû gelip meclis-i şer‘de 
inhâ ve takrîr etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâmin min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Ali b. Mustafa, Mehmed b. Arslan, Sefer b. Abdullah, Ahmed b. 
Mehmed, Arslan b. Abdullah, Ahmed b. Abdullah, Ali b. Mustafa ve gayruhüm.

446 [73a-2] Memi b. Ahmed’in mirasının Ramazan ve Hasan 
b. Ali’ye ait olduğu
Havâss-ı Aliyye kazâsı müzâfâtından Küçükçekmece nâhiyesine tâbi‘ Fîruz nâm 
karye sâkinlerinden olup bundan akdem vefât eden Ali b. Budak nâm kimesnenin 
sulbî oğulları Hasan ve Ramazan nâm sagīrlerin tesviye-i umûruna kıbel-i şer‘den 
mansûb vasîleri olan Zülfikār b. Abdullah nâm kimesne karye-i merkūmede sâkin 
iken müteveffâ olan Memi b. Ahmed nâm kimesnenin zevce-i metrûkesi ve te-
rekesine vâzı‘atü’l-yed olunan Kamer bt. Abdullah nâm hâtun muvâcehesinde 
üzerine takrîr-i da‘vâ edip müteveffâ-yı mezbûr Memi hâl-i hayâtında sagīrân-ı 
mezbûrân Hasan ve Ramazan’ın babaları mezbûr Ali’nin babası mersûm Budak 
kendinin babası mezbûr Ahmed ile li ebeveyn karındaşlar olduğunu kirâren ve 
mirâren ikrâr ve i‘tirâf edip ol ikrâr üzerine musırran vefât edip sagīrân-ı mezbûrân 
vech-i meşrûh üzre müteveffâ-yı mezbûr Memi’nin vârisleri iken merkūme Ka-
mer hisse-i irsiyyelerini vermekde ta‘allül eder. Suâl olunup müteveffâ-yı mezbûr 
Memi’nin terekesinden sagīrân-ı mezbûrân Ramazan ve Hasan’ın hisseleri alıve-
rilmek matlûbumdur dedikde gıbbe’s-suâl mezbûre Kamer cevâbında, sagīrân-ı 
mezbûrânın müteveffâ-yı mezbûr Memi’ye vech-i meşrûh üzre vâris oldukları 
ma‘lûmum değildir dedikde vasiyy-i mezbûr Zülfikār’dan müdde‘âsına mutâbık 
beyyine [taleb] olundukda, udûl-i müslimînden Ahmed Efendi b. Yusuf ve Ah-
med b. Abdullah nâm kimesneler meclis-i şer‘a li ecli’ş-şehâde hâzırân olup 
istişhâd olunduklarında, müteveffâ-yı mezbûr Memi kirâren ve mirâren bizi 
işhâd edip sagīrân-ı mezbûrânın babaları merkūm Ali’nin babası mezbûr Budak, 
babam merkūm Ahmed ile li ebeveyn karındaşlar olmağın mezbûrân Hasan ve 
Ramazan ammim merkūm Budak’ın oğlu Ali’nin sulbî oğulları olmağla verâsetim 
usûbet-i nesebiyye cihetinden mezbûrâna münhasıradır deyû bi tav‘ihî ikrâr ve 
i‘tirâf edip musırran vefât eyledi bu husûsa şâhidleriz şehâdet dahi ederiz deyû 
edâ-i şehâdet-i şer‘iyye eylediklerinde gıbbe ri‘âyetihî şerâiti’l-kabûl şehâdetleri 
makbûle olmağın mûcebiyle hükm birle mâ hüve’l-vâki‘ ketb olundu.
Fi’l-yevmi’l-hâmis min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Hüseyin Kethüdâ b. ( ), Behram Bey b. ( ), Mehmed b. ( ), Bilâl b. Ali, 
Mustafa b. Ahmed, Ali b. Mustafa.







447 [73b-1, Arapça] Todori v. Dimo’nun evini istiğlâl yoluyla Cafer 
Paşa Vakfı’na sattığı
Mahmiye-i Kostantıniyye mahallâtından Mustafa Paşa mahallesinde sâkin olan 
Todori v. Dimo nâm zimmî, meclis-i şer‘-i şerîfde hâzır olup âtiyyü’z-zikr men-
zilini merhûm Cafer Paşa vakfı’na mütevellî olan hâmil-i hâze’l-kitâb Mehmed 
Beşe b. Hamza’ya bey‘ ettiğini ikrâr ve i‘tirâf etti. Mütevellî-i mezbûr da vakf-ı 
merkūm malıyla ve istiğlâl maksadıyla, bâyi‘-i mezbûrun işbu akdin kendilerin-
den sudûruna kadar sâhibi ve mâliki olduğu, elinde ve taht-ı tasarrufunda bulun-
durduğu mahalle-i mezbûrede vâki‘ olan, bir tarafdan merhûm Ferruh Kethüdâ 
vakfı, diğer tarafdan Kurista bt. Nikola mülkü, öteki tarafdan Todori v. Dimo mül-
kü ve diğer tarafdan da tarîk-i âm ile mahdûd bulunan cemî‘-i menzilini cümle 
tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt dokuz bin akçe 
semen-i mu‘ayyen-i makbûzla iştirâ etti. Bâyi‘-i mezbûrun menzili kirâlamak is-
temesi üzerine mütevellî-i merkūm, ba‘de’t-tahliyye ve’t-tekābuz zeylde mezkûr 
ayın gurresinden üç sene tamâmına dört bin elli akçe ücret ile menzili kirâya ver-
di. Mütevellî-i mezbûr, vâki‘ ikrârı vicâhen ve şifâhen tasdîk etti. Sonra Tanrıver-
miş v. Yasef ve Yorgi v. Apostol ve mukırr-ı mezbûrenin zevcesi Tomani bt. Yorgi 
nâm zimmîlerin her biri menzil-i mezbûrun derkine ücret-i merkūmeye ve asl-ı 
meblağ-ı mezbûra îcâb ve kabûlü hâvî kefâletle kefîl oldu.
Cerâ zâlike ve hurrire fî gurreti şehri Zilka‘de eş-şerîfe sene seb‘a ve erba‘în ve elf.
Şuhûdü’l-hâl: Sâlih Efendi b. İmâm, Ömer Halîfe b. Müezzin, Yakub b. Kurd, Mus-
tafa b. Veli, Mustafa b. Ahmed, Mahmud b. Ahmed, Mustafa b. Ali

448 [73b-2] Yahya Beşe b. Mehmed’in alacağının kefil Yorgi 
v. İstati’den tahsil edilmesi
Zümre-i râcilînden Yahya Beşe b. Mehmed nâm kimesne meclis-i şer‘de Yorgi 
v. İstati nâm zimmîyi ihzâr ve mahzarında üzerine takrîr-i da‘vâ edip vilâyet-i 
Rumeli’nde Gerbeniş kazâsına tâbi‘ Zoguryani nâm karye sâkinlerinden olup 
bundan akdem hâlik olan Kiryazi zimmetinde karz-ı şer‘îden iki bin üç yüz akçe 
hakkıma mezbûr Yorgi tarafından emr ve kabûlü hâviye kefâletle kefîl bi’l-mâl 
olmuşidi suâl olunup alıverilmek matlûbumdur dedikde gıbbe’s-suâl ve akībe’l-
inkâr müdde‘î-i mezbûr Yahya Beşe’den müdde‘âsına mutâbıka beyyine taleb 
olundukda, Hristo v. Rizo ve Mavridi v. Manol nâm zimmîler meclis-i şer‘a li ecli’ş-
şehâde hâzırân olup istişhâd olunduklarında, her biri edâ-i şehâdet-i şer‘iyye edip 
fi’l-vâki‘ müdde‘î-i mezbûr Yahya Beşe’nin hâlik-i mezbûr Kiryazi zimmetinde 
olan iki bin üç yüz akçe hakkına mezbûr Yorgi bizim huzûrumuzda kefîl bi’l-mâl 
olmuşidi biz bu husûsa şâhidleriz şehâdet dahi ederiz dediklerinde gıbbe ri‘âyeti 







şerâiti’l-kabûl şehâdetleri makbûle olmağın meblağ-ı mezbûrun edâsına tenbîh 
birle mâ vaka‘a gıbbe’t-taleb ketb olundu.
Fi’l-yevmi’r-râbi‘ min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mahmud b. Ahmed, Mustafa b. Veli, Yakub b. 
Kurd, Mustafa b. Ahmed, Ali b. Abdullah.

449 [73b-3, Arapça] Fâtıma bt. Abdullah’ın muhâlaa yoluyla boşandığı
Medîne-i Hazret-i Ebî Eyyûb el-Ensârî mahallâtından Kızıl Mescid mahallesinde 
sâkine olan Fâtıma bt. Abdullah nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâzıre olup hâmil-i hâze’l-kitâb Ahras 
Mehmed b. Hasan nâm zevci ile nikâhı esnâsında ta‘ahhüd edilen râyicü’l-vakt 
iki bin beş yüz akçe mehr-i müecceli, iddet nafakası ve me’ûnet-i süknâsı kendi 
üzerine olmak üzre muhâla‘a yapdığını ikrâr ve i‘tirâf etti. Zevc-i mezbûr da vech-i 
meşrûh üzre onunla muhâla‘a yapdı. Zevce-i mezbûre bu sûretle yeni bir nikâh 
yapılmadan ve mehir ödenmeden helâl olmayacak şekilde zevc-i merkūmundan 
ayrılmış oldu. Sonra her biri cemî‘-i de‘âvî, mütâlebât, eymân ve muhâsamâtdan 
umûmen, zevciyyetle alâkalı da‘vâdan husûsen yek diğerinin zimmetini ibrâ-i âm 
ile husûmet ve nizâ‘ı bertaraf edecek şekilde ibrâ etti.
Cerâ zâlike fi’l-yevmi’s-sâlis min Zilka‘de eş-şerîfe sene seb‘a ve erba‘în ve elf.
Şuhûdü’l-hâl: Receb Efendi b. Abdullah, Ali b. Mustafa, Muhzır Yakub b. Kurd, 
Muhzır Mustafa b. Veli, Mustafa b. Ahmed, Mahmud b. Ahmed,

450 [73b-4] Yano v. Nikola’nın Dimo v. Seryo’ya borcu olduğu
Vilâyet-i Rumeli’nde Avlonya sancağında Poganiye kazâsına tâbi‘ Mesarya nâm 
karye zimmîlerinden Yano v. Nikola nâm zimmî mahfil-i kazâda işbu râfi‘ü’l-kitâb 
Dimo v. Seryo nâm zimmî muvâcehesinde ikrâr ve i‘tirâf edip mezbûr Dimo’ya 
müşterâ ve makbûzum olan ma‘lûmü’l-hudûd menzil ve iki kıt‘a bağ bahâsından 
iki bin nakd-i râyic fi’l-vakt lâzımü’l-edâ ve vâcibü’l-kazâ akçe zimmetimde dey-
nim vardır dedikde mukırra-i mezbûru cemî‘ ikrâr-ı meşrûhunda el-mukarru 
lehü’l-merkūm Dimo vicâhen tasdîk ve şifâhen tahkīk etmeğin mâ hüve’l-vâki‘ 
gıbbe’t-taleb ketb olundu.
Tahrîren fi’l-yevmi’r-râbi‘ min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mustafa b. Veli, Ali b. Mustafa, Yorgi v. Yani, 
Yorgi v. Dimo, Anastaş v. Yorgi, Dodo v. Kika.







451 [73b-5] Dimo v. Şermo’nun menzil, bağ ve tarlalarını Yano 
v. Nikola’ya sattığı
Havâss-ı Refî‘a kazâsı müzâfâtından Küçükköy demekle ma‘rûfe olan karye 
sâkinlerinden Dimo v. Şermo nâm zimmî mahfil-i kazâda işbu râfi‘atü’l-kitâb 
Yano v. Nikola nâm zimmî muvâcehesinde bi’t-tav‘i’s-sâf ikrâr ve i‘tirâf edip 
vilâyet-i Rumeli’nde Avlonya sancağında Poganiye kazâsına tâbi‘ Mesarya nâm 
karyede vâki‘ bir tarafı Aleksi mülkü [ve bir tarafı] Kondo mülkü ve bir tarafı 
Dodo mülkü ve bir taraf-ı tarîk-i âm ile mahdûd üç bâb fevkānî odaları ve so-
fayı ve fırını ve tahtânî iki bâb odayı ve muhavvatayı müştemil mülk menzili-
mi ve karye-i mezbûre kurbunda vâki‘ ma‘lûmü’l-hudûd iki kıt‘a mülk bağlarımı 
mezbûr Yano’ya tarafeynden îcâb ve kabûlü hâvî bey‘-i bâtt-ı sahîh-i şer‘î ve safka-i 
vâhide ile bin beş yüz nakd-i râyic fi’l-vakt fıddî akçeye bey‘ edip ol dahi iştirâ ve 
kabûl eyledikden sonra yine karye-i mezbûre arâzisinde mevâzi‘-i müteferrikada 
vâki‘ ma‘lûmü’l-hudûd yirmi iki kıt‘a tarlalarımın dahi hakk-ı tasarrufunu sâhib-i 
arz ma‘rifetiyle beş yüz mezbûrü’n-na‘t akçe mukābelesinde tefvîz edip ol dahi 
tefevvuz ve kabûl eyledikden sonra meblağ-ı mezbûr iki bin akçeyi yedinden bi’t-
tamâm ve’l-kemâl ahz ve kabz eyleyip emlâk-i mezbûreyi mahallinde [74a] kabz 
ve tesellüme ve mezâri‘-i mezbûreyi tasarrufa merkūm Yano’yu taslît eyledim de-
dikde gıbbe’t-tasdîki’ş-şer‘î vicâhen mâ vaka‘a bi’t-taleb ketb olundu.
Fi’l-yevmi’s-sâlis min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Receb Efendi b. Abd[i], Mustafa b. Ahmed, Ali b. Mustafa, Yorgi v. 
Yani, Yorgi v. Dimo, Anastaş v. Yorgi, Dodo v. Kika.

452 [74a-1, Arapça] Mustafa Çelebi b. Ömer’in evini istiğlâl yoluyla 
Mustafa Çavuş Vakfı’na sattığı
Medîne-i Hazret-i Ebî Eyyûb el-Ensârî mahallâtından Emir Buhârî mahallesinde 
sâkin olan Mustafa Çelebi b. Ömer nâm kimesne meclis-i şer‘-i şerîfde hâzır olup 
âtiyyü’z-zikr menzilini, merhûm Mustafa Çavuş vakfı’na mütevellî olan hâmil-i 
hâze’l-kitâb Mehmed Halîfe b. Ramazan’a bey‘ ettiğini ikrâr ve i‘tirâf etti. Mütevellî-i 
mezbûr da vakf-ı merkūm malıyla ve istiğlâl maksadıyla, bâyi‘-i mezbûrun işbu 
akdin kendilerinden sudûruna kadar sâhibi ve mâliki olduğu, elinde ve taht-ı ta-
sarrufunda bulundurduğu mahalle-i mezbûrede kâin olan, bir tarafdan merhûm 
Yahya Efendi mülkü, diğer tarafdan Şeyh Sefer Efendi vakfı, öteki tarafdan Âişe 
Hâtun vakfı ve diğer tarafdan da tarîk-i hâs ile mahdûd bulunan cemî‘-i menzilini 
cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt yirmi beş 
bin beş yüz akçe semen-i mu‘ayyen-i makbûzla iştirâ etti. Bâyi‘-i mezbûrun men-
zili kirâlamak istemesi üzerine mütevellî-i merkūm, ba‘de’t-tahliyye ve’t-tekābuz 
zeylde mezkûr ayın gurresinden üç sene tamâmına on bir bin dört yüz yetmiş 
beş akçe ücret ile menzili kirâya verdi. Mütevellî-i mezbûr, vâki‘ ikrârı vicâhen ve 
şifâhen tasdîk etti.
Cerâ zâlike ve hurrire fî gurreti Şevvâli’l-mükerrem sene seb‘a ve erba‘în ve elf.
Şuhûdü’l-hâl: Fahrü’l-müderrisîn Bağdâdî Ahmed Efendi, Hasan Çelebi b. Ah-
med Efendi, Ahmed Efendi b. İbrahim, Veli Efendi b. Abdünnebi, Şaban Halîfe b. 
Kenan, Şeyh Çelebi b. Hüseyin, Ahmed Çelebi b. Mehmed, Şeyh Mehmed Efendi 
b. Pîrî, Hasan Efendi b. Abdi, Mehmed Çelebi b. İbrahim

453 [74a-2] Fâtıma bt. İshak’ın vârislerinin sulh olduğu
Mahmiye-i Havâss-ı Aliyye kazâsı müzâfâtından Küçükçekmece nâhiyesine tâbi‘ 
Ayastefanos nâm karyede sâkin iken bundan akdem müteveffât olan Fâtıma bt. 
İshak nâm hâtunun verâseti zevc-i metrûkü Mehmed b. Abdullah ve li ebeveyn 
karındaşı Durmuş Bey’e ve li ebeveyn kız karındaşları Ümmühâni ve Emine’ye 
münhasıra olduğu şer‘an mütebeyyin oldukdan sonra mezbûr Mehmed mahfil-i 
kazâda ikrâr-ı âti’z-zikri tasdîka kendi tarafından asıl ve merkūmetân Ümmühâni 
ve Emine taraflarından hasm-ı şer‘î câhid mahzarında nehc-i şer‘î üzre sâbitü’l-
vekâle vekîl olup müteveffât-ı mezbûrenin muhallefâtına vâzı‘ü’l-yed olan mezbûr 
Durmuş Bey mahzarında ikrâr ve takrîr-i kelâm edip zevcem müteveffât-ı 
mezbûr[e] Fâtıma’nın muhallefâtından bana isâbet eden nısf hisse-i şer‘iyyem 
mukābelesinde, mezbûr Durmuş Bey ve karındaşları ile şerâit-i sıhhat-i sulhü 
hâvî mevâni‘den ârî ve tehârüc-i şer‘î tarîkiyle nakd-i râyic fi’l-vakt iki bin üç yüz 
akçe üzerine sulh olup bedel-i sulh olan meblağ-ı mezbûr iki bin üç yüz akçeyi 
tamâmen mezbûr Durmuş Bey yedinden ahz ve kabz edip ve zimmetlerini husûs-ı 
mezbûra müte‘allik cemî‘ de‘âvîden ibrâ-i âmm-ı kātı‘ü’n-nizâ‘la ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’l-hâdî aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mustafa b. Ahmed, Ali Çelebi b. ( ), Ali b. Mustafa, Mehmed b. Rıd-
van, Hasan Kethüdâ, Mahmud b. Ahmed, Mustafa [b.] Veli ve gayruhüm.

454 [74a-3] İbrahim b. Hızır’ın terekesinin vârislerince teslim alındığı
Medîne-i Hazret-i Ebî Eyyûb el-Ensârî mahallâtından Ali Paşa-yı Cedîd mahal-
lesinde sâkin iken bundan akdem müteveffâ olan İbrahim b. Hızır nâm sagīrin 
verâseti li üm er karındaşı Mehmed b. Mustafa nâm sagīre ve li eb kebîre kız 
karındaşı Fâtıma’ya ve babasının vâlidesi olup cedde-i sahîhası olan Zülfi bt. El-
van nâm hâtuna münhasıra olduğu şer‘an mütebeyyin oldukdan sonra mezbûre 
Zülfi asâleten ve sagīr-i mezbûr Mehmed’in babası Mustafa Paşa velâyeten 
mezbûre Fâtıma tarafından dahi husûs-ı âti’z-zikre vekîl olup hasm-ı şer‘î câhid 
mahzarında mezbûre Fâtıma’yı ma‘rifet-i şer‘iyye ile ârifeyn olan Mahmud Ça-
vuş b. Mehmed ve Mustafa b. Mehmed şehâdetleri ile şer‘an vekâleti sâbite olan 
Mehmed b. Yusuf vekâleten mahfil-i kazâda müteveffâ-yı mezbûr İbrahim’in 
tesviye-i umûruna kıbel-i şer‘den mansûb vasîsi ve terekesine vâzı‘ü’l-yed olan 
işbu hâmilü’l-kitâb Mehmed Beşe b. Murad mahzarında her biri ikrâr ve takrîr-i 
kelâm edip mûrisimiz müteveffâ-yı mezbûr İbrahim’in vasîsi merkūm Mehmed 
Beşe yedinde mahfûz olup bi hasebi’l-irsi’ş-şer‘î bize intikāl eden iki bin iki yüz 
yetmiş akçeden müteveffâ-yı mezbûrun techîz ve tekfînine dokuz on akçe harc ve 
sarf olunup bâkī bin üç yüz altmış akçeyi merkūm Mehmed Beşe yedinden bi’t-
tamâm ve’l-kemâl ahz ve kabz edip beynimizde bi hasebi’ş-şer‘ iktisâm eyledik. 
Müteveffâ-yı mezbûrun malından merkūm Mehmed Beşe zimmetinde bir akçe 
ve bir habbe bâkī kalmadı dediklerinde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâdis aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Derviş b. Haydar, Yusuf Çelebi b. Mahmud, Mehmed b. Zülfikār, 
Derviş Çelebi b. Osman, Osman [b.] Abdullah, Yakub b. Kurd, Ali b. Mustafa, 
Mustafa b. Veli.

455 [74b-1] Pagona ve Zafire bt. Preşkova’nın menzilini Andriye 
v. Yani’ye satmaları
Allahü hasbî ve aleyhi ittikâlî
Vaka‘a’l-bidâyetü bi kaydi’l-vekāyi‘ min hâzihi’s-sahîfeti fî nevbeti’l-abdi’l-fakīr 
ileyhi sübhânehû Abdülkādir el-müvellâ hilâfeten bi’l-Havâssi’l-aliyyi hamâllâhu 
ehlehâ ani’l-beliyye âmîn, bi hurmeti’n-nebiyyi’l-emîn aleyhi ve alâ âlihi’s-salâtü 
ve’s-selâm. Mâ şedde fî gazvi’l-adüvvi izâm.
Havâss-ı Aliyye kazâsı müzâfâtından Cuhûd Burgaz nâm karye sâkinlerinden Pa-
gona ve Zafire bt. Preşkova nâm Nasrâniyeler mahfil-i kazâda işbu hâmilü’s-sifr 
Andriye v. Yani nâm zimmî muvâcehesinde bi tav‘ihâ ikrâr ve i‘tirâf edip karye-i 
mezbûrede vâki‘ bir tarafdan Saltan bt. Dimitri mülkü ve iki tarafdan Aleksi v. 
Andriye mülkü ve bir tarafdan tarîk-i âm ile mahdûd iki bâb tahtânî beyti ve 
muhavvata-i zât-ı eşcâr-ı müsmire ve gayr-ı müsmireyi müştemil ale’l-iştirâki’s-
seviy mülkümüz olan menzili, cümle tevâbi‘ ve levâhıkı ile mezbûr Andriye’ye 
fıddî nakd-i râyic fi’l-vakt dört bin beş yüz akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î bey‘ ve teslîm edip ol dahi vech-i muharrer üzre 
iştirâ ve tesellüm eyledikden sonra semen-i mezbûr dört bin beş yüz akçeyi bi’t-
tamâm ve’l-kemâl mezbûr Andriye yedinden ahz ve kabz eyledik. Ba‘de’l-yevm 
zikr olunan menzil-i mezbûr Andriye’nin mülk-i müşterâsı olmuşdur. Keyfe mâ 
yeşâ’ ve yahtâr mutasarrıf olsun dediklerinde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Tahrîren fi’l-yevmi’s-sânî min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Murad b. Abdullah, Mehmed b. Abdullah, Ali b. Mustafa, Mustafa b. 
Ahmed, Preşkova v. Nikilob?, Hristo [v.] Mihal ve Karriko? [v.] Miyo.

456 [74b-2] Oruc b. Mustafa’nın tarlasını Mehmed b. Hüseyin’e sattığı
Vilâyet-i Rumeli’nde İstarova kazâsına tâbi‘ Harosko nâm karye sâkinlerinden 
Oruc b. Mustafa nâm kimesne mahfil-i kazâda işbu hâmilü’l-kitâb Mehmed 
b. Hüseyin nâm kimesne mahzarında bi’t-tav‘i’s-sâf ikrâr ve i‘tirâf edip karye-i 
mezbûre hudûdu dâhilinde vâki‘ bir tarafdan Hasan Beşe b. Hüseyin tarlası ve 
bir tarafdan İbrahim Beşe b. Mehmed tarlası ve bir tarafdan mezbûr Mehmed 
tarlası ve bir tarafdan arz-ı hâliye ile mahdûd taht-ı tasarrufumda olup tahmînen 
iki keyl tohum istî‘âb eder iki dönüm bir kıt‘a tarlamın hakk-ı tasarrufunu, sâhib-i 
arz ma‘rifetiyle mezbûr Mehmed’e altı yüz akçe mukābelesinde tefvîz edip ol 
dahi minvâl-i meşrûh üzre tefevvuz ve kabûl eyledikden sonra bedel-i tefvîz olan 
meblağ-ı mezbûr altı yüz akçeyi bi’t-tamâm ve’l-kemâl ahz ve kabz edip zikr olu-
nan tarlayı mahallinde zabt ve tasarrufa mezbûr Mehmed’i taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâmin min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Bayram b. Hasan, Mehmed b. Ali, Hüseyin b. Ali, Mustafa b. Hasan, 
Ali b. Mustafa, Mustafa b. Ahmed, Yakub b. Kurd.

457 [74b-3, Arapça] Hatice Hatun bt. Abdurrahman’ın evini Bedriye 
Hatun bt. Mustafa Efendi’ye sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Uluca Baba mahallesinde sâkine olan Hatice Hâtun bt. Abdurrahman nâm hâtun 
meclis-i şerî‘at-i şerîfe-i garrâ ve mahfil-i tarîkat-i refî‘a-i zehrâda hâzıre olup 
âtiyyü’z-zikr menzilini, hâmile-i hâze’l-kitâb Bedriye Hâtun bt. Mustafa Efendi’ye 
bey‘-i bâtt-ı sahîh ile bey‘ ettiğini ikrâr ve i‘tirâf etti. Müşteriyye-i mezbûre de ken-
di malı ile ve kendisi için, bâyi‘-i merkūmenin işbu akdin kendilerinden sudûruna 
kadar sâhibi ve mâliki olduğu, elinde ve taht-ı tasarrufunda bulundurduğu 
mahalle-i mezbûrede vâki‘, bir tarafdan Zigerci?-zâde Mehmed Çelebi mülkü, di-
ğer tarafdan Ulûfecizâde Mehmed Çelebi vakfı, iki tarafdan da tarîk-i hâs ve âm 
ile mahdûd bulunan fevkānî bir beyti, tahtânî dört beyti, kasrı, zulleyi, fırını, bi’r-i 
mâyı, helâyı ve eşcâr-ı müsmire ve gayr-ı müsmireli bahçeyi müştemil olan cemî‘-i 
menzili cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt 
otuz bin akçe semen-i mu‘ayyen-i makbûz ile iştirâ etti. Îcâb ve kabûl ve teslîm te-
sellümle akid tamâm oldu. Müşteriyye-i mezbûre kıbelinden ikrâr-ı mârrü’z-zikri 
tasdîka vekâleti, mezbûreyi ma‘rifet-i şer‘iyye ile tanıyan Hasan b. Hüdâverdi ve 
Ömer b. Musa nâm kimesnelerin şehâdetleri ile sâbit olan Seyyid Mehmed Efendi 
vâki‘ ikrârı tasdîk etti.
Cerâ zâlike ve hurrire fi’l-yevmi’t-tâsi‘ min Zilka‘de eş-şerîfe sene seb‘a ve erba‘în 
ve elf.
Şuhûdü’l-hâl: İmâm Mahmud Efendi b. Mehmed, Mehmed b. Veli, Kasım Çelebi 
b. Sinan, Mustafa Dede b. Bestan, Hasan Beşe b. Ali, Seyyid Mehmed Çelebi b. ( ), 
Muhzır Yakub Çelebi, Muhzır Ali b. Mustafa ve gayruhüm

458 [74b-4] Yani v. İlya’nın Nikola v. Yani aleyhindeki alacak 
davasında sulh olması
Mahmiye-i İstanbul’da Unkapanı zimmîlerinden Yani v. İlya nâm zimmî mahfil-i 
kazâda Havâss-ı Aliyye müzâfâtından kasaba-i Ereğli zimmîlerinden Nikola v. 
Yani nâm zimmî mahzarında ikrâr ve takrîr-i kelâm edip mukaddemâ mezbûr 
Nikola’ya bana buğday alıvermek için bin fıddî râyicü’l-vakt akçe teslîm edip ol 
dahi minvâl-i muharrer üzre ahz ve kabz etmişidi ile’l-ân benim için buğday alı-
vermemekle meblağ-ı merkūmu mezkûrdan da‘vâ ve taleb eylediğimde inkâr edip 
[75a] beynimizde münâza‘ât-ı kesîre vâkı‘a olmağın aramıza muslihûn tavassut 
edip husûs-ı mesfûru iki bin beş yüz râyicü’l-vakt fıddî akçeye sulh eylediklerin-
de ben dahi meblağ-ı mezbûru kabûl ve bedel-i sulhü bi’t-tamâm mezkûr Nikola 
yedinden ahz ve kabz edip meblağ-ı bâkīye müte‘allik da‘vâdan zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim ba‘de’l-yevm bir tarîk ile bi’z-zât ve 
bi’l-vâsıta da‘vâ ve nizâ‘ sâdır olursa lede’l-hükkâmi’l-kirâm mesmû‘a olmaya de-
dikde gıbbe’t-tasdîki’ş-şer‘î vicâhen mâ vaka‘a bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Ali Çelebi b. Hamza el-Mübâşir, Mustafa Beşe b. Mahmud er-Râcil, 
Ali b. Mustafa, Mustafa b. Veli, Yakub b. Kurd.

459 [75a-1] Fâtıma Hatun bt. Abdullah’ın menzilini Ali Çelebi 
b. Yusuf ’a sattığı
Medîne-i Hazret-i Ebî Eyyûb el-Ensârî mahallâtından Ahmed Dede mahallesi 
sâkinelerinden Fâtıma Hâtun bt. Abdullah tarafından bey‘-i âti’z-zikri ve kabz-ı 
semeni ikrâra vekîl olup mezbûre Fâtıma’yı ma‘rifet-i şer‘iyye ile ârifeyn olan Re-
ceb b. Abdullah ve Veli Halîfe b. İshak el-Müezzin şehâdetleri ile şer‘an vekâleti 
sâbite olan Pîrî Bey b. İbrahim mahfil-i kazâda işbu hâmilü’l-kitâb Ali Çelebi b. 
Yusuf mahzarında bi’l-vekâle ikrâr ve takrîr-i kelâm edip müvekkilem mezbûre 
Fâtıma mahalle-i mezbûrede vâki‘ bir tarafdan yine kendi mülkü ve bir tarafdan 
ba‘zan Arslan mülkü ve ba‘zan Ümmühâni Hâtun mülkü ve iki tarafdan tarîk-i 
âm ile mahdûd tûlen otuz altı ve arzen on sekiz zirâ‘ arsa üzerinde mebniye iki 
bâb fevkānî beyti ve altında sofalı ve bi’r-i mâ ve zât eşcâr-ı müsmire ve gayr-ı 
müsmire muhavvatayı müştemil mülk menzilini, cümle tevâbi‘ ve levâhıkı ile 
târih-i kitâbdan bir sene mukaddem mezbûr Ali Çelebi’ye fıddî nakd-i râyic 
fi’l-vakt dokuz bin akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm edip ol dahi vech-i meşrûh üzre iştirâ ve tesellüm eyle-
dikden sonra semen-i mezbûr dokuz bin akçeyi bi’t-tamâm ve’l-kemâl müşterî-i 
mezbûr Ali Çelebi yedinden ahz ve kabz eylemişidi zikr olunan menzil-i mezbûr 
Ali Çelebi’nin mülk-i müşterâsı olmuşdur dedikde vekîl-i mezbûr Pîrî Bey’in 
minvâl-i meşrûh üzre bi’l-vekâle sâdır olan ikrârını el-mukarru lehü’l-merkūm 
Ali Çelebi bi’l-muvâcehe tasdîk ve bi’l-müşâfehe tahkīk edicek mâ vaka‘a bi’t-
taleb ketb olundu.
Tahrîren fi’l-yevmi’l-ışrîn min Zilka‘de li sene seb‘a ve erba‘în ve elf.
Şuhûdü’l-hâl: Ramazan Halîfe b. Yunus el-İmâm, Abdullah Halîfe b. Abdullah el-
İmâm, Kulu b. İsa, Abdünnebi b. Abdünnebi, Veli b. Bayram, Osman b. Hüseyin, 
Ali Çelebi b. Mustafa, Mahmud b. Ahmed, Mustafa b. Veli, Ali b. Mustafa ve gay-
ruhüm.

460 [75a-2, Arapça] Şerife Emetullah bt. Hüseyin’in muhâlaa 
yoluyla boşandığı
Medîne-i Hazret-i Ebî Eyyûb el-Ensârî mahallâtından Zeyneb Hâtun mahalle-
sinde sâkine olan Şerife Emetullah bt. Hüseyin nâm hâtun meclis-i şer‘-i şerîfde 
hâzıre olup hâmil-i hâze’l-kitâb Ali b. Mustafa nâm zevci ile nikâhı esnâsında 
ta‘ahhüd edilen râyicü’l-vakt altı yüz akçe mehr-i müecceli, iddet nafakası ve 
me’ûnet-i süknâsı kendi üzerine olmak üzre muhâla‘a yapdığını ikrâr ve i‘tirâf etti. 
Zevc-i mezbûr da vech-i meşrûh üzre onunla muhâla‘a yapdı. Zevce-i mezbûre 
bu sûretle yeni bir nikâh yapılmadan ve mehir ödenmeden helâl olmayacak şe-
kilde zevc-i merkūmundan ayrılmış oldu. Sonra her biri cemî‘-i de‘âvî, mütâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek di-
ğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’l-âşir min Zilka‘de eş-şerîfe sene seb‘a ve erba‘în 
ve elf.
Şuhûdü’l-hâl: Seyyid Hüseyin b. Ahmed, Ali b. Abdullah, Mustafa b. Ahmed, 
Çukadâr Mustafa Beşe, Yakub b. Kurd, Ali b. Mustafa

461 [75a-3] Süleyman b. Ali’nin kira bedeli davasının reddi
Medîne-i Hazret-i Ebî Eyyûb el-Ensârî mahallâtından Câmi‘-i Kebîr mahallesinde 
sâkin Süleyman b. Ali nâm bakkal medîne-i mezbûrede sâkin Angeli v. Manol nâm 
zimmîyi meclis-i şer‘a ihzâr ve mahzarında üzerine takrîr-i da‘vâ edip medîne-i 
mezbûrede Yoğurtçular sûkunda vâki‘ beyne’l-ahâlî ma‘lûmü’l-hudûd ekmekçi fı-
rınımı târih-i kitâbdan on ay mukaddem ayda dokuz yüz doksanar akçeye mezbûr 
Angeli’ye îcâr ve teslîm, ol dahi istîcâr ve kabz edip beş ay tamâmına gelince ücret-i 
merkūmesin bi’d-defe‘ât ahz ve kabz eylemiş idim hâlâ beş ay dahi mürûr edip 
zimmetinde dört bin dokuz yüz elli akçe ücret müctemi‘a olmuşdur vermekden 
imtinâ‘ eder suâl olunup alıverilmesi matlûbumdur dedikde gıbbe’s-suâl mezbûr 
Angeli cevâbında, fi’l-vâki‘ zikr olunan ekmekçi fırınını târih-i kitâbdan on ay mu-
kaddem ayda dokuz yüz doksanar akçeye istîcâr etmiş idim lâkin beş [ay] mücte-
mi‘ olan ücreti verip akd-i icâreyi kendi rızâsıyla fesh edip ol fırını yedine teslîm 
eylemiş idim hâlâ zimmetimde edâsı lâzım ücret yokdur dedikde gıbbe’l-istintâk 
mezbûr Süleyman fesh-i mezkûru inkâr edicek merkūm Angeli’den beyyine taleb 
olundukda, udûl-i ricâlden Mustafa Efendi b. Ali el-İmâm ve Ali Çelebi b. Mustafa 
nâm kimesneler meclis-i şer‘a li ecli’ş-şehâde hâzırân olup gıbbe’l-istişhâd fi’l-vâki‘ 
târih-i kitâbdan beş ay mukaddem mezbûr Angeli bizim huzûrumuzda merkūm 
Süleyman’ın rızâsıyla fesh-i akd-i icâre edip zikr olunan fırını yedine teslîm eyle-
mişidi biz bu husûsa şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyetihî şerâiti’l-kabûl şehâdetleri makbûle olmağın 
mûcebiyle mesfûr Süleyman’ı mütâlebeden men‘ birle mâ vaka‘a bi’t-taleb ketb 
olundu.
Tahrîren fi’l-yevmi’s-sâmin [min] Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mustafa b. Mehmed, Mustafa b. Ahmed, Ali b. Mustafa, Yakub b. 
Kurd, Mustafa b. Veli, Mustafa Beşe Çukadâr, Ali b. Mustafa ve gayruhüm.

462 [75b-1] İbrahim b. Hızır’ın annesi Ümmühâni bt. Abdullah’ın 
terekesindeki hissesini teslim aldığı
Mahmiye-i Kostantıniyye mahallâtından Çavuş mahallesi sâkinelerinden iken 
bundan akdem müteveffât olan Ümmühâni bt. Abdullah’ın verâseti zevc-i 
metrûkü Mustafa Beşe b. Mehmed ve sadrî sagīr oğlu Mehmed ve zevc-i âhardan 
sadrî sagīr oğlu İbrahim b. Hızır’a münhasıra olduğu şer‘an mütebeyyin oldukdan 
sonra sagīr-i mezbûr İbrahim’in tesviye-i umûruna kıbel-i şer‘den mansûb vasîsi 
olan Mehmed Beşe b. Murad mahfil-i kazâda müteveffât-ı mezbûrenin terekesi-
ne vâzı‘ü’l-yed olan işbu hâmilü’l-kitâb zevci mezbûre Mustafa Beşe mahzarın-
da bi’l-vesâye ikrâr ve takrîr-i kelâm edip sagīr-i mezbûr İbrahim vâlidesinden 
müteveffât-ı mezbûre Ümmühâni’nin muhallefâtından isâbet eden iki bin iki 
yüz yetmiş akçe hisse-i şer‘iyyesini vesâyet-i mahkiyem hasebiyle mezbûr Mus-
tafa Beşe yedinden tamâmen alıp kabz eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed Çavuş b. Mehmed, Ali b. Mustafa, Mustafa b. Ali, Edhem 
b. Mehmed, Mehmed Çelebi b. ( ), Mustafa Çelebi b. ( ), Mehmed b. Halil, Yusuf b. 
Mehmed, Mustafa b. Şaban el-Müezzin, Mahmud b. Ahmed.

463 [75b-2] İstemad v. Yani’nin eşya davasında Papa Nikola v. Papa 
Yorgi’yi vekil tayin ettiği
Vilâyet-i Rumeli’nde Kurşite kazâsına tâbi‘ Kalavina nâm karye zimmîlerinden 
olup, hâlâ Havâss-ı Aliyye müzâfâtından Hasköy’de mütemekkin meyhâneci 
tâifesinden olan İstemad v. Yani nâm zimmî mahfil-i kazâda yine kazâ-i merkūme 
tâbi‘ Berkoçko nâm karye zimmîlerinden işbu râfi‘ü’l-kitâb Papa Nikola v. Papa 
Yorgi nâm zimmî muvâcehesinde ikrâr ve takrîr-i kelâm edip mezbûr Papa 
Nikola’yı karye-i merkūmede sâkine zevce-i mutallakam İstato bt. Papa Yorgi ye-
dinde olup beynimizde evsâfı ma‘lûme eşyâyı da‘vâ ve ahz ve kabz ve bana îsâle ve 
bunlar mütevakkıf olan umûrun cemî‘ine vekîl ve menâbına nâib nasb ve ta‘yîn 
ettim. Mezkûr dahi vekâlet-i merkūmeyi kabûl ve hizmet-i lâzımesin ikāmete 
müte‘ahhid oldu dedikde mukırr-ı merkūmu ikrâr-ı meşrûhunda Merkūm Papa 
Nikola şifâhen ve vicâhen tasdîk ve tahkīk edicek mâ vaka‘a bi’t-taleb ketb olundu.
Tahrîren fi’l-yevmi’s-sânî aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Ali b. Mustafa, Mustafa b. Ahmed, Mehmed b. Ahmed, Yakub b. 
Kurd, Papa Nikola [v.] Mihal, Papa Todori, Minho [v.] Dimo Kiti.

464 [75b-3] Mumcu Hırso v. Manol ile Bakkal Hacı Yusuf b. Hasan’ın mum 
alışverişinde sadece birbirleriyle çalışmak üzere anlaştıkları
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Mum-
cu tâifesinden işbu bâ‘isü’l-kitâb Hırso v. Manol nâm zimmî mahfil-i kazâda 
medîne-i mezbûrede Yenihamam kurbunda bakkal olan el-Hâc Yusuf b. Hasan 
mahzarında takrîr-i kelâm ve ta‘bîr-i merâm edip ba‘de’l-yevm merkūm el-Hâc 
Yusuf ’un dükkânında ne mikdâr mum bey‘ olunursa ben görüp âhar mumcudan 
almağa muhtâc etmeyip ol dahi mâdâmki kifâyet mikdârı getürem âhardan alma-
mak üzre mu‘âhede eyledik dedikde merkūm el-Hâc Yusuf vech-i meşrûh üzre 
mu‘âhede eylediklerini tasdîk etmeğin mâ vaka‘a bi’t-taleb ketb olundu.
Tahrîren fi’l-yevmi’l-âşir min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mustafa b. Ahmed, Mustafa b. Veli, Ali b. el-Hâc Mustafa, Yakub b. 
Kurd, Aleksi v. Mardiros, Lambo v. Dimitri.

465 [75b-4, Arapça] Kıziki bt. Yasef ’in Rus asıllı câriyesini âzat ettiği
Ebvâb-ı sûr-ı medîne-i mahmiye-i Kostantıniyye’den dâhil-i bâb-ı Eyüb’de vâki‘ 
Mustafa Paşa mahallesinde sâkin olan Kıziki bt. Yasef nâm Nasrâniye, meclis-i 
şer‘-i şerîfde hâzıre olup, rıkkını mu‘terife, orta boylu, beyaz tenli, açık kaşlı, gök 
gözlü, Rûsiyyetü’l-asl, Nasrâniye râfi‘a-i hâze’l-kitâb Katerina bt. Yuvan nâm 
câriye-i memlûkesini âzâd ve tahrîr etti. Câriye-i mezbûre bu sûretle harâir-i 
asliyyât-ı mükellefâttan hürre bir kimesne oldu. Efendilerin âzâdlı köleler üzerin-
de sâhib oldukları velâ hakkından gayrı, üzerinde kimesnenin bir hakkı kalmadı.
Cerâ zâlike ve hurrire fi’l-yevmi’s-sânî aşere min Zilka‘de eş-şerîfe sene seb‘a ve 
erba‘în ve elf.
Şuhûdü’l-hâl: Yakub b. Kurd, Mustafa b. Veli, Mustafa b. Mehmed, Mehmed b. 
Mustafa, Papa Kostantin Kiryaki, Yorgi b. Yani, Kasab Yorgi, Yorgi Mihal, Verano 
[v.] Kiryaki ve gayruhüm

466 [75b-5] Hasan Efendi b. Yusuf ’un menzilini Hüseyin Beşe’ye 
bey‘ bi’l-vefâ yoluyla sattığı
Vilâyet-i Rumeli’nde Arnavud Belgradı kazâsına tâbi‘ İsfere nâm karye sükkânından 
Hasan Efendi b. Yusuf mahfil-i kazâda bir tarafı mezbûr Hüseyin Beşe mülkü ve 
bir tarafı Hasan b. Hacı mülkü ve bir tarafı diğer Hasan b. Abdullah mülkü ve bir 
tarafı tarîk-i âm ile mahdûd iki bâb fevkānî ve iki bâb tahtânî odalarını ve yine 
cüneynede mübteniye iki bâb tahtânî odaları müştemil çiftlik ta‘bîr olunur mülk 
menzilimi, cümle tevâbi‘ ve levâhıkı ile mezbûr Hüseyin Beşe’ye sekiz bin nakd-i 
râyic fi’l-vakt fıddî akçeye bey‘ bi’l-vefâ tarîki üzre bey‘ edip ol dahi vech-i mu-
harrer üzre iştirâ ve kabûl eyledikden sonra meblağ-ı mezbûr sekiz bin üç yüz ak-
çeyi bi’t-tamâm yedinden ahz ve kabz edip mebî‘-i mezbûru mahallinde mezbûr 
Hüseyin Beşe’yi kabz ve tesellüme taslît eyleyip ve meblağ-ı mezbûru târih-i kitâb 
gurresinden bir sene tamâmına değin mezbûr Hüseyin Beşe’ye edâ eylemezsem 
bey‘-i mezbûr bâtta münkalib olup merkūm Hüseyin Beşe’nin mülkü olmak üzre 
müvâ‘ade eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed Çavuş b. Abdullah, Ahmed b. Ömer, Ali b. Abdullah, Ali 
b. Ahmed, Hasan b. Süleyman, Yakub b. Kurd, Mustafa b. Ahmed ve gayruhüm.

467 [75b-6] Ali b. Mehmed’in ortağı Yusuf Beşe b. Hüseyin’e olan 
borcuna süre verilmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Kızıl Mescid mahallesinde sâkin olup eyâlet-i Anadolu’da vâki‘ kıbtiyân tâifesinin 
bin kırk yedi senesi için üzerlerine lâzım gelen cizyelerini cem‘a memûr olan 
kıdvetü’l-emâsil ve’l-akrân Ali b. Mehmed nâm cündî mahfil-i kazâda Yusuf Beşe 
b. Hüseyin nâm râcil mahzarında takrîr-i kelâm [76a] edip mezbûr Yusuf Beşe ile 
cizye-i mezbûreyi ber vech-i iştirâk cem‘ine mübâşeret edip cem‘ üzre iken beyni-
mizde nice ahz ve i‘tâ olunmuşidi hâlâ mezbûr Yusuf Beşe benden müfârakat edip 
hesâblaşdığımızda deyn-i şer‘îden ba‘de küll-i hesâb mezbûr [Yusuf] Beşe’nin be-
nim zimmetimde edâsı lâzım yirmi altı bin beş yüz akçe hakkı kalmışdır deyû 
ikrâr ve i‘tirâf ettiğinde el-mukarru lehü’l-merkūm bi’l-muvâcehe tasdîkden sonra 
meblağ-ı mezbûrun edâsiyçün târih-i kitâbdan kırk gün tamâmına imhâl etmeğin 
mâ vaka‘a bi’t-taleb ketb olundu.
Tahrîren fi’l-yevmi’s-sânî aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: İbrahim Bey b. ( ) el-Cündî, Mustafa Bey b. Mehmed, Mehmed b. 
Rıdvan, İbrahim Çelebi b. Mustafa, Mustafa b. Ahmed, Yakub b. Kurd ve gayru-
hüm.

468 [76a-1] Nasuh Bey b. Abdullah’ın menzilini Hüseyin 
b. Abdullah’a sattığı
Havâss-ı Aliyye kazâsı müzâfâtından Terkos nâhiyesine tâbi‘ Hacı Mihaliç nâm 
karye sâkinlerinden Nasuh Bey b. Abdullah nâm kimesne meclis-i şer‘-i hatîr-i 
lâzımü’t-tevkīrde işbu hâmilü’l-kitâb Hüseyin b. Abdullah mahzarında bi’t-tav‘i’s-
sâf ikrâr ve i‘tirâf edip karye-i mezbûrede vâki‘ bir tarafdan Mehmed Beşe b. Veli 
mülkü ve bir tarafdan mezbûr Hüseyin mülkü ve iki tarafdan tarîk-i âm ile mahdûd 
iki bâb tahtânî beyti ve sofayı ve fırını ve zât eşcâr-ı müsmire ve gayr-ı müsmi-
re muhavvatayı müştemil mülk menzilimi, cümle tevâbi‘ ve levâhıkı ile mezbûr 
Hüseyin’e fıddî nakid ve râyic fi’l-vakt dört bin iki yüz akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh 
üzre iştirâ ve tesellüm ettikden sonra semen-i mezbûr dört bin iki yüz akçeyi 
bi’t-tamâm ve’l-kemâl mezbûr Hüseyin yedinden alıp kabz eyledim ba‘de’l-yevm 
zikr olunan menzil-i merkūm Hüseyin’in mülk-i müşterâsı olmuşdur. Keyfe mâ 
yeşâ’ ve yahtâr mutasarrıf olsun dedikde mukırr-ı mezbûr Nasuh Bey’in minvâl-i 
meşrûh üzre cârî olan ikrâr-ı meşrûhunda el-mukarru lehü’l-merkūm Hüseyin 
bi’l-muvâcehe tasdîk etmeğin mâ vaka‘a bi’t-taleb ketb olundu.
Tahrîren fi’l-yevmi’s-sânî aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Kaya Bey b. Hüseyin, Durak b. Osman, Mehmed b. Veli, Yusuf Beşe 
b. Mehmed, Süleyman b. Hasan, Kenan b. Abdullah, Mahmud b. Abdullah, Yakub 
b. Kurt, Mahmud b. Ahmed, Ali b. Mustafa ve g[ayruhum].

469 [76a-2] Kurd b. Abdullah’ın menzil hissesinin beytülmâl emini 
tarafından Kaya Bey b. Hüseyin’e satıldığı
Havâss-ı Aliyye kazâsında beytülmâl emîni olan fahrü’l-akrân Süleyman Bey 
b. Hasan mahfil-i kazâda işbu hâmilü’l-kitâb Kaya Bey b. Hüseyin mahzarında 
ikrâr ve takrîr-i kelâm edip Havâss-ı mezbûre müzâfâtından Terkos nâhiyesine 
tâbi‘ Hacı Mihaliç nâm karyede sâkin iken bilâ-vâris fevt olup, terekesi beytülmâle 
âid olan Kurd b. Abdullah’ın karye-i mezbûrede vâki‘ mezbûr Kaya Bey ile ale’l-
iştirâki’s-seviy mutasarrıf oldukları bir tarafdan Sefer Bey mülkü ve bir tarafdan 
tarîk-i âm ve iki tarafdan karye-i mezbûre mer‘âsıyla mahdûd bir bâb tahtânî bey-
ti ve zât eşcâr-ı müsmire ve gayr-ı müsmire muhavvatayı müştemil mülk menzilin 
nısf-ı şâyi‘ini, ba‘de’l-müzâyede semeni misli olan fıddî nakd-i râyic fi’l-vakt bin 
akçeye şerîki olan mezbûr Kaya Bey’e emânetim hasebiyle tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh 
üzre iştirâ ve tesellüm eyledikden sonra semen-i mezbûr bin akçeyi tamâmen 
Kaya Bey’in yedinden alıp kabz eyledim hâlâ sâlifü’z-zikr olan menzilin cümlesi 
mezbûr Kaya Bey’in mülk-i müşterâsı olmuşdur dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Târihü’l-mezbûr.
Şuhûdü’l-hâl: Es-Sâbikūn.

470 [76a-3] Kaya Bey b. Hüseyin’in menzilini Kenan b. Abdullah’a sattığı
Havâss-ı Aliyye kazâsı müzâfâtından Terkos nâhiyesine tâbi‘ Hacı Mihaliç nâm 
karye sâkinlerinden Kaya Bey b. Hüseyin nâm kimesne meclis-i şer‘-i hatîr-i 
lâzımü’t-tevkīrde işbu hâmilü’l-kitâb Kenan b. Abdullah mahzarında bi’t-tav‘i’s-
sâf ikrâr ve i‘tirâf edip karye-i mezbûrede vâki‘ bir tarafdan Beşir Ağa mülkü ve 
bir tarafdan tarîk-i âm ve iki tarafdan karye-i mezbûre mer‘âsıyla mahdûd bir 
bâb tahtânî beyti ve zât-ı eşcâr-ı müsmire ve gayr-ı müsmireli mülk menzilimi, 
cümle tevâbi‘ ve levâhıkı ile mezbûr Kenan’a fıddî nakd-i râyic fi’l-vakt üç bin 
beş yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm edip ol dahi vech-i meşrûh üzre iştirâ ve tesellüm eyledikden sonra 
semen-i mezbûr üç bin beş yüz akçeyi bi’t-tamâm ve’l-kemâl mezbûr Kenan ye-
dinden ahz ve kabz eyledim ba‘de’l-yevm zikr olunan menzil-i mezbûr Kenan’ın 
mülk-i müşterâsı olmuşdur. Keyfe mâ yeşâ’ ve yahtâr mutasarrıf olsun dedikde 
mukırr-ı mezbûr Kaya Bey’in minvâl-i meşrûh üzre cârî olan ikrârını el-mukarru 
lehü’l-merkūm Kenan vicâhen tasdîk ve tahkīk etmeğin mâ vaka‘a gıbbe’t-taleb 
ketb olundu.
Târihuhü’l-mezbûr.
Şuhûdü’l-hâl: Es-Sâbikūn.

471 [76a-4] Yusuf Beşe b. Hüseyin’in cizye toplama işini tamamen 
ortağı Ali Bey b. Mahmud’a bıraktığı
Zümre-i râcilînden Yusuf Beşe b. Hüseyin mahfil-i kazâda işbu sâhibü’l-kitâb 
Ali Bey b. Mahmud muvâcehesinde takrîr-i kelâm edip vilâyet-i Anadolu’da olan 
kıbtiyân tâifesinin bin kırk yedi senesi için üzerlerine lâzım gelen cizyelerini cem‘ 
etmek hizmetini mezbûr Ali Bey ile ber vech-i iştirâk taraf-ı mîrîden alıp cem‘ 
üzre idik hâlâ hizmet-i mezbûreden kat‘-ı alâka edip merkūm Ali Bey’e fâriğ ol-
dum. Ba‘de’l-yevm hizmet-i mezbûrede benim alâkam kalmadı müstakillen cem‘ 
eylesin dedikde hakīkatü’l-hâl hıfzan li’l-makāl gıbbe’t-taleb ketb olundu.
Tahrîren fi’l-yevmi’s-sânî aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Yakub b. Kurd, Mustafa b. Ahmed, Mahmud b. Ahmed, Ali b. Mus-
tafa, Mustafa b. Veli, Mustafa b. Ahmed ve gayruhüm.

472 [76b-1] Corci v. Papa Kostantin’in kızı Zoyi’yi boşaması 
karşılığında damadı Pavlaki ile annesi ve kardeşinde olan 
alacaklarından vazgeçtiği
Mahmiye-i Galata müzâfâtından Arnavudköyü demekle ma‘rûfe olan karye 
sükkânından Corci v. Papa Kostantin nâm zimmî mahfil-i kazâda sulbiye kebîre 
kızı Zoyi nâm Nasrâniyenin zevc-i muhâli‘i olan Pavlaki v. Panyoli ve ikrâr-ı âti’z-
zikri tasdîka kendi cânibinden asıl ve vâlidesi Tomayi bt. Todori nâm Nasrâniye 
tarafından vekîl olup hasm-ı câhid mahzarında nehc-i şer‘î üzre vekâleti sâbite 
olan merkūm Pavlaki’nin karındaşı Yorgi nâm zimmîler muvâcehelerinde ikrâr 
ve takrîr-i kelâm edip mezbûr Pavlaki zimmetinde cihet-i karz-ı şer‘îden yetmiş 
sekiz bin akçe ve karındaşı merkūm Yorgi ile vâlidesi merkūme Tomayi zimmet-
lerinde dahi kezâlik cihet-i karz-ı şer‘îden iki yüz altmış kıt‘a esedî guruş hakkım 
olup lâkin kızım mezbûre Zoyi zevci merkūm Pavlaki ile hul‘a tâlibe olup merkūm 
Pavlaki imtinâ‘ etmekle ben dahi eğer kızım mezbûre Zoyi ile hul‘ olursanız senin 
zimmetini ve karındaşın ile vâlidenin zimmetlerini meblağ-ı mezbûrdan ibrâ ede-
yim deyû mukaddemâ va‘d etmişidim hâlâ mezbûr Pavlaki kızım mezbûre Zoyi 
ile hul‘ olmağın zikr olunan yetmiş sekiz bin akçe hakkından mezbûr Pavlaki’nin 
ve iki yüz altmış kıt‘a esedî guruş hakkımdan merkūm Yorgi ile vâlideleri mezbûre 
Tomayi’nin zimmetlerini ibrâ-i âmm-ı kātı‘ü’n-nizâ‘ ile ibrâ ve iskāt eyledim min 
ba‘d zimmetlerinde bir akçe ve bir habbe hakkım kalmadı dedikde mukırr-ı 
merkūm Corci’nin takrîr-i meşrûhunu mezbûr Pavlaki asâleten ve merkūm Yorgi 
vekâleten ve asâleten vicâhen ve şifâhen tasdîk ve tahkīk etmeğin mâ hüve’l-vâki‘ 
gıbbe’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Fahrü’l-müderrisîni’l-kirâm Hasan Efendi b. Mehmed Nezir eş-
şehîr bi Canımzâde Sunullah Efendi b. eş-Şeyh Mehmed el-Müderris, es-Seyyid 
Ebü’l-fazl Efendi b. el-merhûm es-Seyyid Mehmed, es-Seyyid Fazlullah Çelebi 
ahi’l-mezbûr, Mehmed Çavuş el-Mübâşir, Ahmed Bey el-Cündî, Ali Beşe b. Ab-
dullah, Mustafa b. Ahmed, Ali b. Mustafa, Mustafa Çelebi b. Veli ve gayruhüm, 
Kostantin ve Manol, Kurd v. Dimitri, Panayot v. Dimitri, Yorgi v. Piro, Zoto v. Ni-
kola, Todori v. Manol, Argiri v. Todori, Panayot v. Nikola, Tohar v. Andriye, Yorgi 
v. Tonya.

473 [76b-2] Zoyi bt. Corci’nin eşi Pavlaki v. Manoli’den boşanarak 
birbirlerinin zimmetlerini ibra etmeleri
Mahmiye-i Galata müzâfâtından Arnavudköyü demekle ma‘rûfe olan karyede 
sâkine işbu bâ‘isetü’l-kitâb Zoyi bt. Corci nâm zimmiye tarafından vech-i âtî üzre 
hul‘ ve ibrâya vekîl olup nehc-i mu‘teber-i mer‘î üzre Sivastos v. Yorgi ve Panayot 
v. Nikola nâm zimmîler şehâdetleri ile şer‘an vekâleti sâbite olan Kanilo v. Faran-
dilos nâm zimmî meclis-i şer‘-i şerîfde mezbûrenin zevci Pavlaki v. Manoli nâm 
zimmî muvâcehesinde müvekkilesi mezbûre Zoyi’nin merkūm Pavlaki zimmetin-
de mikdârı beynlerinde ma‘lûm olan mehr-i müecceli ve mezbûrenin mülkü olup 
merkūm Pavlaki yedinde makbûzu olan iki yüz guruş kıymetli iki elmas hâtem 
ile her birinin vezni beynlerinde ma‘lûm altından masnû‘ iki kutu ve gümüşden 
masnû‘ bir tepsi ve yine beynlerinde kıymetleri ma‘lûm altun sırma ile münak-
kaş bir tülbent makrama ve gümüş sırma ile münakkaş bir tülbent makrama ve 
Rûsiyyetü’l-asl Satı ve Perestü nâm câriyeler üzerine vekâleten mezbûr Pavlaki ile 
muhâla‘a-i sahîha-i şer‘iyye ile hul‘ edip merkūm Pavlaki dahi vech-i muharrer 
üzre olan hul‘u meclis-i merkūmede kabûl eyledikden sonra vekîl-i mezbûr Kani-
lo merkūm Pavlaki’nin zimmetini bi’l-vekâle ve mezbûr Pavlaki dahi müvekkilem 
mezbûrenin zimmetini bi’l-asâle zevciyyete ve eşyâ-i merkūme ve gayra müte‘allik 
cemî‘ da‘vâ ve mütâlebât ve eymân ve muhâsamâtdan ibrâ-i âmm-ı kātı‘ü’n-nizâ‘ 
ile ibrâ ve iskāt etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Es-Sâbikūn.

474 [76b-3] Mehmed Efendi b. Hasan’ın Hasan Efendi b. Perviz’de olan 
alacağını tahsil ettiği
Vilâyet-i Rumeli’nde bi’l-fi‘l Kartine kadısı olan Mehmed Efendi b. Hasan tara-
fından husûs-ı âti’z-zikre vekîl olup hasm-ı câhid mahzarında nehc-i şer‘î üzre 
vekâleti sâbite olan Abdülkādir Çelebi b. Mehmed Efendi mahfil-i kazâda hâlâ 
Ferecik kadısı olan Hasan Efendi b. Perviz tarafından meblağ-ı âti’l-beyânı teslîme 
nehc-i şer‘î üzre sâbitü’l-vekâle vekîl olan mevlânâ Mustafa Efendi b. Derviş mah-
zarında ikrâr ve i‘tirâf edip müvekkilem mezbûr Mehmed Efendi merkūm Hasan 
Efendi zimmetinde karz-ı şer‘îden olan on sekiz bin nakd-i râyic fi’l-vakt fıddî 
akçe hakkını merkūm Mustafa Efendi yedinden bi’t-tamâm ve’l-kemâl ahz ve 
kabz eyledim dedikde vekîl-i merkūm Mustafa Efendi vicâhen tasdîk ve şifâhen 
tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâlis aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Fahrü’l-kuzât Mehmed Efendi b. Süleyman, Osman Beşe b. Hüseyin 
er-Râcil, Ali b. Abdullah, Cafer b. Abdullah, Ali b. Abdi ve gayruhüm.

475 [76b-4] Fâtıma bt. Derviş Paşa’nın menzilini, vakıf bostan ve 
tarlalarını Perviz Kethüdâ b. Abdullah’a sattığı
Mahmiye-i İstanbul’da Atmeydanı kurbunda sâkine fahrü’l-muhadderât zahrü’l-
muvakkarât Fâtıma bt. el-merhûm Derviş Paşa tarafından husûs-ı âti’z-zikre vekîl 
olup hasm-ı câhid mahzarında müşârün-ileyhâyı ma‘rifet-i şer‘iyye ile ârifeyn 
olan Yusuf Bey b. Abdullah ve Haydar b. Abdullah şehâdetleri ile şer‘an vekâleti 
sâbite olan dergâh-ı âlî müteferrikalarından kıdvetü’l-emâsil ve’l-a‘yân Ali Ağa 
b. el-merhûm Mustafa Paşa mahfil-i kazâda işbu sâhibü’l-kitâb Perviz Kethüdâ 
b. Abdullah mahzarında bi’l-vekâle ikrâr ve i‘tirâf edip müvekkile-i mezbûrenin 
Havâss-ı Refî‘a kazâsı müzâfâtından [77a] Soğanlı köyü demekle ma‘rûfe olan kar-
yede vâki‘ bir tarafı yine müvekkile-i müşârün-ileyhâ mutasarrıfe olduğu vakıf 
bostan ve bir tarafı Çâşnigir Yusuf Ağa mülkü ve iki tarafı tarîk-i âm ile mahdûd 
olup iki bâb fevkānî odaları ve iki ahırı ve fırını ve bi’r-i mâyı ve kenîfi ve cüneyne-i 
zât-ı eşcâr-ı müsmire ve gayr-ı müsmireyi müştemil olan mülk menzilini, cümle 
tevâbi‘ ve levâhıkı ile on bir bin beş yüz nakd-i râyic fi’l-vakt fıddî akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile mezbûr Perviz Kethüdâ’ya 
vekâleten bey‘ ve teslîm edip ol dahi vech-i meşrûh üzre iştirâ ve tesellüm eyle-
dikden sonra merhûm ve mağfûrun-leh Sultan Bayezid Hân -tâbe serâhû- evkāfı 
arâzisinden olup bâlâda zikr olunan bostanın menzil-i mezbûra muttasıl olan ta-
rafından bennâ zirâ‘ı ile tûlen yedi zirâ‘ ve arzen dört zirâ‘ bi hesâb-ı şatrancî yirmi 
sekiz zirâ‘ bostan ile karye-i mezbûre kurbunda vâki‘ bir tarafı Paşa Hâtun tarlası 
ve bir tarafı Sipâhi Mustafa tarlasının dahi hakk-ı tasarrufunu, evkāf-ı mezbûre 
mütevellîsi ma‘rifetiyle bin beş yüz mezbûrü’n-na‘t akçe mukābelesinde yine 
merkūm Perviz Kethüdâ’ya vekâleten tefvîz edip ol dahi tefevvuz ve kabûl eyleme-
ğin mukābele-i tevfîzde olan bin beş yüz akçe ile menzil-i mezbûrun semeni olan 
on bir bin beş yüz akçe ki cem‘an on üç bin akçeyi vekâletim hasebiyle yedinden 
bi’t-tamâm ve’l-kemâl ahz ve kabz eyledim ba‘de’l-yevm menzil-i mezbûr merkūm 
Perviz Kethüdâ’nın mülk-i müşterâsı ve sâlifü’z-zikr tarla ve bostan dâhil-i taht-ı 
tasarrufu olmuşdur dedikde vekîl-i mezbûr Ali Ağa minvâl-i muharrer üzre cârî 
olan ikrâr ve i‘tirâfını el-mukarru lehü’l-merkūm Perviz Kethüdâ vicâhen tasdîk 
ve şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’l-hâdî aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Hasan Beşe b. ( ) er-Râcil, Murad b. Abdullah, Haydar b. Abdullah, 
Mehmed b. Ali, Ali b. Mustafa, Mustafa b. Veli, Mahmud b. Ahmed.

476 [77a-1] Apostol v. Yorgo’nun, Dimitri v. Todoraki ve Yani 
v. Yorgo’ya borcu olduğu
Vilâyet-i Rumeli’nde Ermiye kazâsına tâbi‘ Kilirye nâm karye kethüdâsı olan 
Apostol v. Yorgo nâm zimmîler mahfil-i kazâda işbu bâ‘isü’l-kitâb Dimitri v. To-
doraki ve Yani v. Yorgo nâm zimmîler muvâcehelerinde her biri ikrâr ve i‘tirâf 
edip mezbûrân Dimitri ve Yani’den ale’l-iştirâki’s-seviy yirmi sekiz bin nakd-i 
râyic fi’l-vakt fıddî akçe istikrâz eylediğimizde mezbûrlar dahi beynlerinde müş-
terek oldukları maldan ikrâz ve teslîm edip biz dahi ikrâz ve kabz eylemişdik hâlâ 
meblağ-ı mezbûr yirmi sekiz bin akçe mezbûrâna zimmetimde lâzımü’l-edâ ve 
vâcibü’l-kazâ deynimdir dediklerinde mukırrân-ı mezbûrânın vech-i muharrer 
üzre cârî ve sâdır olan ikrâr ve i‘tirâfını mezbûrân Dimitri ve Yani vicâhen tasdîk 
ve şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sânî aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mahmud Çavuş b. Mehmed, Mehmed b. Yusuf, İbrahim Beşe b. Se-
fer, Durmuş b. İshak, Mustafa b. Abdullah, Mustafa b. Mehmed, Mahmud b. Ah-
med, Mustafa b. Ahmed.







477 [77a-2] Kokana bt. Kiti’nin dükkân hissesini Nikola v. İstati ve 
Kiro v. Dido’ya sattığı
Mahmiye-i Kostantıniyye hısnı ebvâbından Topkapısı dâhilinde sâkine Kokana bt. 
Kiti nâm Nasrâniye tarafından tevfîz-i âti’z-zikri ikrâra vekîl olup vekâleti Angeli 
v. Filo ve Papa Dimitri şehâdetleriyle şer‘an vekâleti sâbite olan Andriye v. Kirya-
ki nâm zimmî mahfil-i kazâda işbu râfi‘ânü’s-sifr Nikola v. İstati ve Kiro v. Dido 
nâm zimmîler muvâcehelerinde bi’l-vekâle ikrâr ve takrîr-i kelâm edip mahmiye-i 
mezbûre ebvâbından Yenikapı hâricinde Taşlık nâm mevzi‘de vâki‘ bir tarafdan 
Yani nâm zimmî dükkânı ve bir tarafdan Lefteri v. Kiro dükkânı ve bir tarafdan 
Maçarez v. İstiko dükkânı ve bir tarafdan tarîk-i âm ile mahdûd merhûm es-Sultan 
Bayezid Hân vakfı’ndan olup icâre-i mu‘accele ile müvekkilemin tasarrufunda olan 
nısf dükkânı, müvekkilem mezbûre Kokana vakf-ı mezbûr mütevellîsi ma‘rifetiyle 
iki bin beş yüz akçe bedel mukābelesinde mezbûrân Nikola ve Kiro’ya tefvîz edip 
onlar dahi vech-i meşrûh üzre tefevvuz ve kabûl eyledikden sonra bedel-i tefvîz 
olan meblağ-ı mezbûr iki bin beş yüz akçeyi tamâmen mezbûrân Nikola ve Kiro 
yedlerinden alıp kabz eyledi dedikde vekîl-i mezbûr Andriye’nin minvâl-i muhar-
rer üzre cârî olan ikrârını mezbûrân Nikola ve Kiro bi’l-muvâcehe tasdîk etmeğin 
mâ vaka‘a bi’t-taleb ketb olundu.
Târihuhü’l-mezbûr.
Şuhûdü’l-hâl: Mahmud b. Ahmed, Mustafa b. Mahmud, Mustafa b. Veli, Ali b. 
Mustafa, Dimo v. Kiro, Şimo v. ( ), Duka [v.] Niko ve gayruhüm.

478 [77b-1, Arapça] Sultana bt. Sokinos ile Simon v. İstamo’nun 
mahkemede evlendikleri
Sultana bt. Sokinos nâm Nasrâniye, râfi‘-i hâze’l-kitâb Simon v. İstamo nâm zimmî 
ile meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- 
hâzırân olup râyicü’l-vakt bin akçe mehr-i müeccel ile nefsini ana tezvîc eyledi 
zimmî-i mezbûr da zeyl-i kitâbda isimleri muharrer şuhûd mahzarında vech-i 
meşrûh üzre ana tezevvüc eyledi. İşbu nikâh, mevâni‘-i şer‘iyyeden ri‘âyeti lâzım 
gelen husûsâta ri‘âyet edilmesinden sonra kıyıldı.
Cerâ zâlike ve hurrire fi’l-yevmi’s-sâlis aşere min Zilka‘de eş-şerîfe sene seb‘a ve 
erba‘în ve elf.
Şuhûdü’l-hâl: Mehmed b. Mustafa, Mustafa b. Mehmed, Mahmud b. Ahmed, 
Mustafa b. Ahmed, Ali b. Mustafa, Yakub b. Kurt, Mustafa b. Mehmed







479 [77b-2] Hüseyin b. Mustafa’yı darbeden kişinin Mustafa 
b. Abdullah olduğu
Hâssa suyolcu nâzırı olan umdetü’l-emâsil ve’l-emâcid, câmi‘ü’l-mekârim ve’l-
mehâmid Hasan Ağa tarafından Mehmed Bey b. Yusuf nâm kimesne mahfil-i 
kazâya gelip takrîr-i kelâm edip mezbûr Hasan Ağa târih-i kitâbdan üç gün mu-
kaddem suyolcularından Hüseyin b. Mustafa nâm kimesneyi Havâss-ı Aliyye 
kazâsına tâbi‘ Küçükköy demekle ma‘rûfe olan karyeye ba‘zı husûs için irsâl ey-
lemişidi mezbûr Hüseyin varıp birkaç yerinde kara bere alâmeti ile gelip sâhib-i 
firâş olmuşdur hâlâ cânib-i şer‘den üzerine varılıp keşf tahrîr olunmasın iltimâs 
ettikde cânib-i şer‘den mevlânâ Mustafa irsâl olunup ol dahi zeyl-i kitâbda 
mastûrü’l-esâmî olan müslimîn ile medîne-i Hazret-i Ebî Eyyûb el-Ensârî -radiye 
anhu Rabbühü’l-Bârî-mahallâtından Bıçakçı Ferhad mahallesinde vâki‘ mezbûr 
Hüseyin’in menziline vardıklarında mezbûr Hüseyin sâhib-i firâş olup başının 
sol tarafında ve sol böğründe kara bere alâmeti olduğunu müşâhede ve mu‘âyene 
edip mezbûr Hüseyin’i istintâk eylediklerinde cevâbında, mezbûr Hasan Ağa beni 
karye-i mezbûreye gönderdikde ben dahi varıp gelir iken yolda Sırıklıçayırı nâm 
mevzi‘de mîrî sağancılar mandırası bölük başısı olan Mustafa b. Abdullah nâm 
kimesneye rast gelip beni bi gayrı vechin başımın sol yanına ve sol böğrümde taş 
ile urup kara bere eylemişdir ol darbdan sâhib-i firâş oldum dediğini hıfzan li’l-
makāl mevlânâ-yı mezbûr mahallinde tahrîr, ba‘de[hû] gelip meclis-i şer‘de inhâ 
ve takrîr etmeğin mâ hüve’l-vâki‘ ketb ve imlâ olundu.
Tahrîren fi’l-yevmi’r-râbi‘ ve aşer min Zilka‘deti’ş-şerîfe li sene seb‘a ve erba‘în ve 
elf.
Şuhûdü’l-hâl: El-Hâc İbrahim Beşe Ser-bölük, Süleyman b. el-Hâc Bayram, Rıd-
van b. Abdullah, Receb b. Abdullah, Mehmed Bey ve gayruhüm.

480 [77b-3] Zoto v. Yani’nin bağını Hristo v. Apostol’e sattığı
Vilâyet-i Rumeli’nde Delvine kazâsına tâbi‘ Tarakat nâm karye sâkinlerinden Zoto 
v. Yani nâm zimmî meclis-i şer‘-i hatîr-i lâzımü’t-tevkīrde işbu hâmilü’s-sifr Hris-
to v. Apostol nâm zimmî mahzarında bi’t-tav‘i’s-sâf ikrâr ve i‘tirâf edip karye-i 
mezbûre hudûdu dâhilinde vâki‘ bir tarafdan Yani v. Zoto bağı ve bir tarafdan 
Mosko v. Yani bağı ve bir tarafdan Dimo v. Niko bağı ve bir tarafdan arz-ı hâliye 
ile mahdûd bir dönüm mülk bağımı mezbûr Hristo’ya fıddî nakd-i râyic fi’l-vakt 
yedi yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
edip ol dahi vech-i meşrûh üzre iştirâ ve kabûl eyledikden sonra semen-i mezbûr 
yedi yüz akçeyi bi’t-tamâm ve’l-kemâl mezbûr Hristo yedinden ahz ve kabz edip 
mebî‘-i mezbûru mahallinde zabt ve tasarrufa mezbûr Hristo’yu taslît eyledim 
ba‘de’l-yevm zikr olunan bağ-ı mezbûr Hristo’nun mülk-i müşterâsı olmuşdur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’r-râbi‘ min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mustafa b. Ahmed, Ali b. Mustafa, Receb Efendi b. Abdi, Paskal v. 
Yani, Zafir v. Yani, Hristo v. Apostol, Yani v. Zoto, Yani v. Niko, Papa Yorgi, Foti v. 
Hristo, Zoto, Piyer v. Lazo, Yani v. Niko, Zoto v. Niko ve gayruhüm.

481 [77b-4] İstato v. Miro’nun menzilini Dimo v. Yani’ye sattığı
Vilâyet-i Rumeli’nde Ergirikasrı kazâsına tâbi‘ Serakine nâm karye zimmîlerinden 
İstato v. Miro nâm zimmî mahfil-i kazâda işbu râfi‘ü’l-kitâb Dimo v. Yani nâm 
zimmî muvâcehesinde ikrâr ve takrîr-i kelâm edip karye-i merkūmede vâki‘ ba-
bam Miro nâm hâlikden bana irsle intikāl edip bir tarafı Dimo v. Kirih mülkü ve 
bir tarafı Kondi v. Hristo mülkü ve bir tarafı tarîk-i âm ve bir tarafı vâdi ile mahdûd 
bir bâb tahtânî odayı ve zât eşcâr-ı müsmire muhavvatayı müştemil yedimde olan 
mülk-i mevrûsumu mezbûr Dimo’ya sekiz bin nakd-i râyic fi’l-vakt fıddî akçeye 
bey‘-i bât ile bey‘ edip ol dahi iştirâ ettikden sonra semen-i merkūmu bi’t-tamâm 
yedinden ahz edip mebî‘-i merkūmu mahallinde kabza müşterî-i merkūm İsta-
mo [Dimo]’yu taslît eyledim dedikde mukırr-ı merkūmu ikrâr-ı meşrûhunda el-
mukarru lehü’l-merkūm İstamo [Dimo] vicâhen ve şifâhen tasdîk ve tahkīk edi-
cek mâ hüve’l-vâki‘ bi’t-taleb ketb olundu.
Tahrîren fi’l-yevmi’l-hâmis aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Yakub b. Kurd, Mehmed b. Mustafa, Ali b. Mustafa, Mustafa b. Veli, 
Mustafa b. Ahmed, Dimo v. Yani, Yorgi v. Dini, Kirih v. Hristo, Santo v. Duka, 
Duka v. Rado, Dimo v. Paroh, Duka v. Buga, Dimo v. Rado, Dimo v. Lipo, Dimo 
v. Pogal, Duka v. Rado, İstato v. Dimo, Dimo v. Lika, Nika v. Lika, Rizo v. Bazic, 
Dimo v. Yanaki.

482 [77b-5] Mehmed Efendi b. Mahmud’un menzilinin bir bölümünü 
Kâmuran bt. Abdullah’a sattığı
Husûs-ı âti’z-zikrin tahrîr olunması iltimâs olunmağın küttâb-ımevlânâ Abdülkādir Efendi b. Mehmed Efendi irsâl olunup ol dahi zeyl-i kitâbda 
mastûrü’l-esâmî olan müslimîn ile medîne-i Hazret-i Ebî Eyyûb el-Ensârî -radi-
ye anhu [78a] Rabbühü’l-Bârî-mahallâtından Câmi‘-i Kebîr mahallesinde sâkin 
Mehmed Efendi b. Mahmud’un menziline varıp akd-i meclisü’ş-şer‘î eyledikle-
rinde mezbûr Mehmed Efendi meclis-i merkūmda işbu sâhibü’l-kitâb Kâmuran bt. Abdullah nâm hâtun mahzarında bi’t-tav‘i’s-sâf ikrâr ve i‘tirâf edip mahalle-i 
merkūmede vâki‘ iki tarafı Bakırî Muslihiddin Efendi vakfı ve bir tarafı Taşçı Meh-
med Bey vakfı ve bir tarafı tarîk-i âm ile mahdûd olup dört bâb fevkānî odaları ve 
iki sofayı ve bir tahtânî odayı ve ahırı ve bir bâb dükkânı ve fırını ve kenîfi ve bi’r-i 
mâyı ve muhavvatayı müştemil olan mülk menzilimden mezbûr Taşçı Mehmed 
Bey vakfı tarafından iki bâb fevkānî odaları ve bir sofayı ve tahtânî bir odayı ve bir 
mikdâr muhavvatayı ki zikr olunan bi’r-i mâ’ın nısfı üzerinde tahdîd ve kısmet ve 
ifrâz ettiğimden sonra mezbûre Kâmuran’a fıddî nakd-i râyic fi’l-vakt on bin akçe-
ye bey‘-i bâtt-ı sahîh-i şer‘î ile bey‘ ve teslîm edip ol dahi iştirâ ve tesellüm eyledik-
den sonra zimmetinde bana deyni olan on bin akçeden mezbûre Kâmuran’ın zim-
metini ibrâ ve iskāt eyledim dedikde mezbûre Kâmuran dahi mukırr-ı mezbûru 
bi’l-muvâcehe tasdîk ve bi’l-müşâfehe tahkīk eylediğin mevlânâ-yı mezbûr ma-
hallinde tahrîr, ba‘de[hû] meclis-i şer‘de inhâ ve takrîr etmeğin mâ vaka‘a gıbbe’t-
taleb ketb ve imlâ ve mezbûre Kâmuran’ın yedine def ‘ ve i‘tâ olundu.
Fi’l-yevmi’r-râbi‘ aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Şeyh Nasrullah Efendi b. el-merhûm eş-Şeyh Ömer Efendi, 
Kıdvetü’l-müderrisîn Avnullah Efendi, Ömer Halîfe b. eş-Şeyh Nasrullah Efen-
di, Mehmed Çelebi b. Avnullah Efendi, Ömer Efendi b. Abdullah Efendi, Musta-
fa Halîfe b. Mehmed, Ali b. Mustafa, Mustafa Çelebi b. Mehmed er-Râcil, Meh-
med Çelebi b. Bayram, Mehmed b. Osman, Mansur b. Mehmed, Abdülkādir b. 
Abdülkādir, Abdurrahman Çelebi b. Mehmed.

483 [78a-1, Arapça] El-Hâc Ömer b. Osman’ın Rus asıllı câriyesini 
azat ettiği
Medîne-i Hazret-i Ebî Eyyûb el-Ensârî mahallâtından Uluca Baba mahallesinde 
sâkin olan el-Hâc Ömer b. Osman nâm kimesne meclis-i şer‘-i şerîfde hâzır olup, 
rıkkını mu‘terife, orta boylu, açık kaşlı, şehlâ, buğday tenli, Rûsiyyetü’l-asl hâmile-i 
hâze’l-kitâb Kâmile bt. Abdullah nâm câriye-i memlûkesini hasbeten lillâhi te‘âlâ 
ve haseneten li rûhi Resûlihi’l-mu‘allâ âzâd ve tahrîr etti. Câriye-i mezbûre bu 
sûretle harâir-i asliyyât-ı mükellefâttan hürre bir kimesne oldu. Efendilerin âzâdlı 
köleler üzerinde sâhib oldukları velâ hakkından gayrı üzerinde kimesnenin bir 
hakkı kalmadı.
Cerâ zâlike ve hurrire fi’l-yevmi’s-sâbi‘ aşere min Zilka‘de eş-şerîfe sene seb‘a ve 
erba‘în ve elf.
Şuhûdü’l-hâl: Seyyid Mehmed Efendi b. Seyyid Hasan, İmâm Mahmud Çelebi b. 
Mehmed, Ali Çelebi b. Ramazan, Ahmed Çelebi b. el-Hâc Mahmud, muhtesib 
Mustafa b. Mehmed, Yakub b. Kurd, Mustafa b. Ahmed, Mustafa b. Veli ve gay-
ruhüm







484 [78a-2] Yanaki v. Dimitri’nin menzilini Ahmed Beşe b. Aslan’a 
bey‘ bi’l-vefâ yoluyla sattığı
Havâss-ı Refî‘a kazâsı müzâfâtından Küçükköy demekle ma‘rûfe olan karyede 
sâkin Yanaki v. Dimitri nâm zimmî mahfil-i kazâda işbu bâ‘isü’l-kitâb Ahmed 
Beşe b. Aslan muvâcehesinde takrîr-i kelâm edip karye-i mezbûrede vâki‘ bir 
tarafı Karagöz bağı ve bir tarafı İskarlet bağı ve iki tarafı tarîk-i âm ile mahdûd 
tahmînen dört dönüm bir kıt‘a mülk bağımı mezbûr Ahmed Beşe’ye on bin 
nakd-i râyic fi’l-vakt fıddî akçeye bey‘ bi’l-vefâ tarîki üzre bey‘ edip ol dahi 
vech-i muharrer üzre iştirâ ve kabûl eyledikden sonra meblağ-ı merkūm on 
bin akçeyi bi’t-tamâm ve’l-kemâl yedinden ahz ve kabz edip meblağ-ı mezbûru 
târih-i kitâbdan yedi ay tamâmına değin mezbûr Ahmed Beşe’ye edâ eylemez-
sem mebî‘-i mezbûr bâtta münkalib olup merkūm Ahmed Beşe’nin mülkü ol-
mak üzre müvâ‘ade eyledik dedikde mezbûr Yanaki’nin takrîr-i meşrûhunu 
merkūm Ahmed Beşe vicâhen tasdîk ve şifâhen tahkīk etmeğin mâ vaka‘a bi’t-
taleb ketb olundu.
Fi’l-yevmi’s-sâbi‘ aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mustafa b. İdris, Yusuf b. Hüdâverdi, Mustafa b. Veli, Piyâle b. Ab-
dullah, Mehmed b. Çırak, Yakub b. Kurt, Mahmud b. Ahmed, Mustafa b. Ahmed.

485 [78a-3] Zoto v. Yani’nin zeytin ağaçları ile keçilerini Nikola 
v. Dimo’ya sattığı
Vilâyet-i Rumeli’nde Delvine kazâsına tâbi‘ Tarakat nâm karye sâkinlerinden Zoto 
v. Yani nâm zimmî meclis-i şer‘-i hatîr-i lâzımü’t-tevkīrde işbu hâmilü’s-sifr Ni-
kola v. Dimo nâm zimmî muvâcehesinde bi’t-tav‘i’s-sâf ikrâr ve i‘tirâf edip karye-i 
mezbûrede vâki‘ beynimiz[de] ma‘lûm beş dip zeytin eşcârını ve sekiz re’s keçi-
yi mezbûr Nikola’ya fıddî nakd-i râyic fi’l-vakt bin dokuz yüz akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ve safka-i vâhide ile bey‘ edip 
ol dahi vech-i meşrûh üzre iştirâ ve kabûl eyledikden sonra semen-i mezbûr bin 
dokuz yüz akçeyi bi’t-tamâm ve’l-kemâl mezbûr Nikola yedinden ahz ve kabz edip 
zikr olunan zeytin eşcârı ve keçileri mahallinde ahz ve kabz ve tasarrufa mezbûr 
Nikola’yı taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Tahrîren fi’l-yevmi’r-râbi‘ aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed b. Ahmed, Mustafa b. Abdullah, Mustafa b. Ahmed, Yakub 
b. Kurt, Todor v. Niko, Hristo v. İstato, Papa Yorgaki v. Kiti, Zoto v. Kiro, Mihal? v. 
Yani, Foti v. Hristo, Zafir v. Papa, Yani v. Nikola, Piyo v. Lazar.







486 [78a-4] Terbeşe’nin menzil hissesini İsa b. Budak’a sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Fethullah Çelebi mahallesinde sâkin iken bundan akdem müteveffâ olan İbrahim’in 
verâseti zevce-i metrûkeleri ve vâriseleri Mümine ve Âişe’ye ve sulbî oğulları Ah-
med ve Hasan’a ve sulbiye kızları Terbeşe ve Fâtıma ve Emine ve Bâşe’ye mün-
hasıra olup kable’l-kısme mezbûr Ahmed dahi müteveffâ olup verâseti vâlidesi 
mezbûre Âişe’ye ve li eb karındaşı mezbûr Hasan’a [78b] ve li eb kız karındaş-
lar mezbûretân Terbeşe ve Fâtıma ve Emine ve Bâşe’ye münhasıra olup kable’l-
[kısme] mezbûr Hasan dahi müteveffâ olup verâseti vâlidesi merkūme Mümine’ye 
ve li ebeveyn kız karındaşları mezbûretân Terbeşe ve Fâtıma ve Emine ve Bâşe’ye 
münhasıra olup kable’l-kısme mezbûre Mümine dahi müteveffât olup verâseti 
sadriye kızları mezbûretân Terbeşe ve Fâtıma ve Emine ve Bâşe’ye münhasıra ol-
duğu şer‘an müte‘ayyin ve menzil-i âti’z-zikrin bi tarîki’l-münâsaha tashîh olu-
nan on bir bin beş yüz yirmi sehimden bin yüz kırk sehmi mezbûre Âişe’ye ve 
iki bin beş yüz doksan beş sehmi mezbûre Terbeşe’ye ve iki bin beş yüz doksan 
beş sehmi mezbûre Fâtıma’ya isâbet eylediği şer‘an mütebeyyin oldukdan sonra 
mezbûre Terbeşe mahfil-i kazâda işbu hâmilü’l-kitâb İsa b. Budak nâm kimesne 
mahzarında bi tav‘ihâ ikrâr ve takrîr-i kelâm edip müteveffâ-yı mezbûr İbrahim’in 
mahalle-i mezbûrede vâki‘ bir tarafdan el-Hâc Hasan b. Mehmed mülkü ve bir 
tarafdan ba‘zan Sirkeci Emir vakfı ve ba‘zan tarîk-i âm ve iki tarafdan mekābir-i 
müslimîn ile mahdûd bir bâb fevkānî ve bir bâb tahtânî iki beyti ve bi’r-i mâyı ve 
muhavvata-i zât-ı eşcâr-ı müsmire ve gayr-ı müsmireyi müştemil mülk menzi-
linden bi tarîki’l-münâsaha on bir bin beş yüz yirmi sehimden bana isâbet eden 
iki bin beş yüz doksan beş sehim hisse-i şâyi‘amı, mezbûr İsa’ya iki bin nakd-i 
râyic fi’l-vakt akçe[ye] tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm edip ol dahi vech-i meşrûh üzre iştirâ ve tesellüm eyledikden 
sonra semen-i mezbûr iki bin akçeyi yedinden bi’t-tamâm ve’l-kemâl ahz ve kabz 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: İbrahim Efendi b. Mustafa el-İmâm, Mahmud b. İbrahim, Hasan b. 
Ali, Mahmud b. Mustafa, Musa b. Zülfikār, Muzaffer b. Receb, el-Hâc Abdünnebi 
b. Turgud, Mehmed b. Ahmed.

487 [78b-1] Hacı Yusuf b. Hasan’ın çiftlik, bağ ve tarlalarını Derviş Ağa 
b. Mehmed’e sattığı
Medîne-i Hazret-i Ebî Eyyûb el-Ensârî mahallâtından Çavuş Kasım mahallesi 
sâkinlerinden el-Hâc Yusuf b. Hasan mahfil-i kazâda işbu hâmilü’l-kitâb Derviş 
Ağa b. Mehmed mahzarında bi’t-tav‘i’s-sâf ikrâr ve i‘tirâf edip Havâss-ı Refî‘a 
kazâsı müzâfâtından Terkos nâhiyesine tâbi‘ Çilingir nâm karyede vâki‘ bir ta-
rafı kâtib Mustafa Çelebi mülkü ve bir tarafı Ali Beşe b. Cafer mülkü ve bir ta-
rafı karye-i mezbûre mer‘âsı ve bir tarafı tarîk-i âm ile mahdûd bir bâb fevkānî 
odayı ve sundurmayı ve bir odalı ahırı ve muhavvata-i zât-ı eşcâr-ı müsmire-i 
mütenevvi‘ayı müştemil çiftlik ta‘bîr olunur mülk menzili ve çiftlik-i mezbûrda 
mevcûd olan dört re’s kara sığır öküzünü ve iki re’s su sığırı öküzünü ve sekiz 
re’s kara sığır ineğini ve üç buzağıyı ve üç kıt‘a mükemmel arabayı ve der-anbar 
üç müd buğdayı ve üç müd alef ve on araba samanı ve on dört kaz ve yedi ördek 
ve otuz tavuğu ve iki saban demirini ve mükemmel âlât ve esbâbı ile bir pulluğu 
ve beynimizde ilm-i şer‘î ile ma‘lûm olan sâir âlât-ı zirâ‘at ve esbâb-ı hırâseti ve 
karye-i mezbûre sınırında vâki‘ lede’l-ahâlî ve’l-cîrân ma‘lûmü’l-hudûd olan bir 
kıt‘a mülk bağımı mezbûr Derviş Ağa’ya fıddî nakd-i râyic fi’l-vakt kırk bin akçe-
ye tarafeynden îcâb ve kabûlü hâvî bey‘-i bâtt-ı sahîh-i şer‘î ve safka-i vâhide ile 
bey‘ ve teslîm edip ol dahi vech-i meşrûh üzre iştirâ ve tesellüm eyledikden son-
ra kadîmden çiftlik-i mezbûr ile tasarruf olunur karye-i mezbûre sınırında vâki‘ 
sâhibü’l-me‘ârek ve’l-megāzî Ebü’l-feth Sultan Mehmed Gāzi evkāfı arâzisinden 
olup bir tarafdan Mehmed Ağa tarlası ve bir tarafdan Sinan Ağa tarlası ve bir taraf-
dan tarîk-i âm ile mahdûd bir kıt‘a tarla ve yine tarafeynden kâtib Mustafa Çelebi 
tarlası ve tarafeynden karye-i mezbûre mer‘âsı ile mahdûd bir kıt‘a tarla ve yine ta-
rafeynden Süleyman Beşe çayırı ve bir tarafdan Ahmed Beşe çayırı ve tarafeynden 
İbrahim Beşe tarlası ile mahdûd bir kıt‘a tarla ve yine bir tarafdan Abdülbâkī Çe-
lebi köprüsü ve bir tarafdan Müezzin oğlu tarlası ve bir tarafdan bî-zebân Çingene 
tarlası ve bir tarafdan tarîk-i âm ile mahdûd bir kıt‘a tarla ve yine karye-i mezbûre 
arâzisinde lede’l-ahâlî ve’l-cîrân ma‘lûmü’l-hudûd bir kıt‘a tarla ki cem‘an altı kıt‘a 
tarlalarımın dahi hakk-ı tasarrufları olmak üzre mütevellîsi ma‘rifetiyle mezbûr 
Derviş Ağa’ya mezbûrü’n-na‘t beş bin akçe mukābelesinde tefvîz edip ol dahi 
vech-i meşrûh üzre tefevvuz ve kabûl eyledikden sonra semen-i mezbûr kırk bin 
akçe ile bedel-i tefvîz olan beş bin akçe ki cem‘an kırk beş bin akçe eder meblağ-ı 
mezbûru merkūm Derviş Ağa yedinden bi’t-tamâm ve’l-kemâl ahz ve kabz eyle-
dim ba‘de’l-yevm emlâk-i mezbûru merkūm Derviş Ağa’nın mülk-i müşterâsı ve 
mezâri‘-i merkūme dâhil-i taht-ı tasarrufu olmuşdur. Keyfe mâ yeşâ’ mutasarrıf 
olsun dedikde mukırr-ı mezbûr el-Hâc Yusuf ’un minvâl-i meşrûh üzre cârî olan 
ikrârı el-mukarru lehü’l-merkūm Derviş Ağa vicâhen tasdîk ve tahkīk edicek mâ 
vaka‘a ketb olundu.
Tahrîren fi’l-yevmi’r-râbi‘ aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Ahmed Çelebi b. Yusuf, İbrahim Çelebi b. Mustafa, Mehmed Çelebi 
b. Muharrem, İbrahim Beşe b. Ali, Süleyman b. Abdullah, el-Hâc Rıdvan b. Abdul-
lah, Mustafa b. Mehmed, Ali Çelebi b. Ahmed, Mustafa b. Mahmud ve gayruhüm.







488 [79a-1, Arapça] Arzu bt. Mehmed’in muhâlaa yoluyla boşandığı
Medîne-i Hazret-i Ebî Eyyûb el-Ensârî mahallâtından Servili mahallesinde sâkine 
olan Arzu bt. Mehmed nâm hâtun meclis-i şer‘-i şer‘-i şerîfde hâzıre olup hâmil-i 
hâze’l-kitâb Mehmed b. Yusuf ile nikâhında ta‘ahhüd edilen râyicü’l-vakt altı yüz 
akçe mehr-i müecceli, iddet nafakası ve me’ûnet-i süknâsı kendi üzerine olmak 
üzre muhâla‘a yapdı. Zevc-i mezbûr da vech-i meşrûh üzre onunla muhâla‘a yap-
dı. Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘-i 
de‘âvî, mütâlebât, eymân ve muhâsamâtdan umûmen, zevciyyetle alâkalı da‘vâdan 
husûsen yek diğerinin zimmetini ibrâ-i âm ile husûmet ve nizâ‘ı bertaraf edecek 
şekilde ibrâ etti.
Cerâ zâlike ve hurrire fi’l-yevmi’t-tâsi‘ aşere min Zilka‘de eş-şerîfe sene seb‘a ve 
erba‘în ve elf.
Şuhûdü’l-hâl: Mehmed b. Ahmed, Mustafa b. Ali, İbrahim Çavuş b. Kurd, Mustafa 
b. Veli, Mustafa b. Ahmed, Mustafa Beşe b. Mahmud

489 [79a-2] Mehmed Bey b. Abdullah’ın kardeşi Ahmed ile ortaklaşa 
kullandıkları menzil ve arsayı bölüştüğü
Havâss-ı Refî‘a kazâsı müzâfâtından Hasköy mahallâtından Ke[çe]ciler mahalle-
sinde sâkin Mehmed Bey b. Abdullah nâm kimesne meclis-i şer‘a gelip takrîr-i 
kelâm edip mahalle-i merkūmede vâki‘ bir tarafdan merhûm Ganîzâde Efendi 
bahçesi ve bir tarafdan David oğlu Yahuda mülkü ve bir tarafdan zimmî mezarı ve 
bir tarafdan tarîk-i âm ile mahdûd iki bâb tahtânî beyti ve iki dehlizi ve bir mat-
bahı ve bir kileri ve iki ahırı ve iki bi’r-i mâyı ve sokak kapısı kurbunda vâki‘ bir 
bâb tahtânî odayı ve zât eşcâr-ı müsmire ve gayr-ı müsmire bahçeyi ve kenîfi ve 
cüneyneyi müştemil olup karındaşım Ahmed Bey nâm kimesne ile ale’l-iştirâki’s-
seviy mülkümüz olan menzilin üzerine bundan akdem taraf-ı şer‘den nâib ve 
mi‘mâr getirip taksîm ettirmişidik lâkin kısmet-i âdile ile olunmamağla bana gadr 
olmuşdur hâlâ savb-ı şer‘den tekrâr üzerine varılıp kısmet-i âdile ile kısmet olun-
mak matlûbumdur dedikde cânib-i şer‘den mevlânâ Mustafa Efendi irsâl olunup 
ol dahi Hâssa mi‘mârlardan üstâd el-Hâc Hasan b. Ömer ve Kara Mehmed b. Ab-
dullah ve zeyl-i kitâbda muharrerü’l-esâmî olan müslimîn ile menzil-i mezkûrun 
üzerine varılıp mukaddemâ kısmet olundukda, merhûm Ahmed Bey’in hissesi-
ne ta‘yîn olunan bir bâb tahtânî beyti ve dehlizi ve matbahı ve altında ahırı ve 
cüneyne ve kenîfi ve sokak kapısı kurbunda vâki‘ bir bâb tahtânî odayı ve zât-ı 
eşcâr-ı müsmire ve gayr-ı müsmire bahçeyi müştemil menzil mesâha olundukda, 
tûlen yirmi, arzen dokuz bi hesâb-ı şatrancî yüz seksen zirâ‘ arsa üzerinde olan 
mârrü’z-zikr bir bâb tahtânî beyt ve dehliz ve matbahın binâsı arsası ile beher 
zirâ‘ yüzer akçeden cem‘an on sekiz bin akçe ve zikr olunan tahtânî beytin önünde 
vâki‘ tûlen yirmi iki buçuk arzen dokuz bi hesâb-ı mezbûr iki yüz iki buçuk zirâ‘ 
arsa-i hâliye beher zirâ‘ onar akçeden cem‘an iki bin yirmi beş akçe ve tûlen on bir 
buçuk arzen beş, bi hesâb-ı mezbûr elli yedi buçuk zirâ‘ cüneyne beher zirâ‘ onar 
akçeden cem‘an beş yüz yetmiş akçe ve kenîf ve duvar ve kapı arası ve merdiven 
arsası tûlen dokuz arzen beş bi hesâb-ı mezbûr kırk beş zirâ‘ olup beher zirâ‘ cüm-
le binâsı ile altışar akçeden cem‘an iki bin iki yüz elli akçe ve orta kapıdan sokak 
kapısına varınca tûlen kırk üç arzen dokuz bi hesâb-ı mezbûr üç yüz seksen yedi, 
arsa-i hâliye beher zirâ‘ onar akçeden cem‘an üç bin sekiz yüz akçe ve kesme kaya 
tarafında vâki‘ tûlen ve arzen kırk üç zirâ‘ taşdan duvar beher zirâ‘ yirmi beşer ak-
çeden yetmiş beş akçe ve zikr olunan arsa-i hâliyenin bahçe tarafında vâki‘ tûlen 
kırk altı kadden iki bi hesâb-ı mezbûr doksan iki zirâ‘ taşdan sed duvar beher zirâ‘ 
yirmi beşer akçeden cem‘an iki bin üç yüz akçe ve tûlen elli sekiz arzen yirmi altı 
bi hesâb-ı mezbûr bin beş yüz sekiz zirâ‘ mârrü’z-zikr bahçe her bir zirâ‘ onar ak-
çeden cem‘an on beş bin seksen akçe ve bahçe-i merkūmun tarîk-i âm tarafında 
vâki‘ tûlen otuz yedi, kadden beş, bi hesâb-ı mezbûr seksen beş zirâ‘ mârrü’z-zikr 
bahçe beher zirâ‘ yirmi beşer akçeden cem‘an dört bin altı yüz yirmi beş akçe ve 
zikr olunan bahçenin yukarı tarafında menzile muttasıl künk altı olup tûlen on, 
arzen iki bi hesâb-ı mezbûr yirmi zirâ‘ arsa beher zirâ‘ onar akçeden cem‘an iki 
yüz akçe ve tûlen yine on, arzen iki bi hesâb-ı mezbûr yirmi zirâ‘ taşdan sed duvar 
beher zirâ‘ yirmi beşer akçeden cem‘an beş yüz akçe ve mârrü’z-zikr ahır içinde 
vâki‘ tûlen onar, kadden iki bi hesâb-ı mezbûr yirmi yedi buçuk taşdan sed duvar 
beher zirâ‘ yirmi beşer akçeden cem‘an altı yüz seksen yedi akçe ve sokak kapısı 
kurbunda vâki‘ tûlen dokuz arzen beş buçuk bi hesâb-ı mezbûr kırk dokuz buçuk 
arsa üzerinde olan sâlifü’z-zikr bir bâb tahtânî odanın binâsı arsası ile beher zirâ‘ 
sekiz akçeden cem‘an üç bin dokuz yüz altmış akçe ve on kulaç bi’r-i mâ iki bin 
beş yüz akçe hesâb-ı merkūm üzre merkūm Ahmed Bey’in hissesi cem‘an elli yedi 
bin beş yüz yetmiş yedi akçe ve kısmet-i mezbûrede merkūm Mehmed Bey’in 
hissesine ta‘yîn olunan bir bâb tahtânî beyti ve önünde [de]hlizi ve bir kileri ve bir 
harâbe köşkü ve bir ahırı ve bi’r-i mâyı ve zât eşcâr-ı müsmire ve gayr-ı müsmire 
bahçeyi müştemil olan menzil mesâha olundukda tûlen yirmi, arzen on bi hesâb-ı 
mezbûr iki yüz yirmi zirâ‘ arsa üzerinde olan mârrü’z-zikr bir bâb tahtânî beyt 
ve dehliz ve kilerin binâsı arsası ile beher zirâ‘ yüz ellişer akçeden cem‘an otuz 
üç bin akçe ve zikr olunan harâbe köşkün maklû‘an altı yüz akçe ve zikr olunan 
tahtânî beytin önünde vâki‘ tûlen on sekiz buçuk arzen yirmi bi hesâb-ı mezbûr 
elli altı zirâ‘ taşdan sed duvar beher zirâ‘ yirmi beşer akçeden cem‘an bin dört 
yüz akçe ve yine mârrü’z-zikr cüneynenin yukarı tarafında vâki‘ tûlen ve kadden 
sekiz zirâ‘ taşdan duvar beher zirâ‘ yirmişer akçeden cem‘an [79b] iki yüz akçe 
ve yine zikr olunan cüneynenin tarîk-i hâs tarafında vâki‘ tûlen altı kadden iki 
bi hesâb-ı mezbûr on iki zirâ‘ taşdan sed duvar beher zirâ‘ yirmi beşer akçeden 
cem‘an üç yüz akçe ve tûlen yirmi yedi buçuk arzen on sekiz bi hesâb-ı mezbûr 
dört yüz seksen altı zirâ‘ bahçe beher zirâ‘ onar akçeden cem‘an dört bin sekiz yüz 
altmış akçe ve zikr olunan bahçenin tarîk-i âm tarafında vâki‘ tûlen yirmi yedi 
buçuk kadden beş bi hesâb-ı mezbûr otuz yedi buçuk zirâ‘ taşdan duvar beher 
zirâ‘ yirmi beşer akçeden cem‘an üç bin dört yüz yedi akçe ve on üç buçuk kulaç 
bi’r-i mâ üç bin üç yüz yetmiş beş akçe ve zikr olunan bahçenin yukarı tarafında 
menzile muttasıl tûlen yirmi yedi buçuk ve kadden iki bi hesâb-ı mezbûr elli beş 
zirâ‘ arsası beher zirâ‘ onar akçeden cem‘an beş yüz elli akçe hesâb-ı mezbûr üzre 
mezbûr Mehmed Bey’in hissesi dahi cem‘an elli iki bin dokuz [yüz] doksan yedi 
akçe olduğuna merkūmân mi‘mâr el-Hâc Hasan ve Kara Mehmed ve sâir ebniye 
ve sukūfa vukūf ve şu‘ûru olan bî-garaz müslimîn icmâ‘ ve ittifâk ettiklerinden 
sonra mezbûr Ahmed Bey’in hissesine zam olunmak lâzım gelip lâkin ebniyeden 
ifrâz ve zam mümkün olmamağın, mezbûr Mehmed Bey’in vech-i meşrûh üzre 
merkūm Ahmed Bey’in hissesine ta‘yîn olunan mikdârdan iki bin iki yüz doksan 
akçe kıymetli hisse-i şâyi‘asını, meclis-i mezbûrda tarafeynden îcâb ve kabûlü hâvî 
bey‘-i bâtt-ı sahîh-i şer‘î ile iki bin iki yüz doksan akçeye merkūm Ahmed Bey’e 
bey‘ ve teslîm-i şer‘î edip ol dahi vech-i muharrer üzre iştirâ ve kabûl ve tesellüm 
edip semeni olan meblağ-ı mezbûr iki bin iki yüz doksan akçeyi yedinden ahz ve 
kabz eylediğini mevlânâ-yı mezbûr mahallinde tahrîr, ba‘dehû meclis-i şer‘a gelip 
alâ vukū‘ihî ihbâr ve takrîr etmeğin mâ hüve’l-vâki‘ gıbbe’t-taleb ketb olundu.
Hurrire fî evâsıtı Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mustafa Efendi b. Ramazan, Mustafa Efendi b. (  ), Mehmed Bey 
b. Ahmed, Bayram b. Veli, Mustafa b. Abdullah, Mehmed b. Mustafa, Mustafa b. 
Yakub, Veli b. Abdullah.

490 [79b-1] Hacı Yusuf b. Hasan’ın Mehmed Dede b. Hacı Hasan’dan 
koyun aldığı
Mahrûse-i Selânik müzâfâtından Avrathisarı nâhiyesine tâbi‘ Ereğli nâm karye 
sâkinlerinden işbu bâ‘isü’l-kitâb Mehmed Dede b. el-Hâc Hasan nâm kimesne 
mahfil-i kazâda el-Hâc Yusuf b. Hasan muvâcehesinde üzerine takrîr-i da‘vâ edip 
mezbûr el-Hâc Yusuf ’a târih-i kitâbdan bir sene mukaddem Havâss-ı Aliyye 
kazâsının mîrî saya kurbunda Beylik Keçesi? nâm mevzi‘de her biri yüz kırkar ak-
çeye olmak üzre dört yüz on iki re’s koyunu bâtten bey‘ ve teslîm edip ol dahi iştirâ 
ve tesellüm eylemişidi hâlâ hesâb-ı mezbûr üzre semenleri olan altı yedi bin altı 
yüz seksen akçe hakkımı taleb ederim suâl olunsun dedikde gıbbe’s-suâl mezbûr 
el-Hâc Yusuf müdde‘î-i mezbûr Mehmed Dede’den târih-i mezbûrda ber vech-i 







şirâ tarîki ile ancak iki yüz re’s koyun alıp semeni dahi zikr olunmamışdır deyû 
cevâb vermeğin vâki‘ hâl hıfzan li’l-makāl gıbbe’t-taleb ketb olundu.
Hurrire fî evâhiri şehri Ramazâni’l-mübârek li sene seb‘a ve erba‘în ve elf.
Şuhûdü’l-hâl: Abdülkādir, Mahmud b. Ahmed, Hüseyin b. Mehmed Beşe, Abdi 
Beşe, Mustafa Beşe, Ali Beşe, Mustafa Beşe, Mustafa çukadâr ve gayruhüm.

491 [79b-2] Refia Hatun bt. Esad Efendi’nin Saime Hatun bt. Hoca 
İlyas’tan aldığı arsa üzerine bina yapımına izin verildiği
Mahmiye-i İstanbul’da Gedik Paşa mahallesinde sâkine fahrü’l-muhadderât Sâime 
Hâtun bt. Hoca İlyas tarafından arsa-i âtiyetü’z-zikri tefvîz ve bedelini ahz ve kabz 
ve kendiye îsâle vekîl olup hasm-ı câhid mahzarında mezbûreyi ta‘rîf-i şer‘iyye ile 
ârifeyn olan Mehmed Bey b. Resûl ve Yusuf Bey b. Abdullah şehâdetleri ile şer‘an 
vekâleti sâbite olan zevci fahrü’l-a‘yân Rıdvan Bey b. Abdullah mahfil-i kazâda 
işbu râfi‘atü’l-kitâb fahrü’l-muhadderâti’l-mükerreme, zahrü’l-muvakkarâti’l-
mu‘atta[ra]? Refia Hâtun el-müvellâ’l-merhûm ed-dâricü ilâ medârici rahmetü 
Rabbihi’l-kayyûm Esad Efendi tarafından dahi arsa-i âtiyetü’l-beyânı tefvîz ve 
bedelini teslîme vekîl olup hasm-ı câhid mahzarında müşârün-ileyhâyı ma‘rifet-i 
şer‘iyye ile ârifeyn olan Mehmed Efendi b. ( ) ve Hasan Efendi b. Ali şehâdetleri ile 
vekâleti sâbite olan Osman Çavuş b. Yahya mahzarında bi’l-vekâle ikrâr ve takrîr-i 
kelâm edip Medîne-i hazret-i Ebî Eyyûb el-Ensârî -radiye anhu Rabbühü’l-Bârî-
’de vâki‘ merhûm [ve] mağfûrun-leh Cezerî Kasım Paşa vakfı’ndan müvekkilem 
mezbûre Sâime Hâtun’un taht-ı tasarrufunda olup merkūm paşa-yı müşârün-
ileyhe izâfet ile ma‘rûfe olan mahallede vâki‘ bir tarafı sâhil-i bahr ve iki tarafı 
Mustafa Ağa vakfı bir tarafı tarîk-i âm ile mahdûd senede üç yüz akçe taraf-ı vakfa 
mukāta‘ası olan arsanın tasarrufunu, vakf-ı mezbûra mütevellîsi olan Alemüddin 
Halîfe ma‘rifeti ile vekâlet-i mahkiyem hasebiyle mezbûr Osman Çavuş’a tefvîz 
edip ol dahi müvekkilesi mûmâ-ileyhâ [80a] Refia Hâtun için vekâleten tefvîz ve 
kabûl ettikden sonra mukābele-i tefvîzde yedinden elli altı bin nakd-i râyic fi’l-
vakt fıddî akçe ahz ve kabz edip müvekkilem mezbûre Sâime Hâtun’a îsâl eyledim 
dedikde vekîl-i mezbûr Rıdvan Bey’in minvâl-i muharrer üzre sudûr eden ikrâr 
ve takrîrini vekîl-i âhar merkūm Osman Çavuş vicâhen tasdîk ve şifâhen tahkīk 
eyledikden sonra mütevellî-i merkūm Alemüddin Halîfe vekîl-i mezbûr Osman 
Çavuş mahzarında takrîr-i kelâm edip sâlifü’z-zikr arsanın üzerine kendi malı ile 
nefsi için müvekkilem mezbûre Refia Hâtun binâya izin taleb etmeğin ben dahi 
tevliyyetim hasebiyle kendi malı ile mülkü olmak üzre binâ ihdâsına izin verdim 
dedikde mâ vaka‘a bi’t-taleb ketb olundu.
Hurrire fi’l-yevmi’l-hâmis aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed Efendi b. ( ) el-Müderris, Hasan Efendi b. ( ), Receb Efendi 
b. Abdi, Hüseyin Bey, Hüseyin Bey, Hüseyin Çavuş, Abdülkādir el-M[uharrirü’l-] 
hurûf, Mehmed Çelebi b. ( ), Ahmed Beşe b. ( ), Ahmed Efendi ve gayruhüm.

492 [80a-1] Mustafa Ağa b. Süleyman’ın para vakfiyesi
Hamd-i müebbed ve şükr-i muhalled ol vâkıf-ı zamâyir ve kâşif-i serâyir hazretleri-
nin dergâh-ı izzet destgâhına ref ‘ olunur ki Hallâk-ı âlem ve rezzâk-ı benî âdemdir 
ve dürûd ü selâm ol seyyid-i enâm ve seyyid-i havâss u âm hazretlerinin merkad-i 
münevver ve meşhed-i mu‘attarlarına ihdâ olunur ki şefî‘-i usât-ı ümmet ve kıble-i 
erbâb-ı himmetdir ve âl ü evlâd ve ashâb ü ahbâb-ı zevi’l-ihtirâmın merâkid-i aliy-
yelerine îsâr olunur ki her biri tarîk-i hayrâta dâ‘î ve hasenâta sâ‘îdir -rıdvânullâhi 
te‘âlâ aleyhim ecma‘în ve ba‘dehû işbu kitâb-ı hâlî ani’l-irtiyâb ketb ve tahrîre dâ‘î 
ve bu sakk-i ârî ani’ş-şekki tesvîd ve tastîre bâ‘is ve bâdî budur ki sâbıkan kasabba-
şısı olup mahmiye-i İstanbul’da Küçük Ayasofya kurbunda sâkin olan kıdvetü’l-
emâsil ve’l-akrân Mustafa Ağa b. Süleyman tarafından vakf-ı âti’z-zikri tescîle vekîl 
olup hasm-ı câhid mahzarında Hüseyin Çelebi b. Ali ve Yusuf Çelebi b. Musta-
fa şehâdetleri ile şer‘an vekâleti sâbite olan es-Seyyid Hüseyin Efendi b. Mehmed 
meclis-i şer‘-i hatîr-i lâzımü’t-tevkīrde merkūm Mustafa Ağa vakf-ı âti’l-beyâna li 
ecli’t-tescîl mütevellî nasb eylediği Mustafa Efendi b. Mehmed mahzarında bi’l-
vekâle ikrâr-ı sahîh-i şer‘î ve i‘tirâf-ı sarîh-i mer‘î edip müvekkilim mezbûr Mustafa 
Ağa târih-i kitâbdan bir sene mukaddem hasbeten lillâh ve taleben li rızâ’ihî atyeb-i 
malından yirmi dört bin nakd-i râyic fi’l-vakt fıddî akçeyi mümtâz ve li ecli’l-vakf 
ihrâc ve mütevellî-i mezbûre teslîm edip şöyle şart eylemişdi ki istiğlâl ve istirbâh 
olunup rehn-i kavî ve kefîl-i melî yahud ikisinden biri olmayınca kimesneye veril-
meyip ve bi’l-cümle mazanna-i ziyâ‘-ı mâl olan kimesneler ile mu‘âmele olunmayıp 
bi fazli’llâhi te‘âlâ hâsıl olan galle yed-i mütevellîde müctemi‘ olup medîne-i hazret-i 
Ebî Eyyûb el-Ensârî -radiye anhu Rabbühü’l-Bârî-’de vâki‘ merhûm Çavuş Kasım 
câmi‘-i şerîfinde her kim hatîb olursa yevmî üçer akçe vazîfe verilip mukābelesinde 
Cum‘a günü mahfilde sâir devirhân ile devr okuya ve yine câmi‘-i mezbûrda her 
kim imâm olursa yevmî ikişer akçe vazîfe verilip mukābelesinde ba‘de salâti’l-fecr 
mihrâbda Sûre-i Yâsîn-i şerîf tilâvet ede ve huffâz-ı Kur’ân-ı azîmü’ş-şândan dahi 
iki nefer kimesneye yevmî birer akçe vazîfe verilip mukābelesinde Cum‘a günü 
mahfilde devr okuyalar ve câmi‘-i mezbûrda her kim mu‘arrif olursa yevmî bir 
akçe vazîfe verile ve câmi‘-i mezbûrda evkāt-ı hamsede her kim müezzin olursa 
ve yevm-i Cum‘a’da dahi her kim salâ müezzini olursa yevmî birer akçe vazîfe ve-
rile ve müvekkil-i mezbûr hayâtda oldukça vakfına mütevellî ola, ba‘de vefâtihî 
mürtezika-i vakıfdan birisi re’y-i hâkim ile hasbî mütevellî ola dedikde vekîl-i 
mezbûru sâdır olan cemî‘ kelimât-ı meşrûhasında mütevellî-i merkūm Musta-
fa Efendi bi’l-muvâcehe tasdîk ve nehc-i mastûr üzre meblağ-ı merkūmu târih-i 
kitâbdan bir sene mukaddem vakfiyyet üzre kabz eylediğini bi’l-müşâfehe tahkīk 
edip emr-i vakf ve teslîm ikmâl ve tetmîm olundukdan sonra vekîl-i müşârün-ileyh 
vakf-ı mezbûrdan rücû‘ ve mukaddemât-ı nizâ‘a olundukdan sonra vekîl-i müşârün-
ileyh vakf-ı mezbûrdan rücû‘ ve mukaddemât-ı nizâ‘a şürû‘ edip vakf-ı derâhim 
ve denânîr eimme-i selâse-i nehârîr re’y-i münîrleri ve mezheb-i hatîrlerinde bâtıl 
ve ana müteferri‘ olan şurût ve kuyûd dahi hilye-i sıhhatden âtıldır ve mütevellî-i 
mezbûrun bir senede vazîfe-i tevliyyet deyû aldığı üç yüz altmış akçenin yüz alt-
mış akçesi ecr-i mislinden zâyid olmağla lâzımü’l-istirdâddır, binâen-aleyh asl-ı 
mâl-ı mezbûr mütevellî-i merkūmun ziyâde aldığı mikdâr-ı mesfûruna müvekkil-i 
mezbûre red olunmak taleb ederin dedikde mütevellî-i mezbûr dahi ba‘de’l-istintâk 
cevâb verip fi’l-hakīka vakf-ı mezbûr inde’l-eimmeti’s-selâse hilye-i sıhhati fâkıd 
ve meblağ-ı mezbûr ecr-i mislinden zâyiddir, lâkin vakf-ı nukūd ve zımnında 
olan şurût ve kuyûd imâm-ı mu‘teber ve hümâm-ı cennet-makar Hazret-i İmâm 
Züfer -nevverallâhu medce‘ahû bi’l-miski’l-ezfer-den dâric-i medâric-i rahmet-i 
Bârî merhûm İmâm Ensârî rivâyeti üzre sahîh ve câiz ve şeref-i sıhhati hâiz olup 
fî zamâninâ kuzâti’l-İslâm ve vülât-ı enâm ol rivâyet üzre hükme müvellâ olduk-
ları tuğrâ-yı garrâ-yı sultânî -dâme medârü’l-emni ve’l-emânî- ile muhallâ olan 
menşûrlarında müsarrah [80b] ve mastûrdur deyû redden imtinâ‘ ve husûmet ve 
nizâ‘ edip sadr-ı kitâbı tevkī‘-i müstetâbı ile muvakki‘ olan hâkim-i hâsim hazret-
lerinin huzûr-ı pür-hubûrlarında vâkı‘a olup her biri mübtegāsınca zuhûr-ı hükme 
müterakkıb olduklarında, hâkim-i hayyiz ve habîr -sehhelallâhü te‘âlâ aleyhi külle 
usrin- temhîd-i kavâ‘id-i hayrı evlâ görüp alâ re’yi’l-imâmi’l-mesfûr sıhhat-i vakf-ı 
mastûre hükm ettiklerinden sonra vekîl-i müşârün-ileyh inân-ı kelâmını semt-i 
âhara âtıf olup eğerçi hükm-i mezbûr ile vakfa sıhhat hâsıl olur, lâkin ol mikdâr 
ile bâb-ı rücû‘ münsed olmaz zîrâ sıhhat-i vakf-ı nukūd yine imâm-ı ma‘hûd ka-
tında lüzûmu îcâb ve devâm-ı te’bîdi istîcâb eylemez deyip tekrâr istirdâd edicek 
mütevellî-i merkūm i‘âde-i kelâm edip eğerçi sıhhat-i vakf-ı mastûr re’y-i imâm-ı 
mezbûr üzre lüzûm ve te’bîdden ârîdir lâkin hükm-i hâkim-i ârif mahall-i ictihâda 
mesârif olıcak ol hüküm bi’l-icmâ‘ nâfiz ve mübrem olur. Binâen-aleyh hükm-i 
mezbûr ile sıhhat-i vakf-ı nukūd-ı mezkûr sâir eimmenin mezheblerine şâyeste ve 
sıhhati müttefekun-aleyhâ olup imâmeyn-i hümâmeyn mezheb-i hatîrlerinde ise 
sıhhat lüzûmu müstelzim olmağın re’y-i imâmeyn-i hümâmeyn üzre vakf-ı nukūd-ı 
mezbûrenin lüzûmuna dahi hükm taleb ederin deyicek hâkim-i müşârün-ileyh lâ-
zâlet müşârün-ileyh hazretleri lüzûm-ı vakf-ı mezbûra dahi hükm edip hükm-i 
sâbıkını ihkâm ve kazâ-i lâhıkın itmâm buyurmağla kat‘-ı nizâ‘ edip vakf-ı mezbûr 
alâ cemî‘i’l-mezâhib sahîh ve lâzım olup min ba‘d naks ve nakza mecâl muhâl ve 
tağyîr ve tebdîli adîmü’l-ihtimâl oldu. Fe-men beddelehû ba‘demâ semi‘ahû fe-
innemâ ismuhû ale’llezîne yübeddilûnehû inna’llâhe semî‘un alîm ve ecrü’l-vâkıfi 
alâ hayyi’l-kerîm.
Cerâ zâlike ve hurrire fi’l-yevmi’l-hâmis aşer min Zilka‘deti’ş-şerîfe li sene seb‘a ve 
erba‘în ve elf.
Şuhûdü’l-hâl: Fahrü’l-eimme Ömer Efendi b. el-merhûm Abdülkādir Efen-
di, Fahrü’l-hutebâ Abdullah Efendi b. el-merhûm Abdülkādir Efendi, es-Seyyid 
Mehmed Efendi b. es-Seyyid Mustafa, Mustafa Çelebi b. Ali, Ali Efendi b. Mustafa, 
Ali Çelebi b. Yusuf Beşe b. Abdullah er-Râcil, Mehmed Beşe er-Râcil, Derviş Çe-
lebi b. Ali er-Râcil, Receb Efendi b. Abdi, Yakub b. Çelebi b. Kurd ve gayruhüm.

493 [80b-1] Pano v. Papa’nın bağ, ev ve tarlalarını Niko v. Minho’ya sattığı
Vilâyet-i Rumeli’nde Premedi kazâsına tâbi‘ Laşbotça nâm karyede sâkin Pano v. 
Papa nâm zimmî meclis-i şer‘de Niko v. Minho nâm zimmî mahzarında bi’t-tav‘ 
ikrâr ve takrîr-i kelâm edip karye-i mezbûrede vâki‘ bir tarafı Kirko v. Zavpa ve bir 
tarafı Teyo v. Kirko ve bir tarafı Niko v. Minho ve bir tarafı tarîk-i âm ile mahdûd 
olup üç bâb tahtânî odayı ve önünde arsa-i hâliyeyi müştemil mülk menzil ile 
yine karye-i mezbûre kurbunda vâki‘ beyne’l-ahâlî Papa bağları demekle ma‘rûf 
tahdîdden müstağnî iki kıt‘a bağlar babam merkūm Papa’nın mülkü olup ba‘de 
helâkihî bana ve karındaşım ( ) intikāl edip ba‘dehû zikr olunan menzil ile iki kıt‘a 
bağları karındaşım mezbûr ile iktisâm edip her birinden nısf-ı mu‘ayyen ben ve 
nısf-ı âharın karındaşım mutasarrıf iken karındaşım dahi hâlik olup verâseti bana 
münhasıra olmağla zikr olunan menzilden ve bağlardan hisse-i mu‘ayyenesi dahi 
bana intikāl eylemiş idi hâlâ karındaşımdan intikāl eden vech-i meşrûh üzre nısf-ı 
mu‘ayyeni mezbûr Niko’ya hibe-i sahîh-i şer‘iyye ile hibe, ol dahi ittihâb ve kabûl 
edip mahallinde kabza taslît eyledim dedikde gıbbe’t-tasdîki’ş-şer‘î mezbûr Pano 
i‘âde-i kelâm edip yine karye-i mezbûre arâzisinden olup mevâzi‘-i müteferrika-
da vâki‘ inde’l-ahâlî her biri ma‘lûmü’l-hudûd olup tapu ile mutasarrıf olduğum 
yedi kıt‘a tarlalarımın dahi her birinin nısf-ı mu‘ayyenesinin hakk-ı tasarrufunu 
sâhib-i arz ma‘rifetiyle tefvîz eyleyip ol dahi vech-i muharrer üzre tefevvuz ve 
kabûl eylemeğin mâ vaka‘a gıbbe’t-taleb ketb olundu.
Tahrîren fi’l-yevmi’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Rüstem Bey b. Abdullah el-Cündî, Ahmed Bey b. Süleyman, Hü-
seyin Beşe b. Abdullah, Hasan Beş b. Abdullah, Ahmed Beşe b. Abdullah, Fato v. 
Minho, Minho v. Deko, Tato v. Nako, Toto v. Duka, Kirko v. Kocko, Fota v. Kona, 
Kirko v. Yako, Teyo v. Çako, Deko v. Koko ve gayruhüm.

494 [80b-2] Papa Kulu’nun ev hissesinden el çektirilerek hissenin Kika ve 
Dimo v. Siva isimli zimmîlere verildiği
Vilâyet-i Rumeli’nde Ergirikasrı kazâsına tâbi‘ Meşgolor nâm karye sâkinlerinden 
Kika ve Dimo veledey Siva nâm zimmîler meclis-i şer‘a karye-i mezbûre 
sâkinlerinden Papa Kulu nâm zimmîyi ihzâr ve mahzarında üzerine da‘vâ ve takrîr-i 
kelâm edip karye-i mezbûrede vâki‘ bir tarafdan Dimo mülkü ve bir tarafdan Doto 
v. Marko mülkü ve bir tarafdan diğer Dimo mülkü ve bir tarafdan tarîk-i âm ile 
mahdûd olup bir bâb tahtânî beyti ve eşcâr-ı müsmire ve gayr-ı müsmireyi müşte-
mil menzil babam hâlik-i mezbûr Siva ile karındaşı Dimo’ya babaları Kiti’den irs-i 
şer‘î ile intikāl edip ba‘demâ babamız mezbûr Siva hâlik olup menzil-i mezbûrdan 
nısf hisse-i şâyi‘ası bi hasebi’l-irsi’ş-şer‘î ikimize intikāl etmeğin mezbûr Pa[pa]
kulu bi gayr-ı vech-i şer‘î vaz‘-ı yed [81a] eder suâl olunup hisse-i mezbûremizden 
kasr-ı yedine tenbîh olunmak matlûbumdur dediklerinde gıbbe’s-suâl mezbûr 
Papa Kulu cevâbında, fi’l-vâki‘ menzil-i mezbûr müdde‘iyân-ı mezbûrân Kika 
ve Dimo’nun babaları hâlik-i mezbûr Siva ile karındaşı Dimo’ya babaları hâlik-i 
mezbûr Kiti’den bi hasebi’l-irsi’ş-şer‘î intikāl edip lâkin müdde‘iyân-ı mezbûrân 
Kika ve Dimo’nun babaları hâlik-i mezbûr Siva sıhhatinde menzil-i mezbûrdan 
hissesini karındaşı merkūm Dimo’ya bey‘ edip cümlesi mezbûr Dimo’nun mül-
kü oldukdan sonra menzil-i mezbûru benim karye-i mezbûrede vâki‘ ma‘lûmü’l-
hudûd mülk menzilim mukābelesinde bi tarîki’l-mukāyaza bana bey‘ ve teslîm 
eylemişdi, mülk-i müşterâmdır dedikde gıbbe’l-istintâk müdde‘iyân-ı mezbûrân 
Kika ve Dimo’nun babaları hâlik-i mezbûr Siva menzil-i mezbûrdan hissesini 
karındaşı Dimo’ya bey‘ini münkirler olıcak merkūm Papa Kulu’dan müdde‘âsını 
mübeyyine beyyine taleb olundukda, ityân-ı beyyineden izhâr-ı kemâl-i acz et-
meğin gıbbe’l-istihlâf mezbûrân Kika ve Dimo babaları hâlik-i merkūm sıhha-
tinde menzil-i merkūmdan hissesini karındaşı merkūm Dimo’ya bey‘ eylediğini 
bilmediklerine yemîn billâhi’llezî enzele’l-İncîle alâ İsa -a[leyhi’s-] s[elâm]- ettik-
lerinden sonra mezbûr Papa Kulu’nun menzil-i mezbûrun nısf-ı şâyi‘inden kasr-ı 
yedine tenbîh birle mâ vaka‘a bi’t-taleb ketb olundu.
Tahrîren fi’l-yevmi’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Receb Efendi b. Abdi, Ali b. 
Mustafa, Yusuf b. Abdullah, Papa Nikola, Paro v. Kondi, Halo [v.] Kiryaki, Paho v. 
Niko, Niko [v.] Andriye, Tanaşi v. Kiryaki, Dido v. Dimo ve gayruhüm.

495 [81a-1, Arapça] Palaloga v. Hristo’nun evini istiğlâl yoluyla 
Cafer Paşa Vakfı’na sattığı
Mahmiye-i Kostantıniyye mahallâtından Mustafa Paşa mahallesinde sâkin olan 
Palaloga v. Hristo nâm zimmî meclis-i şer‘-i şerîfde hâzır olup âtiyyü’z-zikr men-
zilini merhûm Cafer Paşa vakfı’na mütevellî olan hâmil-i hâze’l-kitâb Mehmed b. 
Hamza’ya bey‘ ettiğini ikrâr ve i‘tirâf etti. Mütevellî-i mezbûr da vakf-ı merkūm ma-
lıyla ve istiğlâl maksadıyla, bâyi‘-i mezbûrun işbu akdin kendilerinden sudûruna 
kadar sâhibi ve mâliki olduğu, elinde ve taht-ı tasarrufunda bulundurduğu 
mahalle-i mezbûrede kâin olan, bir tarafdan Yorgi mülkü üç tarafdan tarîk-i âm 
ile mahdûd olan cemî‘-i menzilini cümle tevâbi‘ ve levâhıkı ve kâffe-i menâfi‘ ve 
merâfıkı ile râyicü’l-vakt iki yüz kırk ak çeyrek ve altı bin akçe semen-i mu‘ayyen-i 
makbûzla iştirâ etti. Bâyi‘-i mezbûrun menzili kirâlamak istemesi üzerine 
mütevellî-i merkūm, ba‘de’t-tahliyye ve’t-tekābuz zeylde mezkûr ayın gurresinden 
üç sene tamâmına ( ) bin dört yüz akçe ücret ile menzili kirâya verdi. Mütevellî-i 
mezbûr, vâki‘ ikrârı vicâhen ve şifâhen tasdîk etti. Sonra mukırr-ı mezbûrun iki 
oğlu Mustafa Beşe ve Manol nâm kimesneler menzil-i mezbûrun derkine, ücret-i 
merkūmeye ve asl-ı meblağ-ı merkūma îcâb ve kabûlü hâvî kefâletle kefîl oldular.
Cerâ zâlike ve hurrire fî gurreti Zilka‘deti’ş-şerîfe sene seb‘a ve erba‘în ve elf.
Şuhûdü’l-hâl: Receb Efendi b. Abdi, Ali Çelebi b. İskender, Mustafa b. ( ), Yusuf b. 
Abdullah, Abdurrahman b. Ömer, kâtib Cafer Çelebi, Abdullah Halîfe b. İbrahim, 
Ömer b. Ramazan ve gayruhüm

496 [81a-2] Yani v. Niko’nun bağını İstamoli’ye sattığı
Vilâyet-i Rumeli’nde Delvine sancağında Mazaraki kazâsında Plaşviçe nâm karye 
sâkinlerinden Yani v. Niko nâm zimmî muvâcehesinde bi’t-tav‘i’s-sâf ikrâr ve i‘tirâf 
edip karye-i mezbûre hudûdu dâhilinde vâki‘ bir tarafdan Dimo v. Kosta bağı ve 
bir tarafdan Naho v. Toma bağı ve bir tarafdan Niko v. Lika bağı ve bir tarafdan 
tarîk-i âm ile mahdûd sekiz çapalık bir kıt‘a mülk bağımı mezbûr İstamoli’ye fıddî 
nakd-i râyic fi’l-vakt dört bin yüz akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ edip ol dahi vech-i meşrûh üzre iştirâ ve kabûl eyledik-
den sonra semen-i mezbûr dört bin yüz akçeyi mezbûr İstamoli’yi taslît eyledim 
ba‘de’l-yevm zikr olunan bağ-ı mezbûr İstamoli’nin mülk-i müşterâsı olmuşdur 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sânî ve’l-ışrîn min Zilka‘deti’ş-şerîfe li sene seb‘a ve erba‘în ve 
elf.
Şuhûdü’l-hâl: Mahmud b. Ahmed, Mustafa b. Veli, Ali b. Mustafa, Yani [v.] Mihal, 
Yorgi [v.] Çiro, Yani [v.] Dimo, Dimo [v.] Halke, Mihal [v.] İstamoli, Todori [v.] 
Yani, Yorgi [v.] Liko, Niko [v.] Todori, Yani [v.] Yo[r]gaki.

497 [81a-3, Arapça] Hâkimin Fâtıma ve Âişe adlı küçüklere 
nafaka takdir ettiği
Hâkim, Fâtıma ve Âişe bintey Derviş b. Yusuf nâm sagīreynin nafaka, kisve ve 
sâir havâic-i lâzimeleri için, babası mezbûr Derviş’den mutallaka annesi Medîne-i 
Hazret-i Ebî Eyyûb el-Ensârî mahallâtından Takyeci mahallesinde sâkine olan 
hâmile-i hâze’l-kitâb Kâmile bt. Abdullah’ın talebi ile zeylde mezkûr târihden 
i‘tibâren her birine yevmî râyicü’l-vakt üçer akçe olmak cem‘an altı akçe farz 
ve takdîr etti. Hâkim, vakt-i hâcetde meblağ-ı mefrûz-i mezbûru istidâne edip 
sagīreyni mezbûreyne sarf etmeye ve vakt-i zaferde babası Derviş’e rücû‘ etmesine 
mezbûre Kâmile’ye izin verdi.
Cerâ zâlike ve hurrire fi’l-yevmi’r-râbi‘ ve’l-ışrîn min Zilka‘de eş-şerîfe sene seb‘a 
ve erba‘în ve elf.
Şuhûdü’l-hâl: Ali b. Mustafa, Mustafa b. Ahmed, Receb Efendi b. Abdi, Yakub b. 
Kurd, Çukadâr Mustafa Beşe, İmâm İshak Halîfe b. Veli, müezzin Ahmed b. Ha-
san, Mustafa b. Abdullah, İbrahim b. Abdullah

498 [81b-1] Kâmile bt. Abdullah’ın boşandığı eşi Derviş b. Yusuf ’taki 
alacaklarını tahsil ettiği
Medîne-i Ebî Eyyûb el-Ensârî mahallâtından Takyecibaşı mahallesi sâkinelerinden 
Kâmile bt. Abdullah nâm hâtun meclis-i şer‘-i hatîr-i lâzımü’t-tevkīrde zevc-i mu-
tallıkı işbu hâmilü’l-kitâb Derviş b. Yusuf nâm kimesne mahzarında bi tav‘ihâ 
ikrâr ve takrîr-i kelâm edip mezbûr Derviş zimmetinde mütekarrir olan iki bin 
akçe mehr-i müeccelim ve nafaka-i iddetim için dahi üç yüz akçe ki cem‘an iki 
bin üç yüz akçeyi mezbûr Derviş yedinden tamâmen alıp kabz eyledim husûs-ı 
mezbûre müte‘allik da‘vâ ve nizâ‘ımız yokdur dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Tâ[ri]huhu’l-mezbûr.
Şuhûdü’l-hâl: Es-Sâbikūn.

499 [81b-2, Arapça] Linaro v. Yorgi’nin karısını boşadığı
Hâric-i sûr-ı medîne-i mahmiye-i Kostantıniyye’de vâki‘ Eski Balıkpazarı kurbun-
da sâkin olan Linaro v. Yorgi nâm zimmî meclis-i şer‘-i şerîfde hâzır olup Harşefi-
na bt. ( ) nâm Nasrânî zevcesini talâk-ı selâse ile tatlîk eylediğini ikrâr etti. Zevce-i 
mezbûre kıbelinden tasdîka vekâleti sâbit olan Nikola v. Yani, talâk-ı mezbûreyi 
tasdîk etti.
Cerâ zâlike ve hurrire fi’l-yevmi’l-hâmis ve’l-ışrîn min şehri Zilka‘de eş-şerîfe sene 
seb‘a ve erba‘în ve elf.
Şuhûdü’l-hâl: Muhzır Yakub b. Çelebi, Muhzır Ali Beşe b. ( ), Hatîb Mustafa Beşe, 
Nikola v. Yanaki ve gayruhüm.







500 [81b-3] Şeyh Nasrullah Efendi b. Ömer Efendi’nin vakıf arsaya inşa 
ettirdiği evin keşfi
Medîne-i Hazret-i Ebî Eyyûb el-Ensârî -radiye anhü Rabbühü’l-Bârî-mahallâtından 
Câmi‘-i Kebîr mahallesinde vâki‘ bir tarafı merhûm Hüseyin Bâli ve Taşçı vakıfları 
ile ba‘zan Mehmed Çelebi ve etrâf-ı selâsesi tarîk-i âm ile mahdûd iki bâb tahtânî 
ve bir mikdâr arsa-i hâliyemi müştemil merhûm Bakırî Muslihiddin Efendi vakf 
ve süknâsı ulemâdan birine şart eylediği menzile ber mûceb-i şart-ı vâkıf muta-
sarrıf olan ulemâdan kutbü’l-ârîfîn ve seyyidü’l-vâsılîn eş-Şeyh Nasrullah Efen-
di b. eş-Şeyh Ömer Efendi mahfil-i kazâda takrîr-i kelâm ve ta‘bîr-i ani’l-merâm 
edip menzil-i mezbûrun muhavvata-i hâriciyyesinden re’y-i hâkim ve ma‘rifet-i 
mütevellî ile arsa-i merkūme üzerinde kendi malım ile nefsim için müceddeden 
fevkānî ve tahtânî binâ ve ihdâs eylemişidim hâlâ savb-ı şer‘den üzerine varılıp 
ihdâs eylediğim binâ keşf ve tahrîr olunmak matlûbumdur dedikde kıbel-i şer‘den 
mevlânâ Ali Efendi b. Mustafa irsâl olunup ol dahi hâssa mi‘mârlarından üstâd 
el-Hâc Hasan ve menzil-i mezbûrun kıbel-i şer‘den mansûb hasbî mütevellîsi olan 
Davud Efendi b. Ahmed ve zeyl-i kitâbda mastûrü’l-esâmî olup ebniye ve sukūf 
ahvâline kemâl-i mertebe vukūfu olan bî-garaz müslimîn ile üzerine varıp keşf ve 
mesâha eylediklerinde binâ-i mezbûrda tûlen yirmi bir ve arzen on iki bi hesâb-ı 
şatrancî iki yüz elli iki zirâ‘ tavanın her zirâ‘ı ellişer akçeden on iki bin altı yüz akçe 
ve tûlen yirmi altı ve arzen on iki bi hesâb-ı mezbûr üç yüz on iki zirâ‘ sakfın beher 
zirâ‘ı yetmiş akçeden yirmi bir bin sekiz yüz kırk akçe ve tûlen kırk bir ve irtifâ‘an 
beş bi hesâb-ı mezbûr iki yüz beş zirâ‘ dolma duvarın her zirâ‘ı ellişer akçeden on 
bin iki yüz elli akçe ve tûlen on iki arzen on bir bi hesâb-ı mezbûr yüz otuz üç zirâ‘ 
tahta döşemenin her bir zirâ‘ı ellişer akçeden altı bin altı yüz elli akçe ve dokuz aded 
kebîr demirli pencerenin her bir adedi altışar yüz akçeden beş bin dört yüz akçe 
ve sekiz kıt‘a billur camların her kıt‘ası üçer yüz ellişer akçeden iki bin sekiz yüz 
akçe ve iki dolap iki sâde kapı ile bir musandıra üç bin akçe ve bir merdiven sahanı 
ve cunbası ile üç bin akçe ve bir şehnişîni iki bin akçe ve tûlen dokuz arzen üç bi 
hesâb-ı mezbûr yirmi yedi zirâ‘ tahta sofa döşemesinin her zirâ‘ı ellişer akçeden bin 
üç yüz elli akçe ve tûlen sekiz arzen sekiz bi hesâb-ı mezbûr altmış dört zirâ‘ tuğla 
döşemenin her zirâ‘ı otuz akçeden bin dokuz yüz yirmi akçe ve def ‘a tûlen yirmi 
arzen on iki bi hesâb-ı mezbûr iki yüz kırk zirâ‘ sakfın her zirâ‘ı yetmiş akçeden 
on altı bin sekiz yüz akçe ve tûlen altmış dokuz ve kadden beş bi hesâb-ı mezbûr 
üç yüz kırk beş zirâ‘ dolma duvarın altışar akçeden on yedi bin iki yüz elli akçe ve 
tûlen on sekiz arzen yedi bi hesâb-ı mezbûr yirmi altı zirâ‘ tavanın her zirâ‘ı ellişer 
akçeden altı bin üç yüz akçe ve dört aded demirli pencerenin her adedi üçer yüz 
akçeden bin iki yüz akçe ve yedi kıt‘a sırça camların her kıt‘ası iki yüz akçeden bin 
dört yüz akçe ve tûlen sekiz arzen dört bi hesâb-ı mezbûr otuz iki zirâ‘ abdesthâne 
içinde vâki‘ kaygan döşemenin her zirâ‘ı yetmiş akçeden iki bin iki yüz kırk akçe ve 
iki musandıra bin beş yüz akçe ve iki ocak bin akçe ve tûlen yirmi bir ve irtifâ‘an beş 
bi hesâb-ı mezbûr beş zirâ‘ dolma duvarın her zirâ‘ı ellişer akçeden beş bin iki yüz 
elli akçe ve sekiz kıt‘a sâde kapının her kıt‘ası ikişer yüz akçeden bin altı yüz akçe ve 
bir kemer kapı üç yüz akçe ve tûlen otuz iki ve irtifâ‘an beş bi hesâb-ı mezbûr altmış 
zirâ‘ dolma duvarın her zirâ‘ı ellişer akçeden sekiz bin akçe ve tûlen on dokuz arzen 
altı bi hesâb-ı mezbûr yüz on beş zirâ‘ kerpiç duvarın her zirâ‘ı otuzar akçeden üç 
bin dört yüz elli akçe def ‘a tûlen ve kadden elli altı zirâ‘ kerpiç duvarın her zirâ‘ı 
otuzar akçeden bin altı yüz seksen akçe ve iki yüz doksan aded Karadeniz ve kesta-
ne tahtasının her adedi on altışar akçeden dört bin altı yüz kırk akçe ve tûlen yirmi 
iki ve irtifâ‘an altı bi hesâb-ı mezbûr yüz kırk iki zirâ‘ altmış akçeden sekiz bin beş 
yüz yirmi akçe ve def ‘a tûlen on bir ve kadden iki bi hesâb-ı mezbûr yirmi iki zirâ‘ 
taş duvarın her zirâ‘ı altmış akçeden bin üç yüz yirmi akçe ve on bir aded direğin 
her adedi üçer yüz akçeden üç bin üç yüz akçe ve dükkânların dolmalarında [82a] 
tûlen ve irtifâ‘an bi hesâb-ı mezbûr seksen zirâ‘ dolma duvarın her zirâ‘ı ellişer ak-
çeden dokuz bin akçe ve bir kebîr merdiven sahanı ve cunbası ve sakfı ile dört bin 
akçe ve ahırda olan iki sagīr demirli pencerenin her biri ikişer yüz akçeden dört 
yüz akçe ve ahırın cevânib-i erba‘asında tûlen ve kadden bi hesâb-ı mezbûr yüz yir-
mi iki zirâ‘ kerpiç duvarın her zirâ‘ı otuz bir akçeden üç bin altı yüz altmış akçe ve 
ahır üstünde olan arpa ve otluk anbarının tûlen ve arzen bi hesâb-ı mezbûr altmış 
zirâ‘ tahta döşemenin her zirâ‘ı ellişer akçeden sekiz bin akçe ve tahliyye-i kâriz iki 
bin akçe ve nalçacı dükkânının destgâh ocağı ve sofa ve döşemesi iki bin akçe ve 
ahırda olan beş yemlik bin akçe ve sokak kapısının aralığında oturak tahtaları altı 
yüz akçe [ve] kapı ağızlığı ve etrâfında olan tahta havlusu sekiz yüz akçe ve sokak 
kapısı kebîr iki bin akçe ki cem‘an yüz doksan kebîr yirmi akçe olduğunu mi‘mâr-ı 
mezbûr ve sâir ehl-i vukūf müslimîn bi ecma‘ihim ittifâk ve ittihâd eylediklerinden 
sonra mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: İftihârü’l-müderrisîni’l-kirâm Avnullah Efendi b. Ömer Efendi, 
Fahrü’l-müderrisîn Mehmed Efendi b. Mustafa eş-şehîr bi Dedezâde, Umdetü’l-
müderrisîn Abdülkādir Çelebi b. Mehmed Efendi, Fahrü’l-eimme Ömer Efendi 
b. Abdülkādir Efendi, Fahrü’l-hutebâ Abdullah Efendi b. el-merhûm Abdülkādir 
Efendi, Hasan Efendi b. İbrahim eş-şehîr bi Kâtibzâde, Ebûbekir Efendi b. el-İmâm, 
Mustafa Halîfe b. Mahmud el-Mu‘allim, Mustafa Çelebi b. Mehmed el-Mu‘îd eş-
şehîr, Yakub b. Kurd ve gayruhüm.

501 [82a-1] Durmuş Bey b. İshak ve kardeşlerinin miras mülklerini 
Tanaşi v. Duka’ya sattığı
Mahmiye-i Kostantıniyye mahallâtından Kilisemescid mahallesi sâkinlerinden 
Durmuş Bey b. İshak kendi tarafından asâleten ve li ebeveyn karındaşları 
Emine ve Ümmühâni taraflarından bey‘-i âti’z-zikre ve kabz-ı semene vekîl olup 
mezbûretân Emine ve Ümmühâni’yi ma‘rifet-i şer‘iyye ile ârifeyn olan Mehmed 
b. Muharrem ve Hüseyin b. Mehmed şehâdetleri ile şer‘an vekâleti sâbite ol-
dukdan sonra vekâleten mahfil-i kazâda işbu hâmilü’s-sifr Tanaşi v. Duka nâm 
zimmî muvâcehesinde ikrâr-ı tâm ve takrîr-i kelâm edip Havâss-ı Aliyye kazâsı 
müzâfâtından Küçükçekmece nâhiyesine tâbi‘ Ayastefanos nâm karyede ve üç bir 
tarafdan Rali v. Yorgi mülkü ve iki tarafdan mîrî tarla ve bir tarafdan tarîk-i âm 
ile mahdûd iki bâb tahtânî beyti ve iki bi’r-i mâyı ve zât-ı eşcâr-ı müsmire muhav-
vatayı müştemil olup bundan akdem müteveffât olan li ebeveyn kız karındaşımız 
Fâtıma’dan irs-i şer‘i ile bize intikāl eden mülk-i mevrûsumuzu cümle tevâbi‘ ve 
levâhıkı ile mezbûr Tanaşi’ye fıddî nakd-i râyic fi’l-vakt dört bin beş yüz akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol 
dahi vech-i meşrûh üzre iştirâ ve tesellüm eyledikden sonra semen-i mezbûr dört 
bin beş yüz akçeyi mezbûr Tanaşi yedinden bi’t-tamâm ve’l-kemâl ahz ve kabz 
eyledim ba‘de’l-yevm zikr olunan menzil-i mezbûr Tanaşi’nin mülk-i müşterâsı 
olmuşdur. Keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Tahrîren fi’l-yevmi’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Yakub b. Kurd, Mustafa b. Ali, Ali Beşe b. ( ), 
korucu Ali Beşe, Mustafa Beşe b. Abdullah, Mehmed Beşe b. ( ).

502 [82a-2] Veli b. Abdullah’ın bazı eşyalarını eşi Âişe 
bt. Hasan’a hibe ettiği
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâ tın-
dan Süleyman Çelebi mahallesinde sâkin Veli b. Abdullah nâm kimesne mahfil-i 
kazâda işbu râfi‘ü’l-kitâb zevcesi Âişe bt. Hasan nâm hâtun mahzarında ikrâr 
ve i‘tirâf edip zevcem mezbûre Âişe’ye silk-i mülkümden muntazam olan em-
lâ kimden iki kıt‘a sarı köhne kebe ve bir beyaz müsta‘mel velense ve bir beledî 
köhne yorgan ve bir tencere ve bir sahan ve yirmi beş kıt‘a riyâlî guruş ve beyni-
mizde ilm-i şer‘î ile ma‘lûm cümle esâs-ı beytimi hibe-i sahîha-i şer‘iyye ile hibe 
ve teslîm edip mezbûre Âişe dahi eşyâ-i merkūmeyi meclis-i hibede ittihâb ve te-
sellüm eyledi dedikde merkūm Veli’nin vech-i meşrûh üzre cârî ve sâdır olan ikrâr 
ve i‘tirâfını merkūm Âişe vicâhen tasdîk ve şifâhen tahkīk etmeğin mâ hüve’l-vâki‘ 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mahmud Efendi b. Mehmed el-İmâm, Veli b. İsa el-Müezzin, İbra-
him b. Dursun, hallâc Şaban, Receb Efendi b. Abdi, Mahmud Hoca b. Ali, Ali b. 
( ) ve gayruhüm.







503 [82b-1, Arapça] Atenasti v. Andriye’nin bağını Dimo v. Foti’ye sattığı
Atenasti v. Andriye nâm zimmî meclis-i şer‘-i şerîf ve mahfil-i dîn-i münîfde 
-el-masûn ani’t-tağyîr ve’t-tahrîf- hâzır olup âtiyyü’z-zikr üzüm bağını hâmil-i 
hâze’l-kitâb Dimo v. Foti nâm zimmîye bey‘ ettiğini ikrâr ve i‘tirâf etti. Zimmî-i 
mezbûr da bâyi‘-i mezbûrun işbu akdin kendilerinden sudûruna kadar sâhibi ve 
mâliki olduğu elinde ve taht-ı tasarrufunda bulundurduğu kazâ-i Havâss-ı Aliyye 
tevâbi‘inden Emras nâm karyede kâin bulunan bir tarafdan Hristo v. Andriye bağı, 
diğer tarafdan vâdi, iki tarafdan da tarîk-i âm ile mahdûd olan üç tarla ve iki ni-
şandan ibâret bağını cümle tevâbi‘ ve levâhıkı ile râyicü’l-vakt üç bin akçe semen-i 
mu‘ayyen-i makbûzla iştirâ etti. Îcâb, kabûl ve teslîm tesellümle akid tamâm oldu. 
Tasdîk hakkı sâhibince, vâki‘ ikrâr tasdîk edildi.
Cerâ zâlike ve hurrire fi’l-yevmi’s-sâdis ve’l-ışrîn min Zilka‘de eş-şerîfe sene seb‘a 
ve erba‘în ve elf.
Şuhûdü’l-hâl: Mustafa b. Mehmed, Receb Efendi b. Abdi, Ali b. Bekrî, Mustafa b. 
Veli, Nikola [v.] Yorgaki, Hristo v. Panayot, Armağa [v.] Dini, Ali b. Mustafa, Ah-
med Efendi b. Mehmed, Panayot v. Niko, Yani [v.] Komrima, Yani [v.] Zoka, Yorgo 
[v.] Karakaş, Hristo [v.] Andriye.

504 [82b-2, Arapça] Mehmed Efendi b. Abdullah’ın Rus asıllı 
kölesini âzat ettiği
Medîne-i Hazret-i Ebî Eyyûb el-Ensârî –radiye anhu Rabbühü’l-Bârî-
mahallâtından Câmi‘-i Kebîr mahallesinde sâkin olan fahrü erbâbi’t-tahrîr ve’l-
kalem zahrü ashâbi’t-takrîr ve’t-terkīm Mehmed Efendi b. Abdullah meclis-i şer‘-i 
şerîf ve mahfil-i [dîn-i münîfde] –sânehallâhu te‘âlâ ani’t-tağyîr ve’t-tahrîf- hâzır 
olup, rıkkını mu‘terif, emred, açık kaşlı, şehlâ, şaşı, alnının sol yanında beni bu-
lunan Rûsiyyü’l-asl, müslimü’l-mille hâmil-i hâze’l-kitâb Yusuf b. Abdullah nâm 
abd-i memlûkini hasbeten lillâhi te‘âlâ ve nebiyy-i muhtâr aleyhi salâtullâhi’l-
meliki’l-gaffâr’ın “Kim müslüman bir köleyi âzâd ederse Allah te‘âlâ onun her 
uzvuna karşılık âzâd edenin bir uzvunu cehennem ateşinden kurtarır.” hâdisine 
ri‘âyeten âzâd ve tahrîr etti. Gulâm-ı mezbûr, vâki‘ ikrârı vicâhen ve şifâhen tasdîk 
etti. Abd-i memlûk bu sûretle sâir ahrâr-ı asliyyîn-i mükellefîn gibi hür bir kimes-
ne oldu. Efendilerin âzâdlı köleleri üzerinde şer‘an sâhib oldukları velâ hakkından 
gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’s-sâdis ve’l-ışrîn min şehri Zilka‘de eş-şerîfe sene 
seb‘a ve erba‘în ve elf.
Şuhûdü’l-hâl: Umdetü’l-müderrisîni’l-kirâm Mehmed Efendi b. merhûm 
Yahya Paşa, mef ha rü’l-eimmeti’l-kirâm Mehmed Efendi b. merhûm (  ), 
ifti hâ rü’l-müderrisîn Ali Efendi b. Mustafa, kıdvetü’l-müderrisîn Mehmed Çe-
lebi b. ( ), Derviş Mustafa b. ( ), Osman Beşe b. ( ), Kenan Beşe b. Abdullah ve 
gayruhüm

505 [82b-3] Dimitri’nin vârislerinden oğlu Yani’nin miras hisselerini 
kardeşleri Yorgi ve Nikola’ya sattığı
Vilâyet-i Rumeli’nde Bogovina kazâsına tâbi‘ Tarsu nâm karye sâkinlerinden iken 
bundan akdem hâlik olan Dimitri nâm zimmînin verâseti sulbî oğulları Yani ve 
Yorgi ve Nikola nâm zimmîlere münhasıra olduğu şer‘an müte‘ayyin oldukdan 
sonra merkūm Yani mahfil-i kazâda işbu bâ‘isü’l-kitâb karındaşları mezbûrân 
Yorgi ve Nikola muvâcehelerinde ikrâr ve i‘tirâf edip babamız hâlik-i merkūmun 
karye-i mezbûrede vâki‘ bir tarafı Tohro tarlası ve bir tarafı İstemad tarlası ve bir 
tarafı Andriye Yazıcı mülkü ve bir tarafı dere hudûdu ile mahdûd olan menzilden 
ve yine karye-i mezbûre arâzisinde vâki‘ Tepe nâm mevzi‘de bir tarafı Ömer Ça-
vuş mülkü ve bir tarafı Petro mülkü ve tarafeyn tarîk ile mahdûd olan menzilden 
ve ma‘lûmü’l-hudûd bir bâb samanlıkdan ve zikr olunan menzillerin etrâfında 
mağrûs olan iki yüz dip dut ağacından bi hasebi’l-irsi’ş-şer‘î bana intikāl eden sü-
lüs hisse-i şâyi‘amı, safka-i vâhide ile mezbûrân Yorgi ve Nikola’ya beş bin nakd-i 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ edip onlar dahi ale’l-iştirâki’s-seviy iştirâ ve kabûl eylediklerinden sonra yine 
karye-i mezbûre sınırında vâki‘ her biri beynimizde ma‘lûmü’l-hudûd olup tasar-
rufu babamız hâlik-i merkūmdan üçümüze intikāl eden on yedi kıt‘a tarlalardan 
dahi hissenin hakk-ı tasarrufunu sâhib-i arz ma‘rifetiyle yine merkūmân Yorgi ve 
Nikola’ya bin altı yüz mezbûrü’n-na‘t akçe mukābelesinde tefvîz edip onlar dahi 
iştirâken tefevvuz ve kabûl eylediklerinden sonra emlâk-i mezbûrenin semeni 
olan meblağ-ı merkūm ile mukābele-i tefvîzden olan akçe altı bin altı yüz akçeyi 
yedlerinden bi’t-tamâm ve’l-kemâl ahz ve kabz edip emlâk-i mezbûreyi mahal-
linde kabza ve mezâri‘-i merkūmeyi tasarrufa mezbûrât Yorgi ve Nikola’yı taslît 
eyledim dedikde gıbbe’t-tasdîk vicâhen mâ vaka‘a bi’t-taleb ketb olundu.
Tahrîren fi’l-yevmi’r-râbi‘ ve’l-ışrîn min Zilka‘deti’ş-şerîfe li sene seb‘a ve erba‘în 
ve elf.
Şuhûdü’l-hâl: Mehmed b. Abdullah el-Müezzin, Yusuf Beşe b. Abdullah, Ali Beşe 
b. el-Muhzır, Mahm[u]d Çelebi b. (  ) el-Muhzır, Dimo v. Yorgi, Yani v. Kosta, 
Aleksi v. Piyoyani, Yorgi v. Kosta ve gayruhüm.

506 [82b-4] Kâmile bt. Abdullah’ın alacak davasının reddi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâ-
tından Takyecibaşı mahallesinde sâkinelerinden Kâmile bt. Abdullah nâm hâtun 
mahfil-i kazâda işbu râfi‘ü’l-kitâb zevc-i mutallıkı Derviş b. Yusuf nâm kimesne 
muvâcehesinde üzerine da‘vâ ve takrîr-i kelâm edip merkūm Derviş zimmetinde 
cihet-i karzdan iki bin akçe hakkım vardır, suâl olunup alıverilmesini taleb ederim 
dedikde gıbbe’s-suâl ve’l-inkâr müdde‘iye-i merkūmeden da‘vâsını mübeyyine 
beyyine taleb olundukda ityân-ı beyyineden izhâr-ı acz edip ba‘de’l-istihlâf yemîn 
teklîf olundukda ol dahi alâ vefki’l-mes’ûl yemîn billâhi’l-aliyyi’l-azîm etmeğin 
mûcebiyle mütâlebeden men‘ birle mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’r-râbi‘ ve’l-ışrîn min Zilka‘deti’ş-şerîfe seb‘a ve erba‘în ve elf.
Şuhûdü’l-hâl: Süleyman Çelebi b. Veli el-İmâm, Ramazan Bey b. Derviş, Mustafa 
el-Bevvâbü’s-sultânî, İbrahim Beşe b. Abdullah ve gayruhüm.

507 [83a-1] Sâliha bt. İskender’in ekmekçi fırınının tasarrufunu 
Eyüp Sultan Vakfı’na devrettiği
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’[de] vâki‘ 
Sultanhamamı kurbunda sâkine Sâliha bt. İskender nâm hâtun mahfil-i kazâda 
işbu râfi‘ü’l-kitâb Mehmed Bey b. Kadri mahzarında ikrâr-ı tâm ve takrîr-i kelâm 
edip medîne-i mezbûre sûkunda vâki‘ bir tarafı hazret-i mûmâ-ileyh evkāfı ve bir 
tarafı İbrahim Paşa vakfı ve bir tarafı Hibe Hoca vakfı ve bir tarafı tarîk-i âm ile 
mahdûd olup hazret-i müşârün-ileyh evkāfından mutasarrıfe olduğum bir bâb 
ekmekçi fırınının hakk-ı tasarrufunu, evkāf-ı mezbûre mütevellîsi ma‘rifetiyle 
merkūm Mehmed Bey’e yüz iki bin nakd-i râyic fi’l-vakt fıddî akçe mukābelesinde 
tefvîz edip ol dahi tefevvuz ve kabûl eyledikden sonra mukābele-i tefvîzde olan 
meblağ-ı merkūm yüz iki bin akçeyi yedinden bi’t-tamâm ve’l-kemâl ahz ve kabz 
eyledim ba‘de’l-yevm zikr olunan ekmekçi fırını merkūm Mehmed Bey’in dâhil-i 
taht-ı tasarrufu olmuşdur dedikde mezbûre Sâliha’nın vech-i meşrûh üzre cârî ve 
sâdır olan ikrâr ve takrîr mezbûr Mehmed Bey vicâhen tasdîk ve şifâhen tahkīk 
etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâdis aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed Efendi b. ( ) el-Hatîb, Ali Efendi b. Ahmed, Bektaş Bey b. 
Mehmed, Çelebi Mustafa, Hüseyin Bey b. Yusuf, Mustafa Çelebi b. İlyas, Osman 
Çelebi b. İbrahim, Sefer Beşe b. Abdullah ve gayruhüm.

508 [83a-2] Memi b. Murad’ın Kiti’ye borcunu ödemesi
Ekmekçi tâifesinden Kiti nâm zimmî meclis-i şer‘de Memi b. Murad nâm ki-
mesneyi ihzâr ve mahzarında üzerine da‘vâ edip mezbûr Memi’ye füruht ediver 
deyû verdiğim ekmek bahâsından yedinde iki bin beş yüz elli akçe hakkım vardır. 
Suâl olunup alıverilmek matlûbumdur dedikde gıbbe’s-suâl mezbûr Memi ikrâr 
ile cevâb vermeğin ikrârı mûcebince meblağ-ı mezbûru merkūm Kiti’ye def ‘ ile 
tenbîh birle mâ vaka‘a bi’t-taleb ketb olundu.
Tahrîren fi’l-yevmi’s-sâdis ve’l-ışrîn min Zilka‘deti’ş-şerîfe li sene seb‘a ve erba‘în 
ve elf.
Şuhûdü’l-hâl: Ali b. Hasan Hüseyin, Mustafa Beşe b. Mahmud Çukadâr, Siyâmi 
Efendi b. Tahir, Yakub b. Kurd, Mustafa b. Veli, Mustafa b. Ahmed ve gayruhüm.

509 [83a-3] Dimitri’nin vârislerinden oğlu Yani’nin değirmen hissesini 
kardeşleri Yorgi ve Nikola’ya sattığı
Vilâyet-i Rumeli’nde Bogovina kazâsına tâbi‘ Tarsu nâm karye sâkinlerinden iken 
bundan akdem hâlik olan Dimitri nâm zimmînin verâseti sulbî kebîr oğulları 
Yani [ve] Yorgi ve Nikola nâm zimmîlere münhasıra olduğu şer‘an müte‘ayyin 
oldukdan sonra merkūm Yani mahfil-i kazâda işbu hâfızü’l-kitâb karındaşları 
mezbûrân Yorgi ve Nikola muvâcehelerinde ikrâr ve i‘tirâf edip babamız hâlik-i 
merkūmun karye-i mezbûrede vâki‘ Harâbyer nâm mevzi‘de manastır kurbunda 
Enem demekle ma‘rûf değirmenden bi hasebi’l-irsi’ş-şer‘î bana intikāl eden sülüs 
hisse-i şâyi‘amı, mezbûrân Yorgi ve Nikola’ya bin beş yüz nakd-i fıddî râyic fi’l-
vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip 
onlar dahi ale’l-iştirâki’s-seviy iştirâ ve kabûl eylediklerinden sonra semeni olan 
meblağ-ı mezbûr bin beş yüz akçeyi yedlerinden bi’t-tamâm ve’l-kemâl ahz ve 
kabz edip hisse-i mezkûreyi mahallinde zabt [ve] tasarrufa mezbûrân Yorgi ve 
Nikola’yı taslît eyledim dedikde gıbbe’t-tasdîki’ş-şer‘î vicâhen mâ vaka‘a bi’t-taleb 
ketb olundu.
Tahrîren fi’l-yevmi’r-râbi‘ ve’l-ışrîn min Zilka‘deti’ş-şerîfe li sene seb‘a ve erba‘în 
ve elf.
Şuhûdü’l-hâl: Mehmed Bey b. Abdullah, Yusuf Bey b. Abdullah, Ali Beşe b. (  ) 
el-Muhzır, Mahmud Çelebi b. ( ) el-Muhzır, Dimo v. Yorgi, Yani v. Kosta, Aleksi v. 
Niyo, Kosta v. Yani ve gayruhüm.

510 [83a-4] Kozma v. Dimitri’nin Hırsafi v. Yani’ye olan borcunu ödemesi
Kasab tâifesinden Hırsafi v. Yani nâm zimmî meclis-i şer‘de Kozma v. Dimitri nâm 
zimmîyi ihzâr ve mahzarında üzerine da‘vâ edip mezbûr Kozma’ya dükkânımda 
füruht ediver deyû verdiğim et bahâsından yedinde dört bin kırk akçe hakkım 
vardır, suâl olunup alıverilmek matlûbumdur dedikde gıbbe’s-suâl mezbûr Kozma 
ikrâr ile cevâb vermeğin ikrârı mûcebince meblağ-ı mezbûru merkūm Hırsafi’ye 
def ‘ ile tenbîh birle mâ vaka‘a gıbbe’t-taleb ketb olundu.
Tahrîren fi’l-yevmi’l-hâdî aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mustafa b. Ahmed, Ali b. Mustafa, Yakub b. Kurd, Mustafa b. Veli, 
Mustafa b. Kurd Çuka[dâr], Mahmud b. Ahmed ve gayruhüm.

511 [83a-5] Aşçıbaşı Mescidi Vakfı’nın mütevellisi Abdullah 
Halîfe b. Maden’in eski mütevellinin vârislerinden vakıf 
alacağını tahsil ettiği
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ 
merhûm Aşçıbaşı Mescid-i şerîfinin evkāf-ı şerîfine bi’l-fi‘l mütevellî olan Abdul-
lah Halîfe b. Maden mahfil-i kazâda bundan akdem evkāf-ı mezbûr mütevellîsi 
olup, vefât eden Dursun Halîfe b. Durak’ın bi’l-inhisâr vârisleri olan ashâb-ı 
hâze’l-kitâb zevcesi Belkıs Hâtun bt. Abdullah ve sulbiye kebîre kızı Fâtıma 
ve li ebeveyn karındaşı oğlu İsmail b. Mehmed mahzarlarında ikrâr-ı tâm ve 
takrîr-i kelâm edip mescid-i mezbûrun nukūd-ı mevkūfesinden mezbûrûn Bel-
kıs ve Fâtıma ve İsmail yedlerinde on yedi bin nakd-i râyic fi’l-vakt fıddî akçe ve 
zimem-i nâsdan dahi üç bin akçe ki cem‘an kırk bin akçe tevliyyetim hasebiyle 
ahz ve kabz eyledim dedikde mütevellî-i merkūm Abdullah Halîfe’nin vech-i 
meşrûh üzre cârî ve sâdır olan ikrâr ve takrîrini mezbûrûn Belkıs ve Fâtıma ve 
İsmail [83b] her biri vicâhen tasdîk ve şifâhen tahkīk etmeğin mâ hüve’l-vâki‘ 
bi’t-taleb ketb olundu.
Tahrîren fi’l-yevmi’s-sâdis ve’l-ışrîn min Zilka‘deti’ş-şerîfe li sene seb‘a ve erba‘în 
ve elf.
Şuhûdü’l-hâl: Şaban Halîfe b. ( ), Veli Efendi [b.] Abdullah, Ali Efendi b. Şaban, 
Mustafa Halîfe b. Yusuf, İbrahim b. Abdullah, Süleyman Çelebi b. Abdullah ve 
gayruhüm.

512 [83b-1] Seyyid Mehmed b. Mehmed’in vakıftaki vazifesi için 
kaynatası İlyas Dede b. Hızır’ı vekil bıraktığı
Zümre-i sâdâtdan es-Seyyid Mehmed b. es-Seyyid Mehmed meclis-i şer‘-i hatîr 
lâzımü’t-tevkīrde kayın atası işbu râfi‘ü’l-kitâb İlyas Dede b. Hızır muvâcehesinde 
bi’t-tav‘ ve’r-rızâ ikrâr ve i‘tirâf edip ben [sıla-i] rahm için vilâyetime gitmeğe te-
veccüh eylediğim ecilden Hazret-i Ebî Eyyûb el-Ensârî -radiye anhu Rabbühü’l-
Bârî- evkāf-ı şerîfesinden evlâdiyyetim hasebiyle mutasarrıf olduğum yevmî otuz 
bir akçe vazîfemi beher mâh taraf-ı vakıfdan alıp zevcem Fâtıma Hâtun’un ve 
sulbî oğlum Mehmed nâm sagīrin nafaka ve kisveleri için harc ve sarfa tarafımdan 
mezbûr İlyas Dede’yi vekîl ve nâib-i menâb ta‘yîn eyledim dedikde mezbûr İlyas 
Dede dahi vekâlet-i merkūmeyi kabûl ve hizmet-i lâzımesin müte‘ahhid olmağın 
mâ hüve’l-vâki‘ gıbbe’t-taleb ketb olunup yed-i tâlibe def ‘ olundu.
Hurrire fi’l-yevmi’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mehmed Çelebi b. ( ), Mustafa b. Receb, Meh-
med b. ( ), Muharrirü’l-hurûf Mustafa ve gayruhüm.

513 [83b-2] Seyyid Mehmed b. Mehmed’in karısı Fâtıma Hatun bt. İlyas 
Dede’yi üç yıla kadar geri dönmezse boşanmakta serbest bıraktığı
Zümre-i sâdâtdan es-Seyyid Mehmed b. es-Seyyid Mehmed meclis-i şer‘-i şerîf-i 
lâzımü’t-teşrîfde zevcesi Fâtıma bt. İlyas Dede nâm hâtun tarafından ikrâr-ı âti’z-
zikri tasdîka vekîl olup nehc-i şer‘î üzre verâseti sâbite olan kayın atası merkūm 
İlyas Dede muvâcehesinde bi’t-tav‘ ve’r-rızâ ikrâr ve takrîr-i kelâm edip hâlâ ben 
sıla-i rahm için vilâyetime gitmeğe müteveccih olup târih-i kitâbdan üç sene 
tamâmına değin gelip evime dâhil olmazsam zevcem merkūme Fâtıma Hâtun’un 
irâdeti elinde olup dilerse ben gelince te’hîr ede dilerse nefsini ihtiyâr edip âhara 
tezvîc ede dedikde mukırr-ı merkūm es-Seyyid Mehmed’in vech-i muharrer üzre 
cârî olan ikrâr ve takrîrini merkūm İlyas Dede bi’l-vekâle vicâhen tasdîk vicâhen 
tahkīk edicek mâ hüve’l-vâki‘ hıfzan li’l-makāl ketb [ve] terkīm ve yed-i tâlibine 
vaz‘ ve teslîm olundu.
Fî gurreti Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Sunullah Efendi ( ) eş-Şeyh Mehmed el-Müderris, Abdullah Efendi 
b. ( ) el-Kadı, Davud Efendi b. Ahmed, Abdülkādir Çelebi b. Mehmed Efendi.

514 [83b-3] Hristodoli v. Andriye’nin Şeyh Mahmud Evkafı’na 
borcunu ödemesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Emir Buhârî mahallesi sâkinlerinden eş-Şeyh Mahmud evkāfı’na bi’l-fi‘l mütevellî 
olan eş-Şeyh Mehmed Efendi b. Pîrî mahfil-i kazâda işbu bâ‘isü’l-kitâb Hristodoli 
v. Andriye nâm zimmî muvâcehesinde da‘vâ ve takrîr-i kelâm edip mütevellîsi 
olduğum vakf-ı mezbûr malından mezbûr Hristodoli zimmetinde sekiz bin akçe 
ve vech-i şer‘î üzre ilzâm olunan ribhden iki bin sekiz yüz otuz akçe ki cem‘an on 
bin sekiz yüz otuz akçe vardır, suâl olunup alıverilmesin taleb ederim dedikde 
gıbbe’s-suâl vakf-ı mezbûrun vech-i meşrûh üzre zimmetinde on yedi bin sekiz 
yüz otuz akçesi vardır deyû ikrâr ve i‘tirâf eylemeğin mûcebiyle edâya tenbîh birle 
mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’r-râbi‘ aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Murtaza Halîfe b. ( ) el-İmâm, Mustafa Çelebi b. ( ), Taşçızâde Ah-
med Çelebi, Ali Beşe b. ( ) el-Muhzır ve gayruhüm.

515 [83b-4] Hâssa odabaşı Hasan Ağa b. Abdullah’ın su yolunun keşfi
[Derkenâr:] Hâssa odabaşı Hasan Ağa’nın [su yolu]
Saray-ı cedîd-i sultânîde bi’l-fi‘l odabaşı olan kıdvetü’l-emâcid ve’l-ekârim câmi‘ü’l-
mehâmid ve’l-mekârim Hasan Ağa b. Abdullah tarafından husûs-ı âti’z-zikre vekîl 
olup hasm-ı câhid mahzarında nehc-i mu‘teber-i mer‘î üzre vekâleti sâbite olan 
el-Hâc Osman b. Mustafa mahfil-i kazâya gelip bi’l-vekâle takrîr-i kelâm ve bast-ı 
merâm edip müvekkilem mezbûr mahmiye-i İstanbul’da Cündî Meydanı kurbun-
da vâki‘ mülk menzilinde icrâ için Havâss-ı Aliyye kazâsı müzâfâtından Terkos 
nâhiyesine tâbi‘ Ayvadlı nâm karye sınırında vâki‘ Bakras Deresi demekle ma‘rûf 
olup tahdîd ve tavsîfden müstağnî ve âharın mülküne ittisâlden âriye mevâzi‘-i 
hâliyeyi hafr ile âbâr-ı müteferrikadan kendi malı ile cem‘ eylediği mâ-i cârîyi 
menba‘ından mevzi‘-i mezbûra karîb mahalde merhûm ve mağfûrun-leh Sultan 
Süleyman -aleyhi rahmetü’l-gufrân- hazretlerinin binâ eyledikleri orta kemere 
izn-i mütevellî ile ber vech-i âdet-i ma‘rûfe-i kadîme idhâl ve nısfı cânib-i vakfa 
mecrâ verilip nısf-ı âharın mahmiye-i merkūmede dilediği mahalde ifrâz murâd 
eylediği mâ’ın cânib-i şer‘den üzerine varılıp kable’l-idhâl keşf ve vezn ve takdîr 
olunmasın taleb ederler dedikde savb-ı şer‘-i kadîmden mevlânâ Receb Efendi b. 
Abdi irsâl olunup ol dahi bi’l-fi‘l mi‘mârbaşı olan fahrü’l-emâcid ve’l-ekârim Ka-
sım Ağa b. Abdüddâim ve su yolu nâzırı olan umdetü’l-emâsil ve’l-akrân Hasan 
Ağa b. Abdülmennân ve hâssa su yolcular bölükbaşısı el-Hâc İbrahim b. Sefer ve 
suyolculardan el-Hâc Mehmed b. Ahmed ve zeyl-i kitâbda mastûrü’l-esâmî olan 
müslimîn [84a] ile mahall-i mezbûra varıp ve mu‘tâd üzre vezn ve takdîr eyledik-
lerinde mezbûre Hasan Ağa’nın zikr olunan vâdide cem‘ eylediği dört masura ve 
bir çuvaldız su olduğunu mezbûrların ihzârıyla mevlânâ-yı mezbûr mahallinde 
ketb [ve] tahrîr, ba‘dehû gelip meclis-i şer‘de vukū‘u üzre inhâ etmeğin mâ hüve’l-
vâki‘ gıbbe’t-tasdîk ketb olundu.
Tahrîren fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene seb‘a ve erba‘în ve 
elf.
Şuhûdü’l-hâl: El-Hâc Mehmed b. Hüseyin, Kalender b. Bayezid, Osman Beşe b. 
Bayezid, Ali b. Mustafa, Ali Çelebi b. Mustafa, el-Hâc Mehmed b. Ahmed, Mustafa 
b. Ahmed, Ali b. Mehmed ve gayruhüm.







516 [84a-1] Pavlo v. Todori’nin Ali Çelebi b. Mustafa’ya olan 
borcunu ödemesi
Zümre-i râcilînden Ali Çelebi b. Mustafa mahfil-i kazâda Pavlo v. Todori nâm 
zimmî muvâcehesinde üzerine da‘vâ ve takrîr-i kelâm edip mezbûr Pavlo zim-
metinde cihet-i karz-ı şer‘îden üç bin beş yüz nakd-i râyic fi’l-vakt fıddî akçe 
hakkım olup meblağ-ı mezbûrun sekiz yüz akçesi ahz ve kabz edip zimmetinde 
iki bin yedi yüz akçe hakkım bâkī kalmışdır suâl olunup edâsına tenbîh olun-
ması matlûbumdur dedikde gıbbe’s-suâl mezbûr Pavlo müdde‘î-i mezbûre cihet-i 
karz-ı şer‘îden zimmetinde iki bin yedi yüz akçe lâzımü’l-edâ ve vâcibü’l-kazâ 
deyni olduğunu bi’t-tav‘i’s-sâf ikrâr ve i‘tirâf etmeğin mûcebiyle edâsına tenbîh 
olunup, mâ hüve’l-vâki‘ gıbbe’t-taleb ketb olundu.
Fî selhi Zilka‘deti’ş-şerîfe sene 1047.
Şuhûdü’l-hâl: Abdullah b. Abdullah, Receb Efendi b. Abdi, Mustafa Beşe b. Meh-
med, Ali b. Mustafa ve gayruhüm.

517 [84a-2, Arapça] Seyyid Osman Efendi b. Seyyid Mustafa’nın 
Râcil Mustafa Çelebi b. Mehmed’den ödünç alıp evini ve dükkânını 
rehin verdiği
Rumeli-i ma‘mûre vilâyetinde vâki‘ Pravadi kasabası mahallâtından Mellâh İb-
rahim mahallesi sükkânından olan fahrü’l-kuzât Seyyid Osman Efendi b. Sey-
yid Mustafa meclis-i şer‘-i şerîf ve mahfil-i dîn-i münîfde hâzır olup, üzerinde 
ve zimmetinde, bâ‘is-i hâze’l-kitâb Râcil Mustafa Çelebi b. Mehmed’e karz-ı şer‘î 
cihetinden râyicü’l-vakt on bin akçe ve rengi ve cinsi beynlerinde ma‘lûm olan, 
müşterâ-yı makbûz çuka bahâsından dört bin akçe olmak üzre cem‘an on dört bin 
akçe lâzımü’l-edâ ve vâcibü’l-kazâ borcu olduğunu ikrâr ve i‘tirâf etti. Karz dışın-
daki meblağ, zeylde mezkûr târihden bir sene tamâmına müecceldir. Ve mahalle-i 
mezbûrede kâin bulunan bir tarafdan üstâd Mehmed mülkü, diğer tarafdan 
üstâd Fazlullah mülkü, iki tarafdan da tarîk-i âm ile mahdûd menzil ve kasaba-i 
mezbûrede kâin bir tarafdan Yusuf Ağa mülkü, diğer tarafdan Süleyman Çele-
bi câmi‘i haremi, iki tarafdan da tarîk-i âm ile mahdûd bulunan dükkân, cümle 
tevâbi‘ ve levâhıkıyla meblağ-ı merkūm mukābili, dâyin-i mezbûr yedinde rehn-i 
makbûzdur. Dâyin-i mezbûr, vâki‘ ikrârı vicâhen ve şifâhen tasdîk etti.
Cerâ zâlike ve hurrire fî selhi Zilka‘de eş-şerîfe sene seb‘a ve erba‘în ve elf.
Şuhûdü’l-hâl: Seyyid Ömer Efendi b. Seyyid Mustafa, Mehmed Çelebi b. …?, el-
Hâc Mehmed b. Hüsrev, Mehmed Çelebi b. Ramazan, Hüseyin Çelebi b. ( ), Yakub 
b. Kurd







518 [84a-3] Hasan Beşe’nin mirasçılarından Sinan’ın diğer kardeşleri 
Ferhad, Kasım ve Selim ile sulh olduğu
Vilâyet-i Rumeli’nde İsfere kazâsına tâbi‘ Ratas nâm karyede sâkin iken bundan 
akdem vefât eden Hasan Beşe’nin verâseti sulbî kebîr oğulları Sinan ve Ferhad 
ve Kasım ve Selim’e münhasıra olduğu mütehakkik ve merkūm Sinan gāib ani’l-
meclis Kasım tarafından tasdîk-i âti’l-beyâna vekîl olup vekâleti nehc-i mu‘teber 
üzre sâbite oldukdan sonra meclis-i mezbûrda, merkūmân Ferhad ve Sinan 
muvâcehelerinde ikrâr ve takrîr-i kelâm edip mûrisimiz müteveffâ-yı mezbûrun 
cemî‘ muhallefâtından irs-i şer‘le bana intikāl eden rub‘ hisse-i şer‘iyyemden ka-
rındaşlarım ile üç bin akçe mukābelesinde şerâit-i sıhhati câmi‘ mevâni‘den ârî 
tehârüc-i şer‘î tarîki ile sulh olup bedel-i sulhü yedlerinden ahz ve kabz eyledim 
min ba‘d tereke-i merkūmeye müte‘allika mezbûrûn ile da‘vâ ve nizâ‘ım yokdur 
dedikde mukırr-ı mezbûru ikrâr-ı meşrûhunda merkūm Ferhad asâleten ve 
mezbûr Sinan asâleten ve vekâleten bi’l-muvâcehe tasdîk etmeğin mâ hüve’l-vâki‘ 
gıbbe’t-taleb ketb olundu.
Tahrîren fi’l-yevmi’r-râbi‘ ve’l-ışrîn min Zilka‘deti’ş-şerîfe sene seb‘a ve erba‘în ve elf.
Şuhûdü’l-hâl: Aydın Bey b. Sinan, Hasan Bey b. Mustafa, Hasan Beşe b. Ferhad, 
İbrahim Beşe b. Ferhad ve gayruhüm.

519 [84a-4] Angeli v. Mavridi’nin evini Kaskosta v. Tanaşi ile 
Yorgi v. Mihal’e kiraladığı
Havâss-ı Aliyye kazâsı müzâfâtından Hasköy’de Papas iskelesi kurbunda sâkin An-
geli v. Mavridi nâm zimmî mahfil-i kazâda işbu râfi‘ü’s-sifr şirket-i inân ile şerîkler 
olan Kaskosta v. Tanaşi ve Yorgi v. Mihal nâm zimmîler muvâcehelerinde ikrâr ve 
takrîr-i kelâm edip zikr olunan iskelede vâki‘ bir tarafdan Ahmed Ağa mülkü ve 
bir tarafdan Mihal nâm zimmî mülkü ve bir tarafdan sâhil-i bahr ve bir tarafdan 
tarîk-i âm ile mahdûd mülk menzilimi, bin kırk sekiz Muharrem’i gurresinden 
yedi yüz yirmi gün tamâmına değin mezbûrân Kaskosta ve Yorgi’ye dört yüz riyâlî 
guruşa îcâr ve teslîm eyledim mezbûrân Kaskosta ve Yorgi dahi ale’l-iştirâk istîcâr 
ve teslîm eylediklerinden sonra ücret-i merkūme ve dört yüz guruşu yedlerinden 
ahz ve kabz eyledim dedikde gıbbe’t-tasdîki’ş-şer‘î mâ hüve’l-vâki‘ gıbbe’t-taleb 
ketb olundu.
Tahrîren fi’l-yevmi selhi Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed b. Şaban, Mustafa b. Mehmed, Yusuf b. Hüdâverdi, İbra-
him b. Hasan, Ali b. Ebûbekir, Mehmed b. Mehmed, Mehmed b. Abdullah, Mus-
tafa Beşe b. Mahmud Çukadâr, Yakub b. Kurt, Hıfzı b. Veli, Ali b. Mustafa ve gay-
ruhüm.







520 [84b-1] Dimo v. Nikola’nın mirasçılarının Hristo v. Göka’daki 
alacak üzerinde sulh oldukları
Vilâyet-i Rumeli’nde Yanya kazâsına tâbi‘ Arduçko nâm karyeden olup Havâss-ı 
Aliyye kazâsına tâbi‘ Karfa nâm karyede hâlik olan Dimo v. Nikola nâm zimmînin 
verâseti sulbî oğulları Paroş ve Roto ve Atanaş ve Nikola ve Kalo bt. Niko’ya 
münhasıra olduğu mütehakkik oldukdan sonra mezbûr Paroş kendi cânibinden 
asâleten ve karındaşları Roto ve Atanaş ve Niko ve mezbûre Kalo taraflarından 
husûs-ı âti’l-beyânı vekîl olup hasm-ı câhid mahzarında vekâleti Yani v. Niko 
ve Şiro v. Mano şehâdetleri ile sâbite oldukdan sonra vekâleten mahfil-i kazâda 
karye-i merkūme Karfa’da sâkin Hristo v. Göka nâm zimmî muvâcehesinde 
takrîr-i kelâm edip babam hâlik-i merkūm Dimo hâl-i hayâtında merkūm Hristo 
ile karye-i merkūmede şirket üzre bostan gars ve bey‘ edip mâl-ı şirketden mezbûr 
Hristo zimmî yedinde yedi bin akçesi kalmış idi deyû meblağ-ı mezbûru merkūm 
Hristo’dan da‘vâ edip merkūm Hristo dahi inkâr etmekle beynimizde münâza‘ât-ı 
kesîre vâkı‘a olmuşidi el-hâletü hâzihî muslihûn tavassutu ile da‘vâ-yı mezbûreden 
merkūm Hristo benim ile an inkâr üç bin nakd-i râyic fi’l-vakt fıddî akçe üzerine 
inşâ-i akd-i sulh eyledikde ben dahi sulh-i mezbûru asâleten ve vekâleten kabûl 
edip ve bedel-i sulh yedinden ahz ve kabz eyleyip husûs-ı mesfûre müte‘allika 
da‘vâdan zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde 
gıbbe’t-tasdîki’ş-şer‘î vicâhen mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed Çavuş b. ( ) el-Mübâşir, Mehmed Bey b. Yunus, Rıza Efen-
di b. Abdi, Kiro v. Yani, Yani v. Nikola, Nikola v. Yani, Yorgi v. İstani.

521 [84b-2] Âişe bt. Hacı Sâlih’in mehir talebinin reddi
Medîne-i Hazret-i Ebî Eyyûb el-Ensârî -aleyhi rahmetü’l-Bârî- mahallâtından 
Davud Ağa mahallesi sâkinlerinden Şaban b. Abdullah nâm kimesne meclis-i 
şer‘a zevce-i mübânesi olan Âişe bt. el-Hâc Sâlih nâm hâtun ihzâr mahzarında 
takrîr-i kelâm edip mezbûre Âişe bundan akdem benim ile meclis-i şer‘de üç bin 
akçe mehr-i müecceli üzerine hul‘ olmuş iken yine mehr-i mezbûr talebiyle beni 
rencîde etmekden hâliye değildir suâl olunup takrîri tahrîr olundukdan sonra 
men‘ olunmak taleb ederin dedikde gıbbe’s-suâl mezbûr Âişe hul‘-i mezbûru mu-
kırra olmağın mehr-i mezbûr mütâlebesiyle mezbûr Şaban’ı rencîdeden men‘ birle 
mâ vaka‘a bi’t-taleb ketb olundu.
Tahrîren fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene seb‘a ve erba‘în ve 
elf.
Şuhûdü’l-hâl: Receb Efendi b. Abdi, Mustafa b. Mehmed, Yakub b. Kurt, Mustafa b. 
Mehmed, Mustafa b. Veli, Mehmed b. Rıdvan, Mustafa Beşe b. Mahmud.







522 [84b-3] Dimo v. Niko’nun mirasçılarının alacak hususunda 
Kirana bt. Yuvan ile sulh oldukları
Vilâyet-i Rumeli’nde Yanya kazâsına tâbi‘ Arduçko nâm karyeden olup Havâss-ı 
Aliyye kazâsı müzâfâtından Karfa nâm karyede hâlik olan Dimo v. Niko nâm 
zimmînin verâseti sulbî oğulları Paroş ve Roto ve Atanaş ve Nikola zevcesi Kalo 
bt. Niko’ya münhasıra olduğu mütehakkik oldukdan sonra mezkûr Paroş kendi 
cânibinden asâleten ve karındaşları Roto ve Atanaş ve Niko ve mezbûre Kalo ta-
raflarından husûs-ı âti’l-beyânı vekîl olup hasm-ı şer‘î câhid mahzarında vekâleti 
Yani v. Niko ve Şiro v. Mano şehâdetleri ile sâbite oldukdan sonra vekâleten 
mahfil-i kazâda karye-i merkūme Karfa’da sâkine Kirana bt. Yuvan nâm zimmiye 
muvâcehesinde ikrâr ve takrîr-i kelâm edip mezbûre Kirana’dan babamız sıhha-
tinde sana on bin nakid fıddî akçe îdâ‘ ve teslîm eylemiş idi deyû da‘vâ ve mezbûre 
Kirana inkâr etmekle beynimizde münâza‘ât-ı kesîre vâkı‘a olmuşidi el-hâletü 
hâzihî muslihûn tavassutu ile da‘vâ-yı mezbûreden merkūme Kirana benim ile an 
inkâr bin nakd-i râyic fi’l-vakt fıddî akçe üzerine inşâ-i akd-i sulh ettikde ben dahi 
sulh-i mezbûru asâleten ve vekâleten kabûl ve bedel-i sulhü yedinden ahz ve kabz 
edip husûs-ı mesfûra müte‘allik da‘vâdan zimmetinin ibrâ-i âmm-ı kātı‘ü’n-nizâ‘ 
ile ibrâ ve iskāt eyledim dedikde gıbbe’t-tasdîki’ş-şer‘î vicâhen mâ vaka‘a gıbbe’t-
taleb ketb olundu.
Tahrîren fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene seb‘a ve erba‘în ve 
elf.
Şuhûdü’l-hâl: Mehmed Çavuş b. ( ) el-Mübâşir, Mehmed Çelebi b. Yunus, Bâlâda 
Receb Efendi b. Abdi, Kiro v. Mano, Yani v. Nikola, Yorgi v. İstani, Nikola [v.] Yani 
ve gayruhüm.

523 [84b-4] Üveys’in oğulları Hasan ve Hızır Bey’in boş olan 
tarlalarını Pavlo v. İsteryano’ya sattıkları
Vilâyet-i Rumeli’nde Yenişehir kazâsı müzâfâtından Fener nâhiyesinde ber vech-i 
iştirâk timara mutasarrıflar olup karındaşları olan Hasan Bey ve Hızır Bey ibney 
Üveys nâm kimesneler mahfil-i kazâda işbu bâ‘isü’l-kitâb Pavlo v. İsteryano nâm 
zimmî muvâcehesinde takrîr-i kelâm edip timar-ı mezbûr karyelerinden Hetse 
nâm karye sınırında vâki‘ bir tarafı Hristodoli tarlası ve bir tarafı vâdi ve bir tarafı 
Manol tarlası ve bir tarafı tarîk-i âm ile mahdûd olan bir kıt‘a tarla mahlûl olup bi 
hasebi’l-kānûn tapuya müstahak olmağın zikr olunan tarlanın hakk-ı tasarrufunu 
mezbûr Pavlo’ya tefvîz edip ol dahi tefevvuz ve kabûl eyledikden sonra mukābele-i 
tefvîzde yedinden dört yüz nakd-i râyic fi’l-vakt fıddî akçe resm-i tapusun alıp 
vech-i meşrûh üzre yedine imzâ ve hatmimizi müştemil temessük dahi verdik 
dediklerinde mezbûrân Hasan Bey ve Hızır Bey’in minvâl-i muharrer üzre cârî ve 
sâdır olan takrîrlerini mezbûr Pavlo vicâhen tasdîk ve şifâhen tahkīk etmeğin mâ 
hüve’l-vâki‘ gıbbe’t-taleb ketb olundu.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Şaban Beşe b. Ömer, Murad Çelebi b. Ahmed, Ali Beşe el-Muhzır, 
Yakub Çelebi b. Kurt, Yani v. Verso.

524 [84(2)a-1] Süleyman b. Mehmed’in evini Ahmed’e sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Davud Ağa mahallesi sâkinlerinden Süleyman b. Mehmed meclis-i şer‘-i hatîr-i 
lâzımü’t-tevkīrde işbu hâmilü’l-kitâb Ahmed b. ( ) mahzarında bi’t-tav‘i’s-sâf ikrâr 
ve i‘tirâf edip mahalle-i mezbûrede vâki‘ bir tarafdan peremeci Ali mülkü ve bir 
tarafdan Ahmed mülkü ve bir tarafdan Davud Halîfe b. Mehmed mülkü ve bir 
tarafdan ba‘zan tarîk-i âm ve ba‘zan Meryem Hâtun mülkü ile mahdûd ve bir bâb 
tahtânî odayı ve eşcâr-ı müsmire ve gayr-ı müsmireyi ve kenîfi müştemil olup 
mülk-i mevhûbum olan menzili, cümle tevâbi‘ ve levâhıkı ile ve kâffe-i menâfi‘i 
ve merâfıkı ile mezbûr Ahmed[‘e] fıddî nakd-i râyic fi’l-vakt üç bin akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi 
vech-i meşrûh üzre iştirâ ve tesellüm ettikden sonra semen-i mezbûr üç bin ak-
çeyi mezbûr Ahmed yedinden bi’t-tamâm ve’l-kemâl ahz ve kabz eyledim ba‘de’l-
yevm zikr olunan menzil-i mezbûr Ahmed’in mülk-i müşterâsı olmuşdur. Keyfe 
mâ yeşâ’ ve yahtâr mutasarrıfe olsun dedikde mukırr-ı mezbûr Süleyman’ı ikrâr-ı 
meşrûhunda el-mukarru lehü’l-merkūm Ahmed vicâhen tasdîk ve şifâ[hen] 
tahkīk etmeğin mâ vaka‘a bi’t-taleb ketb olundu.
Tahrîren fi’l-yevmi’s-sânî ve’l-ışrîn min Zilka‘deti’ş-şerîfe li sene seb‘a ve erba‘în ve 
elf.
Şuhûdü’l-hâl: Fahrü’l-müderrisîn Ahmed Efend i, Hasan Efendi b. Ahmed, Davud 
Halîfe b. Mehmed, Ali b. Hüseyin, Abdurrahman Çelebi b. Habib el-Hammâmî, 
Mehmed b. Ali, Hasan b. Hüseyin, Ali b. Hüseyin, Ali b. Veli.

525 [84(2)a-2] Minho v. Kosta’nın İbrahim Paşa Vakfı’na ait 
değirmendeki hissesini Atanaş v. Yani’ye sattığı
Vilâyet-i Rumeli’nde Yanya kazâsına tâbi‘ Erhaste nâm karye zimmîlerinden 
Minho v. Kosta nâm zimmî mahfil-i kazâda işbu râfi‘ü’l-kitâb Atanaş v. Yani 
nâm zimmî muvâcehesinde ikrâr ve i‘tirâf edip mahmiye-i Kostantıniyye sûru 
ebvâbından Yedikule hâricinde vâki‘ merhûm İbrahim Paşa evkāfı’ndan Nikola 
nâm zimmî ile ale’l-iştirâki’s-seviy mutasarrıf olduğum bir tarafı sâhil-i bahr ve 
üç tarafı tarîk-i âm ile mahdûd fevkānî bir bâb odayı müştemil iki göz palamut 
değirmeninde olan nısf hisse-i şâyi‘amın hakk-ı tasarrufunu ma‘rifet-i mütevellî 
ile on yedi bin nakd-i râyic fi’l-vakt fıddî akçe mukābelesinde mezbûr Atanaş’a 
tefvîz eyledim ol dahi tefevvuz ve kabûl eyledikden sonra meblağ-ı merkūm bi’t-
tamâm yedinden ahz ve kabz eyledim dedikde gıbbe’t-tasdîki’ş-şer‘î vicâhen mâ 
vaka‘a bi’t-taleb ketb olundu.
Tahrîren fî selhi Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed Çavuş b. ( ) el-Mübâşir, Mehmed Çelebi b. Bektaş, Meh-
med Çelebi b. ( ) Kethüdâ?, Yorgi v. Yani, İstemadi v. Simo, Kiro v. Matik, Yodorlu 
v. İstemad, Minho v. Yorgo, Paroş v. Dimo.

526 [84(2)a-3] Fâtıma bt. Ahmed’den miras evin vârislerin 
tarafından satıldığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-
mahallâtından Davud Ağa mahallesinde sâkine iken bundan akdem müteveffât 
olan Fâtıma bt. Ahmed’in verâseti zevc-i metrûkü Ali b. Abdullah ve sadrî oğul-
ları Mehmed ve Ahmed’e münhasıra olup kable’l-kısme mezbûr Mehmed dahi 
müteveffâ olup verâseti zevce-i metrûkesi Meryem bt. Abdullah nâm hâtuna 
ve sulbî oğlu Süleyman’a münhasıra olduğu müte‘ayyin ve menzil-i âti’z-zikrin 
bi tarîki’l-münâsaha tashîh olunan altmış dört sehimden on altı sehmi mezbûr 
Ali’ye ve yirmi dört sehmi mezbûr Ahmed’e ve üç sehmi mezbûre Meryem’e ve 
yirmi bir sehmi mezbûr Süleyman’a isâbet eylediği şer‘an mütebeyyin oldukdan 
sonra mezbûr Ali asâleten ve mezbûr Süleyman dahi kendi tarafından asâleten 
ve zevcesi mezbûre Meryem tarafından bey‘-i âti’z-zikre ve kabz-ı semene vekîl 
olup hasm-ı câhid mahzarında mezbûre Meryem’i ma‘rifet-i şer‘iyye ile ârifeyn 
olan Selim Halîfe b. Veli el-Müezzin ve Mehmed Çelebi b. Muharrem şehâdetleri 
ile şer‘an vekâleti sâbite oldukdan sonra vekâleten mahfil-i kazâda işbu hâmilü’l-
kitâb merkūm Ahmed mahzarında her biri takrîr-i kelâm edip mûrisimiz 
müteveffât-ı mezbûre Fâtıma’nın mülkü olup mahalle-i mezbûrede vâki‘ bir ta-
rafdan ba‘zan mezbûre Meryem mülkü ve ba‘zan peremeci Ali mülkü ve bir taraf-
dan vakıf menzil ve bir tarafdan Davud Halîfe b. Mehmed mülkü ve bir tarafdan 
mezbûr Süleyman mülkü ve ba‘zan tarîk ile mahdûd iki bâb tahtânî ve bir sofayı 
ve bi’r-i mâyı ve eşcâr-ı müsmire ve gayr-ı müsmire muhavvatayı müştemil olan 
menzilden bi tarîki’l-münâsaha bize ve mezbûre Meryem’e intikāl eden kırk sehim 
hisse-i şâyi‘amızı mezbûr Ahmed’e tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bin dokuz yüz seksen dört akçeye bey‘ ve teslîm edip ol dahi vech-i 
meşrûh üzre iştirâ ve tesellüm eyledikden sonra mezbûr Ali semen-i mezbûr bin 
dokuz yüz seksen dört akçeden benim hakkıma isâbet eden dört yüz doksan altı 
akçeyi ben ve mezbûr Süleyman dahi benim hisseme isâbet eden altı yüz elli beş 
akçeyi asâleten ve müvekkile-i mezbûre Meryem hissesine isâbet eden doksan üç 
akçeyi dahi vekâlet-i şer‘î [ile] mezbûr Ahmed yedinden bi’t-tamâm ahz ve kabz 
eyledik. Ba‘de’l-yevm menzil-i mezbûrda benim ve merkūme Meryem’in alâka ve 
medhali kalmayıp cümlesi mezbûr Ahmed’in mülk-i müşterâsı olmuşdur. Keyfe 
mâ yeşâ’ ve yahtâr mutasarrıf olsun dediklerinde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Tahrîren fi’l-yevmi’s-sâmin ve’l-ışrîn min Zilka‘deti’ş-şerîfe li sene seb‘a ve erba‘în 
ve elf.
Şuhûdü’l-hâl: Hasan Efendi b. Ahmed Efendi, Davud Halîfe b. Ahmed el-Müezzin, 
Fahrü’l-müderrisîn Ahmed Efendi, Abdurrahman Çelebi b. Habib el-Hammâmî, 
Mehmed b. Ali, Hasan b. Hüseyin, Mustafa b. Ahmed, Mustafa b. Veli.

527 [84(2)a-4] Yani v. Andriye’nin Ahmed Ağa b. Abdülmennân’a 
olan borcunu ödemesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-
mahallâtından Davud Ağa mahalle sâkinlerinden fahrü’l-emâsil Ahmed Ağa b. 
Abdülmennân tarafından meblağ-ı âti’z-zikri da‘vâya ve ahz ve kabz vekîl olup, 
vekâleti hasm-ı şer‘î-i câhid mahzarında Davud Halîfe b. Mehmed ve Mustafa 
Beşe b. Abdullah şehâdetleriyle şer‘an sâbite olan Mustafa b. Abdullah nâm ki-
mesne mahfil-i kazâya bakkal tâifesinden Yani v. Andriye nâm zimmîyi ihzâr ve 
mahzarında üzerine da‘vâ edip müvekkilim mûmâ-ileyh Ahmed Ağa’nın mezbûr 
Yani zimmetinde cihet-i mezbûreden on iki bin akçe deyni olduğunu ikrâr edicek 
ikrârı mûcebince mezbûr on iki bin akçeyi vekîl-i mezbûr Mustafa’ya edâya tenbîh 
birle mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene seb‘a ve erba‘în 
ve elf.
Şuhûdü’l-hâl: Mustafa b. Ahmed, Ali b. Mustafa, Mustafa Beşe b. Mahmud 
Çukadâr, Yakub b. Kurt, Mahmud b. Ahmed, Mustafa b. Veli.

528 [84(2)b-1] Abdünnebi Çavuş b. Hüseyin Çavuş’un evini Hasan 
Bey b. Şemseddin’e sattığı
Mahmiye-i Kostantıniyye mahallâtından Mahmud Paşa mahallesi sâkinlerinden 
Abdünnebi Çavuş b. Hüseyin Çavuş tarafından bey‘-i âti’z-zikri ve kabz-ı semeni 
ikrâra vekîl olup vekâleti hasm-ı şer‘î-i câhid mahzarında el-Hâc Ahmed b. Hasan 
ve el-Hâc Abdülkerim b. Abdullah şehâdetleriyle sâbite olan Hasan Bey b. Şemsed-
din mahfil-i kazâda işbu hâmilü’l-kitâb Hasan b. Mehmed mahzarında bi’l-vekâle 
ikrâr ve takrîr-i kelâm edip müvekkilim mezbûr Abdünnebi Çavuş mahmiye-i 
mezbûre hısnı ebvâbından Yenikapı hâricinde Merkez Efendi mahallesinde vâki‘ 
bir tarafdan Âişe Hâtun bt. Abdullah mülkü ve bir tarafdan Bekir b. Osman mül-
kü ve bir tarafdan tarîk-i âm ile mahdûd bir bâb tahtânî beyti ve sundurmayı ve 
bi’r-i mâyı ve kenîfi ve zât-ı eşcâr-ı müsmire ve gayr-ı müsmire cüneyneyi müş-
temil mülk menzilimi, cümle-i tevâbi‘ ve levâhıkı ve kâffe-i menâfi‘i ve merâfıkı 
ile mezbûr Hasan’a fıddî nakd-i râyic fi’l-vakt iki bin altı yüz akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i 
meşrûh üzre iştirâ ve tesellüm eyledikden sonra semen-i mezbûr iki bin altı yüz 
akçeyi bi’t-tamâm ve’l-kemâl mezbûr Hasan tarafından ahz ve kabz eyledi ba‘de’l-
yevm zikr olunan menzil-i mezbûr Hasan’ın mülk-i müşterâsı olmuşdur. Keyfe 
mâ yeşâ’ ve yahtâr mutasarrıf olsun dedikde vekîl-i mezbûr Hasan Bey’in minvâl-i 
muharrer üzre bi’l-vekâle sâdır olan ikrârı el-mukarru lehü’l-merkūm Hasan bi’l-
muvâcehe tasdîk ve bi’l-müşâfehe tahkīk etmeğin mâ vaka‘a bi’t-taleb ketb olundu.
Tahrîren fî gurreti Zilhicce li sene seb‘a ve erba‘în ve elf.
Şuhûdü’l-hâl: Muslihiddin Efendi b. Ahmed el-İmâm, Ahmed Halîfe b. Muslihid-
din el-İmâm, İbrahim b. Abdullah, Abdullah b. Hasan, Yakub b. Kurt, Mustafa b. 
Veli, Mahmud Halîfe b. Hasan el-Müezzin, Mustafa Dede el-Kayyım, Ali b. Mus-
tafa.

529 [84(2)b-2] Hacı Zeyneddin b. Abdullah Vakfı’na ait evin 
tamirine izin verildiği
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Câmi‘-i Kebîr mahallesinde vâki‘ bir tarafdan Mehmed b. Ali mülkü ve bir taraf-
dan vakıf menzil ve bir tarafdan Seher bt. Abdullah nâm hâtun mülkü ve bir ta-
rafdan tarîk-i hâs ile mahdûd bir oda fevkānî beyti ve altında dehlizi ve bir bâb 
tahtânî beyti ve zât-ı eşcâr-ı müsmire ve gayr-ı müsmire hadîkayı müştemil olup 
merhûm el-Hâc Zeyneddin b. Abdullah nâm sâhibü’l-hayrın vakf ve süknâsını 
sulehâya şart eylediği vakıf menzile, sulehâdan olup ber mûceb-i şart-ı vâkıf mu-
tasarrıf olan Mehmed b. Ali mahfil-i kazâya gelip takrîr-i kelâm ve ta‘bîr-i ani’l-
merâm edip menzil-i mezbûr mürûr-ı eyyâm ile harâba müşrif olmağla ta‘mîr 
[ve] meremmete muhtâc mevâzi‘ini ta‘mîr [ve] meremmet edip ve zikr olunan 
tahtânî beyt bi’l-külliye münhedim olmağla müceddeden binâ eylemek murâd 
ederim taraf-ı şer‘den üzerine varılıp keşf ve tahrîr ve nukzunu tahmîn-i sahîh 
ile tahmîn olundukdan sonra eylediğim ta‘mîr ve meremmet vakfa teberru‘ olup 
ve müceddeden eylediğim binâ mülküm olmak üzre binâ ve ta‘mîre izin taleb 
ederim dedi[kde] savb-ı şer‘-i kadîmden mevlânâ Mustafa Efendi irsâl olunup ol 
dahi hâssa mi‘mârlardan üstâd Musli Çelebi b. Hüsameddin ve menzil-i mevkūf-ı 
mezbûr mütevellîsi olan Ali Dede b. Veli ve zeyl-i kitâbda mastûrü’l-esâmî olan 
müslimîn ile menzil-i mezbûrun üzerine varılıp müşâhede olundukda fi’l-hakīka 
menzil-i merkūm ta‘mîre muhtâc olduğundan mâ‘adâ zikr olunan tahtânî beyti 
bi’l-külliye münhedim olmağın müceddeden binâ olunması lâzım olduğu ecil-
den nukzu tahmîn-i sahîh ile tahmîn olundukda, ancak bin akçe kıymetli nukzu 
olduğuna mi‘mâr-ı merkūm ve sâir ahâlî-i vukūf icmâ‘ ve ittifâk eylediklerinde 
mevlânâ-yı mezbûr mahallinde ketb [ve] tahrîr, ba‘dehû meclis-i şer‘de alâ vukū‘ihî 
ihbâr ve takrîr etmeğin mezbûr Mehmed’e menzil-i mezkûru vech-i meşrûh üzre 
binâ ta‘mîre izin birle mâ hüve’l-vâki‘ ketb olundu.
Fi’l-yevmi’t-tâsi‘ aşer min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed Dede b. Yusuf, İbrahim b. Mehmed, el-Hâc Mustafa b. Ah-
med, üstâd Ahmed b. Mustafa, Abdullah b. Mustafa, Ahmed b. Ali, Yakub b. Kurt.

530 [84(2)b-3] Yunus Beşe b. Halil’in çiftlik ve arsalarını 
Cafer b. Abdullah’a sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-muzâfâtından 
Küçük Halkalı nâm karye sâkinlerinden Yunus Beşe b. Halil mahfil-i kazâda Ca-
fer b. Abdullah muvâcehesinde ikrâr ve takrîr-i kelâm edip karye-i mezbûrede 
vâki‘ bir tarafı Mehmed Çavuş mülkü ve bir tarafı Bekir Beşe mülkü ve bir tarafı 
Evranos Mustafa mülkü ve bir tarafı tarîk-i âm ile mahdûd iki bâb tahtânî beyti 
ve bir samanlığı ve bir ahırı ve hadîkayı ve eşcâr-ı müsmire ve gayr-ı müsmireyi 
müştemil çiftliğimi mezbûr Cafer’e sekiz bin nakd-i râyic fi’l-vakt kabz-ı akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ol dahi iştirâ 
ve kabûl eyledikden sonra yine karye-i mezbûre hudûdu dâhilinde sâhib-i arz 
ma‘rifetiyle mutasarrıf olduğum yedi kıt‘a tarlaları dahi iki bin beş yüz akçe bedel 
mukābelesinde mezbûr Cafer’e ferâğ ve tefvîz, ol dahi tefevvuz ve kabûl eyledik-
den sonra semen-i mezbûr sekiz bin akçe ve bedel-i merkūm iki bin beş yüz akçe 
ki cem‘an on bin beş yüz akçeyi yedinden bi’t-tamâm ve’l-kemâl ahz ve kabz eyle-
dim ba‘de’l-yevm mezbûr Cafer’in mezkûr çiftlik mülk-i müşterâsıdır ve tarlaları 
dahi tasarrufundadır, keyfe mâ yeşâ’ ve yahtâr mutasarrıf olsun dedikde mukırr-ı 
mezbûrun ikrârını vicâhen tasdîk ve şifâhen tahkīk etmeğin mâ hüve’l-vâki‘ bi’t-
taleb ketb olundu.
Tahrîren fî selhi [Zilka‘deti’ş-şerîfe] li sene seb‘a ve erba‘în ve elf.
Şuhûdü’l-hâl: Üstâd Mehmed b. Mustafa, Cafer b. Mustafa er-Râcil, Abdülke-
rim b. Mustafa, Osman Beşe b. Ömer, Mahmud Çavuş karye-i mezbûrdan, üstâd 
Mehmed karye-i mezbûrdan, Bekir b. Abdullah karye-i mezbûr[dan], Mahmud 
Çelebi, Yakub b. Kurt.

531 [84(2)b-4] Altun bt. Mehmed’in ev ve bağdaki hisselerini 
Rüstem b. Ahmed’e sattığı
Vilâyet-i Rumeli’nde Premedi kazâsına tâbi‘ Orgarilos nâm karye sâkinlerinden 
Altun bt. Mehmed nâm hâtun tarafından bey‘-i âti’z-zikr ve semenini kabz ve îsâle 
vekîl olup vekâleti hasm-ı şer‘î-i câhid mahzarında mezbûreyi ma‘rifet-i şer‘iyye 
ile ârifân olan Süleyman b. Mustafa ve Sinan b. Abdullah şehâdetleriyle sâbite olan 
zevci Mehmed b. Abdullah mahfil-i kazâda işbu râfi‘ü’l-kitâb Rüstem b. Ahmed 
mahzarında ikrâr ve takrîr-i kelâm edip müvekkile-i mezbûre Altun’un li ebeveyn 
karındaşı Elîfe ile ale’l-iştirâki’s-seviy mülkleri olup karye-i mezbûrede vâki‘ bir 
tarafdan Göka v. Kika mülkü ve bir tarafdan Ali b. Mehmed tarlası ve bir taraf-
dan kilise ve bir tarafdan tarîk-i âm ile mahdûd üç bâb tahtânî beyti ve samanlığı 
müştemil menzilde ve beynimizde hudûdu ma‘lûm üç kıt‘a bağ [85a] ve yirmi dip 
tut ağaçlarından müvekkilemin nısf hisse-i şâyi‘asını, vekâletim hasebiyle mezbûr 
Rüstem’in kız karındaşı Elîfe izniyle iki bin nakd-i râyicü’l-vakt fıddî akçeye bey‘-i 
bâtt-ı sahîh-i şer‘î ile bey‘ edip ol dahi iştirâ ettikden sonra semen-i mezbûreyi 
bi’t-tamâm yedinden ahz ve kabz eyledim ba‘de’l-yevm hisse-i mezbûr merkūm 
Rüstem’in mülk-i müşterâsı olmuşdur. Keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâmin min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Sinan Bey b. Mehmed, Diğer Sinan Bey b. Abdullah, Süleyman b. 
Yakub, İbrahim b. Abdullah, Hasan b. Memi, Mehmed b. Hasan, Mehmed b. Memi 
ve gayruhüm.

532 [85a-1] Kösec Hasan Vakfı’ndan olan evin kullanım hakkının 
Takyecibaşı Mescidi’nin imamına ait olduğu
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ 
merhûm Takyecibaşı Mescid-i şerîfinin bi’l-fi‘l imâm[ı] olan İshak Halîfe b. Veli 
mahfil-i kazâda menzil-i âti’l-beyâna vâzı‘ü’l-yed olan Mustafa Bey b. Abdullah 
nâm kimesneyi ihzâr ve mahzarında üzerine da‘vâ edip bundan akdem Kösec Ha-
san b. Küçük nâm kimesne vakf edip tevliyyet-i süknâsını evvelâ kendi nefsine 
ba‘dehû evlâdına ve evlâd-ı evlâdına ve evlâd-ı evlâdına ba‘de’l-inkırâz zikr olunan 
mescid-i şerîfde her kim imâm olursa mutasarrıf ola deyû şart eylediği medîne-i 
mezbûr mahallâtından Davud Ağa mahallesinde vâki‘ bir tarafı Hüseyin Çelebi b. 
Ali ve bir tarafı peremeci Mustafa mülkü ve iki tarafı tarîk-i âm ile mahdûd olup 
iki bâb tahtânî odaları ve bir çardağı ve ahırı ve bi’r-i mâyı ve kenîfi ve cüneyne ve 
zât-ı eşcâr-ı müsmire ve gayr-ı müsmire müştemil olan menzile vâkıf-ı mezbûrun 
evlâdından mutasarrıfe olan Rahime bt. Ferah nâm hâtun müteveffât olup vâkıf-ı 
mezbûrun evlâdı münkariz olmağla menzil-i mezbûrun tevliyyet ve süknâsı ber 
mûceb-i şart-ı vâkıf bana intikāl etmişiken mezbûr Mustafa tasarrufuma mâni‘ 
olur, vâki‘ hâl suâl olunup kasr-ı yedine tenbîh olunması matlûbumdur dedik-
de gıbbe’s-suâl mezbûr Mustafa Bey menzil-i merkūm-ı mezbûr Kösec Hasan’ın 
vakfı olup süknâsı minvâl-i muharrer üzre müdde‘î-i merkūme intikāl eylediğini 
ikrâr ve i‘tirâf etmeğin mûcebiyle menzil-i mezbûrdan kasr-ı yed edip şart-ı vâkıf 
üzre içinde sâkin olmak için imâm-ı mezbûr İshak Halîfe’ye teslîme tenbîh birle 
mâ hüve’l-vâki‘ gıbbe’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed Halîfe b. Mahmud, Mustafa Efendi b. Mehmed, Ali Efendi 
b. Mustafa, Mustafa Beşe b. Mehmed Çukadâr, Hüseyin b. Abdullah, Ali Efendi b. 
Mustafa, Ahmed b. ( ) el-Kayyım, el-Hâc Davud b. ( ) el-Müezzin.

533 [85a-2] Rüstem b. Ahmed’in evini ve bağlarını Göka’nın oğulları 
Kika ve Yanoş’a sattığı
Vilâyet-i Rumeli’nde Premedi kazâsına tâbi‘ Orgarilos nâm karyede vâki‘ bir ta-
rafdan Göka v. Kika mülkü ve bir tarafdan kilise ve bir tarafdan Ali b. Mehmed 
mülkü ve bir tarafdan tarîk-i âm ile mahdûd olan menzil ile zikirleri âtî bâyi‘ 
ve müşterâ beynlerinde her birinin hudûdu ilm-i şer‘î ile ma‘lûm yirmi dip tut 
ağacını müştemil olan üç kıt‘a bağın nısf-ı şâyi‘i Rüstem b. Ahmed’in ve nısf-ı 
âharı zevcesi Elîfe bt. Mehmed’in mülkü olduğu müte‘ayyin ve mezbûr Elîfe fevt 
olup verâseti zevci merkūm Rüstem ile sadriye sagīre kızı Kerime’ye münhası-
ra olduğu şer‘an mütehakkik oldukdan sonra mezbûr Rüstem kendi tarafından 
asâleten ve sagīre-i merkūme Kerime tarafından babası olup mahmûdü’l-hâl ol-
mağla velâyeten mahfil-i kazâda işbu bâ‘isü’l-kitâb Kika ve Yanoş veledey Göka 
nâm zimmîler muvâcehelerinde ikrâr-ı tâm ve takrîr-i kelâm edip mezbûrân Kika 
ve Yanoş’a zikr olunan menzil ile üç kıt‘a bağı safka-i vâhide ile sekiz bin nakd-i 
râyic fi’l-vakt akçeye bey‘-i bâtt-ı sahîh-i şer‘î ile bey‘ edip mezbûrlar dahi ale’l-
iştirâki’s-seviy iştirâ eylediklerinden sonra semen-i mezbûr bi’t-tamâm yedlerin-
den ahz ve kabz edip mebî‘ât-ı mezkûrâtı mahallinde kabza merkūmânı taslît ey-
ledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sânî min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Sinan Bey b. Mehmed, Diğer Sinan Bey b. Abdullah, Süleyman b. 
Yakub, İbrahim b. Abdullah.







534 [85a-3] Rüstem b. Ahmed’in tarlalarını Göka’nın oğulları Kika ve 
Yanoş’a devrettiği
Vilâyet-i Rumeli’nde Premedi kazâsına tâbi‘ Orgarilos nâm karyede Rüstem b. Ah-
med nâm kimesne işbu râfi‘ü’l-kitâb Kika ve Yanoş veledey Göka nâm zimmîler 
muvâcehesinde ikrâr edip karye-i mezbûre sınırında mutasarrıf olduğum bayır 
yerinde hudûdu beynimizde ma‘lûm sekiz kıt‘a tarlalarımın hakk-ı tasarrufunu 
nakd-i râyic fi’l-vakt fıddî akçe mukābelesinde sâhib-i arz ma‘rifetiyle mezbûrân 
üzerine tefvîz eyledim mezbûrlar dahi ale’l-iştirâki’s-seviy tefevvuz ve kabûl eyle-
diklerinden sonra yedlerinden meblağ-ı mezbûru bi’t-tamâm ahz ve kabz eyledim 
dedikde gıbbe’t-tasdîki’ş-şer‘î vicâhen ve şifâhen tahkīk etmeğin mâ hüve’l-vâki‘ 
gıbbe’t-taleb ketb olundu.
Tahrîren fî gurreti Zilhicceti’l-harâm li sene seb‘a ve erba‘în ve elf. Min hicretin 
men lehü’ş-şeref ve’l-[izz].
Şuhûdü’l-hâl: Es-Sâbikūn.

535 [85a-4] Ali Bey b. Mehmed’in vakıf çiftlik ve tarlalarını 
Mehmed b. Aydoğmuş’a sattığı
Havâss-ı Aliyye kazâsı müzâfâtından Terkos nâhiyesine tâbi‘ Bosna nâm karye 
sâkinlerinden Ali Bey b. Mehmed mahfil-i kazâda işbu hâmilü’l-kitâb Mehmed 
b. Aydoğmuş nâm kimesne mahzarında ikrâr ve i‘tirâf edip karye-i mezbûrda 
vâki‘ bir tarafdan Ahmed Beşe mülkü ve bir tarafdan ba‘zan Ahmed mülkü ve 
ba‘zan Hasan mülkü ve iki tarafdan tarîk-i âm ile mahdûd iki bâb tahtânî odaları 
ve bir ahırı ve sofayı ve samanlığı ve ana muttasıl tahmînen üç evlek bağı müş-
temil çiftlik ta‘bîr olunur merkūm Mehmed ile ale’l-iştirâki’s-seviy mülkümüzde 
olan menzilden hisse-i şâyi‘amı mezbûr Mehmed’e tarafeynden îcâb ve kabûlü 
hâvî bey‘-i bâtt-ı sahîh-i şer‘î ile dokuz bin nakd-i râyic fi’l-vakt fıddî akçeye 
bey‘ ve teslîm edip ol dahi iştirâ ve tesellüm eyledikden sonra semen-i merkūm 
dokuz bin akçeyi yedinden bi’t-tamâm ve’l-kemâl ahz ve kabz eyledim ve yine 
merhûm [ve] mağfûrun-nişân Ebü’l-fethSultan Mehmed Hân evkāfı arâzisinden 
olup kadîmden çiftlik-i mezbûra intimâ ile tahdîd ve ta‘rîfden müstağnî merkūm 
Mehmed ile mutasarrıf olduğum dört kıt‘a [85b] tarlalardan dahi hissemin hakk-ı 
tasarrufunu, evkāf-ı mezbûre mütevellîsi ma‘rifetiyle iki bin mezbûrü’n-na‘t akçe 
ile vasfı beynimizde ma‘lûm otuz keyl buğday mukābelesinde mezbûr Mehmed’e 
tefvîz edip ol dahi tefevvuz ve kabûl eyledikden sonra bedel-i tefvîz olan meblağ-ı 
merkūm iki bin akçe ile ve otuz keyl buğdayı dahi yedinden bi’t-tamâm ve’l-
kemâl ahz ve kabz eyledim ba‘de’l-yevm menzil-i mezbûr merkūm Mehmed’in 
mülk-i müşterâsı ve mezâri‘-i merkūme dâhil-i taht-ı tasarrufu olmuşdur dedikde 
gıbbe’t-tasdîki’ş-şer‘î vicâhen mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Sinan Efendi b. Abdullah, es-Seyyid İbrahim Çelebi b. es-Seyyid 
Halil, Derviş Bey b. Abdullah, Murad Beşe b. Abdullah, İsmail Çelebi b. Mustafa, 
Mahmud b. Ahmed, Receb Efendi b. Abdi, Aslan Beşe b. Abdullah, Hüseyin Beşe 
b. Abdullah, Mustafa b. Ahmed.

536 [85b-1] Demir b. Poyraz’ın Korkud b. Abdülkerim’i 
değnekle dövdüğü
Kıbtiyân tâifesinden Korkud b. Abdülkerim nâm kimesne zeyl-i kitâbda mastûrü’l-
esâmî olan müslimîn i‘âneti ile râkiben mahfil-i kazâya gelip takrîr-i kelâm ve 
bast-ı merâm edip târih-i kitâbdan on üç gün mukaddem Vize kazâsına tâbi‘ Ço-
kanlı nâm karye kurbunda kendi hâlimde mürûr ederken tâife-i mezbûreden olup 
gāib ani’l-meclis Demir b. Poyraz nâm kimesne gelip başının sağ tarafında topaka 
ta‘bîr olunur büyük değnek ile bi gayrı vechin urup firâr etmekle bana küllî za‘f 
müstevlî olup ilâ yevminâ hâzâ bu za‘fdan mizâcım tenezzüldedir, bu darbdan 
vefât ihtimâli olmağın ba‘de’l-müşâhefe takrîr ve tahrîr olunsun, ba‘dehû veresem 
mezbûr Demir’den gayr kimesneden diyetim da‘vâ eylemesinler dedikde nazar 
olunup fi’l-vâki‘ başının sağ tarafından yarası müşâhede olunmağla takrîrleri hıf-
zan li’l-makāl mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’s-sânî min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Aslan b. Mustafa, Hüseyin b. Hasan, Kalender b. Macar, …? b. …?, 
Aslan b. Kalender.

537 [85b-2, Arapça] Âişe bt. Abdullah’ın evini istiğlâl yoluyla Cafer 
Paşa Vakfı’na sattığı
Medîne-i mahmiye-i Kostantıniyye mahallâtından Karabaş mahallesinde sâkine 
olan Âişe bt. Abdullah nâm hâtun âtiyyü’z-zikr menzilini, merhûm Cafer Paşa 
vakfı’na mütevellî olan hâmil-i hâze’l-kitâb Mehmed Bey b. Hamza’ya bey‘ ettiğini 
ikrâr ve i‘tirâf etti. Mütevellî-i mezbûr da vakf-ı merkūm malıyla ve istiğlâl mak-
sadıyla, bâyi‘a-i mezbûrenin işbu akdin kendilerinden sudûruna kadar sâhibi ve 
mâliki olduğu, elinde ve taht-ı tasarrufunda bulundurduğu mahalle-i mezbûrede 
kâin olan, bir tarafdan Fâtıma Hâtun mülkü, diğer tarafdan Ahmed Bey b. Abdul-
lah mülkü, öteki tarafdan Yusuf b. el-Hâc Hasan mülkü, diğer tarafdan da tarîk-i 
âm ile mahdûd olan cemî‘-i menzilini cümle tevâbi‘ ve levâhıkı ve kâffe-i menâfi‘ 
ve merâfıkı ile râyicü’l-vakt altı bin akçe semen-i mu‘ayyen-i makbûzla iştirâ etti. 
Mütevellî-i mezbûr, vâki‘ ikrârı vicâhen ve şifâhen tasdîk etti. Bâyi‘a-i mezbûrenin 
menzili kirâlamak istemesi üzerine mütevellî-i merkūm, ba‘de’t-tahliyye ve’t-
tekābuz 1048 senesi Muharrem ayının gurresinden üç sene tamâmına iki bin yedi 
yüz akçe ücret ile menzili kirâya verdi. Sonra Ali b. Ali nâm zevci ve Canfedâ bt. 
Abdullah nâm hâtun ve onun zevci Hüseyin b. Abdullah, menzil-i mezbûrun der-
kine, ücret-i merkūmeye ve asl-ı meblağ-ı merkūma îcâb ve kabûlü hâvî kefâletle 
kefîl oldu.
Cerâ zâlike ve hurrire fî gurreti Zilhicce eş-şerîfe sene seb‘a ve erba‘în ve elf.
Şuhûdü’l-hâl: İmâm İlyas b. Bahşî, müezzin Mehmed b. Behram, Sefer Halîfe b. 
Veli, Ömer b. Mehmed, Mustafa b. Süheyl, Mustafa b. Veli, Mustafa b. Mehmed, 
Abdullah b. Hacı, Kadir b. el-Eyyûbî

538 [85b-3] Yorgola v. Yani’nin evini Yani v. Kosta’ya sattığı
Vilâyet-i Rumeli’nde kasaba-i İzdin mahallâtından Tekseri mahallesi sâkinlerinden 
Yorgola v. Yani nâm zimmî meclis-i şer‘-i şerîf-i hatîr-i lâzımü’t-tevkīrde işbu 
hâmilü’s-sifr Yani v. Kosta nâm zimmî muvâcehesinde bi’t-tav‘i’s-sâf ikrâr ve i‘tirâf 
edip mahalle-i mezbûrede vâki‘ bir tarafdan Aleko v. Yorgi mülkü ve bir taraf-
dan Yanco v. Franko mülkü ve bir tarafdan Dimitri v. Yorgi mülkü ve bir taraf-
dan Pavlo v. (  ) mülkü ile mahdûd bir bâb fevkānî ve bir bâb tahtânî iki beyti 
ve fırını ve bir ahırı ve muhavvata-i zât-ı eşcâr-ı müsmire ve gayr-ı müsmireyi 
müştemil mülk menzili, cümle tevâbi‘ ve levâhıkı ve kâffe-i menâfi‘ ve merâfıkı ile 
mezbûr Yani’den fıddî nakd-i râyic fi’l-vakt üç bin altı yüz akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i meşrûh üzre 
iştirâ ve kabûl eyledikden sonra semen-i mezbûr üç bin altı yüz akçeyi yedinden 
bi’t-tamâm ve’l-kemâl ahz ve kabz edip ve mebî‘-i mezbûru mahallinde tasarrufa 
müşterî-i mezbûr Yani’yi taslît eyledim ba‘de’l-yevm zikr olunan menzil-i mezbûr 
Yani’nin mülk-i müşterâsı olmuşdur. Keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâlis min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Mehmed Bey b. Abdullah, Mahmud b. Ahmed, Mustafa b. Veli, Re-
ceb Efendi b. Abdi, Yani v. Yorgo, Niko v. Apostol, Niko v. Kika, Bumi v. Dimo, 
Aleksi v. Apostol.

539 [85b-4] Belkıs bt. Pervane Hatun’un evini Mümine bt. Muharrem ve 
eşi Murad b. Mustafa’ya sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Süleyman Subaşı mahallesi sâkinlerinden Belkıs bt. Pervâne nâm hâtun meclis-i 







şer‘-i hatîr-i lâzımü’t-tevkīrde menzil-i âti’z-zikri şirâya ve def ‘-i semeni ken-
di tarafından asîl ve zevcesi Mümine bt. Muharrem tarafından sâbitü’l-vekâle 
vekîl olan Murad b. Mustafa mahzarında bi tav‘ihâ ikrâr ve takrîr-i kelâm edip 
mahalle-i mezbûrede vâki‘ bir tarafdan Ahmed Beşe b. Mustafa mülkü ve bir ta-
rafdan Helvacıbaşı Mehmed Çavuş vakfı ve bir tarafdan Çorbacı vakfı ve bir taraf-
dan tarîk-i hâs ile mahdûd bir bâb tahtânî beyti ve zât-ı eşcâr-ı müsmire ve gayr-ı 
müsmire muhavvatayı müştemil mülk [86a] menzilimi, cümle tevâbi‘ ve levâhıkı 
ve kâffe-i menâfi‘i ve levâhıkı ile mezbûrân Murad ve zevcesi Mümine’ye fıddî 
nakd-i râyic fi’l-vakt altı bin akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ edip onlar dahi ale’l-iştirâk iştirâ ve tesellüm eylediklerinden 
sonra semen-i mezbûr altı bin akçeyi bi’t-tamâm ve’l-kemâl mezbûr Murad ye-
dinden ahz ve kabz eyledim ba‘de’l-yevm zikr olunan menzil mezbûrân Murad 
ve Mümine’nin mülk-i müşterâsı olmuşdur. Keyfe mâ yeşâ’ ve yahtâr mutasarrıf 
olsunlar dedikde mukırra-i mezbûre Belkıs’ın minvâl-i muharrer üzre cârî olan 
ikrârını el-mukarru leh el-merkūm Murad vicâhen tasdîk ve şifâhen tahkīk etme-
ğin mâ vaka‘a bi’t-taleb ketb olundu.
Tahrîren fi’l-yevmi’s-sânî min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Hüseyin Efendi b. Mehmed el-İmâm, el-Hâc Receb b. Hamza, Meh-
med b. Abdullah, Mustafa b. Ahmed, Mahmud b. Ahmed, Bayram Halîfe b. (  ) 
el-Müezzin, Ahmed Beşe b. Mustafa, Murad Beşe b. Abdullah, Mustafa b. Veli, Ali 
b. Mustafa.

540 [86a-1] Zerto v. Sogdori’nin bazı mülklerini İstefani 
v. Kirayan’a sattığı
Vilâyet-i Rumeli’nde kasaba-i Yanya’da sâkin Zerto v. Sogdori nâm zimmî mahfil-i 
kazâda işbu sâhibü’l-kitâb İstefani v. Kirayan nâm zimmî mahzarında ikrâr ve 
takrîr-i kelâm edip kasaba-i mezbûrede bir tarafı Derviş Musa mülkü ve bir ta-
rafı İstefani mülkü ve bir tarafı tarîk-i âm ile mahdûd bir bâb fevkānî ve bir bâb 
tahtânî beyti müştemil olan menzilimi ve bir mengeneli şırahâneyi tarafeynden 
îcâb ve kabûlü hâvî safka-i vâhide ile bey‘-i bâtt-ı sahîh-i şer‘î ile bey‘ on iki bin 
nakd-i râyic fi’l-vakt fıddî akçeye bey‘-i bâtt-ı sahîh-i şer‘î ile bey‘ edip ol dahi 
iştirâ eyledikden sonra semen-i mezbûr on iki bin akçeyi tamâmen mezbûr İste-
fani yedinden ahz ve kabz edip ve menzil-i mezbûrun mahallinde kabzına taslît 
eyledim dedikde mukırr-ı mezbûru ikrâr-ı meşrûhunda mezbûr İstefani vicâhen 
bi’t-tasdîk ve şifâhen tahkīk etmeğin mâ hüve’l-vâki‘ gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Tahrîren fi’l-yevmi’r-râbi‘ min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Yani v. Dimitri, Raho v. Minho, Yani v. Nikola, Yani v. Yanko.







541 [86a-2, Arapça] Hatice bt. Abdullah’ın muhâlaa yoluyla boşandığı
Ebvâb-ı sûr-ı mahmiye-i Kostantıniyye’den dâhil-i bâb-ı Eyüb’de sâkine olan Ha-
tice bt. Abdullah nâm hâtun meclis-i şer‘-i şerîf ve mahfil-i münîfde hâzıre olup 
hâmil-i hâze’l-kitâb Hüseyin Bâli nâm zevci ile muhâla‘a yapdı. Zevc-i merkūm da 
nikâhda ta‘ahhüd edilen râyicü’l-vakt üç bin akçe mehr-i müecceli, beynlerinde 
ma‘lûm iddet nafakası ve me’ûnet-i süknâsı zevce-i mezbûre üzerine olmak üzre 
onunla muhâla‘a yapdı. Zevce-i mezbûre bu sûretle yeni bir nikâh yapılmadan ve 
mehir ödenmeden helâl olmayacak şekilde zevc-i merkūmundan ayrılmış oldu. 
Sonra her biri cemî‘-i de‘âvî, mütâlebât, eymân ve muhâsamâtdan umûmen, zev-
ciyyetle alâkalı da‘vâdan husûsen yek diğerinin zimmetini ibrâ-i âm ile husûmet 
ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâlis min Zilhicce eş-şerîfe sene seb‘a ve erba‘în 
ve elf.
Şuhûdü’l-hâl: Mehmed b. Mustafa, Mahmud b. Mustafa, Mustafa b. er-Râcil

542 [86a-3] Kirana bt. Yani’nin Sultan Bayezid vakıf tarlasını 
Ali b. Mustafa’ya devretmesi
Havâss-ı Aliyye kazâsı müzâfâtından Karfa nâm karye sâkinlerinden Kirana 
bt. Yani nâm Nasrâniye meclis-i şer‘-i hatîr-i lâzımü’t-tevkīrde işbu hâmilü’l-
kitâb Ali Bey b. Mustafa mahzarında bi’t-tav‘i’s-sâf ikrâr ve i‘tirâf edip karye-i 
mezkûr hudûdu dâhilinde merhûm ve mağfûrun-leh es-Sultan Bayezid Hân 
evkāfı arâzisinden olup bir tarafdan Sinan b. Haydar tarlası ve bir tarafdan 
Anastaş tarlası ve bir tarafdan Danyal tarlası ve bir tarafdan Koska tarlası ile 
mahdûd tahmînen sekiz keyl tohum istî‘âb eder taht-ı tasarrufumda olan 
bir kıt‘a tarlamın hakk-ı tasarrufunu, vakf-ı mezbûr mütevellîsi ma‘rifetiyle 
mezbûr Ali Bey’e fıddî nakd-i râyic fi’l-vakt iki bin akçe mukābelesinde 
tefvîz edip ol dahi vech-i meşrûh üzre tefevvuz ve kabûl eyledikden sonra 
bedel-i tefvîz olan meblağ-ı mezbûr iki bin akçeyi mezbûr Ali Bey yedinden 
bi’t-tamâm ve’l-kemâl ahz ve kabz eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Tahrîren fi’l-yevmi’r-râbi‘ min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Sinan b. Haydar, Yusuf b. Abdullah, Bekir b. 
Abdullah, Mehmed b. Abdullah, Mustafa b. Ahmed, Mahmud b. Ahmed, Mustafa 
Beşe b. Mahmud ve gayruhüm.







543 [86a-4] Mehmed b. Abdullah’ın vakıf tarlasını Mehmed Ağa 
b. Mustafa’ya devrettiği
Havâss-ı Aliyye kazâsı müzâfâtından Karfa nâm karye sâkinlerinden Mehmed b. 
Abdullah nâm kimesne meclis-i şer‘-i hatîr-i lâzımü’t-tevkīrde işbu hâmilü’l-kitâb 
Mehmed Ağa b. Mustafa mahzarında bi’t-tav‘i’s-sâf ikrâr ve i‘tirâf edip karye-i 
merkūme hudûdu dâhilinde vâki‘ merhûm ve mağfûrun-leh es-Sultan Bayezid 
evkāfı arâzisinden olup bir tarafdan Kırbaş oğlu Kosta tarlası ve bir tarafdan Kos-
ta v. Dimitri tarlası ve bir tarafdan Kostaki tarlası ve bir tarafdan tarîk-i âm ile 
mahdûd tahmînen sekiz keyl tohum istî‘âb eder taht-ı tasarrufumda olan bir kıt‘a 
tarlamın hakk-ı tasarrufunu, vakf-ı mezbûr mütevellîsi ma‘rifetiyle mezbûr Meh-
med Ağa’ya fıddî nakd-i râyic fi’l-vakt bin beş yüz akçe mukābelesinde tefvîz edip 
ol dahi vech-i meşrûh üzre tefevvuz ve kabûl eyledikden sonra bedel-i tefvîz [86b] 
olan meblağ-ı mezbûr beş bin akçeyi mezbûr Mehmed Ağa yedinden bi’t-tamâm 
ve’l-kemâl ahz ve kabz eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Tahrîren fi’l-yevmi’r-râbi‘ min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Es-Sâbikūn.

544 [86b-1] Ali b. Aydın’ın borcuna Yusuf b. Sefer’in kefil olduğu
Medîne-i hazret-i Ebî Eyyûb el-Ensârî -radiye anhu Rabbühü’l-Bârî-mahal-
lâ tın dan Kızıl mahallesinde sâkin fahrü’l-akrân Ali b. Aydın nâm kimesne 
mahfil-i kazâda bâ‘isü’l-kitâb Kalorite v. Kerem? nâm zimmî muvâcehesinde 
ikrâr ve i‘tirâf edip mezbûr Kalorite’den târih-i kitâbdan mukaddem iştirâ eyle-
diğim otuz bin akçe kıymetli iki tahta? samur kürk bahâsından on bin beş yüz 
akçe deynim bâkī kalmışdı hâlâ dahi mezbûr Kalorite’den iştirâ eylediğim bir 
darçınî ferâce kaplı sansar paçası kürk bahâsından dokuz bin beş yüz akçe dey-
nim olup cem‘an yirmi bin akçe mezbûr Kalorite’ye zimmetimde vâcibü’l-edâ 
ve lâzımü’l-kazâ deynim vardır dedikde gıbbe’t-tasdîki’ş-şer‘î meblağ-ı mezbûr 
yirmi bin akçeye işbu hâzır bi’l-meclis el-Hâc Yusuf b. Sefer nâm kimesne emr 
ve kabûlü hâviye kefâlet ile kefîl oldum dedikde mâ hüve’l-vâki‘ gıbbe’t-taleb 
ketb olundu.
Tahrîren fî evâili Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Sefer Halîfe b. Veli, es-Seyyid Fazlullah b. es-Seyyid Mehmed, es-
Seyyid Mustafa b. es-Seyyid Mehmed, Yakub b. Çelebi el-Muhzır.







545 [86b-2] Mehmed b. Ali’nin otluk çayırının kullanım hakkını 
Mustafa b. Hasan’a verdiği
Vilâyet-i Rumeli’nde Ohri sancağında İstarova kazâsına tâbi‘ Selic nâm karye 
sâkinlerinden on beş yaşında olup cüssesinin bülûğa tahammülü olan Mehmed b. 
Ali mahfil-i kazâda bülûğuna mu‘terif oldukdan sonra işbu hâmilü’l-kitâb Musta-
fa b. Hasan mahzarında bi’t-tav‘i’s-sâf ikrâr ve i‘tirâf edip karye-i mezbûre hudûdu 
dâhilinde vâki‘ bir tarafı Sırrı nâm kimesne tarlası ve bir tarafdan ba‘zan mezbûr 
Mustafa tarlası ve ba‘zan dere ve iki tarafdan Ayaz nâm kimesne tarlası ile mahdûd 
ve tahmînen üç araba otluk hâsıl olur taht-ı tasarrufumda olan bir kıt‘a çayırın 
hakk-ı tasarrufunu, sâhib-i arz ma‘rifetiyle mezbûr Mustafa’ya fıddî nakd-i râyic 
fi’l-vakt üç bin akçe mukābelesinde tefvîz edip ol dahi vech-i meşrûh üzre tefev-
vuz ve kabûl eyledikden sonra bedel-i tefvîz olan meblağ-ı mezbûr üç bin akçeyi 
mezbûr Mustafa yedinden bi’t-tamâm ve’l-kemâl ahz ve kabz edip zikr olunan ça-
yırı mahallinde zabt ve tasarrufa mezbûr Mustafa’yı taslît eyledim dedikde gıbbe’t-
tasdîki’ş-şer‘î mâ vaka‘a gıbbe’t-taleb ketb olundu.
Tahrîren fi’l-yevmi’l-hâmis min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Es-Seyyid Mehmed Çelebi b. Bayram, Mehmed b. Ahmed, Mah-
mud b. Ahmed, Mahmud b. Mustafa, Hüseyin b. Mehmed, Mehmed Bey b. Ah-
med, Mustafa Ağa b. Mehmed, Sinan b. Ali, Hasan b. Abdullah, Yakub b. Kurd.

546 [86b-3, Arapça] Osman Ağa b. Gazanfer Kethüdâ’nın evini Ahmed 
Bey b. Üveys’e sattığı
Medîne-i Hazret-i Ebî Eyyûb el-Ensârî –radiye anhu Rabbühü’l-Bârî-mahal lâ-
tın dan Çavuş Kasım mahallesinde sâkin olan kıdvetü’l-emâsil ve’l-akrân Osman 
Ağa b. Gazanfer Kethüdâ nâm kimesne meclis-i şer‘-i şerîf ve mahfil-i münîfde 
-sânehallâhu te‘âlâ ani’t-tağyîr ve’t-tahrîf- hâzır olup âtiyyü’z-zikr menzilini hâmil-i 
hâze’l-kitâb fahrü’l-emâcid ve’l-ekârim Ahmed Bey b. Üveys’e bey‘-i bâtt-ı sahîh 
ile bey‘ ettiğini ikrâr ve i‘tirâf etti. Müşterî-i mezbûr da mezbûr Osman Ağa’nın 
işbu akdin kendilerinden sudûruna kadar sâhibi ve mâliki olduğu, elinde ve taht-ı 
tasarrufunda bulundurduğu mahalle-i mezbûrede vâki‘, bir tarafdan Hüseyin 
Efendi b. ( ) mülkü, diğer tarafdan ( ) Hanım mülkü, öteki tarafdan kısmen Râziye 
Hâtun mülkü ve kısmen Mehmed Çelebi mülkü, diğer tarafdan da tarîk-i âm ile 
mahdûd bulunan ve dâhilî ve hâricî havlulu, dâhilî havluda fevkānî iki beyti, ahırı 
ve helâyı müştemil olan cemî‘-i menzili cümle tevâbi‘ ve levâhıkı ve kâffe-i menâfi‘ 
ve merâfıkı ile bilâd-ı İslâmiye’de izn-i sultânî ile tedâvülde bulunan ve riyâlî guruş 
ta‘bîr edilen râyicü’l-vakt beş yüz kıt‘a sikke-i harbiyye ile iştirâ etti. Îcâb kabûl ve 
teslîm tesellümle bey‘-i bâtt-ı sahîh tamâm oldu. Müşterî-i mezbûr vâki‘ ikrârı 
vicâhen ve şifâhen tasdîk etti.
Cerâ zâlike ve hurrire fi’l-yevmi’s-sâlis min Zilhicce eş-şerîfe sene seb‘a ve erba‘în 
ve elf.
Şuhûdü’l-hâl: Seyyid Hüseyin Efendi b. Mehmed, Şeyh Mehmed Efendi b. Bekrî, 
müezzin Murtaza Halîfe b. Mehmed, Oruc b. Şaban, müezzin Mustafa Çele-
bi b. Ömer, Mustafa Çelebi b. İlyas, Mahmud Çelebi b. Kadri, Mahmud Ağa b. 
Abdülkādir, Mustafa b. Receb, Ahmed Bey b. Sinan, Hasan b. Mehmed, Lütfi b. 
Şaban, Ali Çelebi b. Ahmed

547 [86b-4] Âişe bt. Mustafa’nın ev ve hayvanlarını Aliye 
bt. Ali Hatun’a sattığı
Mahmiye-i İstanbul’da Odabaşı çarşısı kurbunda Koruk Mahmud mahallesin-
de sâkine Âişe bt. Mustafa nâm hâtun mahfil-i kazâda işbu râfi‘ü’l-kitâb Aliye 
bt. Ali Hâtun mahzarında bi tav‘ihâ ikrâr ve i‘tirâf edip Havâss-ı Aliyye kazâsı 
müzâfâtından Terkos nâhiyesine tâbi‘ Çilingir nâm karyede vâki‘ bir tarafı Meh-
med Efendi mülkü ve üç tarafı tarîk-i âm ile mahdûd üç bâb tahtânî odaları ve 
sofaları ve ahırı ve samanlığı ve yine bir odayı ve iki fırını ve iki çatma anbarı ve 
cüneyne-i zât-ı eşcâr-ı müsmire ve gayr-ı müsmireyi müştemil çiftlik ta‘bîr olu-
nur mülk menzilimi, cümle tevâbi‘ ve levâhıkı ve kâffe-i menâfi‘ ve merâfıkı ile 
ve içinde mevcûd olan otuz iki re’s kara sığır ineklerini mezbûre Aliye Hâtun’a 
tarafeynden îcâb ve kabûlü hâvî bey‘-i bâtt-ı sahîh-i şer‘î ve safka-i vâhide ile sek-
sen bin nakd-i râyic fi’l-vakt fıddî akçeye bey‘ ve teslîm edip ol dahi [87a] vech-i 
muharrer üzre iştirâ ve tesellüm eyledikden sonra semen-i mezbûr seksen bin ak-
çeyi yedinden bi’t-tamâm ahz ve kabz eyledim ve yine kadîmden çiftlik-i mezbûra 
intimâ ile tecdîd ve tavsîfden müstağnî olup mevâzi‘-i müteferrika vâki‘ merhûm 
ve mağfiret-nişân Ebü’l-fethSultan Mehmed Hân evkāfı arâzisinden tapu ile 
mutasarrıf olduğum on üç kıt‘a tarla ve üç kıt‘a çayırın dahi hakk-ı tasarrufunu, 
evkāf-ı mezbûre mütevellîsi ma‘rifetiyle on beş bin nakd-i mezbûrü’n-na‘t akçeye 
bedel mukābelesinde mezbûre Aliye Hâtun’a tefvîz edip ol dahi tefevvuz ve kabûl 
eylemeğin bedel-i tefvîz olan meblağ-ı mezbûrdan beş bin akçeyi dahi yedinden 
tamâmen ahz ve kabz eyledim ba‘de’l-yevm menzil-i mezbûr ve zikr olunan inek-
ler mezbûre Aliye Hâtun’un mülk-i müşterâsı ve mezâri‘-i merkūme ve çayırlar 
dahi taht-ı tasarrufu olmuşdur dedikde gıbbe’t-tasdîki’ş-şer‘î vicâhen mâ vaka‘a 
bi’t-taleb ketb olundu.
Fî gurreti Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Es-Seyyid Mehmed Çelebi b. Ebûbekir, Mehmed Çavuş b. Abdi, 
Hüseyin b. Hasan el-Kâtib, Ahmed Çelebi el-Attâr, Yakub b. Kurd, Receb Efendi b. 
Abdullah, Mustafa b. Ahmed ve gayru[hüm].







548 [87a-1] Belkıs bt. Pervane’nin evini Mümine bt. Muharrem ve 
eşi Murad b. Abdullah’a sattığı
Medîne-i Hazret-i Ebî Eyyûb-i el-Ensârî mahallâtından Süleyman Subaşı mahal-
lesi sâkinlerinden Belkıs bt. Pervâne nâm hâtun meclis-i şer‘-i hatîr-i lâzımü’t-
tevkīrde ikrâr-ı âti’z-zikri tasdîka kendi tarafından asîl ve zevcesi Mümine bt. 
Muharrem tarafından vekîl olup hasm-ı câhid mahzarında nehc-i mu‘teber üzre 
vekâleti sâbite olan Murad b. Abdullah mahzarında bi tav‘ihâ ikrâr-ı tâm ve takrîr-i 
kelâm edip mahalle-i mezbûrede vâki‘ bir tarafdan Ahmed Beşe b. Mustafa ve bir 
tarafdan Helvacıbaşı Mehmed Çavuş vakfı ve bir tarafdan Çorbacı vakfı ve bir 
tarafdan tarîk-i âm ile mahdûd bir bâb tahtânî beyti ve zât-ı eşcâr-ı müsmire ve 
gayr-ı müsmire muhavvatayı müştemil mülk menzilimi, cümle tevâbi‘ ve levâhıkı 
ile mezbûrân Murad ve zevcesi Mümine’ye fıddî nakd-i râyic fi’l-vakt altı bin ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm, 
onlar dahi ale’l-iştirâki’s-seviy iştirâ ve tesellüm eylediklerinden sonra semen-i 
mezbûr altı bin akçeyi bi’t-tamâm ve’l-kemâl yedlerinden ahz ve kabz eyledim 
ba‘de’l-yevm zikr olunan menzil mezbûrân Murad ve Mümine’nin ale’l-iştirâki’s-
seviy mülk-i müşterâları olmuşdur. Keyfe mâ yeşâ’ ve yahtâr mutasarrıf olsunlar 
dedikde mukırra-i mezbûre Belkıs’ın minvâl-i muharrer üzre cârî olan ikrârını 
el-mukarru lehü’l-merkūm Murad asâleten ve vekâleten vicâhen ve şifâhen tahkīk 
etmeğin mâ vaka‘a bi’t-taleb ketb olundu.
Tahrîren fi’l-yevmi’s-sânî min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Hüseyin Efendi b. Mehmed el-İmâm, el-Hâc Receb b. Hamza, Ah-
med Beşe b. Mustafa, Mehmed b. Abdullah, Bayram Halîfe b. ( ) el-Müezzin, Mu-
rad Beşe b. Abdullah, Yakub b. Kurd, Mahmud b. Ahmed ve gayruhüm.

549 [87a-2] Ahmed b. Mustafa’nın evini eşi Fâtıma bt. Abdülaziz’e sattığı
Medîne-i Hazret-i Ebî Eyyûb el-Ensârî mahallâtından Davud Ağa mahalle-
si sâkinlerinden Ahmed b. Mustafa nâm kimesne mahfil-i kazâda mezbûr 
Ahmed’in zevcesi Fâtıma bt. Abdülaziz tarafından ikrâr-ı âti’z-zikri tasdîka vekîl 
olup vekâleti mezbûre Fâtıma’yı ma‘rifet-i şer‘iyye ile ârifeyn olan Selim Halîfe 
b. Veli ve Süleyman b. Mehmed şehâdetleri ile şer‘an sâbite olan Mehmed Çelebi 
b. Muharrem mahzarında bi’t-tav‘i’s-sâf ikrâr ve i‘tirâf edip mahalle-i mezbûrede 
vâki‘ bir tarafdan ba‘zan Meryem Hâtun mülkü ve ba‘zan peremeci Ali mülkü 
ve bir tarafdan vakıf menzil ve bir tarafdan Davud Halîfe b. Mehmed mülkü 
ve bir tarafdan tarîk-i âm ile mahdûd üç bâb tahtânî beyti ve havluyu ve bi’r-i 
mâyı ve kenîfi ve zât-ı eşcâr-ı müsmire ve gayr-ı müsmire muhavvatayı müştemil 
mülk menzilimi, zevcem mezbûre Fâtıma’ya fıddî nakd-i râyic fi’l-vakt on iki bin 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi vech-i meşrûh üzre iştirâ ve tesellüm eyledikden sonra mezbûr 
on iki bin akçeyi bi’t-tamâm ve’l-kemâl zevcem mezbûre Fâtıma yedinden ahz 
ve kabz eyledim ba‘de’l-yevm zikr olunan menzil zevcem mezbûre Fâtıma’nın 
mülk-i müşterâsı olmuşdur. Keyfe mâ teşâ’ ve tahtâr mutasarrıfe olsun dedik-
de mukırr-ı mezbûr Ahmed’in minvâl-i muharrer üzre cârî olan ikrârını vekîl-i 
merkūm Mehmed Çelebi vicâhen tasdîk ve şifâhen tahkīk edicek mâ vaka‘a bi’t-
taleb ketb olundu.
Şuhûdü’l-hâl: Davud Halîfe b. Mehmed, Mustafa b. Ahmed, Mahmud b. Ahmed, 
Yakub b. Kurd, Mustafa b. Mahmud, Ali b. Mustafa ve gayruhüm.

550 [87b-1] Rüstem b. Ahmed’in miras tarla hisselerini Peto 
v. Kalani’ye sattığı
Vilâyet-i Rumeli’nde Premedi kazâsına tâbi‘ Uskorlaç nâm karyede sâkin iken 
bundan akdem vefât eden Pervâne’nin verâseti sulbî oğulları Mustafa ve Ahmed’e 
münhasıra olup kable’l-kısme mezbûr Ahmed dahi müteveffâ olup verâseti 
zevce-i metrûkesi Fâtıma’ya ve sulbî oğlu Rüstem’e ve sulbiye kızı Meryem’e mün-
hasıra olup, kable’l-kısme mezbûre Fâtıma dahi müteveffât olup verâseti sadrî 
oğlu mezbûr Rüstem’e ve sadriye kızı mezbûre Meryem’e münhasıra olduğu 
şer‘an müte‘ayyin ve müteveffâ-yı mezbûr Pervâne’nin terekesinden olan emlâk-i 
âti’z-zikrin bi tarîki’l-münâsaha tashîh olunan kırk sekiz sehimden on altı sehmi 
mezbûr Rüstem’e ve yirmi dört sehmi mezbûr Mustafa’ya ve sekiz sehmi mezbûre 
Meryem’e isâbet eylediği mütebeyyin oldukdan sonra mezbûr Rüstem mahfil-i 
kazâda müteveffâ-yı mezbûr Pervâne’nin mülkü olup karye-i mezbûrede vâki‘ bir 
tarafdan Hasan b. Süleyman mülkü ve bir tarafdan Göka v. Kika mülkü ve bir ta-
rafdan Peço v. Kalani mülkü ve bir tarafdan tarîk-i âm ile mahdûd üç bâb tahtânî 
beyti ve bir samanlığı ve kırk dip dut ve altı dip ceviz eşcârını hâvî bahçeyi müşte-
mil menzilden ve menzil-i mezbûrun dâhilinde vâki‘ tahtadan çatma şırahâneden 
ve yine karye-i mezbûrede vâki‘ etrâf-ı erba‘ası Kika v. Göka ve Peto v. Kalani ve 
Peto v. Kika mülkleri ve tarîk-i âm ile mahdûd eşcâr-ı müsmireyi müştemil mülk 
bahçemden ve yine karye-i mezbûrede vâki‘ beynimizde ma‘lûmü’l-hudûd yedi 
kıt‘a mülk bağlardan bi tarîki’l-münâsaha bana intikāl eden on altı sehim hisse-i 
şâyi‘amı tarafeynden îcâb ve kabûlü hâvî bey‘-i bâtt-ı sahîh-i şer‘î ile beş bin nakd-i 
râyic fi’l-vakt fıddî akçeye safka-i vâhide ile mezbûr Peto’ya bey‘, ol dahi iştirâ edip 
semen-i mezbûru yedinden tamâmen ahz ve kabz eyleyip mebî‘-i mezbûru ma-
hallinde zabta taslît eyledim dedikde gıbbe’t-tasdîki’ş-şer‘î vicâhen mezbûr Rüs-
tem i‘âde-i kelâm edip yine karye-i mezbûre arâzisinden olup mezbûr Mustafa 
ve Meryem ile ale’l-iştirâk tapu ile [mutasarrıf] olduğum ma‘lûmü’l-hudûd sekiz 
kıt‘a tarlalardan dahi hissemin hakk-ı tasarrufunu, sâhib-i arz ma‘rifetiyle bin beş 
yüz akçe bedel mukābelesinde merkūm Peto’ya tefvîz eyledim ol dahi tefevvuz ve 
kabûl eyledikden sonra bedel-i tefvîz olan meblağ-ı merkūm bin beş yüz akçeyi 
dahi yedinden bi’t-tamâm ahz ve kabz eyledim dedikde mâ hüve’l-vâki‘ gıbbe’t-
taleb ketb olundu.
Tahrîren fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene seb‘a ve erba‘în 
ve elf.
Şuhûdü’l-hâl: Yakub b. Kurd, Ali b. Mustafa, Mustafa b. Veli, Mahmud b. Ahmed, 
Mustafa Beşe Çukadâr.

551 [87b-2] Mehmed Bey b. Abdullah’ın evini Mustafa Beşe’ye sattığı
Vilâyet-i Rumeli’nde kasaba-i Göllükesri mahallâtından Ayandriya Dimitsek ma-
hallesi sâkinlerinden Mehmed Bey b. Abdullah nâm kimesne meclis-i şer‘-i hatîr-i 
lâzımü’t-tevkīrde işbu hâmilü’l-kitâb Mustafa Beşe b. Mehmed mahzarında bi’t-
tav‘i’s-sâf ikrâr ve i‘tirâf edip mahalle-i mezbûrede vâki‘ bir tarafdan ba‘zan Toma 
v. Şaşko mülkü ve ba‘zan Mihal mülkü ve bir tarafdan ba‘zan Yako Yahudi vârisleri 
mülkü ve ba‘zan Rali sürücü mülkü ve ba‘zan Papa İstamo dâmâdı mülkü ve iki 
tarafdan tarîk-i âm ile mahdûd iki bâb fevkānî beyti ve altında ahırı ve bir tahtânî 
beyti ve sofayı ve dehlizi ve fırını ve bir çatma şırahâneyi ve hudûd-ı mezbûre 
dâhilinde zât-ı eşcâr-ı müsmire ve gayr-ı müsmire iki kıt‘a bahçeyi müştemil mülk 
menzilimi, cümle tevâbi‘ ve levâhıkı ile mezbûr Mustafa Beşe’ye fıddî nakd-i râyic 
fi’l-vakt beş yüz aded riyâlî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile ve safka-i vâhide ile bey‘ edip ol dahi vech-i meşrûh üzre iştirâ ve 
kabûl eyledikden sonra semen-i mezbûr beş yüz riyâlî guruşu mezbûr Mustafa 
Beşe yedinden bi’t-tamâm ve’l-kemâl ahz ve kabz edip mebî‘-i mezbûru mahal-
linde zabt ve tasarrufa müşterî-i mezbûr Mustafa Beşe’yi taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’l-hâmis min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Mustafa Beşe b. Veli, İsmail b. Mehmed, Murad Beşe b. Abdullah, 
Mehmed b. Abdullah, Osman b. Memi, Hasan Beşe b. Memi, Memi Ağa b. Abdul-
lah ve gayruhüm.

552 [87b-3] Mehmed Bey b. Abdullah’ın bazı mülklerini 
Koçi v. Mihal’e sattığı
Vilâyet-i Rumeli’nde kasaba-i Göllükesri mahallâtından Ayandriya Dimitsek ma-
hallesi sâkinlerinden Mehmed Bey b. Abdullah nâm kimesne mahfil-i kazâda 
işbu hâmilü’s-sifr Koçi v. Mihal nâm zimmî muvâcehesinde bi’t-tav‘i’s-sâf ikrâr ve 
i‘tirâf edip kasaba-i mezbûre kurbunda Dak Çayırı nâm mevzi‘de vâki‘ bir taraf-
dan Nuh bağı ve bir tarafdan zevcem Poço bt. Papa Mihal bağı ve bir tarafdan Ahî 
Baba bağı ve bir tarafdan tarîk-i âm ile mahdûd on iki [88a] çapalık bir dönüm 
bir kıt‘a mülk bağımı ve yine kasaba-i mezbûre kurbunda Şuşca nâm mevzi‘de 
vâki‘ bir tarafdan Papa Manol bağı ve bir tarafdan Dimitri bağı ve bir tarafdan 
Papa Milaki bağı ve bir tarafdan tarîk-i âm ile mahdûd altı çapalık buçuk dönüm 
bir kıt‘a mülk bağı ve bir tahta çatma şırahânemi ve dört büyük fıçıyı ve on beş 
vakıyye bir kazânı mezbûr Koçi’ye nakd-i râyic fi’l-vakt yüz aded riyâlî guruşa 
bey‘-i bâtt-ı sahîh-i şer‘î ve safka-i vâhide ile bey‘ edip ol dahi vech-i meşrûh üzre 
iştirâ ve kabûl eyledikden sonra semen-i mezbûr yüz guruşu mezbûr Koçi yedin-
den tamâmen alıp kabz edip mebî‘ât-ı mezbûrâtı mahallinde kabz ve tasarrufa 
müşterî-i merkūm Koçi’yi taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Târihuhü’l-mezbûr.
Şuhûdü’l-hâl: Es-Sâbikūn.
Tahrîren fi’l-yevmi’l-hâmis min Zilhicceti’ş-şerîfe li sene seb‘a ve erba‘în ve elf.

553 [88a-1, Arapça] Aliye bt. Ali’nin çiftliğini istiğlâl yoluyla 
Âişe bt. Mustafa’ya sattığı
Medîne-i Kostantıniyye mahallâtından Gavrak Mahmud mahallesinde sâkine 
olan Aliye bt. Ali nâm hâtun meclis-i şer‘-i şerîfde hâzıre olup âtiyyü’z-zikr men-
zilini hâmile-i hâze’l-kitâb Âişe bt. Mustafa’ya bey‘ ettiğini ikrâr ve i‘tirâf etti. 
Müşteriyye-i mezbûre de kendi malıyla ve istiğlâl maksadıyla, merkūme Aliye 
hâtunun işbu akdin kendilerinden sudûruna kadar sâhibi ve mâliki olduğu, elin-
de ve taht-ı tasarrufunda bulundurduğu kazâ-i Havâss-ı Aliyye müzâfâtından 
Terkos nâhiyesi tevâbi‘inden Çilingir karyesinde kâin bulunan bir tarafdan Meh-
med Efendi mülkü etrâf-ı selâseden tarîk-i âm ile mahdûd olan çiftlik ta‘bîr edi-
len cemî‘-i menzili râyicü’l-vakt on yedi bin akçe semen-i mu‘ayyen-i makbûz ile 
iştirâ etti. Bâyi‘a-i mezbûrenin menzili kirâlamak istemesi üzerine müşteriyye-i 
merkūme, ba‘de’t-tahliyye ve’t-tekābuz zeylde mezkûr târihden i‘tibâren bir sene 
tamâmına bin yedi yüz akçe ücret ile menzili kirâya verdi. Müşteriyye-i merkūme, 
vâki‘ ikrârı vicâhen ve şifâhen tasdîk etti.
Cerâ zâlike ve hurrire fî gurreti Zilhicceti’ş-şerife sene seb‘a ve erba‘în ve elf.
Şuhûdü’l-hâl: Seyyid Mehmed Çelebi b. Ebûbekir, kâtib Hüseyin b. Hasan, Meh-
med Çavuş b. Abdi, attâr Ali Çelebi, attâr Ahmed Çelebi







554 [88a-2] Mehmed Bey b. Abdullah’ın eşi Poço bt. Papa 
Mihal’i boşadığı
Vilâyet-i Rumeli’nde kasaba-i Göllükesri mahallâtından Ayandriya Dimitsek ma-
hallesi sâkinlerinden Mehmed Bey b. Abdullah nâm kimesne meclis-i şer‘-i hatîr-i 
lâzımü’t-tevkīrde takrîr-i kelâm ve ta‘bîr-i ani’l-merâm edip mahalle-i merkūmede 
sâkine zevce-i menkûham olan Poço bt. Papa Mihal nâm Nasrâniyeyi târih-i kitâb 
günü talâk-ı bâyin ile tatlîk eyledim dedikde mâ vaka‘a bi’t-taleb ketb olundu.
Tahrîren fi’l-yevmi’l-hâmis min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Mustafa Beşe b. Mehmed, diğer Mustafa Beşe b. Ali, İsmail b. Meh-
med, Murad Beşe b. Abdullah, Mehmed b. Abdullah, Osman b. Memi, Hasan Beşe 
b. Mehmed ve gayruhüm.

555 [88a-3] Vakıf evin kullanım hakkının Merkez Efendi Zâviyesi 
şeyhine ait olduğu
Havâss-ı Aliyye kazâsında beytülmâl emîni olan Mustafa Bey b. İsa mahfil-i şer‘de, 
mahmiye-i Kostantıniyye hısnı ebvâbından Yenikapı hâricinde Merkez Efendi 
zâviyesi’nde şeyh olup menzil-i âti’z-zikre vâzı‘ü’l-yed olduğu şer‘an sâbit olan Ali 
Efendi b. Nasuh mahzarında üzerine da‘vâ edip zâviye-i mezbûre kurbunda vâki‘ 
bir tarafdan şeyhülislâm [ve] müfti’l-enâm Yahya Efendi hazretleri mülkü ve bir 
tarafdan Şeyh İbrahim vakfı ve bir tarafdan Pîrli Beşe mülkü ve bir tarafdan tarîk-i 
âm ile mahdûd iki bâb tahtânî ve bi’r-i mâyı ve muhavvata-i zât-ı eşcâr-ı müsmi-
re ve gayr-ı müsmireyi müştemil olan menzil bundan akdem müteveffâ olan Re-
ceb Bey b. Abdullah nâm kimesneden zevcesi Âlim[e] bt. Abdullah nâm hâtunun 
hissesine isâbet edip ba‘dehû mezbûre Âlim[e] dahi bilâ-vâris müteveffât olup, 
sâlifü’z-zikr menzil beytülmâle âid iken mezbûr Şeyh Ali bi gayr-ı vech-i şer‘î vaz‘ 
edip suâl olunup kasr-ı yedine tenbîh olunmak matlûbumdur dedikde gıbbe’s-suâl 
mezbûr Şeyh Ali cevâbında zikr olunan menzili târih-i kitâbdan yirmi beş sene 
mukaddem müteveffâ-yı mezbûr Receb Bey hâl-i hayâtında ve kemâl-i sıhhatinde 
vakf ve tevliyyet gallesini evvelâ kendi nefsine ba‘dehû zevcesi müteveffât mezbûre 
Âlim[e] Hâtun’a, ba‘dehû kendi azâtlısı Topal Mustafa b. Abdullah nâm kimesneye, 
ba‘dehû Merkez Efendi zâviyesi’nde şeyh olanlara şart edip ve tescîl-i şer‘î dahi etti-
rip vakfiyesi tahrîr olunmuşidi lâkin vakfiye-i mezbûre zâyi‘ olmuşdur. Mezbûrân 
Âlim[e] ve Mustafa fevt olup hakk-ı tasarrufu benim olmağla, meşrûtiyyet üzre 
hâlâ ber mûceb-i şart-ı vâkıf tasarruf ederim dedikde gıbbe’s-suâl emîn-i mezbûr 
inkâr ile cevâb verdikde, mezbûr Şeyh Ali’den [88b] müdde‘âsını mübeyyine bey-
yine taleb olundukda, udûl-i müslimîn ve sikāt-ı muvahhidînden Mehmed Dede b. 
Emrullah ve Mustafa b. İskender ve İbrahim b. Abdullah ve Hüseyin b. Mahmud 
nâm kimesneler li ecli’ş-şehâde meclis-i şer‘a hâzırûn olup istişhâd olundukların-
da, fi’l-vâki‘ müteveffâ-yı mezbûr Receb Bey târih-i kitâbdan yirmi beş sene mu-
kaddem hâl-i hayâtında zikr olunan menzili bizim huzûrumuzda vakf ve tevliyyet 
gallesini evvelâ kedi nefsine, ba‘dehû zevcesi mezbûre Âlim[e] Hâtun’a, ba‘dehâ 
kendi azâtlısı Topal Mustafa’ya, ba‘dehû Merkez Efendi zâviyesi’nde şeyh olanlara 
şart edip ve tescîl-i şer‘î dahi ettirmiş idi hâlâ bi şart-ı vâkıf mûcebince zikr olunan 
menzilin hakk-ı tasarrufu mezbûr Şeyh Ali Efendi’nindir. Biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde şehâdetleri ba‘de’t-ta‘dîl ve’t-tezkiyye hayyiz-i kabûlde vâki‘ olup mûcebince 
hükm birle mâ vaka‘a bi’t-taleb ketb olundu.
Tahrîren fi’l-yevmi’s-sânî min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Muslihiddin Halîfe b. Ahmed el-İmâm, Ahmed Halîfe b. eş-Şeyh 
Muslihiddin, Receb b. Derviş Ali, Mehmed b. Mahmud, Ali Halîfe b. ( ) el-İmâm, 
Mehmed b. Yusuf, Hasan b. Mehmed, Hasan Sofu b. Ali.

556 [88b-1] Hristodolo v. Andriko’nun Şeyh Mahmud Efendi Vakfı’na 
borcunu ödediği
Merhûm ve mağfûrun-leh Şeyh Mahmud Efendi vakfı’na bi’l-fi‘l câbî ve 
kāimmakām-ı mütevellî olan Mustafa b. Hamza nâm kimesne mahfil-i kazâda 
Havâss-ı Aliyye kazâsı müzâfâtından Avasya nâm karye sâkinlerinden işbu hâ[mi]
lü’s-sifr Hristodolo v. Andriko nâm zimmî muvâcehesinde bi’t-tav‘i’s-sâf ikrâr ve 
i‘tirâf edip mezbûr Hristodolo zimmetinde vakf-ı mezbûr malından sekiz bin akçe 
ve ribhinden dahi iki bin sekiz yüz otuz akçe ki cem‘an on bin sekiz yüz otuz akçe 
olup meblağ-ı mezbûr mukābelesinde karye-i mezbûrede vâki‘ bir tarafdan Ar-
giri v. Dimitri bağı ve bir tarafdan Togodoş mülkü ve iki tarafdan tarîk-i âm ile 
mahdûd olan mülk menzilini rehin vaz‘ etmiş idi hâlâ meblağ-ı mezbûr on bin 
sekiz yüz otuz akçeyi bi’t-tamâm ve’l-kemâl mezbûr Hristodolo yedinden ahz ve 
kabz edip fekk-i rehin eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Tahrîren fi’l-yevmi’s-sâdis min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mehmed Efendi b. Ali, Mustafa b. Ahmed, 
Ahmed b. Mehmed, Mustafa Beşe b. Mahmud Çukadâr, Mustafa b. Mehmed.

557 [88b-2] Yarmini v. Petro’nun Vartan v. Dolce’yi öldürdüğünü 
kabul ettiği
Havâss-ı Aliyye kazâsı müzâfâtından Terkos nâhiyesine tâbi‘ Hacı Mihaliç nâm 
karye sahrâsında maktûlen hâlik olan Vartan v. Dolce nâm zimmînin verâseti 
li ebeveyn ammisi işbu hâzır bi’l-meclis Avram v. Pavli nâm zimmî ile vilâyet-i 
Rumeli’nde Prizren kazâsına tâbi‘ Zopatoflu? nâm karyede sâkine vâlidesi Marya 
nâm Nasrâniyeye münhasıra olduğu şer‘an müte‘ayyin oldukdan sonra merkūm 
Avram, Yarmini v. Petro nâm zimmîyi mahfil-i kazâya ihzâr ve mahzarında üze-
rine da‘vâ edip mezbûr Yarmini târih-i kitâbdan on beş gün mukaddem mûrisim 
mezbûr Vartan’ı ânifen zikr olunan Hacı Mihaliç karye sahrâsında soya ta‘bîr olu-
nup bıçak ile sol böğründen urup katl eylemişdir suâl olunup takrîr tahrîr olun-
mak matlûbumdur dedikde gıbbe’s-suâl mezbûr Yarmini hâlik-i merkūm Vartan’ı 
mevzi‘-i mezbûrda vech-i meşrûh üzre soya ta‘bîr olunur bıçak ile urup katl ey-
lediğini bi’t-tav‘i’s-sâf ikrâr ve i‘tirâf etmeğin mâ hüve’l-vâki‘ gıbbe’t-taleb ketb 
olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe li sene seb‘a ve erba‘în ve elf.
Şuhûdü’l-hâl: Ahmed Bey b. Mehmed, Yakub b. Kurd, Ali b. Mustafa, Mustafa 
Çelebi b. Veli, Mehmed b. Veli, Yusuf, Mustafa b. Ahmed.

558 [88b-3] Hristodolo v. Andriye’nin ev ve bağını Togodoş 
v. Dimo’ya sattığı
Havâss-ı Aliyye kazâsı müzâfâtından Avasya nâm karye sâkinlerinden Hristodolo 
v. Andriye nâm zimmî meclis-i şer‘-i hatîr-i lâzımü’t-tevkīrde işbu hâmilü’s-sifr 
Togodoş v. Dimo nâm zimmî muvâcehesinde bi’t-tav‘i’s-sâf ikrâr ve i‘tirâf edip 
karye-i mezbûrede vâki‘ bir tarafdan Argiri v. Dimitri mülkü ve bir tarafdan 
mezbûr Togodoş mülkü ve bir tarafdan vâdi ve bir tarafdan tarîk-i âm ile mahdûd 
iki bâb fevkānî beyti ve iki ahırı ve bi’r-i mâyı ve muhavvata-i zât-ı eşcâr-ı müsmi-
re ve gayr-ı müsmireyi müştemil mülkü menzilimi, cümle tevâbi‘ ve levâhıkı ile ve 
yine karye-i mezkûre kurbunda vâki‘ bir tarafdan Hristo v. Kosta bağı ve bir taraf-
dan Dimo v. Nikola bağı ve bir tarafdan Vasilaki v. Yorga bağı ve bir tarafdan Kurd 
v. Yanaki bağı ile mahdûd on çapalık bir kıt‘a mülk bağımı mezbûr Togodoş’a fıddî 
nakd-i râyic fi’l-vakt otuz üç bin akçeye tarafeynden îcâb ve kabûl hâvî bey‘-i bâtt-ı 
sahîh-i şer‘î ve safka-i vâhide ile bey‘ ve teslîm edip ol dahi vech-i meşrûh üzre 
iştirâ ve tesellüm eyledikden sonra semen-i mezbûr otuz üç bin akçeyi mezbûr 
Togodoş yedinden bi’t-tamâm ve’l-kemâl ahz ve kabz eyledim ba‘de’l-yevm zikr 
olunan menzil ve bağ-ı mezbûr Togodoş’un mülk-i müşterâsı olmuşdur. Keyfe 
mâ yeşâ’ ve yahtâr mutasarrıf olsun dedikde mukırr-ı mezbûr Hristodolo’nun 
minvâl-i muharrer üzre cârî olan ikrârını el-mukarru lehü[‘l-]merkūm Togodoş 
vicâhen tasdîk ve şifâhen tahkīk etmeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Mustafa b. Ahmed, Ali b. Mustafa, Yakub b. 
Kurd, Dimo v. Kula, İstati v. Yani, Yani v. Kozma, Nikola v. Yorgi, Papa Ustoli, Papa 
Aleksi, Duka v. Yani.

559 [89a-1] Âişe Hatun bt. Kalender’in çiftlik, bağ, fırın ve bostan 
yerlerini eşi Yusuf Ağa b. Ali’ye sattığı
Dârü’l-hilâfeti’l-aliyye Kostantıniyyetü’l mahmiye mahallâtından Emin Bey ma-
hallesinde sâkine fahrü’l-muhadderât Âişe Hâtun bt. Kalender tarafından husûs-ı 
âti’z-zikri ikrâra vekîl olup hasm-ı câhid mahzarında mezbûreyi ma‘rifet-i şer‘iyye 
ile ârifeyn olan Mehmed b. Hasan ve diğer Mehmed b. Ahmed şehâdetleri ile 
şer‘an vekâleti sâbite olan Hüseyin Bey b. Abdullah nâm kimesne mahfil-i kazâda 
işbu râfi‘ü’l-kitâb mezbûre Âişe Hâtun’un zevci Yusuf Ağa b. Ali mahzarında bi’l-
vekâle ikrâr-ı tâm ve takrîr-i kelâm edip müvekkil-i mezbûre Havâss-ı Aliyye 
kazâsı müzâfâtından Cebeciköyü demekle ma‘rûfe olan karyede vâki‘, bir tarafdan 
Mezid b. ( ) mülkü ve bir tarafı tarîk-i âm ve iki tarafı vâdi ile mahdûd bir bâb 
süflî ve bir bâb ulvî beyti ve iki sofayı ve eşcâr-ı müsmire ve gayr-ı müsmireyi hâvî 
hadîkayı müştemil çiftlik ta‘bîr olunur mülk menzilini, cümle tevâbi‘ ve levâhıkı 
ile ve çiftlik-i mezbûrda mevcûd olan bir çift su sığırı ve üç çift kara sığır öküz-
lerini ve yine iki re’s su sığırı tosununu ve iki re’s su sığırı buzağısını ve iki re’s su 
sığırı ve dört re’s kara sığır ineklerini ve otuz aded tavuk ve yirmi aded ördekleri 
ve iki arabayı ve beynimizde ilm-i şer‘î ile ma‘lûm olan âlât-ı zirâ‘at ve esbâb-ı 
hırâseti mezbûr Yusuf Ağa’ya tarafeynden îcâb ve kabûlü hâvî bey‘-i bâtt-ı sahîh-i 
şer‘î ve safka-i vâhide ile on bin nakd-i râyic fi’l-vakt fıddî akçeye bey‘ ve teslîm 
edip ol dahi vech-i muharrer üzre iştirâ ve tesellüm eyledikden sonra semeni 
olan meblağ-ı mezbûr on bin akçeyi mezbûr Yusuf Ağa yedinden bi’t-tamâm ve’l-
kemâl ahz ve kabz eyledi merhûm ve mağfûrun-leh Sultan Bayezid-i Veli -tâbe 
serâhû- evkāfı arâzisinden olup kadîmden çiftlik-i mezbûr ile tasarruf olunur 
müvekkile-i mezbûre tapu ile mutasarrıfe olduğu bir tarafı merhûm Sinan Paşa 
veresesi mülkü ve bir tarafı bayır ve tarafeyni tarîk-i âm ile mahdûd bir kıt‘a çayır 
ve etrâf-ı selâsesi bayır ve tarîk-i âm ile mahdûd bir kıt‘a çayır ve bir cânibi bayır 
ve bir cânibi pınar ve bir cânibi matbah emîni mülkü ile mahdûd bir kıt‘a çayır ve 
etrâf-ı erba‘ası Andriye ve Manol ve Mezayid nâm zimmîler mülkü ve tarîk-i âm 
ile mahdûd bir kıt‘a bağ yerini ve ma‘lûmü’l-hudûd bir harman yerini ve bir bos-
tan yerini ve ma‘lûmü’l-hudûd korusunu ve yine ma‘lûmü’l-hudûd olup mevâzi‘-i 
müteferrikada vâki‘ ( ) tarlasının hakk-ı tasarrufunu evkāf-ı mezbûre mütevellîsi 
ma‘rifetiyle yine mezbûr Yusuf Ağa’ya tefvîz edip ol dahi tefevvuz ve kabûl eyledi 
ba‘de’l-yevm menzil-i mezbûr mülk-i müşterâsı ve mezâri‘-i merkūme ve çayırlar 
dâhil-i taht-ı tasarrufu olmuşdur dedikde vekîl-i mezbûrun vech-i muharrer üzre 
cârî olan ikrâr ve takrîrini el-mukarru lehü’l-merkūm Yusuf Ağa vicâhen tasdîk 
ve şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâlis aşer min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Fahrü’l-müderrisîn Ahmed Efendi b. Mahmud, Ali Efendi b. İsmail 
el-İmâm, es-Seyyid Hüseyin Çelebi b. es-Seyyid Nuh, Receb Efendi b. Abdi, Hü-
seyin b. Hasan, Mustafa b. Receb, Yakub b. Kurd, Hasan b. Hüseyin, Mehmed b. 
Ali, Mahmud b. Ahmed.

560 [89a-2, Arapça] Mahmud b. Mehmed’in arazisini Mustafa 
b. Ahmed’e sattığı
Mahmud b. Mehmed nâm kimesne meclis-i şerîfde -el-masûn ani’t-tağyîr ve’t-
tahrîf- hâzır olup âtiyyü’z-zikr arâzisini râfi‘-i hâze’l-kitâb Mustafa b. Ahmed’e 
bey‘-i bâtt-ı sahîh ile bey‘ ettiğini ikrâr ve i‘tirâf etti. Müşterî-i merkūm da kendi 
malıyla ve kendisi için, mezbûr Mahmud’un işbu akdin kendilerinden sudûruna 
kadar sâhibi ve mâliki olduğu, elinde ve taht-ı tasarrufunda bulundurduğu kazâ-i 
Havâss-ı Aliyye tevâbi‘inden (…) köyünde kâin olan, bir tarafdan Çorbacı Ha-
san mülkü, diğer tarafdan Belkıs Hâtun mülkü, iki tarafdan da karye-i mezbûre 
mer‘asınca mahdûd olan arâzi-i hâliyesini râyicü’l-vakt üç yüz akçe semen-i 
mu‘ayyen-i makbûz ile iştirâ etti. Îcâb kabûl, teslîm tesellümle bey‘-i bâtt-ı sahîh 
tamâm oldu. Müşterî-i mezbûr vâki‘ ikrârı vicâhen tasdîk etti.
Cerâ zâlike ve hurrire fi’l-yevmi’s-sâlis aşere min Zilhicceti’l-harâm sene seb‘a ve 
erba‘în ve elf.
Şuhûdü’l-hâl: Hüseyin Çelebi b. Bayram, Mustafa b. et-Tavîl, Davud b. Abdullah, 
Hüseyin b. Abdullah, Yakub b. Kurt, Mustafa b. Mehmed, Veli b. ( ) ve gayruhüm

561 [89b-1] Mehmed b. Derviş’in mutasarrıf olduğu zeâmetin 
bedelini ödediği
Vilâyet-i Rumeli’nde kasaba-i Livadya sâkinlerinden Mehmed b. Derviş nâm ki-
mesne meclis-i şer‘-i hatîr lâzımü’t-tevkīrde kazâ-i mezbûre tâbi‘ Lefte ve Kir-
yak karyeleri ve gayriden kırk yedi bin altı yüz yetmiş beş akçe ze‘âmete berât-ı 
pâdişâhî ile mutasarrıf olup âhar diyârda olan Mustafa Ağa tarafından her sene 
üzerine lâzım gelen bedelini verip temessükünü ahza vekîl olan vâlidesi fahrü’l-
muhadderât Mümine Hâtun bt. Abdi Efendi tarafından ikrâr-ı âti’z-zikri tasdîka 
vekîl olup hasm-ı câhid mahzarında mezbûr Mümine Hâtun’u ma‘rifet-i şer‘iyye 
ile ârifeyn olan Mustafa b. Abdullah ve Siyavuş b. Abdullah şehâdetleri ile şer‘an 
vekâleti sâbite olan Mustafa Çelebi b. Hasan mahzarında ikrâr ve takrîr-i kelâm 
edip mezbûre Mümine Hâtun bin kırk yedi târihinde erbâb-ı timarın emr-i şerîf 
ile bedelleri cem‘ine memûr olan Hasan Bey’e mezbûr Mustafa Ağa’nın mutasarrıf 
olduğu ze‘âmeti bedelini ver ba‘dehû ben sana vereyim deyû bana emr etmeğin 
ben dahi ze‘âmet-i mezbûrenin bedeli için kırk yedi bin altı yüz yetmiş akçe ve 
temessük harcı için dahi beş bin akçe ki cem‘an elli iki bin altı yüz yetmiş beş akçe 
mezbûr Hasan Bey’e merkūme Mümine Hâtun’un emri ile def ‘ ve teslîm eylemi-
şidim hâlâ meblağ-ı mezbûru müvekkile-i mezbûre Mümine Hâtun bi’t-tamâm 
ve’l-kemâl ahz ve kabz eyleyip meblağ-ı mezbûra müte‘allik da‘vâdan zimmeti berî 
oldu dedikde mukırr-ı mezbûrun minvâl-i muharrer üzre cârî ve sâdır olan ikrâr 
ve takrîrini vekîl-i mezbûr Mustafa Çelebi vicâhen tasdîk ve şifâhen tahkīk etme-
ğin mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâlis aşer min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Mustafa Efendi el-Müderris, Ahmed Efendi el-Kadı, Fahrü’l-kuzât 
Abdi Efendi, tulû‘î Mustafa Çavuş, Mehmed Efendi, Süleyman Çavuş b. Mustafa 
Ağa ve gayruhüm.

562 [89b-2] Hüseyin Beşe b. Mustafa’nın Beşir Bey b. Ahmed’deki 
alacak talebi için yemin ettiği
Vilâyet-i Rumeli’nde Filorina kazâsına tâbi‘ Çelciler nâm karye sâkinlerinden Hü-
seyin Beşe b. Mustafa nâm râcil meclis-i şer‘a işbu râfi‘ü’l-kitâb Beşer Bey b. Ah-
med nâm kimesneyi ihzâr ve mahzarında üzerine da‘vâ edip mezbûr Beşir Bey 
târih-i kitâbdan altı sene mukaddem karye-i mezbûrede beni bi gayr-ı vech-i şer‘î 
ahz ve haps edip beş [yüz] altmış akçe kıymetli iki kırmızı kilim ve dört yüz akçe 
kıymetli bir tabanca tüfengim bi gayrı hakkın gasben ahz etmişdir, şer‘an suâl olu-
nup ihkāk-ı hak olunması matlûbumdur dedikde gıbbe’s-suâl ve’l-inkâr müdde‘î-i 
mezbûr Hüseyin Beşe’nin müdde‘âsına mutâbıka beyyine taleb olundukda ityân-ı 
beyyineden izhâr-ı acz edip gıbbe’l-istihlâf yemîn teklîf olundukda, ol dahi alâ 
vefki’l-mes’ûl yemîn billâhi’l-aliyyi’l-azîm etmeğin mâ vaka‘a gıbbe’t-taleb ketb 
olundu.
Tahrîren fi’l-yevmi’t-tâsi‘ min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Ali b. Mustafa, Yakub b. Kurd, Mustafa b. Ahmed, Mahmud b. Ah-
med, Ali Çelebi b. Mustafa.

563 [89b-3] Yani v. Nikola’nın Ahmed Beşe b. Yusuf ’a borcu 
olduğunu kabul ettiği
Medîne-i hazret-i Ebî Eyyûb el-Ensârî mahallâtından Takyecibaşı mahalle-
si sâkinlerinden Ahmed Beş b. Yusuf nâm kimesne meclis-i şer‘a Yani v. Nikola 
nâm zimmîyi ihzâr ve muvâcehesinde üzerine da‘vâ edip mezbûr Yani’ye târih-i 
kitâbdan bir sene mukaddem Çömlekçiler sûkunda vâki‘ mülk bakkal dükkânımı 
bir sene tamâmına sekiz bin akçeye îcâr ve teslîm edip ve yirmi bin akçe dahi ikrâz 
ve teslîm edip ol dahi dükkân-ı merkūmu vech-i muharrer üzre istîcâr ve meblağ-ı 
merkūmu istikrâz ve ve kabz ve tesellüm etmişidi hâlâ on bin akçe karzdan ve 
üç bin yedi yüz akçe icâreden alıp kabz edip zimmetinde on bin akçe karzdan 
ve dört bin üç yüz akçe icâreden cem‘an on dört bin üç yüz akçe hakkım bâkīdir 
suâl olunup edâsına tenbîh olunması matlûbumdur dedikde gıbbe’s-suâl mezbûr 
Yani cevâbında, fi’l-vâki‘ cihet-i merkūmeden mezbûr Ahmed Beşe zimmetinde 
lâzımü’l-edâ ve vâcibü’l-kazâ on dört bin üç yüz akçe deynim vardır deyû ikrâr ile 
cevâb vermeğin mûcebince edâsına tenbîh olunup mâ vaka‘a bi’t-taleb ketb olundu.
Tahrîren fi’l-yevmi’s-sâlis aşer min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Abdurrahman Çelebi b. Habib, Osman b. Abdullah, Bâli Beşe b. Ab-
dullah, Mustafa b. Abdullah, Mustafa b. Mehmed, Mustafa b. Kurd.

564 [89b-4] İstemad v. Nikola’nın Fütûha Hatun Vakfı’na olan borcuna 
Davud Halîfe b. Mehmed’in kefil olduğu
Medîne-i Ebî Eyyûb el-Ensârî mahallâtından Otakçıbaşı mahallesinde Acı Çeş-
me kurbunda sâkin İstemad v. Nikola nâm zimmî mahfil-i kazâda merhûme 
Fütûha Hâtun vakfı’na bi’l-fi‘l mütevellî olan işbu hâmilü’l-kitâb Halil Çelebi b. 
Hüdâverdi mahzarında bi’t-tav‘i’s-sâf ikrâr ve i‘tirâf edip mezbûr Halil Çelebi’ye 
vakf-ı mezbûr malından zimmetimde on bin akçe lâzımü’l-edâ deynim vardır de-
dikde gıbbe’t-tasdîki’ş-şer‘î meblağ-ı mezbûr üç bin akçeye Davud Halîfe b. Meh-
med el-Müezzin emr ve kabûlü hâvî kefâletle kefîl bi’l-mâl olmağın mâ vaka‘a 
bi’t-taleb ketb olundu.
Fi’l-yevmi’s-sâmin [min] Zilhicceti’l-harâm li sene seb‘a ve erba‘în ve elf.
Şuhûdü’l-hâl: Abdullah b. Bekir, Mustafa el-Müezzin, Mahmud b. Ali, Ali Çelebi b. 
Mustafa el-Kâtib, Mustafa b. Veli, Receb Efendi b. Abdi ve gayruhüm.

565 [89(2)a-1, Arapça] Filân b. Hüseyin’in evini İsmi bt. Alagöz’e sattığı
Filân b. Hüseyin nâm Kıbtî, meclis-i şer‘-i şerîf ve mahfil-i dîn-i münîfde hâzır 
olup âtiyyü’z-zikr menzilini râfi‘a-i hâze’l-kitâb İsmi bt. Alagöz’e bey‘-i bâtt-ı 
sahîh ile bey‘ ettiğini ikrâr ve i‘tirâf etti. Müşteriyye-i mezbûre de kendi malıy-
la ve kendisi için, Kıbtî-i mezbûrun işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu medîne-i 
mahmiye-i Kostantıniyye mahallâtından Mustafa Paşa mahallesinde vâki‘, altında 
ahır bulunan fevkānî bir beyti hâvî, bir tarafdan Dimitri v. Todori mülkü, diğer 
tarafdan Aleksandri v. Todori mülkü, öteki tarafdan verese-i Dimitri v. Yorgi mül-
kü ve diğer tarafdan da tarîk-i âm ile mahdûd cemî‘-i menzilini cümle tevâbi‘ ve 
levâhıkı ve kâffe-i menâfi‘ ve merâfıkı ile râyicü’l-vakt altı bin beş yüz akçe semen-i 
mu‘ayyen-i makbûzla iştirâ etti. Îcâb kabûl ve teslîm tesellümle bey‘-i bâtt-ı sahîh 
tamâm oldu. Müşteriyye-i merkūme, vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’s-sâmin min Zilhicce eş-şerîfe sene seb‘a ve erba‘în 
ve elf.
Şuhûdü’l-hâl: Müezzin Bâli Hâce, müezzin İbrahim Hâce, İmâm Mustafa Halîfe, 
Mehmed b. İshak, Mustafa b. Veli, Hasan b. Bâli, Hüseyin b. Bâli, Ahmed Ağa, 
Yakub b. Kurd ve gayruhüm

566 [89(2)a-2] Yani’nin borçlarına karşılık vârislerinin evini sattığı
Havâss-ı Aliyye müzâfâtından Çekmece-i Kübrâ nâhiyesine tâbi‘ Kalyoz nâm kar-
yede sâkin iken bundan akdem mürd olan Yani v. ( ) nâm zimmînin verâseti zevce-i 
metrûkesi Misine bt. Dimitri ve sulbî sagīr oğlu Yorgo’ya ve on üç yaşında olup 
cüssesinin bülûğa tahammülü oldukdan sonra bülûğuna meclis-i şer‘de mu‘terif 
olan âhar oğlu Kostantin ve sulbiye-i kebîr kızları Argiri ve Yerakiri’ye münhası-
ra olduğu şer‘an mütehakkik oldukdan sonra merkūmun Kostantin ve Argiri ve 
Yerakiri’yi asâleten ve mezbûre ve Misine kendi cânibinden asâleten ve sadrî oğlu 
sagīr-i merkūm Yorgo’nun tesviye-i umûruna kıbel-i şer‘den mansûbe vasî olma-
ğın vesâyeten mahfil-i kazâda işbu hâmilü’l-kitâb Ömer Bey b. Hızır mahzarında 
her biri ikrâr ve takrîr-i kelâm edip mûrisimiz hâlik-i merkūm zimmetinde edâsı 
lâzım olan düyûn-ı müsbetesini edâya menkūlâtı olmayıp akārâtı bey‘ olunmak 
lâzım gelmeğin, muhallefâtından karye-i merkūmede vâki‘ bir tarafı Hasan Paşa 
çiftliği ve bir tarafdan Minho mülkü ve bir tarafdan Çakari mülkü ve bir tarafı 
tarîk-i âm ile mahdûd iki bâb tahtânî beyti müştemil menzili ma‘rifet-i şer‘iyye 
ile sûk-ı sultânî’de mecâmi‘-i nâs olan yerde mirâren ve kirâren nidâ ve müzâyede 
olundukda, on üç bin nakd-i râyic fi’l-vakt fıddî akçede merkūm Ömer Bey üze-
rinde karâr edip ziyâde ile tâlib-i âhar zuhûr etmeyip rağabât-ı nâs münkatı‘a 
oldukdan sonra menzil-i mezbûru semen-i misli olan meblağ-ı merkūm on üç 
bin akçeye hâlik-i mezbûrun zarûret-i deyni için tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm edip ol dahi vech-i muharrer üzre iştirâ 
ve tesellüm eyledikden sonra semen-i mezbûr on üç bin akçe merkūm Ömer Bey 
yedinden bi’t-tamâm ve’l-kemâl ahz ve kabz eyledik dediklerinde mukırrûn-ı 
mezbûrûnu cemî‘ kelimât-ı meşrûhalarında mezbûr Ömer Bey vicâhen tasdîk ve 
şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Tahrîren fî evâhiri Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Receb Efendi b. Abdi, Ali Çelebi b. Mustafa, Abdülkādir Çelebi b. 
Mehmed, Mustafa Efendi, Yakub b. Kurd ve gayruhüm.

567 [89(2)a-3] Hacı Mehmed b. Hacı Hasan’ın Mehmed Çelebi 
b. Mehmed’deki alacağını alıp evin rehnini kaldırdığı
el-Hâc Mehmed b. el-Hâc Hasan nâm kimesne mahfil-i kazâda işbu râfi‘ü’l-kitâb 
Mehmed Çelebi b. Mehmed mahzarında ikrâr ve takrîr-i kelâm edip mezbûr Meh-
med Çelebi zimmetinde cihet-i karzdan on iki bin akçe ve müşterâ ve makbûz 
çuka bahâsından dahi bin sekiz yüz akçe ki cem‘an on üç bin sekiz yüz akçe hak-
kımı bi’t-tamâm yedinden ahz ve kabz edip meblağ-ı mezbûr mukābelesinde 
medîne-i hazret-i Ebî Eyyûb el-Ensârî mahallâtından Kızıl Mescid mahallesinde 
vâki‘ beynimizde ma‘lûmü’l-hudûd olup rehn-i makbûzum olan mülk menzilini 
fekk-i rehn edip kendiye teslîm eyledim ol dahi kabz ve tesellüm eyledi dedikde 
gıbbe’t-tasdîki’ş-şer‘î vicâhen mâ vaka‘a bi’t-taleb ketb olundu.
Fi’l-yevmi’r-râbi‘ aşer min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Mustafa Efendi b. Ali el-İmâm, el-Hâc Mustafa b. Veli, Mehmed 
Çelebi b. Şaban er-Râcil, Abdullah b. İbrahim.

568 [89(2)a-4] Kulu Beşe b. Mehmed’in evini Osman Ağa 
b. Gazanfer Ağa’ya sattığı
Medîne-i Ebî Eyyûb el-Ensârî mahallâtından Veli Baba mahallesi sâkinlerinden 
Kulu Beşe b. Mehmed mahfil-i kazâda kıdvetü’l-emâsil ve’l-akrân Osman Ağa 
b. Gazanfer Ağa muvâcehesinde ikrâr-ı tâm ve takrîr-i kelâm edip mahalle-i 
mezbûrede vâki‘ bir tarafı Yusuf Bâli mülkü ve bir tarafı bî-zebân Sipâhi mül-
kü ve bir tarafı mezbûr Osman Ağa mülkü ve bir tarafı tarîk-i âm ile mahdûd 
iki çatma beyti ve mezbûr Osman Ağa ile müşterek bir su kuyusunu müştemil 
mülk menzilimi, cümle tevâbi‘ ve levâhıkı ile mezbûr Osman Ağa’ya tarafeynden 
îcâb ve kabûlü hâvî bey‘-i bâtt-ı sahîh-i şer‘î ile sekiz bin beş yüz nakd-i râyic fi’l-
vakt fıddî akçeye bey‘ [89(2)b] ve teslîm edip ol dahi iştirâ ve tesellüm eyledikden 
sonra semen-i mezbûr sekiz bin akçeyi mezbûr Osman Ağa yedinden bi’t-tamâm 
ve’l-kemâl ahz ve kabz eyledim ba‘de’l-yevm menzil-i mezbûr merkūm Osman 
Ağa’nın mülk-i müşterâsıdır. Keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î vicâhen ve şifâhen mâ vaka‘a bi’t-taleb ketb olundu.
Tahrîren fi’l-yevmi’s-sâdis min şehri Zilhicce li sene seb‘a ve erba‘în ve elf.
Şuhûdü’l-hâl: Mahmud Efendi b. Mehmed, Mustafa b. Şaban, Mehmed Çelebi b. 
Hüseyin, Şeyhî Çelebi b. Mehmed, Kadri Çelebi b. Mehmed, Mustafa b. İlyas, Meh-
med Çelebi b. Şeyhî, Eyüb Çelebi b. Kadri, Hüseyin Çelebi b. Veli ve gayruhüm.







569 [89(2)b-1, Arapça] Ahmed Çelebi b. Abdülbâki’nin evini Yusuf 
Bey b. Abdülmennân’a sattığı
Medîne-i Hazret-i Ebî Eyyûb el-Ensârî mahallâtından Çavuş Kasım mahallesin-
de sâkin olan Ahmed Çelebi b. Abdülbâkī nâm kimesne meclis-i şer‘-i şerîf ve 
mahfil-i dîn-i münîfde hâzır olup âtiyyü’z-zikr menzilini, hâmil-i hâze’l-kitâb 
fahrü’l-akrân Yusuf Bey b. Abdülmennân’a bey‘-i bâtt-ı sahîh ile bey‘ ettiğini ikrâr 
ve i‘tirâf etti. Müşterî-i mezbûr da kendi malıyla ve kendisi için mezbûr Ahmed 
Çelebi’nin işbu akdin kendilerinden sudûruna kadar sâhibi ve mâliki olduğu, 
elinde ve taht-ı tasarrufunda bulundurduğu mahalle-i mezbûrede vâki‘ olup bir 
tarafdan mescid-i mezbûr, iki tarafdan merkūm Yusuf mülkü ve diğer tarafdan 
da tarîk-i âm ile mahdûd bulunan tahtânî iki beyti, selâmlığı, su kuyusunu ve 
helâyı müştemil olan cemî‘-i menzili cümle tevâbi‘ ve levâhıkı ve kâffe-i menâfi‘ 
ve merâfıkı ile râyicü’l-vakt otuz bin akçe semen-i mu‘ayyen-i makbûzla iştirâ etti. 
Îcâb kabûl ve teslîm tesellümle bey‘-i bâtt-ı sahîh tamâm oldu. Müşterî-i merkūm, 
vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’s-sâlis aşer min Zilhicce eş-şerîfe sene seb‘a ve 
erba‘în ve elf.
Şuhûdü’l-hâl: İmâm Hüseyin Efendi b. Seyyid Mehmed, fahrü’l-müderrisîn Ali b. 
Mustafa, fahrü’l-akrân Seyyid Yusuf Çelebi b. Mustafa, Seyyid Mehmed Efendi b. 
Seyyid Mustafa, İvaz Çelebi b. er-Râcil, Hüseyin Çelebi b. Ahmed, Yakub Çelebi 
b. Kurd ve gayruhüm

570 [89(2)b-2, Arapça] Dimitraki v. Paskal’ın evini istiğlâl yoluyla 
Cafer Paşa Vakfı’na sattığı
Dimitraki v. Paskal nâm zimmî meclis-i şer‘-i şerîf ve mahfil-i dîn-i münîfde hâzır 
olup âtiyyü’z-zikr menzilini merhûm Cafer Paşa vakfı’na mütevellî olan râfi‘-i 
hâze’l-kitâb Mehmed Beşe b. Hamza’ya bey‘ ettiğini ikrâr ve i‘tirâf etti. Mütevellî-i 
mezbûr da vakf-ı merkūm malıyla ve istiğlâl maksadıyla, zimmî-i mezbûrun işbu 
akdin kendilerinden sudûruna kadar sâhibi ve mâliki olduğu, elinde ve taht-ı ta-
sarrufunda bulundurduğu ebvâb-ı sûr-ı Kostantıniyye’den bâb-ı Balat hâricinde 
vâki‘ Karabaş mahallesinde kâin olan, bir tarafdan Yakob v. (  ) mülkü, diğer ta-
rafdan Palifo mülkü, öteki tarafdan sâhil-i bahr diğer tarafdan da tarîk-i âm ile 
mahdûd olan cemî‘-i menzilini cümle tevâbi‘ ve levâhıkı ile râyicü’l-vakt yirmi bin 
akçe semen-i mu‘ayyen-i makbûzla iştirâ etti. Bâyi‘-i mezbûrun menzili kirâlamak 
istemesi üzerine mütevellî-i merkūm, ba‘de’t-tahliyye ve’t-tekābuz zeylde mezkûr 
Şaban-ı mu‘azzam ayının gurresinden bir sene tamâmına üç bin akçe ücret ile 
menzili kirâya verdi. Mütevellî-i mezbûr, vâki‘ ikrârı vicâhen ve şifâhen tasdîk etti. 
Sonra Receb Efendi b. Abdi, hîn-i mütâlebede mukırr-ı mezbûr Dimitraki’yi ihzâr 
etmeye kefîl oldu.
Cerâ zâlike ve hurrire fi’l-yevmi’r-râbî‘ aşer min şehri Zilhicce eş-şerîfe sene seb‘a 
ve erba‘în ve elf.
Şuhûdü’l-hâl: İsmail Çelebi b. ( ), Abdullah Çelebi b. el-Câbî, İmâm Mustafa Efen-
di b. Abdi, müezzin Ömer Çelebi b. Şaban, Abdurrahman b. Mustafa, Abdurrah-
man Efendi b. kâtib Cafer, el-Hâc Mustafa b. Veli, Ali Çelebi b. İskender, Yakub b. 
Kurd ve gayruhüm

571 [89(2)b-3] Hamza b. Hüseyin’in tarlalarının kullanım hakkını 
Mustafa Efendi b. Hasan’a devrettiği
Vilâyet-i Anadolu’da Kuyucak nâm kasaba sâkinlerinden Hamza b. Hüseyin 
meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda, 
işbu bâ‘isü’l-kitâb Mustafa Efendi b. Hasan nâm kimesne muvâcehesinde ikrâr 
ve takrîr-i kelâm edip kasaba-i mezbûre kurbunda Nâibli nâm mevzi‘de vâki‘ bir 
tarafı Veli Sekban tarlası ve bir tarafı el-Hâc Mehmed tarlası ve bir tarafı Kos-
dakos tarlası ve bir tarafı tarîk-i âm ile mahdûd dokuz dönüm tarlanın hakk-ı 
tasarrufunu, sâhibü’l-arz ma‘rifetiyle mezbûr Mustafa Efendi’ye otuz aded riyâlî 
guruş mukābelesinde ferâğ ve tefvîz edip ol dahi tefevvuz ve kabûl edip bedel-i 
ferâğ olan otuz aded riyâlî guruş mezbûr Mustafa Efendi yedinden tamâmen ahz 
ve kabz eyledim dedikde mukırr-ı mezbûr[un] ikrârını mezbûr Mustafa Efendi 
vicâhen tasdîk ve şifâhen tahkīk etmeğin mâ vaka‘a gıbbe’t-taleb ketb olundu.
Tahrîren fî evâili şehr-i Zilhicceti’l-harâm li sene seb‘a ve erba‘în ve elf.
Şuhûdü’l-hâl: Mustafa Efendi b. Mehmed, Mehmed b. Yusuf, Veli b. el-Hâc Mus-
tafa, Mahmud b. Mustafa, Mehmed Efendi b. Osman, Mahmud b. Ahmed ve gay-
ruhüm.

572 [89(2)b-4] Gevher Hatun bt. Mehmed’in boşandığı eşi Hasan 
b. Osman’la hiçbir davası kalmadığı
Mahmiye-i Galata müzâfâtından kasaba-i Kasımpaşa mahallâtından Vardiyan-
başı mahallesi sâkinelerinden Gevher Hâtun bt. Mehmed meclis-i şer‘-i hatîr-i 
lâzımü’t-tevkīrde zevc-i mutallıkı olan işbu hâmilü’l-kitâb Hasan b. Osman mah-
zarında bi tav‘ihâ ikrâr ve takrîr-i kelâm edip mezbûr Hasan zimmetinde mütekar-
rir olan bin beş yüz akçe mehr-i müeccelim mezbûr Hasan yedinden bi’t-tamâm 
ve’l-kemâl ahz ve kabz edip zevciyyete müte‘allik da‘vâdan zimmetini ibrâ ve iskāt 
eyledim dedikde mukırra-i mezbûre Gevher’in minvâl-i muharrer üzerine cârî 
ve sâdır olan ikrârı el-mukarru lehü’l-merkūm Hasan vicâhen tasdîk ve şifâhen 
tahkīk etmeğin mâ vaka‘a bi’t-taleb ketb olundu.
Tahrîren fi’l-yevmi’s-sâdis aşer Zilhicceti’l-harâm li sene seb‘a ve erba‘în ve elf.
Şuhûdü’l-hâl: İbrahim b. Osman, Mustafa Beşe b. Mahmud, Ahmed b. Bayram, 
Yakub b. Kurd, Mustafa b. Ahmed, Mahmud b. Mehmed, Mustafa b. Veli.

573 [90a-1] Sefer Beşe b. Hasan’ın eşi Peymâne bt. Abdullah’a olan 
borcu için evini rehin bıraktığı
Havâss-ı Refî‘a kazâsı müzâfâtından Terkos nâhiyesine tâbi‘ Kurdköyü demekle 
ma‘rûfe karye sâkinlerinden Sefer Beşe b. Hasan nâm râcil meclis-i şer‘-i hatîr-i 
lâzımü’t-tevkīrde işbu hâmilü’l-kitâb zevcesi Peymâne bt. Abdullah nâm hâtun 
mahzarında bi’t-tav‘i’s-sâf ikrâr ve i‘tirâf edip zevcem mezbûre Peymâne’ye zimme-
tinde karz-ı şer‘îden dört bin akçe deynim olup meblağ-ı mezbûr mukābelesinde 
karye-i mezbûrede vâki‘ iki tarafdan Derviş Çavuş mülkü ve iki tarafdan tarîk-i 
âm ile mahdûd bir bâb tahtânî çatma mülk menzilimi, cümle tevâbi‘ ve levâhıkı 
ile mezbûre Peymâne’ye rehin vaz‘ edip teslîm eyledim ol dahi irtihân ve kabz ve 
tesellüm eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Mustafa Çelebi b. ( ) el-Hammâmî, Ali Beşe b. Eyüb Ded[e] Meh-
med Beşe b. (  ) er-Râcil, Odabaşı Mehmed, Ahmed b. Bayram, Mustafa Efendi 
el-İmâm ve gayruhüm.

574 [90a-2] Mafto bt. Varto’nun çayırını Kanko bt. Hristo’ya sattığı
Vilâyet-i Rumeli’nde Çatalca kazâsına tâbi‘ Nuhur nâm karye sâkinlerinden Mafto 
bt. Varto nâm Nasrâniye tarafından tefvîz-i âti’z-zikri ikrâra vekîl olup hasm-ı 
şer‘î-i câhid mahzarında Dimo v. Yani ve diğer Dimo v. Niko nâm zimmîler 
şehâdetleri ile vekâleti sâbite olan Todori v. Niko nâm zimmî mahfil-i kazâda 
yine karye-i mezbûre sâkinelerinden işbu hâmiletü’s-sifr Kanko bt. Hristo nâm 
Nasrâniye tarafından dahi ikrâr-ı âti’z-zikri tasdîka vekîl olup vekâleti şâhidân-ı 
mezbûrân şehâdetleri ile şer‘an sâbite olan mezbûr Kanko’nun zevci Avyar[o] 
v. Yorgi nâm zimmî muvâcehesinde bi’l-vekâle ikrâr ve takrîr-i kelâm edip 
müvekkile-i mezbûre Mafto karye-i mezbûre hudûdu dâhilinde vâki‘ bir tarafdan 
Niko nâm zimmî çayırı ve bir tarafdan Yani nâm zimmî çayırı ve bir tarafdan 
tarîk-i âm ile mahdûd mutasarrıfe olduğu bir kıt‘a yoncalık ta‘bîr olunur çayırının 
hakk-ı tasarrufunu, sâhib-i arz ma‘rifetiyle mezbûre Kanko’ya bin nakd-i râyic fi’l-
vakt fıddî akçe mukābelesinde tefvîz edip ol dahi minvâl-i muharrer üzre tefevvuz 
ve kabûl eyledikden sonra bedel-i tefvîz olan meblağ-ı mezbûr bin akçeyi yedin-
den bi’t-tamâm ve’l-kemâl ahz ve kabz eyledi dedikde vekîl-i mezbûr vicâhen 
tasdîk ve şifâhen tahkīk edicek mâ vaka‘a bi’t-taleb ketb olundu.
Tahrîren fi’l-yevmi’l-hâmis aşer min Zilhicceti’l-harâm li sene seb‘a ve erba‘în ve 
elf.
Şuhûdü’l-hâl: Mustafa b. Veli, Ahmed b. Bayram, Yakub b. Kurd, Yani v. Nikola, 
Nikola [v.] Minho, Minho [v.] Şiro, Yani [v.] Yorgi, Minho [v.] Kosta, Yani [v.] 
Dimo, Yani [v.] Yorgi, Dimo v. ( ), Franko v. ( ) ve gayruhüm.

575 [90a-3] Hüseyin b. Beşe’nin çıkarttıkları suyu yeriyle birlikte 
Ali Ağa b. Pervane’ye sattığı
Havâss-ı Refî‘a kazâsı müzâfâtından Hasköy demekle ma‘rûfe olan karye 
mahallâtından Abdüsselâm mahallesinde sâkin Hüseyin Beşe b. Yusuf kendi 
cânibinden asâleten ve el-Hâc Davud b. Mehmed nâm kimesne tarafından dahi 
husûs-ı âti’z-zikri ikrâra vekîl olup hasm-ı câhid mahzarında Hasan b. Abdul-
lah ve Mustafa b. Mehmed şehâdetleri işe şer‘an vekâleti sâbite oldukdan sonra 
vekâleten mahfil-i kazâda işbu râfi‘ü’l-kitâb fahrü’l-emâcid ve’l-a‘yân makbûlü’s-
sudûr ve’l-erkân Ali Ağa b. Pervâne tarafından dahi ikrâr-ı âti’z-zikri tasdîka vekîl 
olup kezâlik hasm-ı câhid mahzarında nehc-i mu‘teber-i mer‘î üzre vekâleti sâbite 
olan Sefer Bey b. Murad mahzarında ikrâr-ı tâm ve takrîr-i kelâm edip merkūm 
Sultan Bayezid-i Veli -tâbe serâhû- evkāfı arâzisinden olup mezbûr Hacı Davud 
ile müşterek mutasarrıf olduğumuz karye-i mezbûrede vâki‘ ma‘lûmü’l-hudûd 
tarlamızda, kendi malımız ile mevâki‘-i adîdede hafr eylediğimiz âbârdan mücte-
mi‘ olan bir çuvaldız mikdârı su için mecrâyı biz kendi malımızla zikr olunan tar-
lamızda taş ile tûlen üç yüz zirâ‘ binâ eylediğimiz lağımı içinde cârî olan suyu ile 
müşârün-ileyh Ali Ağa’ya târih-i kitâbdan altı ay mukaddem otuz beş kıt‘a riyâlî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol 
dahi iştirâ ve kabûl eyledikden sonra semen-i mezbûr otuz beş kıt‘a guruşu ye-
dinden bi’t-tamâm ahz ve kabz eyleyip yine zikr olunan tarladan lağım-ı mezbûr 
ile meşgūl olan mikdârı yerin dahi tasarrufunu sâhib-i arz ma‘rifetiyle beş kıt‘a 
riyâlî guruşa tefvîz edip ol dahi tefevvuz ve kabûl eyledikden sonra bedel-i tefvîz 
olan beş kıt‘a riyâlî guruşu dahi yedinden ahz ve kabz eyledikde mezbûr Hüseyin 
Beşe’nin asâleten ve vekâleten cârî ve sâdır olan ikrâr ve takrîri vekîl-i merkūm Se-
fer Bey vicâhen tasdîk ve şifâhen tahkīk etmeğin mâ vaka‘a bi’t-taleb ketb olundu.
Fi’l-yevmi’l-hâmis min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Receb Efendi b. Abdi, el-Hâc İbrahim b. Abdullah, Mehmed Bey b. 
( ) Suyolcu, Yakub Çelebi b. Kurd, Mustafa Çelebi b. Receb ve gayruhüm.







576 [90a-4, Arapça] Kiryako bt. Yorgi ile Polo v. Todori’nin nikâhlarının 
mahkemede kıyıldığı
Mahmiye-i Kostantıniyye mahallâtından Mustafa Paşa mahallesinde sâkine olan 
Kiryako bt. Yorgi nâm Nasrâniye, Polo v. Todori nâm zimmî ile meclis-i şer‘-i 
şerîfde hâzıre olup râyicü’l-vakt beş yüz akçe mehr-i müeccel ile nefsini zimmî-i 
mezbûra tezvîc etti. Zimmî-i merkūm da mehr-i mezbûr ile onu tezevvüc eyledi. 
İşbu nikâh şâhidler huzûrunda ve vech-i ma‘hûd üzre kıyıldı.
Cerâ zâlike ve hurrire fi’l-yevmi’s-sâbi‘ aşer min Zilhicce eş-şerîfe sene seb‘a ve 
erba‘în ve elf.
Şuhûdü’l-hâl: Mahmud b. Ahmed, Mustafa b. Veli, Yakub b. Kurd, Ahmed b. Bay-
ram, Mustafa b. Ahmed ve gayruhüm

577 [90b-1] Mehmed Bey b. Mirza’nın mülklerini Ali Ağa 
b. Osman’a sattığı
Dârü’s-saltanati’l-aliyye Kostantıniyyetü’l-mahmiyye mahallâtından Arabacı 
Fîruz mahallesi sâkinlerinden Mehmed Bey b. Mirza meclis-i hatîr-i lâzımü’t-
tevkīrde işbu bâ‘isü’l-kitâb kıdvetü’l-emâsil ve’l-akrân Ali Ağa b. Osman mah-
zarında ikrâr ve takrîr-i kelâm edip Havâss-ı Refî‘a kazâsı müzâfâtından Terkos 
nâhiyesine tâbi‘ Dursunköyü demekle ma‘rûf karyede vâki‘ bir tarafdan Kerime 
Hâtun bt. Mehmed mülkü ve bir tarafdan Hatice Hâtun bt. Hasan mülküne ve 
bir tarafdan tarîk-i âma müntehî bir fevkānî iki tahtânî ve sofayı ve anbarı ve 
fırını ve bi’r-i mâyı ve tavuk kümesini ve iki ahırı ve zât-ı eşcâr-ı müsmire ve 
gayr-ı müsmireyi hâvî ve muhavvatayı müştemil çiftlik ta‘bîr olunur mülk men-
zilimi ve çiftlik-i mezbûrda mevcûd olan bir çift su sığırı ve iki çift kara sığı-
rı ve beş re’s kara sığır ineği ile bir tosunu ve menzil-i mezbûra muttasıl lede’l-
ahâlî ma‘lûmü’l-hudûd eşcâr-ı müsmireyi hâvî harman yerini ve karye-i mesfûre 
bağları dâhilinde vâki‘ inde’l-ahâlî ve’l-cîrân ma‘lûmü’l-hudûd eşcâr-ı müsmire 
ve gayr-ı müsmireyi hâvî tahmînen altmış dönüm bir kıt‘a mülk bağımı cüm-
le tevâbi‘ ve levâhıkı ile müşârün-ileyh mezbûr Ali Ağa’ya tarafeynden îcâb ve 
kabûlü hâvî bey‘-i bâtt-ı sahîh-i şer‘î ile otuz sekiz bin nakd-i râyic fi’l-vakt ak-
çeye safka-i vâhide ile bey‘ ve teslîm edip ol dahi istîcâr ve kabûl eyledikden 
sonra semen-i mezbûr otuz sekiz bin akçeyi bi’t-tamâm ahz ve kabz eyledim 
dedikden sonra mezbûr Mehmed Bey yine i‘âde-i kelâm edip karye-i mezbûre 
sınırı dâhilinde vâki‘ inde’l-ahâlî ve’l-cîrân ma‘lûmü’l-hudûd tahmînen elli araba 
otluk hâsıl olur dokuz kıt‘a çayırımı ve tahmînen altmış müd tohum istî‘âb eder 
sekiz kıt‘a tarlalarımın hakk-ı tasarrufunu, sâhib-i arz ma‘rifetiyle mezbûr Ali 
Ağa’ya on bin akçe bedel mukābelesinde tefvîz edip ol dahi tefevvuz ve kabûl 
ettikden sonra mukābele-i tefevvuzda olan on bin nakd-i mezbûrü’n-na‘t akçeyi 
müşârün-ileyh Ali Ağa yedinden bi’t-tamâm ahz ve kabz eyledim ba‘de’l-yevm 
zikr olunan emlâk-i mezbûr Ali Ağa’nın mülk-i müşterâsı ve mârrü’z-zikr çayır 
ve tarla dahi mesfûrundur, sâir emsâli tasarrufu gibi mutasarrıf [olsun] dedikde 
mukırr-ı mezbûru minvâl-i muharrer üzre cârî olan ikrârını el-mukarru lehü’l-
merkūm Ali Ağa bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ gıbbe’t-taleb ketb olundu.
Hurrire fi’l-yevmi’s-sâbi‘ aşer min şehri Zilhicceti’ş-şerîfe li sene seb‘a ve erba‘în 
ve elf.
Şuhûdü’l-hâl: Ahmed Çelebi b. ( ) el-Müezzin, Murtaza Beşe b. ( ) er-Râcil, Mus-
tafa Ağa b. ( ) el-Müteferrika, el-Hâc Ahmed Ağa b. ( ) el-Müteferrika, Mehmed 
Çavuş, Hüseyin Bey b. Mehmed el-Cündî, Yakub b. Kurd, Mustafa b. Ahmed ve 
gayruhüm.

578 [90b-2, Arapça] Süleyman b. Ali’nin evini istiğlâl yoluyla İsmi 
Hatun Vakfı’na sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Baba Haydar mahallesinde sâkin olan Süleyman b. Ali nâm kimesne meclis-i 
şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- hâzır olup 
âtiyyü’z-zikr menzilini İsmi Hâtun vakfı’na mütevellî olan Yusuf Bey b. Abdul-
lah kıbelinden iştirâya vekâleti Mehmed Bey b. Receb ve Hüseyin b. Mehmed 
nâm kimesnelerin şehâdetleri ile sâbit olan hâmil-i hâze’l-kitâb el-Hâc Hasan b. 
Mustafa’ya bey‘ ettiğini ikrâr ve i‘tirâf etti. Vekîl-i mezbûr da vekâlet-i mahkiye-
si hasebiyle, vakf-ı mezbûr malıyla ve istiğlâl maksadıyla, mezbûr Süleyman’ın 
işbu akdin kendilerinden sudûruna kadar sâhibi ve mâliki olduğu, elinde ve taht-ı 
tasarrufunda bulundurduğu mahalle-i mezbûrede vâki‘ olup bir tarafdan Meh-
med Çelebi mülkü, diğer tarafdan Nasuh Bey vakfı, öteki tarafdan Mihri Hâtun 
mülkü ve diğer tarafdan da tarîk-i âm ile mahdûd bulunan cemî‘-i menzili cüm-
le tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt on bin akçe 
semen-i mu‘ayyen-i makbûz ile bi’l-vekâle iştirâ etti. Bâyi‘-i mezbûrun menzili 
kirâlamak istemesi üzerine vekîl-i merkūm, ba‘de’t-tahliyye ve’t-tekābuz zeylde 
mezkûr târihden bir sene tamâmına bin akçe ücret ile menzili kirâya verdi. Vâki‘ 
ikrâr, tasdîk hakkı sâhibince vicâhen ve şifâhen tasdîk edildi.
Cerâ zâlike ve hurrire fi’l-yevmi’s-sâbi‘ aşer min Zilhicceti’l-harâm sene seb‘a ve 
erba‘în ve elf.
Şuhûdü’l-hâl: İmâm Hasan Efendi b. Abdi, Ali Dede b. Musa, Mustafa b. Abdullah, 
Mahmud b. Abdullah, Ali b. Mustafa ve gayruhüm







579 [90b-3, Arapça] Ali Bey b. Kadri’nin İshak Çelebi b. Veli’den 
ödünç aldığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Çavuş Kasım mahallesinde sâkin olan Ali Bey b. Kadri nâm kimesne meclis-i şer‘-i 
şerîf ve mahfil-i dîn-i münîfde -sânehallâhu te‘âlâ ani’t-tağyîr ve’t-tahrîf- hâzır 
olup hâmil-i hâze’l-kitâb İshak Çelebi b. Veli’ye üzerinde ve zimmetinde karz-ı 
şer‘î cihetinden râyicü’l-vakt beş bin akçe ve vasfı ve cinsi beynlerinde ma‘lûm, 
müşterâ-yı makbûz çuka bahâsından yedi yüz elli akçe olmak üzre cem‘an beş 
bin yedi yüz elli akçe lâzımü’l-edâ ve vâcibü’l-kazâ borcu olduğunu ikrâr ve i‘tirâf 
etti. Karz dışındaki meblağ zeylde mezkûr târihden bir sene tamâmına müeccel-
dir. Vâki‘ ikrâr, dâyin-i mezbûr tarafından vicâhen ve şifâhen tasdîk edildi. Sonra 
Mustafa Halîfe b. İlyas nâm kimesne cemî‘-i meblağ-ı mezbûra îcâb ve kabûlü hâvî 
kefâletle kefîl oldu.
Cerâ zâlike ve hurrire fi’l-yevmi’l-hâmis aşer min Zilhicce eş-şerîfe sene seb‘a ve 
erba‘în ve elf.
Şuhûdü’l-hâl: Mahmud Çelebi b. Mustafa, fahrü’l-müderrisîn Ali Çelebi b. Mus-
tafa, Mehmed b. Mahmud, Abdülkādir b. Mehmed, Hasan Beşe b. (…), Mahmud 
Kethüdâ, Mustafa b. Ahmed, Aydın Bey b. Mustafa, Yakub Çelebi b. Kurd ve gay-
ruhüm.

580 [91a-1] Mühtedi Mustafa b. Abdullah’ın babasından kalan mal 
hususunda İstemad v. Yani ile sulh yaptığı
Havâss-ı Refî‘a kazâsı müzâfâtından Buğaz nâm karye sâkinlerinden olup hâlâ 
şeref-i İslâm ile müşerref olan Mustafa b. Abdullah mahfil-i kazâda işbu bâ‘isü’l-
kitâb İstemad v. Yani nâm zimmî muvâcehesinde ikrâr-ı tâm ve takrîr-i kelâm 
edip karye-i mezbûrede vâki‘ bir tarafdan Andriye v. Yorgi mülkü ve bir taraf-
dan Yorgi v. Yani mülkü ve bir tarafdan Batak v. Andriye ve bir tarafdan tarîk-i 
âm ile mahdûd iki bâb ulvî beyti ve sofayı ve altında ahırlı ve zât-ı eşcâr-ı müs-
mire muhavvatayı müştemil olan menzil, ben İslâm’a gelmeden mukaddem ba-
bam Yani nâm zimmîlerin bi hasebi’l-irsi’ş-şer‘î bana intikāl edip ben sagīr iken 
vâlidem Elena nâm Nasrâniye fuzûlen merkūm İstemad’a bey‘ etmişdir hâlâ 
ben bey‘-i mezbûru mucîz olmayıp menzil-i merkūmu da‘vâ ve taleb eylediğim-
de mezbûr İstemad menzil-i mezbûru sen on üç yaşında olup mahfil-i kazâda 
bülûğuna mu‘terif oldukdan sonra on altı bin akçeye bana bey‘ edip kabz-ı semen 
eyledik deyû isbât etmek sadedinde iken aramıza muslihûn tavassut edip husûs-ı 
mezbûre müte‘allik da‘vâdan benim ile altı bin nakd-i râyic fi’l-vakt fıddî akçe 
üzerine inşâ-i akd-i sulh eyledikde ben dahi sulh-i mezbûru kabûl ve bedel-i sulh 
olan meblağ-ı merkūm altı bin akçeyi yedinden bi’t-tamâm ve’l-kemâl ahz ve kabz 
eyleyip menzil-i mezbûra müte‘allik da‘vâdan mezbûr İstemad’ın ibrâ-i âmm-ı 
kātı‘ü’n-nizâ‘la ibrâ ve iskāt eyledim ba‘de’l-yevm mazmûn-ı kitâba muhâlif bir 
tarîk ile benden bi’z-zât ve bi’l-vâsıta da‘vâ sudûr ederse lede’l-hükkâmi’l-kirâm 
mesmû‘a ve makbûle olmaya dedikde gıbbe’t-tasdîki’ş-şer‘î vicâhen mâ vaka‘a bi’t-
taleb ketb olundu.
Tahrîren fi’l-yevmi’r-râbi‘ aşer min Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: Fazlullah Halîfe b. ( ) el-Müezzin, es-Seyyid Mustafa b. Zeynelâbidin, 
es-Seyyid Abdülbâkī Çelebi b. es-Seyyid Hüseyin, Mahmud b. Ahmed, Hasan Çe-
lebi b. Ahmed, İbrahim Çelebi b. Ahmed.

581 [91a-2] Çatalca halkı vergilerini ödediği takdirde rencide 
edilmemeleri fermanı
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtassu bi mezîdi inâyeti’l-meliki’l-mu‘în mevlânâ Hâslar kadısı -zîdet 
fezâ’iluhu- tevkī‘-i refî‘-i hümâyûn vâsıl olucak ma‘lûm ola ki dârende-i fermân-ı 
hümâyûn nefs-i Çatalca ahâlîsi ordu-yı hümâyûnuma arzuhâl edip bunlar üzer-
lerine edâsı lâzım gelen avârız ve sâir tekâlîf a‘lâ ve evsat ve ednâ i‘tibâriyle ta-
hammüllerine göre verip edâ eylemeğe râzılar iken hâlâ içlerinde sâkin mün‘im 
ve mütemevvil ba‘zı kimesneler mücerred bunları ta‘cîz için tahammüllerinden 
ziyâde teklîf edip hilâf-ı şer‘-i şerîf rencîde etmekden hâlî olmadıkların bildirip 
bu bâbda şeyhülislâmdan verilen fetvâ-yı şerîf mûcebince amel olunmak bâbında 
emr-i şerîfim recâ eyledikleri ecilden buyurdum ki hükm-i şerîfimle vardıklarında 
husûs-ı mezbûra mukayyed ve fetvâlarına nazar edip göresin, arz olunduğu üzre 
bunlar vâki‘ olan avârız ve sâir tekâlîf a‘lâ ve evsat ve ednâ i‘tibâriyle tahammül-
lerine göre verip edâ eylediklerinden sonra min ba‘d hilâf-ı şer‘-i şer‘ ve kānûn ol 
vechile rencîde ettirmeyesin eslemeyeni yazıp bildirip bu husûs için tekrâr şikâyet 
olunup emr-i âhar varmalı eylemeyesin şöyle bilesin alâmet-i şerîfe i‘timâd kılasın.
Tahrîren fi’l-evâsıtı şehri Zilhicceti’ş-şerîfe li sene seb‘a ve erba‘în ve elf.
Be makām-ı Üsküdar el-mahmiyye.

582 [91b-1] Haslar kazasına ait fıçı vergisinin toplattırılması fermanı
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn hüc-
ce tü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-muhtassu 
bi mezîdi inâyeti’l-meliki’l-mu‘în mevlânâ Hâslar kadısı -zîdet fezâ’i luhu- ve 
kıdvetü’l-kuzât ve’l-hükkâm ma‘denü’l-fazli ve’l-kelâm ( ) kadıları -zîde fazluhümâ- 
tevkī‘-i refî‘-i hümâyûn vâsıl olucak ma‘lûm ola ki bi’l-fi‘l gümrük emîni iftihârü’l-
emâcid ve’l-ekârim Ali -dâme mecduhû- südde-i sa‘âdetime arzuhâl sunup 
kadîmden olageldiği üzre taht-ı kazânızda vâki‘ olan fıçı resmini tarafından varan 
âdemisine cem‘ ve tahsîl ettirmek bâbında hükm-i hümâyûnum recâ eylediği ecil-
den kadîmden olageldiği üzre amel olunmak emrim olmuşdur buyurdum ki ( ) 
vusûl buldukda bu bâbda sâdır olan emrim üzre amel edip dahi taht-ı kazânızda 
vâki‘ hamr fıçılarından kadîmden olageldiği üzre fıçı resmini mûmâ-ileyhin varan 
âdemisine bi’t-tamâm cem‘ ve tahsîl ettirip min ba‘d kadîmden olagelene ve emr-i 
hümâyûnuma muhâlif kimesneye ta‘allül ve tereddüd ettirmeyesin şöyle bilesin 
alâmet-i şerîfe i‘timâd kılasın.
Tahrîren fi’l-evâili şehri Cumâdelâhire li sene seb‘a ve erba‘în ve elf.
Be makām-ı Kostantıniyye el-mahrûse.

583 [91b-2] Ermeniler’in 1048 yılına ait maktularının 
toplanması fermanı
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn, 
vârisü ulûmi’l-enbiyâ’i ve’l-mürselîn, hüccetü’l-hakkı ale’l-halkı ecma‘în, el-
muhtassu bi mezîdi inâyeti’l-meliki’l-mu‘în mevlânâ Hâslar kadısı -zîde 
fezâ’iluhû- ve mefâhirü’l-kuzât ve’l-hükkâm ma‘denü’l-fazli ve’l-kelâm Uzun-
köprü ve Baba-yı Atîk ve Bergos ve Malkara ve Çorlu kadılar -zîde fazluhüm- 
tevkī‘-i refî‘-i hümâyûn vâsıl olucak ma‘lûm ola ki hâlâ memâlik-i mahrûsemde 
vâki‘ perâkende Ermeni tâifesinin bin kırk sekiz senesine mahsûb olmak üzre 
maktû‘ları cem‘ine memûr olan kıdvetü’l-emâsil ve’l-akrân Sâlih -zîde kadruhû- 
Dersa‘âdet’ime mühürlü tezkire gönderip zikr olunan kadılıklarda sâkin olan 
etrâf ve eknâfdan ticâret için gelen Ermeni tâifesinin târih-i merkūma mahsûb 
olmak üzre uhdelerine edâsı lâzım gelen üçer yüz altmış akçe maktû‘ları cem‘ ve 
tahsîl ve dâhil-i hazîne olmak lâzım ve mühim olmağın ( ) -zîde kadruhûya- der-
uhde olup vech-i meşrûh üzre cem‘ ve tahsîl ettirilmek bâbında emr-i şerîfim 
verilmek recâsına i‘lâm eylemeğin imdi vech-i meşrûh üzre kadîmden olageldiği 
üzre cem‘ ve tahsîl ettirilmek emr edip buyurdum ki hükm-i şerîfimle mezbûr 
-zîde kadruhû- vardıkda bu bâbda sâdır olan fermân-ı celîlü’l-kadrim üzre amel 
edip dahi tâife-i mezbûreden eğer perâkende ve eğer Medîne-i Münevvere ve 
eğer öte yaka Rûmî ve Mısırlı ve Karamanlı ve Vanlı ve Bitlisli ve Kefeli ve Niğdeli 
ve Çorlulu ve …? ve Solhalı ve Nemçe ve Boğdan ve Eflak ve sâir vilâyetlerden 
ticâret için gelen Ermeni tâifesinin vech-i meşrûh üzre târih-i merkūma mahsûb 
olmak üzre uhdelerine edâsı lâzım gelen üçer yüz altmış akçe maktû‘larını mîrî 
için mezbûr kuluma kadîmden olageldiği üzre cem‘ ve tahsîl ve kabz ve …? dahl 
ve …? kimesneye inâd ve muhâlefet ettirmeyesin ve tâife-i mezbûreden ba‘zıları 
müteferrik ve çavuş ve zu‘amâ ve erbâb-ı timar ve dergâh-ı mu‘allâm yeniçerileri 
ve âhar bölüğü halkı ve sâir askerî tâifesinden ve a‘yân-ı vilâyetden bu husûsu [zî]-
kudret kimesnelerin evlerinde ve çiftliklerinde ve bahçelerinde sâkin olmağla 
üzerlerine edâsı lâzım gelen maktû‘ları vermekde ta‘allül ve nizâ‘ ettirmeyip kat‘â 
inâd ve muhâlefet ettirmeyip vech-i meşrûh ve hesâb-ı mezkûr üzre maktû‘larını 
âhar sebeb mâni‘ olmak isteyenleri men‘ ve def ‘ edip men‘le memnû‘ olmayıp 
inâd ve muhâlefet edenleri isim ve dirlikleri ile yazıp Dersa‘âdet’ime  arz ve i‘lâm 
edesiz ve mîrî için alınan altını ve guruşu Hazîne-i âmiremde alındığı üzre ve 
kānûn-ı kadîm muktezâsına iki akçe noksân aldırıp ziyâde aldırmayasın ve akçe 
alınmak lâzım geldikde sahîhü’l-ayâr ve tâmmü’l-vezn akçe aldırıp zinhâr züyûf 
ve kırkık akçe aldırmayasız ve elbette altın ve guruş alırız deyû te’addîden re‘âyâyı 
ol vechile ta‘cîz ettirmeyesin ammâ hîn-i cem‘ tamâm ihtimâm edip hilâf-ı şer‘ 
ve kānûn ve mugāyir-i emr-i hümâyûn te’addî ve tecâvüzden ziyâde hazer edesiz 
ictinâb ve ihtirâz edip ve malımın izâ‘atden ihtirâz edesiz şöyle bilesiz alâmet-i 
şerîfe i‘timâd edesiz.
Tahrîren fi’l-yevmi’l-hâmis aşer min Cumâdelâhire li sene seb‘a ve erba‘în ve elf.
Be makām-ı Kostantıniyye.

584 [92a-1] Sultan Bayezid Vakfı’na ait sınırı ihtilaflı arazinin 
sınırlarının tesbit edilmesi fermanı
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtassu bi mezîdi inâyeti’l-meliki’l-mu‘în mevlânâ Hâslar kadısı -zîdet fezâ’iluhû- 
tevkī‘-i refî‘-i hümâyûn vâsıl olucak ma‘lûm ola ki merhûm ve mağfûrun-leh Sul-
tan Bayezid Hân -tâbe serâhû- evkāfı mütevellîsi olan kıdvetü’l-emâsil ve’l-akrân 
(  ) -zîde kadruhû- südde-i sa‘âdetime arzuhâl edip evkāf-ı mezbûreden kazâ-i 
mezbûre tâbi‘ Yayla nâm karyesine mümtâz ve mu‘ayyen sınırı dâhilinde vâki‘ 
re‘âyâ tâifesi zirâ‘at ve hırâset eyleyip kadîmü’l-eyyâmdan öşr ve resmin evkāf-ı 
mezbûre câbîleri alıgeldiği ba‘zı yerler için Handan Ağazâde demekle ma‘rûf ( ) 
nâm kimesne benim mutasarrıf olduğum Istıranca nâm karye toprağından ve 
öşr ve resmin ben alırım deyû dahl ve nizâ‘dan hâlî olmadığın bildirip men‘ ve 
def ‘ olunmak bâbında emr-i şerîfim recâ eylediği ecilden müsin ve bî-garaz müs-
lümanlar ile mahall-i nizâ‘ın üzerine varıp kadîmî sınır her ne mahalden idiği 
ehl-i vukūf ihbârıyla tamâm ma‘lûm edindiğinizden sonra ahadühümâ âharın sı-
nırına tecâvüz etmemek üzre ol mahalden müceddeden vaz‘-ı alâim ve ta‘yîn ve 
Asitâne-i sa‘âdetime arz eylemek emrim olmuşdur buyurdum ki hükm-i şerîfimle 
vardıkda, müsin ve bî-garaz müslümanlar ile mahall-i nizâ‘ın üzerine varıp 
husûs-ı mezbûru tamâm hakk-ı adl üzre teftîş ve tefahhus eyleyip göresiz nizâ‘ 
olunan mahaller ol dahl eyleyen mezbûrun Istıranca nâm karyesinin mu‘ayyen 
sınırı dâhilinde olmayıp fi’l-vâki‘ mezkûr Yayla nâm vakıf karyesinin mümtâz ve 
mu‘ayyen sınırı dâhilinde kadîmden vakıf tarafından öşr ve resmini alıgelen yer-
lerden iken mezbûr ol vechile dahl ve nizâ‘ ederse câiz değildir kadîmî sınır her 
ne mahalden eylediğin ehl-i vukūf ihbârıyla tamâm ma‘lûm edindiğinizden sonra 
geri ol mahalden ta‘yîn-i hudûda ve Asitâne-i sa‘âdetime arz edip min ba‘d nizâ‘ ve 
kānûna ve emr-i hümâyûnuma muhâlif mezbûru ve âdemisi vakıf sınırı dâhilinde 
olan yerlere dahl ve ta‘arruz ettirmeyip men‘ ve def ‘ eyleyesiz şöyle bilesiz alâmet-i 
şerîfe i‘timâd kılasın.
Tahrîren fî evâsıtı Cumâdelâhire li sene seb‘a ve erba‘în ve elf.
Be makām-ı Kostantıniyye el-mahrûse.

585 [92a-2] Kayıkçıların peremecilerin işlerine müdahalelerinin 
engellenmesi fermanı
Efdalü’l-kuzâti’l-müslimîn ekādî vülâti’l-muvahhidîn, me‘âdinü’l-fazli ve’l-yakīn 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn el-
muhtassûn bi mezîdi inâyeti’l-meliki’l-mu‘în İstanbul ve Galata ve Eyüb kadıla-
rı -zîdet fazluhüm- tevkī‘-i refî‘-i hümâyûn vâsıl olucak ma‘lûm ola ki mahrûse-i 
İstanbul’da vâki‘ peremeciler kethüdâsı olan Ali ve Hüseyin ve Süleyman ve ham-
lu? Hacı Ahmed nâm kimesneler südde-i sa‘âdetime gelip şöyle arzuhâl eylediler 
ki kadîmü’l-eyyâmdan beri Yemiş iskelesi’nden Eyyûb-i Ensârî’ye varınca pere-
me işleyegelip Yemiş iskelesi’nden yukarı kayıkçılar geçegelmiş değiller iken hâlâ 
kadîmden olıgelene muhâlif Boğaziçi’nde olan iskelelere yanaşıp peremecilerin 
kâr ü kisblerine mâni‘ olup mukaddemâ bunların ellerine hüccet-i şer‘iyye verilip 
men‘ olunmuş iken yine hüccet-i şer‘iyyeye muhâlif Boğaziçi’nde olan iskelelere 
yanaşıp kâr ü kisblerine mâni‘ olup te’addî eylediklerin bildirip kadîmden ola-
geldiği üzre amel olunmak bâbında emr-i şerîfim recâ eyledikleri ecilden buyur-
dum ki ( ) vardıklarında bu bâbda her biriniz gereği gibi mukayyed olup ellerinde 
olan hüccet-i şer‘iyyelerine nazar edip göresin, arz olunduğu üzre ise ol bâbda 
muktezâ-yı şer‘-i kavîm hüccet-i şer‘iyyeleri mûcebince amel edip dahi kadîmden 
olagelene muhâlif Boğaz’dan içeri olan iskelelere kayıkçılar tâife getirtmeyip ve 
yanaşdırtmayıp men‘ ve def ‘ eyleyesiz şer‘-i şerîfe ve hüccet-i şer‘iyyeye ve emr-i 
hümâyûnuma muhâlif kimesneye iş ettirmeyip eslemeyeni yazıp arz eyleyesiz 
şöyle bilesiz alâmet-i şerîfe i‘timâd kılasız.
Tahrîren fî evâhiri şehri Cemâziyelevvel li sene seb‘a ve erba‘în ve elf.
Be makām-ı Kostantıniyye el-mahrûse.







586 [92b-1] İstanbul defterine kayıtlı zimmî reâyânın cizyelerinin 
toplanması beratı
Nişân-ı şerîf-i âlîşân-ı sâmî-i sultânî ve tuğrâ-yı hâkānî hükmü oldur ki
Vilâyet-i hâshâ-i İstanbul defterine tâbi‘ zimmî re‘âyânın bin kırk altı Ramazâni’ş-
şerîfinin gurresinden bin altı Şa‘bâni’l-mu‘azzamı’nın gāyetine gelinceye değin 
üzerlerine edâsı lâzım gelen cizyeleri cem‘ ve tahsîl olunmak lâzım ve hükm 
olmağın, sipâhi oğlanları cemâ‘atinden (  ) bölükde yevmî otuz bir akçeye mu-
tasarrıf olan Emir Râce? emîn ve cemâ‘at-i mezbûreden yüz yirmi dokuzuncu 
bölükde yevmî yirmi beş akçeye mutasarrıf olan Mehmed Ecîrkesri kâtib ta‘yîn 
olunup ellerine tuğrâlı defter verilip irsâl olunmuşdur, imdi mûcebince cem‘ ve 
tahsîl ettirilmek emr edip buyurdum ki hükm-i şerîfimle mezbûrân kullarım 
-zîde kadruhümâ- vardıklarında siz ki kadılarsız defter-i mezbûra tâbi‘ zimmî 
re‘âyânın târih-i mezkûrda uhdelerine edâsı lâzım gelen cizyeleri bu bâbda veri-
len tuğrâlı defter mûcebince her bir hânelerinden ikişer yüz kırkar akçe hesâbı 
üzre cem‘ ve tahsîl ve kabz ve defter ettirip [hâri]cden bir ferde inâd ve muhâlefet 
ettirmeyesin ve mîrî için alınan altın ve guruş hızâne-i âmireme alındığı üzre ve 
kānûn-ı kadîm muktezâsınca ikişer akçe noksâna aldırıp ziyâdeye ve noksâna 
aldırmayasız ve akçe alınmak lâzım geldikde onu bir dirhem gelir hâlis akçe al-
dırıp zinhâr züyûf ve kırkık akçe aldırmayasın ve elbette altın ve guruş alınır 
deyû re‘âyâyı ol vechile ta‘cîz ettirmeyesin ve cizye cem‘ine müteferrika ve çavuş 
ve zu‘amâ ve erbâb-ı timar ve dergâh-ı mu‘allâm yeniçerileri ve âhar bölük halkı 
ve sâir askerî tâifesinden ve a‘yân-ı vilâyetden ba‘zı zî-kudret kimesneler karı-
şıp mâni‘ olurlarsa min ba‘d ol ma[kū]leleri cizye umûruna müdâhale ettirme-
yip men‘ ve def ‘ eyleyesiz men‘le memnû‘ olmayanları isimleri ve iştihârları ve 
dirlikleri ile yazıp Dersa‘âdet’ime  arz ve i‘lâm edesiz ve mezbûrlar bin kırk altı 
Şa‘bâni’l-mu‘azzamı’nın üçüncü gününde iki yüz yirmi iki bin beş yüz otuz üç ve 
yine mâh-ı merkūmun onuncu gününde yüz seksen bir bin altı yüz altmış akçe ve 
yine sene-i mezbûre Rebî‘ulâhiri’nin yirminci gününde seksen üç bin sekiz yüz 
on akçe ki bu cümle dört yük seksen sekiz bin dört akçe eder meblağ-ı mezbûru 
vech-i peşîn Asitâne-i sa‘âdetim cizyesine teslîm eylemişdir ammâ hîn-i cem‘de 
tamâm ihtimâm edip hilâf-ı şer‘ ve kānûn ve mugāyir-i emr-i hümâyûn te’addî ve 
tecâvüzden ve kesr-i defterden ve nakz-ı cizyeden be gāyet ihtirâz eyleyesiz şöyle 
bilesiz alâmet-i şerîfe i‘timâd kılasız.
Tahrîren fi’l-yevmi’s-sâbi‘ min şehri Saferi’l-hayri’l-mu‘azzam li sene seb‘a ve 
erba‘în ve elf.
Be makām-ı Kostantıniyye el-mahrûse.







587 [92b-2] Haslar kazasına bağlı Çorlu ve bağlı mukātaaların 
toplanmasına Mehmed Odabaşı’nın görevlendirildiği
Sebeb-i tahrîr-i kitâb-ı kalem ve mûcib-i tastîr-i hitâb-ı rakam oldur ki mahrûse-i 
İstanbul’da vâki‘ merhûm ve mağfûrun-leh Şehzâde Sultan Mehmed Hân -tâbe 
serâhû-’nun Câmi‘-i şerîfi evkāfından olup Hâslar kazâsına tâbi‘ Çorlu ve tevâbi‘i 
mukāta‘ası senede yüz yetmiş beş bin akçe iltizâm üzre bundan akdem Solak Oruc 
Bey uhdesinde iken mezbûr fevt olmağla işbu bâ‘isü’l-varaka Mehmed Odabaşı 
mukāta‘a-i mezbûreyi tâlib ve râgıb olduğu ecilden üslûb-ı sâbık senesi yüz yet-
miş beş bin akçe iltizâm üzre işbu sene bin kırk yedide vâki‘ Mart evvelinden 
bin kırk sekizde müntehî felvari-i mezbûr tamâmına değin der-uhde ve iltizâm 
olunup bundan akdem sinîn-i mâziyede cârî olan mu‘tâd üzre a‘şâr-ı şer‘iyyesin 
ve rüsûm-ı örfiyyesin ve cürm-i cinâyetin ve mâl-ı gāib ve mâl-ı mefkūd ve yava 
ve kaçkın ve beytülmâl-i âmme ve hâssası ve resm-i tapu-yı zemîn ve bi’l-cümle 
kadîmü’l-eyyâmdan bu ana gelince cânib-i vakf-ı şerîfe mahsûl kayd olunup ola-
gelen cüz’î ve küllî mahsûlâtın esnâ-i sâbikūn ne vech üzre yerli yerinden cem‘ ve 
tahsîl ahz ve kabz edegelmişler ise emîn-i mezbûr Mehmed Odabaşı ol minvâl 
üzre mukāta‘a-i merkūme malını cem‘ ve tahsîl ahz ve kabz zabt ve tasarruf etmesi 
için ve ber vech-i peşîn ahz ve kabz olunan ( ) akçesini sene-i mezbûre âhiri deyni-
ne mahsûb olmak üzre işbu hurûf ber sebîl-i temessük ketb olunup, yedine verildi.
Tahrîren fî selhi L [Şevvâl] sene 1047.
El-fakīr Mustafa el-Mütevellî.

588 [93a-1] Büyükçekmece’nin Engürye köyündeki mescidin tamir 
edilerek cami yapılmasına izin verildiği
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtassu bi mezîdi’l-inâyeti’l-meliki’l-mu‘în, mevlânâ Hâslar kadısı -zîdet 
fezâ’iluhû- tevkī‘-i refî‘-i hümâyûn vâsıl olucak ma‘lûm ola ki ashâb-ı hayrâtdan 
dârende-i fermân-ı vâcibü’l-iz‘ân kıdvetü’l-emâcid ve’l-a‘yân Süleyman -zîde 
mecduhû- dergâh-ı mu‘allâma arz sunup kazâ-i mezbûre müzâfâtından 
Büyükçekmece’ye karîb Engürye nâm karye ahâlîsinin câmi‘e ihtiyâcları olup ve 
karye-i mezbûrede vâki‘ mescid-i şerîf câmi‘-i şerîf olmağa sâlih olmağla mûmâ-
ileyh hasbeten lillâh-i te‘âlâ ve taleben li merzâtihî kendi malıyla câmi‘ etmek 
murâd etmekle izn-i hümâyûnum vermek recâ eylediği pâye-i serîr-i a‘lâya arz 
ve telhîs olundukda, izn-i hümâyûnum erzânî kılınmışdır buyurdum ki göresin 
mescid-i mezbûr câmi‘ olmağa sâlih ise ve mûmâ-ileyh kendi malıyla ta‘mîr eder 
ise eimme-i Hanefî -rıdvânullâhi te‘âlâ aleyhim ecma‘în- tecvîz gördükleri vech 
üzre vaz‘-ı minber ve ikāmet-i Cum‘a ve Iydeyn ettiresin şöyle bilesin alâmet-i 
şerîfe i‘timâd kılasın.
Tahrîren fî evâhiri şehri Cumâdelâhire sene erba‘a ve erba‘în ve elf.
Be makām-ı Kostantıniyye el-mahrûse.

589 [93a-2] Perakende Rum taifesinin cizyelerini toplamakla vazifeli 
Mehmed’e güçlük çıkarılmaması fermanı
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn, 
vârisü ulûmi’l-enbiyâ ve’l-mürselîn hüccetü’l-hakkı ale’l-halkı ecma‘în, el-
muhtassu bi mezîdi inâyeti’l-meliki’l-mu‘în sâbıkan ( ) kadısı olup hâlâ ber vech-i 
arpalık Rodoscuk kazâsı mutasarrıfı olan ve Cisr-i Ergene -zîdet fezâ’iluhu- ve 
mefâhirü’l-kuzât ve’l-hükkâm me‘âdinü’l-fezâ’il ve’l-kelâm Vize ve Kırkkilise san-
caklarında vâki‘ olan kadılar -zîde fazluhüm- tevkī‘-i refî‘-i hümâyûn vâsıl olu-
cak ma‘lûm ola ki zikr olunan kadılıkların kırk yedi senesine mahsûb olmak üzre 
perâkende Rum tâifesinin ikişer yüz beşer akçe maktû‘larının cem‘ine memûr 
olan kıdvetü’l-emâsil ve’l-akrân Mehmed -zîde kadruhû- hâlâ Dersa‘âdet’ime  ge-
lip arzuhâl sunup bundan akdem tâife-i merkūmun cizyeleri cem‘i için emr-i şerîf 
verilip, varıp cem‘ ve tahsîl eylemek istedikde zikr olunan kadılıklarda olan kefere 
tâifesinin ebâ-an-ced yerli olmayıp hâricden gelip kâr ü kisb edenlerden hatt-ı 
hümâyûn-ı sa‘âdet-makrûn mûcebince cizyeleri taleb olundukda, ekseri evkāf-ı 
selâtîn ve hâss-ı hümâyûnum vezîr-i a‘zam re‘âyâsıdır yakīn kasabâtdan gelip ta-
vattun eylemişlerdir deyû tahsîle mâni‘ olduğu i‘lâm eylemeğin imdi kadîmden 
ebâ-an-ced yerli olup asıl cizye cizyelerini verenlerden mâ‘adâ kâr ü kisb için gelip 
Rum tâifesinin gerek Havâss-ı hümâyûnum gerek vezîr-i a‘zam ve gerek mu‘âfiyet 
üzre evkāf-ı selâtîn ve bi’l-cümle hâricden kâr ü kisb edenlerden perâkende Erme-
ni tâifesinden gayrı ne makūle zimmî re‘âyâsı olursa, kâr ü kisbleri mukābelesinde 
hatt-ı hümâyûn-ı sa‘âdet-makrûnum ile fermân olan ikişer yüz beşer akçeyi cem‘ 
ve tahsîl ettirip vermekde ta‘allül üzre olanları aslâ kâr ü kisb ettirmeyip kadîmî 
yerlerine gönderilmek bâbında fermân-ı âlîşânım sâdır olmuşdur buyurdum ki 
hükm-i şerîfim ile mezbûr kulum -zîde kadruhû- vardıkda, bu bâbda sâdır olan 
emrim üzre amel edip dahi kadîmden ebâ-an-ced yerli olup asıl cizyelerini vere-
gelenlerden mâ‘adâ kâr ü kisb için Rum tâifesinin gerek Havâss-ı hümâyûnum ve 
gerek vezîr-i a‘zam gerek mu‘âfiyet üzre olan evkāf-ı selâtîn ve bi’l-cümle hâricden 
gelip kâr ü kisb edenlerden perâkende Ermeni tâifesinden gayrı ne makūle 
zimmî re‘âyâ bulunursa kâr ve kisbleri mukābelesinde hatt-ı hümâyûn-ı sa‘âdet 
makrûnum ile fermân olan ikişer yüz beşer akçeyi mezbûr kuluma mîrî için cem‘ 
ve tahsîl ettirip vermekde inâd ve muhâlefet üzre olanları aslâ kâr ü kisb ettirme-
yip kadîmî yerlerine gönderesin. Ammâ bu bâbda ziyâde ihtimâm edip hilâf-ı şer‘ 
ve kānûn ve mugāyir-i emr-i hümâyûn te’addî ve tecâvüzden ziyâde ictinâb ve 
ihtirâz eyleyesin şöyle bilesin alâmet-i şerîfe i‘timâd kılasın.
Tahrîren fi’l-yevmi’t-tâsi‘ şehri Şa‘bâni’l-mu‘azzam li sene seb‘a ve erba‘în ve elf.
Be makām-ı Kostantıniyye el-mahrûse.

590 [93b-1] Çekmeceli İbrahim’in haslar mukātaasına ait kuzu bâcını 
toplamakla vazifeli olduğu
Vasale fî 21 Şevvâl sene 1047.
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn, 
vârisü ulûmi’l-enbiyâ’i ve’l-mürselîn hüccetü’l-hakkı ale’l-halkı ecma‘în, el-
muhtassu bi mezîdi inâyeti’l-meliki’l-mu‘în mevlânâ Hâslar kadısı -zîdet 
fezâ’iluhu- tevkī‘-i refî‘-i hümâyûn vâsıl olucak ma‘lûm ola ki bi’l-fi‘l mahrûse-i 
İstanbul’da vâki‘ gümrük ve hâslar ve tevâbi‘i mukāta‘ası emîni olan kıdvetü’l-
emâcid ve’l-ekârim Ali -zîde mecduhû- hâlâ südde-i sa‘âdetime memhûr tezkire 
gönderip taht-ı iltizâmımda olan mukāta‘âtdan İstanbul hâsları mukāta‘asının 
tevâbi‘inden olan kalyon mukāta‘ası bin kırk yedi Muharremü’l-harâmı’nın yirmi-
sinden sene tamâmına değin yüz yirmi bin akçe olmak üzre kıdvetü’l-emâsil ve’l-
akrân Çekmeceli İbrahim nâm kimesne -zîde kadruhû- der-uhde eden meblağ-ı 
mezbûru mezbûrdan bi’t-tamâm mîrî için alıp kabz edip kadîmden olagelen 
kazâ-i mezbûra tâbi‘ Kolyoz nâm karyede vâki‘ koyun ve kuzu geçdikde her elli 
kuzudan bir akçe ve her sürüden kırkar akçe ve füruht olan koyunlardan bir akçe 
alınmak üzre mühürlü ve damgalı ve mezbûrûn temessük mûcebince mezbûr 
İbrahim’e kadîmden &lt;&lt;olagelen&gt;&gt; olageldiği üzre zabt ettirilmek bâbında emr-i 
şerîfim verilmek recâsına i‘lâm etmeğin imdi müşârün-ileyhin verdiği temessük 
mûcebince zabt ettirilmek emr edip buyurdum ki hükm-i şerîfimle mezbûr İbra-
him -zîde kadruhû- vardıkda, bu bâbda sâdır olan fermân-ı sa‘âdetim üzre amel 
edip dahi târih-i mezbûrda cem‘-i fey olunmak üzre kazâ-i mezbûrda vâki‘ kuzu 
bâcın olagelen âdet ve kānûn üzre mezbûra cem‘ ve tahsîl ettirip min ba‘d taraf-ı 
âhardan bir ferdi bir vechile müdâhale ettirmeyesin emr-i şerîfime muhâlif 
ve kadîmden olagelen âdet ve kānûna mugāyir kimesneye iş ettirmeyip vech-i 
meşrûh üzre olan emrimi yerine getiresin. Şöyle bilesin alâmet-i şerîfe i‘timâd 
kılasın.
Tahrîren fi’l-yevmi’s-sânî ve’l-ışrîn min Şevvâli’l-mükerrem li sene seb‘a ve erba‘în 
ve elf.
Be makām-ı Kostantıniyye el-mahrûse.







591 [93b-2] Sultan Bayezid Vakfı’na ait olup üç yıl boş kalan tarlalara 
tapu olmadan müdahale edenlerin engellenmesi
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtassu bi mezîdi inâyeti’l-meliki’l-mu‘în mevlânâ Hâslar kadısı -zîdet 
fezâ’iluhüm- tevkī‘-i refî‘-i hümâyûn vâsıl olucak ma‘lûm ola ki mahrûse-i 
İstanbul’da vâki‘ merhûm ve mağfûrun-leh Sultan Bayezid Hân -tâbe serâhû- 
evkāfı mütevellîsi olan kıdvetü’l-emâsil ve’l-a‘yân (  ) -zîde kadruhû- südde-i 
sa‘âdetime arzuhâl edip evkāf-ı mezbûre karyeleri toprağında ba‘zı yerler bunun 
zamânında üç yıl ale’t-tevâlî birer mâni‘a boz ve hâlî koyup, ba‘zı kimesneler dahi 
fevt olup oğulları kalmayıp tasarruflarında olan yerleri kānûn üzre tapuya müs-
tahık iken ba‘zı kimesneler resm-i tapu ile bundan almadan fuzûlî tasarruf eyle-
yip ve ba‘zı kimesne dahi vakıf karye toprağında olan yerlerini mütevellî ma‘rifeti 
yoğiken biri birlerine bildirmekle bu kānûn üzre resm-i tapu taleb eyledikde biz 
ol yerleri zirâ‘at eyleyip cânib-i vakfa öşür ve resm verdik, öşür ve resm almak 
tasarrufa izin vermekden resm-i tapu sâkıt olup ol yerler bizim oldu deyû nizâ‘ 
eylediklerin bildirip imdi ol makūle tapusuz fuzûlî tasarruf olunan yerlerden 
sâhib-i arz veya vekîli öşür ve resm almağa resm-i tapu sâkıt olıcak Havâss-ı 
hümâyûn ve vezîrler hâslarına ve evkāf ve erbâb-ı timara gadr olduğu bin on 
yedi Zilka‘desi’nin on dördüncü günü pâye-i serîr-i a‘lâya arz olundukda, ol asıl 
fuzûlî tasarruf olunan ve kûhiden açılan ve birbirinden vech-i meşrûh üzre olan 
yerlerin sâhib-i arz eğer bilsin ve gerek bilmesin mücerred öşr ve resm almağla 
resm-i tapu sâkıt olup ol yerler tapusuz hilâf-ı kānûn fuzûlî tasarruf eyleyenlerin 
olup vakfa gadr olduğunu rızâ-yı şerîfim yokdur. Bunun zamânında müstahıkk-ı 
tapu olan yerleri fuzûlî tasarruf eyleyenler eğer resm-i tapu vermek emr olunan-
lardan değil ise [94a] sâhib-i arz muhtâr olup ol yerleri bildiğine vere eğer resm-i 
tapu ile vermeniz fermân olunan yerde ise bî-garaz müslümanlar takdîr eylediği 
resm-i tapu ile teklîf oluna, tâlib olup alırlar ise onlara resm-i tapu ile verile, ol-
mayıp bizim tasarrufumuzdan zirâ‘at edip öşür ve resm verdik bizim olur deyû 
nizâ‘ ederler ise sâhib-i arz hükm edip dilediğine vere ve biri birinden yer alanlar-
dan sâhib-i arz muhtârdır dilerse resmin alıp tasarrufa izin verir, ister ise bey‘leri 
fesh edip yerlerini eski sâhiblerine tasarruf ettire deyû fermân olunmuşdur bu-
yurdum ki zâbiti vardıkda hak üzre göresin, arz olunduğu üzre evkāf-ı mezbûre 
toprağında zirâ‘ati sâlih hâsıl ve birbirlerini üç yıl ale’t-tevâlî birer mâni‘a boz ve 
hâlî koyup ve kûhiden bunun izni yoğiken fuzûlî açıp ve birbirinden alıp bundan 
tapu ile almadı fuzûlî tasarruf olunan yerler onların olmaz ve sâhibleri nâ-bedîd 
olup üç yıl mektûbu ve sıhhati haberi gelmeyenler için dahi resm-i tapu ile tâlib 
olanlara verilmek fermân olunmuşdur, ol bâbda vech-i meşrûh üzre amel edip 
hilâf-ı şer‘ ve kānûn kimesneye iş ettirmeyesin ve arz eylediği resm-i yaylak ve 
resm-i kışlak defterde vakfa hâsıl kayd olunup kānûn üzre resm taleb eyledik-
de ba‘zı hâricden gelen koyun sâhibleri, biz resm-i yaylak ve resm-i kışlağımızı 
kurâ ahâlîsine veririz deyû ta‘allül ve inâd ederler imiş anı dahi göresin resm-i 
kışlak ve resm-i yaylak defterde vakfa sâhib yazılmış ise resm-i yaylak ve resm-i 
kışlakda re‘âyânın alâkası yokdur. Ol makūle yayla ve kışlaya gelip otundan ve 
suyundan intifâ‘ edip koyun sâhiblerinden tahammüllerine göre resm-i yaylak ve 
resm-i kışlakların hükm edip alıverip min ba‘d re‘âyâ veririz deyû ta‘allül ettirme-
yesiz, şöyle bilesiz alâmet-i şerîfe i‘timâd kılasız.
Tahrîren fî evâsıtı şehri Şevvâli’l-mükerrem li sene seb‘a ve erba‘în ve elf.
Be makām-ı Kostantıniyye el-mahrûse.

592 [94a-1] Eyüp’te sakin olup 1047 senesindeki seferinde lağımcı 
olanların ve kefillerinin isimleri
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de sâkin 
olup li sene seb‘a ve erba‘în ve elf ’de vâki‘ olan sefer-i hümâyûna lağımcı ta‘yîn 
olunup gidenlerin esâmîsi beyân olunur.
Mehmed b. 
Abdullah
Ser-bölük
kefîleş Tazrık v. 
Tanaş
Osman b. Abdullah
kefîleş Cihan v. Yani
Donik [v.] Ovanes
kefîleş Karagöz v. 
Papad (…)
Eşekçi Palad mürde
kefîleş Badrak v. 
Karagöz
Tader v. Vartan
kefîleş Kirkor v. 
Paroh
Kavak [v.] Sarf?
kefîleş Kirkor v. 
Ovanes
Kirkor [v.] Şiran
kefîleş Alemşah v. 
Mıgırdiç
Karacenak? [v.] 
Haçok
kefîleş Tanaşi v. 
Karaşi?
David [v.] Cevi
kefîleş Anurşad v. 
Karabet
 (…) v. Sekel (…) v. Kirkor
Bu zikr olunan lağımcıların her biri meclis-i şer‘de hâlâ mi‘mârbaşı olan umdetü’l-
emâcid ve’l-ekârim câmi‘ü’l-mekârim ve’l-mekârim Kasım Ağa hazretleri yed-i 
kerîmelerinden sekiz bin akçe aldıkların ikrâr edip ve her birinin nefsine bâlâda 
isimlerine mukārin isimleri zikr olunanlar kefîl olmuşdur. Zikr olunan küfelâya 
lağımcı başı Dader v. Donavik kefîl olmuşdur.
Tahrîren fi’l-yevmi’l-hâmis aşer min şehri Zilhicceti’l-harâm li sene seb‘a ve 
erba‘în ve elf.







593 [94b-1] Hazret-i Ebî Eyyûb el-Ensârî Vakfı ihtisabının 
Mustafa’ya verildiği
Eyyûb el-Ensârî’de Hasköy subaşılığı Ömer Ağa’ya verile deyû buyruldu.
Fî 21
Bâ‘is-i tahrîr-i hurûf budur ki makbûl-i hazret-i Bârî ve şâh ve silk-i Bârî ve 
alemdârı Ebî Eyyûb el-Ensârî -radiye anhu Rabbühü’l-Bârî- hazretlerinin evkāf-ı 
şerîfleri mahsûlâtından nefs-i medîne-i hazret-i müşârün-ileyh esvâkının ihtisâbı 
mahsûlü bundan akdem Mustafa nâm kimesne uhdesinde her bir senesi otuz yedi 
bin akçe olup beher mâh kıstü’l-yevmi olan üç bin seksen dört akçe edâ eylemek 
şartıyla mutasarrıf iken hâlâ hâfızü’l-hurûf ( ) vakf-ı şerîfe sa‘y zuhûra getirip her 
bir senesi ber vech-i maktû‘ kırk ikişer bin olmak hesâbı üzre târih-i kitâbdan üç 
sene tamâmına değin yüz yirmi altı bin akçe râyic fi’l-vakt olmak üzre tâlib ve 
râgıb olup kabûl eylemeyip ve hâlâ cânib-i vakf-ı şerîfe imtidâden ve mu‘âveneten 
(…) bedel-i kefâlet ber vech-i peşîn on bin nakd-i râyic fi’l-vakt teslîm edip şol 
şerhle k im mâh-be-mâh kıstü’l-yevmi olan üç bin beş yüz akçe cânib-i vakf-ı 
şerîfe edâ edip peşîn verdiği meblağ-ı merkūm tahvîl için senelerin âhirinde yine 
mahsûb olmak şartıyla minvâl-i meşrûh üzerine der-uhde olunup mâh-be-mâh 
yevmü’l-kıstı olan meblağ-ı merkūm on bin beş yüz akçeyi cânib-i vakf-ı şerîfe 
edâ (…) eylemek şartıyla hizmet-i ihtisâb-ı mezkûreye mutasarrıf olmak için tev-
liyyetim hasebiyle izin verip bu hurûf ber sebîl-i temessük tesvîd olunup yedine 
vaz‘ olundu ki vakt-i hâcetde ihticâc edine.
Tahrîren fî evâili Cumâdelâhire li sene seb‘a ve erba‘în ve elf.
El-fakīr Mustafa el-Mütevellî.

594 [94b-2] Orta kapı haslar subaşılığının Murad Beşe’ye verildiği
Vech-i tahrîr-i hurûf budur ki Orta kapısında hâslar subaşılığı Murad Beşe’ye bin 
kırk yedi Şa‘bânı’nın gurresinden sene tamâmına değin mâh-be-mâh bin akçe 
haklaşmak şartı üzre iki bin akçe peşîn ile kendiye der-uhde olunup zabtı için 
işbu hurûf-ı tezkire tahrîr olunup yedine temessük verilmişdir.
Tahrîren fî gurreti Şevvâl sene 1047.
El-fakīr İbrahim Çavuş
Emîn-i gümrük

595 [94b-3] Edirnekapısı haslar subaşılığının Musli Bey’e verildiği
Vech-i tahrîr-i hurûf budur ki Hâslar kazâsına tâbi‘ Edirnekapısı’nın hâslar suba-
şılığı bin kırk yedi Şevvâl’inin gurresinden sene tamâmına varınca on üç bin iki 
yüz akçeye Musli Bey nâm kimesne der-uhde olunup üç bin altı yüz akçe peşîn ile 
mâh-be-mâh bin yüz akçe haklaşmak şartı üzre her ayda sekiz yüz akçe kendin-
den ve üçer yüz akçesinde haklaşmak şartı ile temessük verildi.
Tahrîren fî gurreti Şevvâli’l-mükerrem sene 1047.
El-fakīr İbrahim
Emîn-i gümrük

596 [94b-4] Padişahın doğu seferi için gerekli olan lağımcıların 
tedariki için para toplanması
Akzâ kuzâti’l-müslimîn, evlâ vülâti’l-muvahhidîn mevlânâ Havâss-ı Aliyye ka-
dısı -zîdet fezâ’iluhu- tezkire varıcak ma‘lûm ola ki hâlâ sa‘âdetlü ve şevketlü 
pâdişâh-ı İslâm -hullidet hilâfetuhû- hazretlerinin şark cânibine teveccüh ve 
azîmet-i hümâyûnları olmağla küllî lağımcı tedârükü lâzım ve mühim olmağın 
bin kırk yedi ve bin kırk sekiz senelerine mahsûb olmak üzre lağımcı bedelleri 
cem‘ olunmak fermân olunduğu ecilden taht-ı kazânızda vech-i meşrûh üzre iki 
sene için yirmi bin akçe cem‘ ve tahsîl ve meblağ-ı merkūm mu‘accelen teslîm 
olunmak emr olunmuşdur imdi zikr olunan akçeyi çömlekçi ve kiremitçilerden 
mâ‘adâ sâir hırfetlerden serî‘an ve âcilen cem‘ ve tahsîl ve mübâşirine teslîm ey-
lemeğe ikdâm ve ihtimâm eyleyesiz husûs mezbûr umûr-ı mühimmedendir avk 
ve te’hîr ve ihmâl ve müsâheleden hazer olunup mûceb-i tezkire ile âmil olasız.
Tahrîren fi’l-yevmi’s-sâdis aşer min Zilka‘deti’ş-şerîfe (…) [li sene 1047].
El-fakīr Hasan ed-Defterî.

597 [95a-1] Âişe bt. Mustafa’nın evini Osman Ağa b. Gazanfer’e sattığı
Medîne-i hazret-i Ebî Eyyûb el-Ensârî mahallâtından Veli Baba mahallesi 
sâkinlerinden Âişe bt. Mustafa nâm hâtun tarafından bey‘-i âti’z-zikri ikrâra 
ve kabz-ı semene vekîl olup hasm-ı şer‘î-i câhid mahzarında mezbûre Âişe’yi 
ma‘rifet-i şer‘iyye ile ârifân olan Mustafa b. İlyas ve Mahmud b. Ahmed şehâdetleri 
ile şer‘an vekâleti sâbite olan zevci Mehmed Çelebi b. Mehmed meclis-i şer‘-i 
hatîr-i lâzımü’t-tevkīrde işbu bâ‘isü’l-kitâb kıdvetü’l-emâsil ve’l-akrân Osman 
Ağa b. Gazanfer Ağa muvâcehesinde ikrâr ve takrîr-i kelâm edip zevcem ve mü-
vekkilem mezbûre Âişe’nin mahalle-i mezbûrede vâki‘ bir tarafı Yusuf Bâli mül-
kü ve bir tarafı Kulu Beşe b. Mehmed mülkü ve bir tarafı bî-zebân Sipâhi mülkü 
ve bir tarafı tarîk-i âm ile mahdûd bir bâb tahtânî ve bir bâb fevkānî ahırı ve 
mezbûr Kulu ile müşterek su kuyusunu ve kenîfi ve hadîka-i zât-ı eşcâr-ı müsmi-
re ve gayr-ı müsmireyi müştemil olan mülk menzilini, cümle tevâbi‘ ve levâhıkı 
ve kâffe-i menâfi‘ ve merâfıkı ile mezbûr Osman Ağa’ya nakd-i râyic fi’l-vakt yir-
mi bir bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î bey‘ 
ve teslîm, ol dahi iştirâ ve tesellüm eyledikden sonra semen-i mezbûr yirmi bin 
akçeyi vekâlet-i mahkiyem hasebiyle mezbûr Osman Ağa yedinden bi’t-tamâm 
ve’l-kemâl ahz ve kabz eyledim ba‘de’l-yevm menzil-i mezbûr mezkûr Osman 
Ağa’nın mülk-i müşterâsıdır. Keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î vicâhen mâ vaka‘a gıbbe’t-taleb ketb olundu.
Tahrîren fi’l-yevmi’s-sâdis min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Mahmud Efendi b. Mehmed el-İmâm, Mustafa Çelebi b. Şaban, 
Mehmed Çelebi b. Halil, Şeyhî Çelebi b. Mehmed, Kadri Çelebi b. Mehmed, Meh-
med Çelebi b. Şeyhî, Eyüb Çelebi b. Kadri, Ömer Halîfe b. Musa, Ahmed Dede b. 
es-Seyyid Ali, Hüseyin Çelebi b. İsa, Yakub b. Kurd.

598 [95a-2, Arapça] Âişe Hatun bt. el-Hâc Sâlih’in Eflak asıllı 
câriyesini âzat ettiği
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-mahallâtından 
Tevkīfî mahallesinde sâkine olan Âişe Hâtun bt. el-Hâc Sâlih nâm hâtun meclis-i 
şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- hâzıre olup, 
rıkkını mu‘terife olan, uzun boylu, buğday tenli, açık kaşlı Eflakiyyetü’l-asl, üst 
dudağının sol tarafı üzerinde beyaz et beni ve sol gözü üzerinde siyah et beni 
bulunan râfi‘a-i hâze’l-kitâb Hidâyet bt. Abdullah nâm câriye-i memlûkesini has-
beten lillâhi’l-azîm ve taleben li merzâti’r-rabbi’r-rahîm ve Nebiyy-i muhtâr aleyhi 
salâtullâhi’l-meliki’l-gaffâr’ın “Kim müslüman bir köleyi âzâd ederse Allah te‘âlâ 
onun her uzvuna karşılık âzâd edenin bir uzvunu cehennem ateşinden kurta-
rır.” hâdisine ri‘âyeten nâr-ı cahîmden sakınmak maksadıyla âzâd ve tahrîr etti. 
Câriye-i mezbûre bu sûretle sâir harâir-i asliyyât-ı mükellefât gibi hürre bir kimes-
ne oldu. Efendilerin âzâdlı köleler üzerinde şer‘an sâhib oldukları velâ hakkından 
gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’s-sâdis min Zilhicceti’l-harâm sene seb‘a ve 
erba‘în ve elf.
Şuhûdü’l-hâl: Abdurrahman Efendi b. Şeyh Musa, Mustafa Bey? b. Şükrullah, İb-
rahim Efendi b. Mehmed, İbrahim b. Gülâbî, Ramazan b. Mehmed, Ramazan b. 
Hüseyin, Yusuf b. Abdullah

599 [95a-3] Mehmed Beşe b. Yakub’un İbrahim Beşe’ye borcu 
olduğunu kabul ettiği
Mahmiye-i Kostantıniyye’de Ayasofya-i kebîr kurbunda Fîruz Ağa mahalle-
si sâkinlerinden Mehmed Beşe b. Yakub nâm kimesne meclis-i şer‘-i hatîr-i 
lâzımü’t-tevkīrde işbu hâmilü’l-kitâb İbrahim Beşe tarafından tasdîk-i âti’z zik-
re vekîl olup hasm-ı şer‘î-i câhid mahzarında nehc-i mübîn-i şer‘î üzre vekâleti 
sâbite olan fahrü’l-müderrisîn Halil Efendi b. Zülfikār mahzarında bi’t-tav‘i’s-sâf 
ikrâr ve i‘tirâf edip gāib ani’l-meclis müvekkil-i mezbûr İbrahim Beşe’ye beyni-
mizde vasfı ilm-i şer‘î ile ma‘lûm müşterâ ve makbûzum olan yirmi beş kara sığır 
ineği bahâsından ve kıymetde on dokuz bin akçe lâzımü’l-edâ ve vâcibü’l-kazâ 
deynimiz vardır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâlis aşer min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Mustafa Beşe b. Ahmed, Ahmed b. Bayram, Hüseyin b. Yusuf, Hü-
seyin b. Ali, Mustafa b. Veli, Yakub b. Kurd, Mehmed b. Ahmed ve gayruhüm.

600 [95a-4, Arapça] Mehmed Çelebi b. Ahmed’in Rus asıllı 
kölesini âzat ettiği
Medîne-i Hazret-i Ebî Eyyûb el-Ensârî mahallâtından Tevkīfî mahallesinde sâkin 
olan Mehmed Çelebi b. Ahmed nâm kimesne meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâzır olup, rıkkını mu‘terif olan, orta 
boylu, şehlâ, köse, sarışın, Rûsiyyü’l-asl, müslimü’l-mille sağ eli serçe parmağı 
kırık olan hâmil-i hâze’l-kitâb Kasım b. Abdullah nâm abd-i memlûkini hasbe-
ten lillâhi’l-azîm ve taleben li merzâti’r-rabbi’r-rahîm âzâd ve tahrîr etti. Abd-i 
memlûk-i mezbûr bu sûretle sâir harâir-i asliyyîn-i mükellefîn gibi hür bir kimes-
ne oldu. Efendilerin âzâdlı köleler üzerinde şer‘an sâhib oldukları velâ hakkından 
gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’s-sâlis aşere min Zilhicceti’l-harâm sene seb‘a ve 
erba‘în ve elf.
Şuhûdü’l-hâl: İmâm Abdurrahman Halîfe b. Şeyh Musa, müezzin Ramazan b. Hü-
seyin, Bayram b. Mustafa, İvaz b. Abdullah, Abdi b. Sefer, Mustafa b. Muharrem, 
Ali b. Rûşen, Hızır b. Muharrem, Receb Efendi b. Abdi

601 [95b-1] Hasköylü Ali Ağa b. Pervane’nin mallarını vakfettiği
Elhamdü li veliyyihî ve’s-salâtü alâ nebiyyihî Muhammedin ve âlihî ve ashâbihi’l-
müte’eddibîne bi âdâbihi ammâ ba‘d her âkıla lâzım ve her ârife emr-i mühimdir ki 
zamân-ı sıhhatinde tefekkür ve evân-ı âfiyetinde tedebbür edip bu gurfe-i fenâdan 
dâr-ı bekāya rıhlet etmezden mukaddem inân-ı azîmeti cânib-i hayrâta sarf ve 
zimâm-ı himmeti taraf-ı meberrâta atf edip rûz-ı cezâda ettiği hasenât ve işledi-
ği meberrât sebeb-i fevz-i necât ve bâ‘is-i neyl-i sa‘âdet ola bi fazlillâhi te‘âlâ işbu 
mukaddemât-ı vâzıhatü’l-medlûle binâen Havâss-ı Aliyye kazâsı müzâfâtından 
Hasköy demekle ma‘rûfe olan karye mahallâtından merhûm Turşucuzâde Hüseyin 
Çelebi mahallesinde sâkin kıdvetü’l-emâcid ve’l-ekârim, câmi‘ü’l-mehâmid ve’l-
mekârim makbûlü’s-sudûr ve’l-erkân manzûrü’l-ahâlî ve’l-a‘yân, sâhibü’l-hayrât 
ve’l-hasenât ve râgıbü’s-sadakāt ve’l-meberrât Ali Ağa b. Pervâne meclis-i şer‘-i 
şerîf-i şâmihü’l-imâd ve mahfil-i dîn-i münîf-i râsihü’l-evtâdda vakf-ı âti’l-beyânı 
teslîm ve tescîl ile itmâm ve tekmîl-i maslahatı için mütevellî nasb eylediği fahrü’l-
akrân Sefer Bey b. Murad mahzarında ikrâr-ı sahîh-i şer‘î ve i‘tirâf-ı sarîh-i mer‘î 
kılıp mahalle-i merkūmede vâki‘ bir tarafı ba‘zan Turşucuzâde Hüseyin Çelebi vak-
fı ve ba‘zan Pabuççu Hasan b. Abdullah mülkü ve bir tarafı ba‘zan vâdi ve ba‘zan 
sâbıkan kasabbaşı olan Mustafa Çelebi’nin oğlu Süleyman Çelebi mülkü ve bir ta-
rafı ba‘zan mezbûr Mustafa Çelebi mülkü ve ba‘zan ekmekçi Ahmed Bey mülkü 
ve bir tarafı tarîk-i âm ile mahdûd muhavvata-i dâhiliyyesi birbirine muttasıl iki 
bâb fevkānî odaları ve iki kubbeli hamam ve camekânı ve camekân üstünün iki 
bâb fevkānî odaları ve tahtânî matbahı içinde çeşmeli ve üstünde bir bâb fevkānî 
oda ve iki kenîfi ve muhavvata-i hâriciyyesi karşı bakar şu iki bâb fevkānî odaları 
ve iki yan sofaları ve bir şâhnişînli orta sofalı ve dehliz ve altında birbirine kar-
şı iki bâb tahtânî odaları ve bir yan sofasını ve bir orta sofayı ve musluğu ve iki 
kenîfi ve yine bir bâb fevkānî odayı ve sofayı ve altında iki ağızlı fırını ve tahtânî bir 
kasrı ve kenîfi ve su hazînesini ve ebniye-i mezbûrenin etrâf-ı selâsesinde eşcâr-ı 
müsmire-i mütenevvi‘ayı muhteviye yedi kıt‘a seddi ve on aded bi’r-i mâyı ve her 
birinin sokak kapısı müstakil tarîk-i âm üzerinde müceddeden binâ eylediğim 
altı bâb tahtânî ve bir bâb fevkānî evli odalarını ve zikr olunan odalar duvarın-
da tarîk-i âma cârî çeşmeyi müştemil mülk menzilimi, cümle tevâbi‘ ve levâhıkı 
ve kâffe-i menâfi‘ ve merâfıkı ile hasbeten lillâh ve taleben li rızâ’ihî vakf ve haps 
edip cümlesini mütevellî-i mezbûre teslîm ve şöyle şart eyledim ki kendim serîr-i? 
(...) câlis ve kubâ-yı âfiyeti lâbis oldukça menzil-i mezbûrun zikr olunan evli oda-
larından mâ‘adâsında sâkin olam, benim vefâtımdan sonra fahrü’l-muhadderât 
zahrü’l-muvakkarât zevcem Meryem Hanım bt. el-merhûm Nokta Mehmed Paşa 
mâdâmki nefsini zevc-i âhara tezvîc etmeye sâkine ola müşârün-ileyhâ Meryem 
Hanım nefsini zevc-i âhara tezvîc eyledikde ve yahud müteveffât oldukda utekā ve 
atîkatım sâkin olalar. Ba‘dehüm anların evlâdı ve evlâd-ı evlâdı ve evlâd-ı evlâd-ı 
evlâdı sâkin olalar, ba‘de’l-inkırâz ve’l-iyâzü minhü billâhi’l-feyyâz menzil-i mezbûr 
yed-i mütevellî ile îcâr olunup hâsıl olan icâresi medîne-i mezbûre -sallallâhu te‘âlâ 
alâ münevverihâ- fukarâsına irsâl oluna ve menzil-i mezbûrdan sâlifü’z-zikr evli 
odalarının fevkānî vakf-ı mezbûra bir müstakīm kimesne câbî olup bilâ-ücret 
sâkin ola deyû murâd ile îcâr edip ücretine mutasarrıf ola ve tahtânî altı bâbı yed-i 
mütevellî ve icâre-i mu‘accele ve müeccele misli ile îcâr olunup hâsıl olan icâreden 
vakf-ı mezbûra bir müstakīm ve mütedeyyin kimesne mütevellî olup yevmî ( ) akçe 
vazîfeye mutasarrıf olup ve fazlası zikr olunan menzil ve evli odaları ve duvarında 
olup ânifen beyân olunan çeşmenin mecrâsı ve Turşucuzâde Hüseyin Çelebi câmi‘-i 
şerîfinde olan musluğa mukaddemâ getirdiğim suyun mecrâsı meremmete muhtâc 
oldukda, bu cümlenin meremmâtına sarf oluna eğer meremmâta ihtiyâc olmazsa, 
rehn-i kavî ve kefîl-i melî ve yahud bu ikisinden biri ile alâ vechi’l-helâl istirbâh 
ve istiğlâl olunup senede onu bir buçuk ziyâde olmak üzre hâsıl olan gallesi yed-i 
mütevellîde hıfz olunup inde’l-ihtiyâc o dahi zikr olunan meremmâta sarf oluna ve 
mürûr-ı eyyâm ve kürûr-ı a‘vâm ile zikr olunan gallât mesârif-i mu‘ayyeneye [96a] 
sarf olunmak müte‘azzir olursa mutlaka fukarâya bezl oluna ve kendim hayâtda 
oldukça evkāfımın üzerine mütevellî olup vazîfe-i mu‘ayyenesine mutasarrıf olam. 
Benden sonra re’y-i hâkim ile sâlih ve mütedeyyin kimesne mütevellî nasb oluna 
ve câmi‘-i mezbûr ve câmi‘-i mezbûr hüddâmı ve mahalle-i mezbûre ahâlîsi hasbî 
nâzır olalar ve tebdîl ve tağyîr ve tevfîr ve teksîr yedimde ola deyip bu mahalde 
hatm-i kelâm ve itmâm-ı merâm edip mütevellî-i mezbûr dahi bi hasebi’t-tevliyye 
vakfiyyet üzre kabz ve tesellüm eyledim ve sâir mütevellîler gibi mutasarrıf oldum 
deyip zu‘mu üzre emr-i vakf vâsıl-ı mertebe-i kemâl ve alâka-i vâkıf dâhil-i dâire-i 
inkıtâ‘ ve infisâl oldu der iken vâkıf-ı ârif inân-ı azîmeti cihet-i uhrâya sârif olup 
vakf-ı akār İmâm-ı A‘zam hümâm-ı ekrem Ebû Hanîfe-i kûfiye -cûziye bi’l-hayrât 
ve kûfiye- re’y-i şerîfleri üzre lüzûm ve ibrâdan ârî olduğundan mâ‘adâ vâkıf vakfı-
nın menâfi‘ini nefsine şart edicek imâm-ı sâlis hazret-i İmâm Muhammed b. Ha-
san eş-Şeybânî katında gayr-ı sahîh olmağla vakf-ı mezbûru ilgā ve ibtâle kābiliyyet 
ve kemâ-kân mülküme i‘âde ve istirdâda kudret ve miknet yedimdedir pes vakf-ı 
mezbûrdan rücû‘ ettim mütevellî ref ‘-i yed etsin ve mülkiyyet üzre bana teslîm 
eylesin dedikde mütevellî-i mezbûr dahi cevâb-ı savâb verip fi’l-vâki‘ hâl minvâl-i 
muharrer üzredir, lâkin İmâm-ı sânî İmâm Ebî Yusuf mezheb-i şerîflerinde sıhhat 
lüzûmu müstelzim ve [vâkıf] mücerred vakaftü demekle vakıf sahîh ve lâzım olup 
ve şart-ı mezkûr dahi re’y-i şerîflerinde sahîh ve câizdir re’y-i imâm-ı mezbûr ile 
vakf-ı mezbûrdan rücû‘ gayr-ı meşrû‘dur deyû redden imtinâ‘ ve husûmet ve nizâ‘ 
edip hâkim-i hayyir-i habîr -sehhelallâhü te‘âlâ aleyhi külle usrin- huzûr-ı pür-
cevrinde müterâfi‘ân ve fasl-ı hasma tâlibân olduklarında, hâkim-i müşârün-ileyh 
dahi temhîd-i kavâ‘id-i hayri evlâ ve te’yîd-i mebânî-i vakfı ahrâ görüp âlimen bi’l-
hilâf ve mürâ‘iyen li mâ yecîbü ri‘âyetühû fî hükmi’l-evkāf re’y-i imâm-ı mezbûr ile 
vakf-ı mezbûrun lüzûmuna ve şerâitinin sıhhatine hükm-i muhkem-i şer‘î ve kazâ-i 
mübrem-i mer‘î eyleyip vakf-ı merkūm sahîh ve lâzım oldu. Fe-men beddelehû 
ba‘demâ semi‘ahû fe-innemâ ismuhû ale’llezîne yübeddilûnehû inna’llâhe semî‘un 
alîm ve ecrü’l-vâkıfı ale’l-hayyi’l-cevâdi’l-kerîm.
Cerâ zâlike ve hurrire fî gurreti Zilhicceti’ş-şerîfe li sene seb‘a ve erba‘în ve elf.
Şuhûdü’l-hâl: (…) Efendi b. (…) el-Hatîb, Himmet Efendi b. İbrahim el-İmâm, 
Halil Ağa b. İbrahim el-Müteferrika, Mustafa Efendi b. Mehmed, (…) Efendi b. 
Mustafa, Receb Efendi b. Abdi, Osman Bey b. Murad el-Bevvâb-ı sultânî, Yusuf 
Beşe b. Abdullah, (…) Bey b. (…), Mehmed Bey b. Abdullah el-Cündî, Eyüb Bey b. 
Ahmed, İbrahim Bey b. Durmuş, Yakub Çelebi b. Kurd, Mustafa Çelebi b. Veli, Ali 
b. Mustafa, Mustafa Beşe b. Mehmed, Mustafa Çelebi b. Receb, muharrirü’l-hurûf 
Abdülkādir el-Eyyûbî.

602 [96a-1] Mehmed Beşe b. Yakub’un Mustafa b. Mehmed’e 
borcunu ödemesi
Havâss-ı Aliyye kazâsı müzâfâtından Hasköy’de el-Hâc Şaban mahallesi 
sâkinlerinden Mustafa b. Mehmed nâm kimesne meclis-i şer‘a Mehmed Beşe b. 
Yakub nâm kimesneyi ihzâr ve mahzarında üzerine da‘vâ edip mezbûr Mehmed 
Beşe zimmetinde beynimizde vasfı ilm-i şer‘î ile ma‘lûm müşterâ ve makbûzu 
olan on altı re’s kara sığır ineği bahâsından on altı bin iki yüz akçe hakkım var-
dır. Suâl olunup alıverilmek matlûbumdur dedikde gıbbe’s-suâl mezbûr Mehmed 
Beşe cevâbında, fi’l-vâki‘ müdde‘î-i mezbûr Mustafa’ya cihet-i mezbûreden altı 
bin iki yüz akçe deynimiz vardır deyû ikrâr ile cevâb vermeğin mûcebince edâsına 
tenbîh olunup mâ vaka‘a bi’t-taleb ketb olundu.
Tahrîren fi’l-yevmi’s-sâlis aşer min Zilhicceti’l-harâm li sene seb‘a ve erba‘în ve elf.
Şuhûdü’l-hâl: Halil Efendi b. Zülfikār, Mustafa Beşe b. Mehmed, Hüseyin b. Yusuf, 
Mustafa b. Veli, Ahmed b. Bayram, Mahmud b. Ahmed, Yakub b. Kurd.

603 [96b-1] Fahrünnisa Hatun b. Mustafa’nın tasarrufunda olan 
Bâli Hoca Vakfı’na ait evin keşfi
Medîne-i Ebî Eyyûb el-Ensârî -radiye anhu Rabbühü’l-Bârî-mahallâtından Câmi‘-i 
Kebîr mahallesinde vâki‘ merhûm Bâli Hoca vakfı’ndan bir tarafı merhûm Abdül-
kādir Efendi vakfı ve bir tarafı Karabaş Muslihiddin Efendi vakfı ve bir tarafı tarîk-i 
âm ile mahdûd muhavvata-i dâhiliyyesi karşı-be-karşı iki bâb fevkānî odaları ve 
orta sofalı ve yan sofalarını ve dehlizi ve tahtânî iki bâb odayı ve sofayı ve bi’r-i 
mâyı ve tahtânî kenîfi ve muhavvata-i hâriciyyesi fevkānî bir bâb şâhnişînli odayı 
ve dehlizi ve altında ahırı ve fevkānî kenîfi müştemil menzile icâre-i mu‘accele ve 
müeccele ile mutasarrıfe olan bâ‘iset-i hâzihi’l-kitâb Fahrünnisâ Hâtun b. Mustafa 
tarafından âti’z-zikre vekîl olup hasm-ı câhid mahzarında nehc-i mu‘teber-i mer‘î 
üzre vekâleti sâbite olan Şaban Halîfe b. Kenan mahfil-i kazâya gelip bi’l-vekâle 
takrîr-i kelâm ve bast-ı merâm edip menzil-i mezbûr mürûr-ı eyyâm ve şuhûr ve 
kürûr-ı a‘vâm ve dühûr ile harâba müşrif olup kābil-i süknâ olmağla bazı mevâzi‘i 
meremmete ve ba‘zı mevâzi‘i tecdîd-i binâya muhtâc olmağın, müvekkile-i 
mezbûre eylediği meremmet vakfa teberru‘ ve müceddeden eylediği binâ mül-
kü olmak üzre mukaddemâ me’zûn olup, kendi malından binâ ve meremmet 
eylemişlerdi hâlâ üzerine varılıp harc ve sarf eylediği meblağın mertebe-i ta-
hammülü keşf ve tahmîn-i sahîh ile tahmîn olunmak matlûbumdur dedikde 
mahkeme-i şerîfeden mevlânâ Abdülkādir Efendi b. Mehmed irsâl olunup ol dahi 
Hâssa mi‘mârlardan el-Hâc Hasan b. Mehmed ve vakf-ı mezbûrun mütevellîsi es-
Seyyid Hüseyin Efendi b. Mahmud vekîl-i mezbûr ve zeyl-i kitâbda mastûrü’l-
esâmî olan bî-garaz müslümanlar ile üzerine varıp mezbûre Fahrünnisâ Hâtun’un 
ettiği binâ ve meremmeti müşâhede ve mu‘âyene eylediklerinden sonra mi‘mâr-ı 
merkūm menzil-i mezbûrun evvelâ muhavvata-i dâhiliyyesinde vâki‘ mücedde-
den binâ olunan dolma duvarı mesâha eyledikde bennâ zirâ‘ı ile tûlen on bir bu-
çuk ve arzen dört buçuk bi hesâb-ı şatrancî elli bir zirâ‘ dolma duvarın her bir zirâ‘ı 
ellişer akçeden iki bin beş yüz elli akçe ve müceddeden inşâ olunan musandıra bir 
dolabı ile ber vech-i maktû‘ bin yüz seksen iki akçe ve müceddeden vaz‘ olunan 
beş cam her biri yüz onar akçeden beş yüz elli ve merdiven başındaki dehlizin 
müceddeden binâ olunan tûlen on ve arzen sekiz bi hesâb-ı şatrancî seksen zirâ‘ 
döşemesi her bir zirâ‘ı yirmişer akçeden bin altı yüz akçe ve yine müceddeden 
binâ olunan tûlen yirmi iki ve arzen iki bi hesâb-ı şatrancî kırk dört zirâ‘ kafesin 
her bir zirâ‘ı otuzar akçeden bin üç yüz yirmi akçe ve kafes altında tûlen yirmi iki 
ve arzen buçuk bi hesâb-ı şatrancî on bir zirâ‘ perde ber vech-i maktû‘ iki yüz akçe 
ve müceddeden vaz‘ olunan büyük Rumeli ta‘bîr olunur dört kıt‘a taban direğinin 
her birisi yüzer akçeden dört yüz akçe ve yine iki direk başlığı ile iki yüz akçe ve 
yan sofası dibindeki odada müceddeden binâ olunan tûlen dokuz ve arzen yedi bi 
hesâb-ı şatrancî altmış üç zirâ‘ sıvanın her bir zirâ‘ı kırk beşer akçeden üç bin üç 
yüz elli akçe ve karşısındaki odanın dahi tûlen yedi ve arzen beş buçuk bi hesâb-ı 
şatrancî otuz sekiz zirâ‘ tavan ellişer akçeden bin dokuz yüz akçe müceddeden 
binâ olunan tûlen yedi buçuk ve kadden dört bi hesâb-ı şatrancî otuz zirâ‘ kerpiç 
duvarı her bir zirâ‘ı kırk beşer akçeden bin üç yüz elli akçe ve yine köşede müced-
deden binâ olunan tûlen ve kadden iki bi hesâb-ı şatrancî altı zirâ‘ kerpiç duvarı 
dahi iki yüz yetmiş akçeye ve müceddeden ihdâs olunan merdiveni sahanı ile ber 
vech-i maktû‘ üç bin akçe ve oda ve döşemesinin tûlen yedi ve arzen üç buçuk bi 
hesâb-ı şatrancî yirmi dört zirâ‘ meremmâtı her bir zirâ‘ı on beşer akçeden üç yüz 
altmış akçe ve müceddeden ihdâs olunan tahtânî kenîfi ber vech-i maktû‘ üç bin 
akçe ve yan sofası döşemesinin tûlen beş ve arzen üç bi hesâb-ı şatrancî on beş 
zirâ‘ meremmâtı dahi on beşer akçeden iki yüz yirmi beş akçe ve def ‘a bi hesâb-ı 
şatrancî on dört zirâ‘ döşeme meremmâtı yine on beşer akçeden iki yüz on akçe 
ve def ‘a bi hesâb-ı şatrancî on zirâ‘ döşemenin meremmâtı on beşer akçeden yüz 
elli akçe ve ikisi içeride ve birisi taşrada on üç ocağın meremmâtına ber vech-i 
maktû‘ üç yüz altmış akçe ve muhavvata-i hâriciyyesinde vâki‘ şâhnişînli odada 
müceddeden vaz‘ olunan iki billur cam dört yüz elli akçe ve müceddeden binâ 
olunan dehlizin tûlen on dört buçuk ve arzen dört bi hesâb-ı şatrancî elli sekiz zirâ‘ 
döşemesinin her bir zirâ‘ı otuzar akçeden bin yedi yüz kırk akçe ve müceddeden 
ihdâs olunan fevkānî kenîf döşemesi sakfı ile ber vech-i maktû‘ üç bin üç yüz kırk 
akçe ve müceddeden vaz‘ olunan iki kanatlı sokak kapısı şatrancî altı zirâ‘ taş du-
varı ile iki bin üç yüz akçe ve müceddeden vaz‘ olunan beş aded direk başlığı ile 
yedi yüz elli akçe ve yine müceddeden ihdâs olunan dizmenin doksan (…) aded 
cideri? tahtasının her birisi on dörder akçeden bin iki yüz altmış akçe ve müced-
deden vaz‘ olunan merdiven sahnı ile ber vech-i maktû‘ üç bin akçe ve oda kapısı 
dibinde meremmet olunan tûlen sekiz ve arzen dört bi hesâb-ı şatrancî otuz iki 
zirâ‘ dolma duvar otuz beşer akçeden bin yüz yirmi akçe ve dehlizin tûlen dokuz 
ve arzen beş bi hesâb-ı şatrancî kırk beş zirâ‘ sakf meremmâtı her bir zirâ‘ı iki-
şer akçeden iki bin iki yüz elli akçe olup mezbûre Fahrünnisâ Hâtun’un menzil-i 
mezbûrun mücedded binâsına otuz üç bin beş yüz on iki akçe ve meremmâtına 
dahi dört bin altı yüz yetmiş beş akçe ki cem‘an otuz sekiz bin yüz seksen yedi 
akçe harc ve sarf eylediği mi‘mâr-ı merkūm ve sâir ehl-i vukūf mütevellî-i mezbûr 
muvâcehesinde tahmîn-i sahîh ile tahmîn ve kemâl-i ittifâk ile ittifâk ve ittihâd 
eylediklerini mevlânâ-yı mezbûr mahallinde tahrîr, ba‘dehû meclis-i şer‘a gelip 
inhâ ve takrîr etmeğin mâ hüve’l-vâki‘ gıbbe’t-taleb ketb olundu.
Fî evâili Zilhicceti’ş-şerîfe li sene seb‘a ve erba‘în ve elf.Şuhûdü’l-hâl: Mustafa Çe-
lebi b. Mehmed, Mustafa Çelebi. İlyas, Ali Beşe b. Osman, Mehmed Halîfe b. Ah-
med el-Müezzin, Veli Halîfe b. İsa, Hüseyin Çelebi b. İsa, Ömer Halîfe b. Mehmed, 
Hasan Halîfe b. Mehmed, Mustafa (…).

604 [96b-2, Arapça] Hâkimin Âişe Hatun bt. Mehmed’e nafaka takdir ettiği
Medîne-i mahmiye-i Galata müzâfâtından ka[saba-i Beşiktaş] mahallâtından Ah-
med et-Turanî mahallesinde sâkine olan bâ‘ise-i hâze’l-kitâb Âişe Hâtun bt. Meh-
med nâm hâtunun, gāib Yusuf b. Osman nâm kimesnenin zevcesi ve menkûhası 
olduğu zâhir olup zevce-i mezbûreye zevc-i merkūmunun me’ûnet-i süknâsı, na-
fakası ve kisvesi için nafaka ve kisve veya bunların cinsinden bir şey bırakma-
dığına dâir yemîn verildiğinde hâkim, mezbûrenin nafakası, kisvesi, me’ûnet-i 
süknâsı ve sâir havâic-i lâzimesi için zeylde mezkûr târihden i‘tibâren zevc-i gāibi 
üzerine olmak üzre râyicü’l-vakt yevmî altı akçe farz ve takdîr etti. Hâkim buna 
ilâveten mezbûrenin vakt-i hâcetde istidâne edip lede’z-zafer zevc-i merkūmuna 
rücû‘ etmesine izin verdi.
Cerâ zâlike ve hurrire fi’l-yevmi’r-rabi‘ aşere min Zilhicceti’l-harâm sene seb‘a ve 
erba‘în ve elf.
Şuhûdü’l-hâl: Receb Efendi b. Abdi, Mustafa b. Mehmed, Ahmed b. Bayram, Ya-
kub b. Kurd, Çuk[adâr] Mustafa, Rıdvan b. İsa, Mehmed b. Ahmed, Resûl Beşe b. 
Rıdvan.