











13 [2b-3] Mehmed Beşe b. Ahmed ve eşi Ümmühâni bt. Mustafa’nın evlerini 
Ömer Çelebi b. Abdullah’a satması / 60

14 [2b-4] Hasan Ağa b. Cafer’in Hacı Mustafa Ağa b. Hüseyin’e 8500 guruş 
borcu olduğu / 60

15 [3a-1] Rahime bt. Mehmed’in Ahmed Çelebi b. Durak’dan 
muhâlaa yoluyla boşanması / 61

16 [3a-2, Arapça] Nafaka miktarının indirildiği / 62
17 [3a-3] Meryem bt. Ramazan’ın İnce Kara Mehmed Çavuş Vakfı’na olan 
borcunu ödemesi / 62
18 [3a-4] Rukiye bt. Mehmed’in Osman Çelebi b. Bekir’den muhâlaa 
yoluyla boşanması / 63
19 [3b-1] Ahmed Ağa b. Ramazan’ın çocuklarının vasîsi üzerine Hüseyin Çelebi 
b. Mustafa’nın nâzır tayini / 63
20 [3b-2] Avadik v. Arakil’in Dikos v. Barak’dan vergi tahsili / 64
21 [3b-3] Mustafa Ağa b. Abdülkayyum’un evini Yeniçeriler 25. Cemâat Oda 
Vakfı’na bey‘ bi’l-istiğlâl yoluyla satması / 64
22 [3b-4] Cemâatin işlerini gören Aritun Sahak’dan Ermenilerin 
memnun olduğu / 65
23 [4a-1] Hoca Hayreddin Mescidi Vakfı mütevellisi muhasebesinin kabulü / 66
24 [4a-2] Mehmed Efendi b. Ahmed’in evini Mustafa Çelebi 
b. Şaban’a satması / 67
25 [4a-3] Mehmed Bey b. Mahmud Paşa’nın borçlarına karşılık evini ve çiftliğini 
rehin bırakması / 67
26 [4b-1] Keştî Ahmed Ağa b. Ramazan’ın varislerinin vasîlerine Sâlih 
b. İbrahim ve Hüseyin b. Mustafa’nın nâzır tayin edilmesi / 69
27 [4b-2] Derviş Bey b. Mehmed’in Nikola v. Niko’da alacağının kalmadığı / 69
28 [5a-1] Osman Ağa b. Abdullah’ın Ahmed Paşa b. Mehmed’in varislerine 
borçlu olduğu / 70
29 [5a-2] Kirkor v. Asayi’ye Ermeni cemâatinin işlerine 
karışmaması için tenbih / 71
30 [5a-3] Ayşe bt. Yusuf ’un boşandığı eşi ile herhangi bir 
davasının kalmadığı / 72
31 [5b-1] Bekir b. Mahmud’un vasiyeti / 72
32 [5b-2] Receb b. Ahmed üzerine oğlu İbrahim için nafaka takdir edilmesi / 73
33 [5b-3] Mustafa Ağa b. Mehmed’in Ayşe bt. Abdurrahman’dan aldığı 
rüşveti iade etmesi / 74









34 [6a-1] Osman Ağa b. Mustafa’nın Ahmed Çelebi b. Mehmed’e olan borcunu 
vasîsinin ödemesi / 74

35 [6a-2] İvaz b. Ahmed’in borcunu kefili Safiye bt. Abdullah’ın ödemesi / 75
36 [6a-3] Avadik v. Haçador’un evini Emin Nureddin Vakfı’na bey‘ bi’l-istiğlâl 
yoluyla satması / 76
37 [6b-1] Hacı Muhyiddin mahallesi avarız ve taâmiye vakfı parasının yeni 
mütevelliye teslim edilmesi / 76
38 [6b-2] Atam v. Yakobi’nin Sava Reis v. Penaye’ye borcu olduğunu 
kabul etmesi / 77
39 [6b-3] Fâtıma bt. Nasuh’un cariyesi Canfedâ’yı azat edip bazı 
eşyalarını bağışlaması / 78
40 [7a-1] Rahime bt. Bâli’nin mehir ve nafaka bedellerini tahsil etmesi / 79
41 [7a-2] Ayşe bt. Mehmed’in boşandığı eşinde kalan eşyalarını alması / 79
42 [7a-3] Hacı Bekir b. Mahmud’un kölesi Abdullah’ı mükâtebe 
yoluyla azat etmesi / 80
43 [7a-4] Emrullah bt. Mehmed’in boşandığı eşi Cafer b. Receb’de 
alacağı kalmadığı / 80
44 [7a-5] Fâtıma bt. Mehmed Çelebi’nin mallarının yeni vasîye teslimi / 81
45 [7b-1] Mehmed b. Hüseyin üzerine eşi ve oğlu Sâlih için nafaka 
takdir edilmesi / 82
46 [7b-2] Ali Ağa b. Hasan’ın ortağı Mustafa Efendi’ye borcu olduğu / 82
47 [7b-3] Timurhan bt. Abdullah’ın Ayşe bt. Abdullah’tan 
alacağı kalmadığı / 83
48 [7b-4] Resul b. Sabit’in tarlasını Ali Çelebi b. Osman’a satması / 83
49 [8a-1] Manolaki v. Petro ve eşi ile ödünç para aldıkları Avram v. Avram’ın 
birbirlerinin zimmetini ibra etmesi / 84
50 [8a-2] Ayşe bt. Yusuf ’un boşandığı kocasından alacak iddiasını 
ispat edemediği / 85
51 [8a-3] Mihal v. Mihail’in Hüseyin Beşe b. Himmet’e borcu olduğu / 85
52 [8b-1] Ümmühâni bt. Hacı İbrahim’in boşandığı eşi Süleyman 
b. Ramazan’da alacağı kalmadığı / 86
53 [8b-2] Hatice bt. Abdülmennân’ın kocası Osman’dan muhâlaa 
yoluyla boşanması / 87
54 [8b-3] Seyyid Ali b. Hasan’ın alacak tahsili için İsmail Beşe b. İbrahim’i 
vekil tayin etmesi / 87
55 [8b-4] Mehmed Çelebi b. Mustafa’nın evdeki bir kısım hissesini Râbia bt. 
Zülfikar’a satması / 88









56 [9a-1] Mardiros v. Serkis’in kölesini bakıp gözettiği Meldon v. Serkis’deki 
alacağında sulh olduğu / 88

57 [9a-2] Öldürülen Mehmed b. Yakup’un muayenesi ve defnine izin 
verilmesi / 89

58 [9a-3] Mehmed Çelebi b. Ömer’in varislerinin alacaklı oldukları Mahmud 
Ağa b. Ali ile sulh olmaları / 90

59 [9a-4] Kayıkçı ve peremecilerin Ahmed Beşe b. Mehmed’in kethüdalığından 
memnun oldukları / 90

60 [9b-1] Hasan Beşe b. Sefer’in elinde bulunan beygirin Ali 
b. Resul’e ait olması / 91

61 [9b-2] Yusuf Beşe b. Musa’nın alacağı hususunda Mustafa Beşe 
b. İbrahim’le sulh olduğu / 92

62 [9b-3] Şahbaz bt. Abdullah’ın menzil hissesi iddiasının reddi / 92
63 [10a-1] Fâtıma bt. Sinan Paşa’nın eski eşi Mehmed Ağa b. Osman’da nafaka 
alacağı kalmadığı / 94
64 [10a-2] Yeniçeriler 50. cemâat oda vakfı eski mütevellisinin vakfa 
borçlu olduğu / 94
65 [10b-1] Mehmed Beşe b. Abdullah’ın varislerinin Hacı Mustafa 
b. Abdurrahman Vakfı’na borçlarını ödemesi / 95
66 [10b-2] Ayşe bt. Mehmed’in evini Hacı Ali b. Bedreddin’e satması / 96
67 [11a-1] Rahime bt. İbrahim’in Şaban Bey b. Murad’la nikahlanması / 97
68 [11a-2] Kiragos v. Kirkor’un topladığı vergilerden zimmetinin ibrası / 97
69 [11a-3] Mehmed Bey b. Abdülmennân’ın evini Yusuf Bey 
b. Abdullah’a satması / 98
70 [11b-1] Hacı Hüseyin b. Mustafa’nın kölesi Şahin’i mükâtebe 
yoluyla azat etmesi / 99
71 [11b-2] Fâtıma Hatun bt. Mektûbî Mehmed Efendi’den miras kalan evin 
büyük hissesinin kızı Emetullah Hatun bt. Mollazâde Mehmed Efendi’ye ait 
olduğu ve kalan hisseyi de satın aldığı / 99

72 [11b-3] Hüseyin Beşe b. Mehmed’in katır davasının reddi / 100
73 [11b-4] Manastaka v. Laskar’ın Hekimbaşı Sinan ve Destarî Hüsam 
vakıflarına borçlu olduğu / 101
74 [12a-1] Ayşe bt. Hüseyin’in Hacı Mustafa b. Halil’den muhâlaa 
yoluyla boşanması / 102
75 [12a-2] Seyyid Abdullah b. Yusuf ’un kölesi Siyavuş’u azat etmesi / 102
76 [12b-1] Müezzin Mehmed Çelebi b. Ali’nin menzil vakfiyesi / 103









77 [12b-2] Fâtıma bt. Abdullah ile Mehmed Dede b. Derviş’in ortak aldıkları evi 
nöbetleşe kullanacakları / 104

78 [12b-3] Ölen Fâtıma bt. Ali’nin küçük oğlu Ahmed’e Musa Çelebi b. Ömer’in 
vasî tayini / 105

79 [13a-1, Arapça] Ahmed b. Ömer adlı çocuğa nafaka takdir edildiği / 105
80 [13a-2] Hacı Hüseyin b. Satılmış’ın Abdülkâdir Efendi b. Ebûbekir’deki 
alacağını tahsil ettiği / 105
81 [13a-3, Arapça] Nafaka miktarının indirildiği / 106
82 [13a-4] Ali Reis b. Mehmed’in Abdülkerim Odabaşı b. İbrahim’e tüfenk 
satışından olan borcunu kabul etmesi / 106
83 [13a-5] Seyyid Ali b. Hasan Ağa’nın arazisini Mehmed Ağa 
b. Mahmud’a satması / 107
84 [13b-1] Mehmed b. Kenan’ın üzerine çocukları için nafaka takdiri / 107
85 [13b-2] Hacı Musa b. Hacı Ali’nin Ahmed Ağa b. Hacı Mustafa’ya 
borcunu ödemesi / 108
86 [13b-3] Resul b. Tayyib’in emlâk ve arazisini Ali Bey b. Osman’a satması / 109
87 [13b-4] İsmail b. Mustafa üzerine boşadığı hamile eşi Hatice bt. Abdullah 
için nafaka takdiri / 109
88 [14a-1] Hüseyin b. Mustafa’nın Mehmed Bey b. Bayram’a 
borcunu ödediği / 110
89 [14a-2] Mustafa b. Zülfikar’ın Sakine bt. Hüseyin’den intikal eden eşyaları 
Mehmed Çelebi b. İsmail’e satması / 111
90 [14a-3] Mehmed Odabaşı b. Şaban’ın kölesi Ahmed b. Abdullah’ı 
azat etmiş olduğu / 111
91 [14b-1] Abdullah Çelebi b. İbrahim Çelebi’nin menzil davasının reddi / 112
92 [14b-2] Halil b. Mirza varislerinin alacak davasının reddi / 114
93 [15a-1] Tire beyi Mehmed Bey b. Bayram’ın haksız yere parasını aldığı 
Abdülbâki Ağa b. Mustafa’yla sulh olduğu / 114
94 [15a-2] Susana bt. Foti’nin Hacı Mahmud b. Durmuş’a olan borcuna karşılık 
menzilini rehin vermesi / 115
95 [15a-3] Riyazi Mustafa Efendi b. Hacı Süleyman’ın çiftlik satışının iptali / 116
96 [15b-1] Hatice bt. Hacı Receb ile eski kocası Seyyid Hüseyin Çelebi 
b. Mehmed’in birbirlerinin zimmetlerini ibra etmesi / 116
97 [15b-2] Mehmed Çelebi b. Mustafa’nın varislerinin Mustafa Efendi 
b. Yusuf ’tan alacaklarını tahsil ettikleri / 117
98 [15b-3] Gevher bt. Musa’dan intikal eden tereke hisselerinin mirasçılar 
tarafından teslim alındığı / 118









99 [16a-1] Yorgi v. Panayot’un menzilini Susana bt. Foti’ye satması / 118
100 [16a-2] Kahraman Hatun Vakfı menzilinin İbrahim Efendi b. Receb’e 
tahsis edilmesi / 119
101 [16a-3] İbrahim Ağa b. Hüseyin’in borcunu kefillerinin ödemesi / 119
102 [16a-4] Süleyman b. Bayram üzerine hamile eşi Sâliha bt. Süleyman 
için nafaka takdiri / 120
103 [16a-5] Ahmed b. Abdullah’ın varislerinin alacak davasının reddi / 120
104 [16b-1] Safiye Hatun bt. Kenan Ağa’nın menzilini Emine Hatun bt. Mahmud 
Ağa’ya satması / 121
105 [16b-2] Fâtıma bt. Mehmed’in menzilini Hatice bt. Hacı 
Ahmed’e satması / 122
106 [17a-1] Eski adı Fâtıma olan Şahbaz’ın aslen hür olduğu / 123
107 [17a-2] Ömer Paşa b. Mustafa Efendi’nin Receb Çelebi b. Hüseyin’e olan 
borcu karşılığında menzilini rehin vermesi / 124
108 [17a-3] Gevher bt. Behram Çavuş’un cariyesi Timurhan bt. Abdullah’ı vasiyet 
yoluyla azat etmesi / 125
109 [17a-4] Hasan Çelebi’nin Halil b. Hüseyin’e borçlu olduğu / 125
110 [17b-1] Veli b. Ali ile kardeşi İsa’nın tarla hisselerini sipahiye 
terk ettikleri / 126
111 [17b-2] Kulhan v. Avak’ın alacakları için İsmail Çelebi b. Mehmed’i 
vekil tayin etmesi / 126
112 [17b-3] Ayşe bt. Hacı Mustafa’nın Süleyman Beşe b. Süleyman’daki 
alacağını taksitlendirmesi / 127
113 [17b-4] Hatice bt. Mehmed’in İsmail b. Mustafa’dan muhâlaa 
yoluyla boşanması / 127
114 [18a-1] Ahmed Ağa b. Mehmed ile Seyyid Hüseyin Ağa b. Hasan Ağa’nın 
birbirlerinin zimmetini ibra etmesi / 128
115 [18a-2] Mehmed Odabaşı b. Kenan’ın verâsetinin kızkardeşi ve 
annesi ait olması / 128
116 [18a-3] İbrahim b. Ali’nin oğullarının icâreteynli vakıf evdeki hisselerinin 
Sâliha bt. Abdullah’a devredildiği / 129
117 [18b-1] Canfedâ Hatun bt. Abdullah’ın menzilinde Mehmed Çelebi’nin 
alakası olmadığı / 130
118 [18b-2] Bayram Bey b. Süleyman’ın menzilini Abdullah Çelebi 
b. Mehmed’e satması / 131
119 [19a-1] Yanaki v. Katarkurna’nın menzilini Yamandi 
v. Preşkova’ya satması / 131









120 [19a-2] Mehmed Çelebi b. Abdülaziz’in kendisi ve vekilleri adına müşterek 
menzillerini Fâtıma bt. Mehmed’e satması / 132

121 [19a-3] Hasan Efendi b. Abdullah’ın Mehmed b. Abdullah’tan 
alacaklı olduğu / 133

122 [19b-1] Ayşe bt. Ali’nin yarım menzil hissesini İsmail Çelebi 
b. Halil’e satması / 134

123 [19b-2] Ayşe bt. Abdullah’ın boşandığı kocası Ahmed b. Mustafa’dan 
alacağını tahsil ettiği / 134

124 [19b-3] Rukiye bt. Mehmed’in Ali Çelebi b. İbrahim’den muhâlaa 
yoluyla boşanması / 135

125 [19b-4] Fâtıma bt. Kenan’ın verâset işleri için Hacı Maksud’u 
vekil tayin etmesi / 135

126 [20a-1] Sâliha bt. Mehmed’in Receb Beşe b. Şaban’dan 
muhâlaa yoluyla boşanması / 136

127 [20a-2] Fâtıma Hatun bt. İbrahim’in menzilini Ahmed Çelebi 
b. Mahmud’a satması / 136

128 [20a-3] Fâtıma bt. Ali’nin menzilini Hacı İbrahim b. Hacı 
Mehmed’e satması / 137

129 [20b-1] Hacı Mustafa Ağa b. Hüseyin’in varislerinin terekenin paylaşımında 
birbirlerinin zimmetlerini ibra ettikleri / 138

130 [20b-2] Ahmed Çelebi b. Mehmed’in Sultan Bayezid 
Vakfı’na borçlu olduğu / 139

131 [21a-1] Hacı Mehmed b. Receb’in iyi ahlâk sahibi olduğu ve eşi Nâime bt. 
Ahmed’e bakmaya iktidarı bulunduğu / 140

132 [21a-2] Hacı Ebûbekir Ağa b. Mahmud’un tuz mahzenini Hamide Hatun’a 
meccânen terk ettiği / 140

133 [21a-3] Hatice bt. Abdullah’ın köle ve cariye hak sahipliği 
iddiasının reddi / 141

134 [21b-1] Fâtıma Hatun bt. Bursevî Mehmed Efendi’nin menzil vakfiyesi / 142
135 [22a-1] Hacı Veli b. Abbas’ın kendisinden haksız yere para olan Kadı 
Abdülbâki Çelebi b. Mehmed ile sulh olması / 144
136 [22a-2] Pîr Mehmed Ağa b. Mehmed Vakfı’na mütevelli tayin edilmesi / 144
137 [22a-3] Pîr Mehmed Ağa b. Mehmed Vakfı’na nâzır tayin edilmesi / 145
138 [22a-4] Fâtıma bt. Mustafa Ağa’nın kardeşi Râbia Hatun’a müşterek sahibi 
oldukları eşya ve bahçeyi satması / 145
139 [22b-1, Arapça] İbrahim b. Yusuf adlı çocuğa nafaka takdir edildiği / 146
140 [22b-2] Hüseyin Çelebi b. Ahmed’in para vakfı / 146









141 [23b-1] Seyyid Ahmed Efendi b. Seyyid Mehmed’in kölesi 
Kenan’ı azat etmesi / 148

142 [23b-2] Hacı Abdullah b. Abdullah’ın kölesi Osman’ı azat etmesi / 149
143 [23b-3] Mustafa Efendi b. Hacı Ali’nin menzilini eski eşi Hatice bt. 
Ömer Ağa’ya satması / 149
144 [23b-4] Hatice bt. Abdullah’ın Ahmed Çelebi b. Mustafa’dan muhâlaa 
yoluyla boşanması / 150
145 [23b-5] Mehmed Bey b. Hüseyin Paşa’nın cariyesi Kâtibe’yi azat etmesi / 150
146 [24a-1] Kostantin v. Laskari’nin varislerinin kölesi Yorgi’yi azat etmesi / 151
147 [24a-2] Kostantin v. Laskari’nin köle ve cariyelerinin 
varislerince azat edilmesi / 151
148 [24a-3] Ali b. Abdullah’ın Ahmed Sipahi b. Mustafa’dan aldığı 
beygiri iade etmesi / 152
149 [24b-1] Hatice bt. Musa’nın Hüseyin Bey b. Mehmed’den muhâlaa 
yoluyla boşanması / 152
150 [24b-2] Hacı Ahmed Ağa b. Mustafa’nın kölesi Hacı Hüseyin’in 
varislerince azat edilmesi / 153
151 [24b-3] Gürcü Yusuf ’un terekesinin tamâmının beytülmâla 
teslim edilmesi / 154
152 [24b-4] Kırımlı Rukiye bt. Eyüb ile Seyyid İsmail b. Yusuf ’ın boşanması / 154
153 [24b-5] Rahime bt. Mehmed ile eski kocası Ahmed Çelebi b. Rezzak’ın 
birbirlerinin zimmetini ibra etmesi / 155
154 [25a-1] Mustafa Efendi b. Hacı Ahmed’in varisleriyle Mustafa Çelebi’nin 
sulh olması / 155
155 [25a-2] Kırımlı Rukiye bt. Eyüb’ün eski kocasındaki 
alacağını taksitlendirmesi / 156
156 [25a-3] Salamon v. Yuda ile İzmit mütesellimi Hüseyin 
Ağa’nın sulh olması / 156
157 [25b-1] Mustafa Çelebi b. Hacı Mehmed’in menzilini Ahmed Efendi 
b. Mehmed’e satması / 157
158 [25b-2] Şerife Ayşe Hatun bt. Seyyid Mehmed Çelebi’nin alacak 
iddiasının reddi / 158
159 [25b-3] Turta mahallesi mescidi vakfına mütevelli tayini / 159
160 [25b-4] Ahmed Çelebi b. Rezzak’ın üzerine oğlu Mustafa 
için nafaka takdiri / 159
161 [26a-1] Emine bt. Ahmed’in eşyalarını kızı Aynî bt. Muharrem’e 
hibe etmesi / 160









162 [26a-2] Cafer b. Abdullah ile Yusuf Çelebi b. Ahmed’in alacak davasında 
sulh olması / 160

163 [26a-3] Hacı Halil b. Hacı Receb’in Mehmed Ağa b. Ahmed’e 
borçlu olması / 161

164 [26a-4] Hacı Mustafa Ağa b. Hüseyin’in mirasının 
varislerince paylaşılması / 161

165 [26b-1] Üftâde bt. Abdullah’ın küçük kızı Kerime’ye nafaka ödemesi / 162
166 [26b-2] Ali Çavuş b. Süleyman’ın terekesinin karısı İsmihân bt. Hızır’a 
teslim olunması / 163
167 [26b-3] Mehmed b. Mehmed’in mirasında varislerin sulh olması / 163
168 [27a-1] Mehmed Çelebi b. Hacı Mustafa Ağa’nın bütün mal ve emlâkını 
kardeşi Ahmed Çelebi’ye satması / 164
169 [27b-1] Palaşe bt. Mihayil’de alacağı olduğunu iddia eden Lefter’e ispat için 
süre verilmesi / 165
170 [27b-2] Havva bt. Abdülmennân’ın Seyyid İbrahim Receb’den muhâlaa 
yoluyla boşanması / 166
171 [27b-3] Yeniçeri Abdullah b. Mehmed Ağa’nın kendisini yaralayan Yeniçeri 
Hasan Beşe b. Mehmed ile sulh olması / 166
172 [27b-4] Mahmud Beşe b. Hacı Mustafa’nın emânet eşya davasının reddi / 167
173 [28a-1] Anca bt. Aleksan’ın Mehmed b. Abdullah’tan muhâlaa 
yoluyla boşanması / 167
174 [28a-2] Asvador v. Sahak’ın Ekmekçi Tatos v. Uskoni’ye borcu olduğu / 168
175 [28a-3] Ahmed Ağa b. Mehmed’in borcunun varislerince ödenmesi / 168
176 [28a-4] Ayşe bt. Abdullah’ın terekesinden kocası Ahmed Beşe b. Şaban’ın 
hissesinin verilmesi / 169
177 [28b-1] Hasan Ağa b. Abdurrahman’ın Simon v. Mardiros’da 
alacağı olduğu / 170
178 [28b-2] Mustafa b. Hasan üzerine kızı Hatice için nafaka 
takdir edilmesi / 171
179 [29a-1] Ayşe bt. Abdullah’ın bazı eşyalarını Hatice 
bt. Sâlih’e bağışlaması / 172
180 [29a-2] Yakub b. İsa’nın menzilini Yusuf Bey b. Abdullah’a satması / 172
181 [29a-3] İbrahim Çelebi b. Halil’in alacak hususunda Osman Efendi b. İsmail 
ile sulh olması / 173
182 [29a-4] Halil Efendi b. İbrahim’in mirası hususunda oğlu İbrahim’in kardeşi 
Ahmed Efendi ile sulh olması / 173
183 [29b-1] Fâtıma bt. Derviş’in terekesinin varisler arasında paylaşılması / 174









184 [29b-2] Yamandi v. Kostantin ile kiracısı Katano v. Yani’nin birbirlerinin 
zimmetini ibra etmesi / 175

185 [30a-1] Yeniçeri Bayram Odabaşı b. Mehmed’in emânet eşya 
davasının reddi / 176

186 [30a-2] Fâtıma bt. Hüseyin’in emânet eşyaları için Hacı Ahmed b. İbrahim’le 
sulh olması / 177

187 [30a-3] Karahisar-ı Şarkî’ye bağlı Ezbider-i Bâlâ köyü ahalisinin 
şikâyetçi oldukları Ali Bey b. Zülfikar Bey davası için Bedros’u vekil 
tayin etmeleri / 177

188 [30b-1] Manas v. Biral’in alacak hususunda ortağı Serkis v. Manol 
ile sulh olması / 178

189 [30b-2] Mehmed Ağa b. Ali’nin kaybolan beygirinin parasını Usta 
Mehmed’den aldığı / 178

190 [30b-3] Abdürrezzak b. Musa’nın kardeşi Abdülkâdir Efendi’deki alacağının 
varislerince tahsili / 179

191 [31a-1] Erdel’de ölen Ali Çavuş b. Süleyman’ın terekesinin varislerine 
teslim edilmesi / 180

192 [31a-2] Ali b. Süleyman’ın Mustafa Ağa’dan alacağını konusunda 
sulh olduğu / 180

193 [31a-3] Râbia bt. Hacı Ömer’in Süleyman Çelebi b. İbrahim’den muhâlaa 
yoluyla boşanması / 181

194 [31b-1] Abdülkâdir Efendi b. Musa Efendi’nin varislerinin kardeşi 
Abdürrezzak Efendi’ye olan borcunu ödemesi / 181

195 [31b-2] Mustafa Reis b. Hacı Derviş ile Hasan Beşe b. Derviş’in birbirlerinin 
zimmetini ibra etmesi / 182

196 [31b-3] Mustafa Çelebi b. Abdullah’ın Haffâflar Arastası Vakfı’na olan 
borcunu ödemesi / 183

197 [32a-1] Mehmed Çelebi b. Receb’in menzilini Ahmed Çelebi 
b. Mahmud’a satması / 184

198 [32a-2] Hatice bt. İbrahim’in Sâlih Çelebi b. Hacı Mustafa’dan muhâlaa 
yoluyla boşanması / 184

199 [32a-3] Mehmed Efendi b. Nurullah’ın mirası hususunda oğulları Hacı 
Hasan Çelebi ile Mustafa Çelebi’nin sulh olması / 185

200 [32b-1] İbrahim b. Süleyman üzerine annesi için nafaka 
takdir edilmesi / 185

201 [32b-2] Mehmed Çelebi b. Said Efendi’nin dükkân ve odalarını Seyyid 
İbrahim Efendi’ye sattığı / 186









202 [32b-3] Fâtıma ve Emetullah için babaları Muharrem b. Mehmed üzerine 
nafaka takdiri / 186

203 [33a-1] Papaz Laytirkos’un İris bt. Manol’a olan borcunun kefili Lazari v. 
Bogos’un ödemesi / 187

204 [33a-2] İsmail Ağa b. Mehmed Ağa’nın tarlasını Mehmed Ağa 
b. Mustafa’ya satması / 188

205 [33a-3] Hatice bt. Mustafa’nın kendisini dövmemek üzerine şartlı talakta 
bulunan kocası Muharrem b. Mehmed’den boşanması / 188

206 [33b-1] Sâliha bt. Mehmed ile kızı Hatice’nin terekeleri hususunda 
varislerden Ahmed’in Mustafa ile sulh olması / 189

207 [33b-2] İsmail b. Abdullah’ın araba kirasından Ayşe bt. Mehmed’de 
alacağı olduğu / 190

208 [33b-3] Ayşe bt. Hasan’ın mehir ve yaralama hususunda eski kocası Halil 
b. Hacı Mehmed’in zimmetini ibra etmesi / 190

209 [34a-1] Râbia’nın mehir ve nafaka hususunda boşandığı kocası Ahmed 
Çelebi b. Mehmed’in zimmetini ibra etmesi / 191

210 [34a-2] Mustafa Ağa b. Abdullah’ın mühtedî Hasan’da olan alacak iddiasını 
ispat edemediği / 191

211 [34a-3] Mehmed b. Receb’in tasarrufundaki vakıf menzili Sâliha bt. Mustafa 
Ağa’ya devretmesi / 192

212 [34a-4] Râbia Hatun bt. Hacı Musa’nın ev ve arsa satışını iptal edip geri 
verdiği Mustafa Çelebi ve karısı Hatice ile sulh oldukları / 193

213 [34b-1] Hasan Beşe b. Hüseyin ve karısının tasarrufundaki vakıf menzilin 
devrine mütevelli tarafından engel olunmaması / 194

214 [34b-2] Emetullah bt. Mehmed’in eski kocasından olan kızı Ayşe’nin 
geçimini kendi üzerine alması / 195

215 [35a-1] Ali b. Vakkas’ın kaybolan atının kendisine iadesi / 195
216 [35a-2] Hamal Fazlullah b. Şaban’ın alacak davasının reddi / 196
217 [35a-3] Kadı Abdülmümin Efendi’nin kölesi Yusuf ’u azat etmesi / 196
218 [35b-1] Angoli v. Yani’nin menzilini Dimitri v. Palaş’a satması / 197
219 [35b-2] Fâtıma bt. Abdullah’ın tereke tahsili için Mehmed Beşe b. Ahmed’i 
vekil tayin etmesi / 197
220 [35b-3] Hasan Ağa b. Abdullah’ın Mehmed Ağa b. Ramazan’da 
alacağı olduğu / 198
221 [36a-1] Hüseyin Çelebi b. Ahmed’in yerine hac için vekil ve 
nâzır tayin etmesi / 199









222 [36a-2] Mehmed Çelebi b. İsa’nın tarla ve bahçesini Ahmed Efendi b. Ali’ye 
kiraya vermesi / 200

223 [36a-3] Hatice bt. Ali’nin eski kocası Dede Mehmed Halife b. Abdullah ile 
mehir ve nafaka davasında sulh olduğu / 200

224 [36b-1] Ayşe bt. Abdullah’ın mehir davasının reddi / 201
225 [36b-2] Kayseri Metropoliti Yermakos v. Toma’nın 
İğnadyos’dan şikâyeti / 202
226 [36b-3] Mustafa Efendi b. Yahya’nın kölesi Süleyman’ı azat etmesi / 202
227 [37a-1] Mahmud Ağa b. Abdi’nin menzillerini kardeşi Hacı Mustafa 
Efendi’ye satıp bazı emlâkının da kullanım hakkını devretmesi / 203
228 [37a-2] Kenan b. Abdi ve karısı Hatice bt. Mehmed’in cariyeleri Kâtibe’yi 
azat etmesi / 204
229 [37a-3] Mehmed Sipahi b. İsmail’in kendisinden haksız yere alınan 
para hususunda ehl-i örften Hacı Mehmed Ağa b. Abdülgani’nin oğlu ile 
sulh olması / 204

230 [37b-1] Anastas v. Kostantin’in Efanda bt. Todori’den aldığı 
parayı iade etmesi / 205

231 [37b-2] Osman Çelebi b. Ömer’in menzilini karısı Havva 
bt. Abdullah’a satması / 206

232 [37b-3] Kâtip İsmail Efendi b. Süleyman’ın karısı ile yaptığı mülk satışının 
iptal edilmesi / 206

233 [37b-4] Yusuf Bey b. Mehmed’in alacak davasının reddi / 207
234 [38a-1] Mehmed Bey b. Ahmed’in alacak hususunda Mehmed Efendi 
b. Habib Efendi ile sulh olması / 207
235 [38a-2] Süleyman Çelebi b. Mustafa’nın menzil satışıyla ilgili Mehmed Çelebi 
b. Ahmed aleyhine şüf ‘a davası açması / 208
236 [38b-1] Yani v. Pavle’nin varislerinin alacak davasının reddi / 209
237 [38b-2] Ahmed Çelebi b. Hacı Mustafa’nın menzilini Müneccim Sadi 
Vakfı’na bey‘ bi’l-istiğlâl yoluyla satması / 210
238 [38b-3] Hatice bt. Musli’nin Ahmed Efendi b. Abdullah’tan muhâlaa 
yoluyla boşanması / 210
239 [39a-1] Yusuf Efendi b. Abdullah’ın Osman Ağa b. Ali’ye borcu olduğu ve 
evini rehin verdiği / 211
240 [39a-2] Osman Ağa b. Ali’nin menzilini Yusuf Efendi 
b. Abdullah’a satması / 212
241 [39a-3] Ahmed Beşe’nin Şirin v. Karabet’te alacağı olması / 213









242 [39b-1] Havva bt. Abdullah’ın evini kocası Osman Çelebi 
b. Ömer’e satması / 213

243 [39b-2] Mustafa Ağa b. Abdülmennân’ın kendisine vekâlet eden Mehmed 
Çelebi b. Abdurrahman’daki alacağını tahsil etmesi / 214

244 [39b-3] İbrahim Ağa b. Mehmed’in İbrahim adlı şahısdan 
alacaklı olduğu / 215

245 [40a-1] Ayşe bt. Mehmed Efendi’nin Mehmed Çelebi b. İbrahim Çavuş’un 
varisi olduğunu ispatlayarak terekesini alması / 215

246 [40a-2] Edirne’de ekmekçi olan Miho v. Kosta’nın evini Ergiri 
v. Üskübi’ye satması / 217

247 [40b-1] Fâtıma Hatun bt. Beyazîzâde Ahmed Efendi’nin kocasından intikal 
eden miras hissesini Hacı Hasan Efendi b. Ali Çelebi’ye satması / 218

248 [40b-2] Hatice bt. Hacı Receb’in, küçük kardeşi Ayşe’nin 
bakımını üstlenmesi / 219

249 [40b-3] Ahmed Efendi b. Osman’ın vakıf arsa üzerinde olan evini Ali Çelebi 
b. Abdullah’a satması / 219

250 [41a-1] Yeniçerilerden İbrahim Beşe b. Mehmed’in eski Turnacıbaşı Mahmud 
Ağa b. Ahmed’e rüşvet davasında sulh olması / 220

251 [41a-2] Ayşe bt. Şaban’ın Ahmed b. Şaban’dan muhâlaa 
yoluyla boşanması / 220

252 [41a-3] Ahmed Efendi b. Musa’nın tedavi için Mosi v. Şimer’a verdiği parayı 
varislerinin sulh yoluyla geri alması / 221

253 [41a-4] Fâtıma Hatun bt. Mehmed’in hâlinin kötü ve mahallelinin 
şikâyetçi olması / 221

254 [41b-1] Maksud Bey b. Hüseyin’in vefat eden Hacı Halil b. Receb’deki 
alacağının terekeden ödenmesi / 222

255 [41b-2] Kadılığa tayin edilip tasarruf etmeden vefat eden Mustafa Efendi 
b. Mehmed’in masraflarının varislerine iadesi / 223

256 [42a-1] Hacı Mustafa Çelebi b. Hacı Hamza’nın vasiyeti ve vakfiyesi / 224
257 [42a-2] İsmail Çelebi b. Ali’nin Veli Bey b. Ali’deki alacağını 
tahsil etmesi / 225
258 [42b-1] İstanbul’da uncu Yorgi v. Kiryazi’nin çörekçi Hasan b. Ali’den 
alacaklı olduğu / 226
259 [42b-2] Ayşe bt. Ali’nin kendisi ve çocukları için kocası Mehmed Çelebi 
b. Ali üzerine nafaka takdiri / 227
260 [42b-3] Râziye bt. Hacı Hüseyin’in Osman b. Hasan’dan muhâlaa 
yoluyla boşanması / 227









261 [43a-1] Âlime bt. Sefer’in mehrini kocası Ömer Efendi b. Hacı Mehmed’in 
terekesinden alması / 228

262 [43a-2] Âlime bt. Sefer’in kocası Ömer Efendi b. Hacı Mehmed’in 
terekesinden mehrini ve miras hissesini alması / 229

263 [43a-3] Sefer Beşe b. Abdullah’ın bağını Manik v. Haçik’e satması / 229
264 [43b-1] Fâtıma bt. Derviş’in terekesinin varislerce paylaşılması / 230
265 [43b-2] Dador’un varislerinin, miras evlerine elkoyulduğu 
iddiasının reddi / 231
266 [44a-1] Ahmed b. Halil’in hayatında cariyesi Ayşe Hatun’u 
azat etmiş olduğu / 233
267 [44a-2] Ayşe bt. Pîr Bâli Hoca’nın varislerine miras 
hisselerinin verilmesi / 233
268 [44b-1] Eşmiye bt. Ramazan’ın alacak davasının reddi / 235
269 [45a-1] Hacı Mustafa Ağa b. Geyvan’ın vefat eden İsmail Ağa b. Hasan’da 
olan alacağının terekeden ödenmesi / 236
270 [45a-2] İsmail Ağa b. Süleyman’ın mülklerinin borcuna karşılık Hacı 
Mustafa b. Geyvan’a satılması / 237
271 [45a-3] Hacı Ahmed b. Mehmed’in Agob v. Agos’da 540 akçe 
alacağı kaldığı / 238
272 [45b-1] Aro v. Polider’in ev ve dükkânını 71. odanın odabaşısı Mehmed 
Odabaşı b. Mehmed’e bey‘ bi’l-vefâ yoluyla satması / 239
273 [45b-2] Hüseyin Ağa b. İlyas’ın evini Ahmed Efendi’ye satması / 239
274 [45b-3] Ayşe Hatun bt. Abdullah’ın cariyesi Demirhan’ı azat etmesi / 240
275 [46a-1] Mustafa Reis b. Mehmed ile Mihail v. Dofer’in tuz nakli 
işinde sulh olduğu / 241
276 [46a-2] Sâlih Beşe b. Siyami’nin Halil Bey b. Siyami terekesindeki hisseleri 
hususunda diğer mirasçılarla anlaştıkları / 241
277 [46b-1] Ömer Efendi b. Hacı Mehmed’in evinin vasî tarafından Hasan 
Ağa’ya satılması / 243
278 [46b-2] Hatice Hatun Vakfı mütevellisinin eski mütevelli aleyhindeki alacak 
davasının reddi / 244
279 [47a-1] Mehmed Efendi ve hanımı Ümmügülsüm Hatun bt. Mustafa 
Efendi’nin evlerini Mehmed Efendi b. Süleyman Efendi’ye satması / 245
280 [47a-2] Gülbahar Hatun Vakfı mütevellisinin eski mütevelliye ödediği 
parayla ilgili davanın reddi / 246
281 [47b-1] Ayşe bt. Ahmed ile cariyesini satan Ali Ağa 
b. Hüseyin’in sulh olması / 247









282 [47b-2] Ali Bey b. Abdullah’ın saatinin iade edilmesi davasının reddi / 248
283 [47b-3] Ümmühâni bt. Mustafa’nın Hüseyin b. Hacı Bayram’dan muhâlaa 
yoluyla boşanması / 249
284 [48a-1] Mehmed Efendi b. İsmail’in borçlarının borca batık 
terekesinden ödenmesi / 249
285 [48a-2] Receb Beşe b. Davud’un kendini bıçakla yaralayan Ahmed Beşe 
b. Mahmud ile sulh olması / 251
286 [48b-1] Mahmud Beşe b. Hüseyin’in Mustafa b. Ali’den alacaklı olduğu / 251
287 [48b-2] Mehmed Beşe b. Ali ve hanımı Ayşe bt. Mehmed’in evlâtlık 
verdikleri çocuklarını geri alması / 252
288 [48b-3] Anastas v. Nikola’nın alacak davasının reddi / 253
289 [49a-1] Yorgaki v. Andon Velisko’nun borcuna karşılık evini rehin vermesi 

(bey‘ bi’l-vefâ) / 253
290 [49a-2] İbrahim Bey b. Mustafa Bey’in Hacı Osman b. Hacı Mehmed’e olan 
borcuna karşılık evini rehin vermesi / 254
291 [49b-1] Seyyid Mehmed Çelebi b. Mustafa’nın odalarını İbrahim Ağa 
b. Ahmed’e satması / 255
292 [49b-2] Mehmed b. Ahmed’in haksız yere para ve malını alan ehl-i örften 
Mehmed Bey b. Ahmed ile sulh olduğu / 256
293 [49b-3] Mehmed Çelebi b. Mustafa ile Emine bt. Mustafa’nın daha önceden 
muhâlaa yoluyla boşanmış oldukları / 256
294 [50a-1] Fâtıma bt. Turhan’ın Mustafa Beşe b. Abdullah’tan muhâlaa 
yoluyla boşanması / 257
295 [50a-2] Barnak v. Haçador’un başkasına ait beygiri sattığı Ahmed Çelebi 
b. Mehmed’e beygir bedelini geri ödemesi / 258
296 [50a-3] Fâtıma bt. Halil’in ev ve bostanını Mehmed Bey 
b. Şaban’a satması / 258
297 [50a-4] Yani v. Panayot’un Mehmed Bey b. İbrahim’de olan alacağını sulh 
yoluyla alması / 259
298 [50b-1] Mehmed Çelebi b. Abdülhalim’in varislerinin birbirlerini 
zimmetini ibra etmesi / 259
299 [50b-2] Receb Ağa b. Abdullah’ın Hacı Mustafa b. Abdullah üzerinde olan 
iltizam bedelini alması / 260
300 [50b-3] Ayşe Hatun bt. Abdullah’ın terekesinin varisleri 
arasında paylaşılması / 261
301 [51a-1] İbrahim Bey b. Abdullah’ın küçük oğlu Mahmud için nafaka 
davasında Mahmud’un ninesiyle sulh olunması / 262









302 [51a-2] Mustafa Beşe b. Ali’nin yanında çalıştığı Ahmed Ağa b. İbrahim’den 
alacaklı olduğu / 263

303 [51b-1] Ayşe bt. Hasan’ın boşandığı kocası Ahmed Sipahi b. Mehmed’deki 
birikmiş nafaka alacağını alması / 263

304 [51b-2] İstanbul paçacılarının Osman Beşe b. Hasan’ı 
kethüda seçmeleri / 264

305 [51b-3] Mustafa b. Mehmed’in kaybettiği ve Canbaz Mehmed b. Ali’nin 
elinde bulduğu beygirinin kendisine teslim edilmesi / 265

306 [52a-1] Mehmed Çelebi b. Mustafa’nın Süleyman Beşe b. Ömer’deki 
alacağını sulh yoluyla alması / 265

307 [52a-2] İstanbul ve etrafındaki kayıkçı ve peremecilerin Ahmed Beşe 
b. Mehmed’i kendilerine kethüda seçmeleri / 266

308 [52a-3] Gülfer bt. Mehmed’in İbrahim Bey b. Şaban’dan muhâlaa 
yoluyla boşanması / 267

309 [52b-1] Fâtıma bt. Ali’nin Hicâzî b. Sunullah aleyhindeki alacak 
davasının reddi / 268

310 [52b-2] Osman b. Abdullah’ın malların satılarak alacaklılarına 
ödeme yapılması / 268

311 [53a-1] Emine bt. Mustafa’nın Yusuf Ağa b. Bayezid Vakfı’na ait kazanları 
talebinin reddi / 269

312 [53a-2] Ömer Efendi b. Ali’nin, aldığı borca karşılık evini rehin 
olarak vermesi / 270

313 [53a-3] Râbia Hanım bt. Mehmed Ağa’nın borcuna Mahmud Bey b. Musa’nın 
kefil olması / 270

314 [53b-1] Râziye bt. Abdullah’ın varislerinden Hacı Abdülaziz’in terekeden 
hissesini alması / 271

315 [53b-2] Bektaş Sipahi b. Derviş’in alacak davasının reddi / 272
316 [53b-3] İbrahim Sipahi b. Memiş’in tarlalarının kullanım hakkını 
Abdünnebî b. Mustafa’ya devretmesi / 272
317 [53b-4] Fâtıma bt. Kasım’ın alacak davasının reddi / 273
318 [54a-1] Emine Hatun bt. Mehmed Paşa’nın, evini kızı 
Rukiye’ye bağışlaması / 274
319 [54b-1] Hasan b. Ahmed’in, ortağı Mehmed Çelebi b. Oruç’a 2310 akçe 
borcu olduğu / 275
320 [54b-2] Mehmed b. Mustafa’nın vakıf menzil davasının reddi / 276
321 [55a-1] Samatya’daki Çıkrıkçı mescidi minaresinin tamirine 
izin verilmesi / 277









322 [55a-2] Belkıs bt. Abdullah ile kardeşi Yusuf Ağa b. Abdullah’ın birbirlerinin 
zimmetlerini ibra etmesi / 277

323 [55b-1] Sanfesi v. Larik’in, kalan borcunu Kalos v. Padif ’e ödemesi / 278
324 [55b-2] Emetullah bt. Mustafa’nın alacak tahsili için vekil tayin etmesi / 279
325 [55b-3] Ali b. Oruç’a satılmış olan çalıntı kürkün, Kumlu 
bt. Lasgari’ye verilmesi / 279
326 [56a-1] İbrahim Çelebi b. Ömer’in, evini Mehmed Efendi 
b. Receb’e satması / 280
327 [56a-2] Emine Hanım bt. Mehmed Paşa’nın çiftlik ve tarlasını kızı Rukiye 
Hanım bt. Mustafa Ağa’ya satması / 281
328 [56a-3] Hacı Hasan b. Receb’in kölesi Maksud’u azat etmesi / 282
329 [56b-1] İbrahim Ağa b. Mehmed’in, Ali Ağa b. İbrahim Ağa’dan rüşvet 
olarak aldığı cariyeyi iade etmesi / 282
330 [56b-2] Emine bt. Receb’in, aldığı malları İbrahim Çelebi 
b. Mustafa’ya vermesi / 283
331 [56b-3] Hüseyin Çelebi b. Hasan’ın, cariyesi Mülayim’i azat etmesi / 284
332 [57a-1] Mehmed b. Hacı Mümin’in Mehmed Çelebi b. Hüseyin’i 
vekil tayini / 284
333 [57a-2] Todori v. Mayer’in, Mehmed b. Hüseyin’e borcu olduğu / 284
334 [57a-3] Emine bt. Mehmed’in Mustafa b. Mehmed’den muhâlaa 
yoluyla boşanması / 285
335 [57a-4] Mehmed Ağa b. Mustafa ile Mehmed Ağa b. Ahmed arasında alacak 
davasında sulh olunması / 285
336 [57b-1] Hüseyin b. Hasan’ın bazı eşyalarını karısı Meleki bt. Mustafa’ya 
vasiyet etmesi / 286
337 [57b-2] Meleki bt. Mustafa’nın bazı eşyalarını kocası Hüseyin b. Hasan’a 
vasiyet etmesi / 287
338 [57b-3] Ümmühâni bt. Mehmed’in bahçesini kocası Mustafa 
b. İbrahim’e satması / 287
339 [57b-4] Ayşe bt. Abdullah’ın Musa Çelebi b. İbrahim’den muhâlaa 
yoluyla boşanması / 288
340 [58a-1] Sefer Ağa b. Oruç’un varislerine kalan yerlerin, Ali Ağa 
b. Mehmed’e satılması / 288
341 [58a-2] Mustafa Ağa’nın terekesinden eski karısı Ayşe’ye 
mehrinin ödenmesi / 289
342 [58b-1] Ahmed b. Mustafa ile Hacı Himmet b. Ahmed’in alacak davasında 
sulh oldukları / 290









343 [58b-2, Arapça] Hasan b. Zeyneb adlı çocuklara nafaka takdir edildiği / 291
344 [58b-3] Fâtıma bt. Osman’ın Mehmed b. Hâfız Ahmed’den muhâlaa 
yoluyla boşanması / 291
345 [58b-4] Hasan Çelebi b. Hamza ile Abdullah Çelebi b. Mehmed Bey 
arasındaki menzil hissesi davasında sulh olunması / 291
346 [58b-5] İve bt. Serkis’in babasından kalan mirasın vasî tarafından kendisine 
teslim edilmesi / 292
347 [59a-1] Ayşe bt. Mustafa’nın kendi ev hissesini, Süleyman 

Çelebi’ye satması / 293
348 [59a-2] Sâliha bt. Ali’ye ait rehindeki eşyaların bedeli ödenerek 
geri alınması / 293
349 [59a-3] Fâtıma b. Abdi Paşa’nın Esirci Ümmühâni bt. Ali’den 
aldığı cariyeyi iadesi / 294
350 [59b-1] Süleyman’ın azat edilmiş olduğundan serbest kalması / 295
351 [59b-2] Nazlı bt. Kirkor’un oğlu Bağdasar v. Kirkor’u vekil tayin etmesi / 296
352 [60a-1] Hacı Mehmed b. Hacı Süleyman’ın terekesinden eski karısı Ayşe bt. 
Mustafa’nın hissesini alması / 296
353 [60a-2] Emetullah Hatun bt. Mustafa’nın, bazı eşyaları babası Mustafa 

Çelebi’ye satması / 297
354 [60b-1] Yahon v. İstadi’nin, Mosi v. Avraham’a verdiği geçersiz 
mangırların iadesi / 298
355 [60b-2] Fâtıma bt. Ömer’in Hicâzî b. Sunullah’tan boşanması / 298
356 [60b-3] Kirkor v. Vartan’ın alacak iddiasının reddi / 299
357 [60b-4] Ahmed Ağa b. Mehmed’in İbrahim Çelebi b. Hacı Hüseyin’i vekil 
tayin etmesi / 299
358 [61a-1] Hacı İbrahim b. Receb ile ortağı Hasan b. Abdullah’ın 
sulh olması / 300
359 [61a-2] Kayseri Kesir köyündeki Ahî İsâ Vakfı gelirlerine Bezirci Vakfı 
mütevellisinin müdahale etmemesi / 301
360 [61a-3] Vesteye bt. Hristo’nun nişan parasını Hristo 
v. Dimo’ya iade etmesi / 301
361 [61a-4] Mehmed Efendi b. Ahmed’in kölesi Hasan 
b. Abdullah’ı azat etmesi / 302
362 [61b-1] Musa b. Hacı İbrahim’in terekesinden Fâtıma’ya olan 
borcun ödenmesi / 302
363 [61b-2] İsayi v. Ovanes’in terekesinden Cevher bt. Altun’a 
vakıf evin devri / 303









364 [62a-1] Ahmed Paşa b. Abdurrahman’ın varisleri arasında sulh olması / 304
365 [62a-2] Mehmed Efendi b. Sunullah’ın Abdülhalim Vakfı’na olan 
borcuna kefil olunması / 305
366 [62b-1] Haffâf Şemseddin Vakfı’na ait kazancı dükkânın yeni ihdas edilip 
komşu binaya zarar verdiği / 306
367 [62b-2] Mehmed Ağa b. İskender’in borcuna karşılık arazisini Kerime bt. 
Hasan’a devretmesi / 307
368 [63a-1] Hacı Mahmud b. Abdullah üzerine kızı Fâtıma için 
nafaka takdiri / 309
369 [63a-2] Hasan b. Mustafa’nın, İsmail b. Mehmed’e borcu olması / 309
370 [63b-1] Yeniçeriler 57. Oda Vakfı muhasebesinin görülmesi / 310
371 [63b-2] Fâtıma bt. Mustafa ile Hasan Beşe b. Mahmud arasında 
sulh olması / 311
372 [63b-3] Mehmed b. Abdullah ait evin varislerine intikali / 311
373 [64a-1] Ali b. Abdullah’ın Hacı Mehmed b. Süleyman ve Hasan’a olan 
borcunu varislerine ödemesi / 312
374 [64a-2] Ebûbekir b. Abdullah’ın kaybolan kölesi hususundaki 
iddiasının reddi / 313
375 [64a-3] Hatice bt. Hacı Süleyman’ın Mehmed Çelebi b. İvaz’dan muhâlaa 
yoluyla boşanması / 313
376 [64b-1] Sâime bt. Hasan’ın vasiyeti / 314
377 [64b-2] Ayşe Hatun’un vakfettiği evin tamiri için yapılan 
masrafların keşfi / 315
378 [65a-1] Şaban b. Hasan b. Bedreddin tasarrufundaki Hafsa Hatun Vakfı’na 
ait evin tamiri / 316
379 [65a-2] Yani v. Pavle’nin terekesinden gemi hissesinin satılması / 317
380 [65b-1] Ahmed Çelebi b. Sinan ile Mustafa b. Mehmed’in, menzil ve arsa 
hisselerini Mehmed b. Derviş’e satmaları / 318
381 [65b-2] Şerbetçi esnafından Mustafa b. Murad ve Yuvan v. Hıram ve sâirlerin 
içkili şerbet imâl etmemeleri / 319
382 [65b-3] Ümmühâni bt. Mustafa’nın Hasan Beşe 
b. Musli’den boşanması / 320
383 [66a-1] Mustafa Beşe b. Mehmed’in terekesinin Beytülmâl’den varisi 
Mehmed b. Ahmed’e teslim edilmesi / 320
384 [66a-2] Hacı Ahmed b. Mehmed’in alacak davasının reddi / 321
385 [66a-3] Emetullah bt. Yusuf ’un Hasan Bey b. Çelebi’den muhâlaa 
yoluyla boşanması / 322









386 [66b-1] Todori v. Dimitri’nin evini, Kadızâde Mehmed Efendi Vakfı’na bey‘ 
bi’l-istiğlâl yoluyla satması / 322

387 [66b-2] Ahmed Efendi b. İbrahim’e verilen vakıf menzil bedelinin, 
Abdülkâdir b. Hamza’nın varislerine ödenmesi / 323

388 [67a-1] Seyyid Mehmed Ağa b. Halil’in, vekili Yusuf Bey b. Hasan’dan avarız 
bedelini tamamen aldığı / 325

389 [67a-2] İsmail Ağa’nın Midilli’de yaptırdığı çeşmeler için vakfettiği 
dükkânları Mehmed Ağa b. Ramazan’a kiralaması / 325

390 [67b-1] İbrahim b. Ali’nin Mehmed b. Ramazan’da olan alacağının 
tahsil edilmesi / 326

391 [67b-2] İbrahim Ağa b. Kömürcü Mustafa’nın Hacı Ahmed b. Ali’ye olan 
borcu için terekesindeki menzillerinin satılması / 327

392 [67b-3] Mehmed Çelebi b. Hasan’ın oturduğu menzilin, babası Hasan 
b. Mehmed’den irsen intikal ettiği / 327

393 [68a-1] Hüseyin b. Receb b. Ahmed’in terekesinin varislerine teslimi / 328
394 [68a-2] Zümrüd bt. Yab’ın oda davasının reddi / 329
395 [68b-1] Hüseyin b. Receb’in terekesinin emânetçiden alınıp 
varislerine teslimi / 330
396 [68b-2] Mustafa Reis b. Hacı Hüseyin’in gemisinde çalışanların 
ücretlerini aldıkları / 331
397 [68b-3] Seyyid Ali Çelebi b. Süleyman Vakfı kâtip kaymakamlığına Musli 

Çelebi b. Kemaleddin’in tayini / 331
398 [69a-1] Hatice Sultan’ın Ayvansarayı kapısı dışındaki fırınında ekmek 
pişirilmesine izin verilmesi / 332
399 [69a-2] Emine bt. Veli’nin, annesi Hacı Timurhan bt. Abdullah’tan talep 
ettiği eşya davasında sulh olduğu / 332
400 [69b-1] Ahmed Bey b. Şaban sağ olduğu halde öldü zannıyla 
karısıyla evlenen ve onun ölümüyle de mirasına konan Mustafa Beşe 
b. Abdülkerim’den mirası geri aldığı / 334

401 [69b-2] Seyyid Ali Çelebi b. Süleyman Vakfı’nın mütevelliliğine Hacı Musa 
b. Hacı Osman’ın tayini / 334

402 [69b-3] İsmail b. Abdullah’ın azat edilmiş olduğundan serbest kalması / 335
403 [70a-1] Ayşe bt. Hasan’ın Havva bt. Hacı Seferoğlu’nun varisi olduğu ve 
hissesinin teslimi / 336
404 [70a-2] Hacı Mehmed Paşa b. Ali ile İbrahim Ağa b. Kiremitçi Mustafa’nın 
varislerinin birbirlerinin zimmetini ibra etmesi / 337









405 [70b-1] Râbia bt. Abdullah’ın, Ayşe bt. Mustafa’ya hibe ettiği bağ ve 
menzilin iadesi / 338

406 [70b-2] Ümmühâni bt. İbrahim Hacı Hüseyin b. Ahmed’den boşandıktan 
sonra mehrini aldığı / 338

407 [70b-3] Mehmed Çelebi b. Mehmed’in üzerine çocukları ve eski karısı için 
nafaka takdiri / 339

408 [71a-1] Sefer Ağa b. Oruç’un varislerin birbirlerinin zimmetlerini 
ibra etmesi / 339

409 [71a-2] Mehmed b. Ali ile Ümmühâni Hatun bt. Ahmed ve kızının 
çeşitli emtia satışından hasıl olan alacak davasında birbirlerinin 
zimmetini ibra etmesi / 340

410 [71a-3] Havva bt. Ahmed’in İsmail Ağa b. Mehmed’den muhâlaa 
yoluyla boşanması / 341

411 [71b-1] Mustafa Beşe b. Mehmed’in kölesi Ahmed b. Abdullah’ı 
azat etmesi / 342

412 [71b-2] Fâtıma bt. Abdullah’ın, mehir ve nafaka alacağı hususunda eski 
kocası Mehmed b. Yusuf ’un zimmetini ibra etmesi / 342

413 [71b-3] Fâtıma bt. Mustafa’nın Mehmed Beşe b. Hasan’dan muhâlaa 
yoluyla boşanması / 342

414 [71b-4] Yahya Çelebi b. Musli’nin babasından intikal eden menzil, köşk ve 
arsalarını Hüseyin Ağa b. Hacı İlyas’a satması / 343

415 [72a-1] Mehmed Çelebi b. Hasan’ın, evini Mahmud Efendi Vakfı’na bey‘ bi’l-
istiğlâl yoluyla satması / 344

416 [72a-2] Sultana bt. Polidira’nın menzil hissesini eşi Yorgi 
v. Yani’ye satması / 345

417 [72b-1] Abdülbâki b. Ahmed’in kaybolan ve Halil b. İbrahim elinde bulunan 
kısrağının kendisine teslimi / 345

418 [72b-2] Gülenfer bt. Murtaza’nın cebren parasının alındığı iddiasını 
ispat edemediği / 346

419 [72b-3] Aslan v. Salamon’un Ahmed Ağa b. Edhem’de olan ödünç alacağı 
hususunda onunla sulh olduğu / 347

420 [72b-4] İsmail Çelebi b. Ahmed’in alacak iddiasının reddi / 347
421 [73a-1] Râbia Hatun b. Mehmed’in kocasının Sakine Hatun Vakfı’na olan 
borcunu kefil olarak ödediği / 348
422 [73a-2] Hasan Bey b. Ramazan’ın kaybolan ve Mihal v. Kostantin elinde 
bulunan beygirinin kendisine teslimi / 348
423 [73a-3] Hacı Veli Beşe b. Ramazan’ın varislerinin kendilerine intikal eden 
menzil arsasını Pako v. Avram’a satması / 349









424 [73b-1] Büyükçekmece Sürgün köyü halkı ile kendilerinden haksız yere para 
alan mütevelli Veli Bey b. Şükrullah’ın sulh olması / 350

425 [73b-2] Hacı İsmail Ağa b. Hacı Hasan’ın Seyyid Hasan Çelebi b. Seyyid 
Mehmed Efendi’ye olan borcunu ödemesi / 351

426 [74a-1] Mehmed Bey b. Ahmed Paşa’nın çiftlik, yurt ve tarlalarını Hacı 
Ahmed Paşa b. Ali Bey’e satması / 352

427 [74a-2] Gülistan bt. Abdullah’ın mallarını Hasan Çelebi’ye satması ve 
borcuyla takas etmesi / 353

428 [74b-1] Mehmed Çelebi b. Süleyman’ın menzilini Yeniçeriler 12. cemâat 
para vakfına bey‘ bi’l-istiğlâl yoluyla satması ve borcunu ödemek için 
ilave vade alması / 353

429 [74b-2] Hobyar Vakfı’na ait olup yıkılmış olan dükkân arsasının mukâtaa 
yoluyla İsrail v. Yasef ’e kiralanması / 354

430 [75a-1] Mehmed Çelebi b. Nasuh’un, Ömer Çelebi b. Nasuh’u vekil 
tayin etmesi / 355

431 [75a-2] Mehmed Çelebi b. Nasuh’un kölesi İsmail b. Abdullah’ı 
azat etmesi / 356

432 [75a-3] Neslihan bt. Ömer’in Rodos’ta bulunan menzilini Hacı Hasan 
b. Ömer’e satması / 356

433 [75a-4] Hacı Selim b. Ebûzeyd’in, gelini Fâtıma’nın nafakasını karşılamayı 
taahhüt etmesi / 357

434 [75b-1] Hasan b. Abdullah ile karısı Canan ve kızı Havva’nın kötü halleri 
sebebiyle mahalleden çıkarılması / 357

435 [75b-2] Delot v. Kesber’in, kendisini yaralayan Mehmed 
b. Hasan’la sulh olması / 358

436 [75b-3] Hacı Mustafa b. Abdullah’ın, verdiği ödünçten dolayı Mehmed 
b. Ali’de alacağı olduğu / 359

437 [75b-4] Seyyid Ali b. Hasan’ın alacağının tahsili için Musa Beşe b. İbrahim’i 
vekil tayin etmesi / 359

438 [76a-1] Mustafa Efendi b. Mehmed’in oğlu Mehmed’de evinden gizlice alıp 
sattığı mal sebebiyle alacağı olduğu / 360

439 [76a-2] İsrail b. Mosi’nin, Gül bt. Mardiros’un evinden çaldığı 
eşyaları iade etmesi / 360

440 [76a-3] Kezban bt. Mustafa’nın, mehir alacağından dolayı 
merhum kocasının kardeşi İbrahim b. Mahmud b. Abdullah’ın 
zimmetini ibra etmesi / 361

441 [76b-1] Mustafa b. Mehmed’in alacak iddiasının reddi / 362









442 [76b-2] İbrahim b. Ali’nin Yusuf b. Haydar’a emânet bıraktığı paranın 
mirasçı kardeşine teslim edildiği / 363

443 [76b-3] Fâtıma bt. Mehmed’in Abdülbâki b. Mehmed’e bey‘ bi’l-istiğlâl 
yoluyla olan borcunun terekesinden ödenmesi / 363

444 [77a-1] Aklî Mehmed Efendi b. Ali’nin varislerinin Hasan Ağa b. İbrahim’i 
vekil tayin etmeleri / 364

445 [77a-2] Fâtıma bt. Mehmed’in Ebûbekir b. Süleyman’dan muhâlaa 
yoluyla boşanması / 365

446 [77a-3] Mustafa Ağa b. Hasan’ın varisleri ile Peyk Mustafa Efendi’nin 
varislerinin Mustafa Ağa’nın alacağı hususunda sulh oldukları / 365

447 [77b-1] İvaz b. Abdullah’ın ortağının kârını gizlediği iddiasının reddi / 367
448 [78a-1] Süleyman Odabaşı b. Mehmed’in Mehmed Beşe’ye verdiği ödüncün 
geri ödenmediği iddiasının reddi / 368
449 [78a-2] Fodıya v. Yoğvan hür olduğundan serbest bırakılması / 368
450 [78b-1] Hâce Sâime bt. Abdullah’ın Çerkes Ahmed Paşa’ya yaptığı 
hibesinden vazgeçtiğinin sabit olması / 369
451 [79a-1] Dimitri v. İstirati ile karısı Lamborla bt. Preşkova’nın menzillerini 
Hacı İbrahim Efendi Vakfı’na satması / 371
452 [79a-2] Mustafa b. Derviş ile Mustafa Ağa b. Hasan’ın varislerinin Mustafa 
b. Derviş’in borcu hususunda birbirlerinin zimmetlerini ibra etmesi / 372
453 [79b-1] Seyyid Ahmed Çelebi b. Seyyid Abdülhâlik’in hür olduğu sabit olan 
cariye için ödediği parasının iadesi / 373
454 [80a-1] Hasan b. Abdullah’ın Havva bt. Abdullah’ın alacağına kefil 
olduğu iddiasının reddi / 375
455 [80a-2] Kara Hasan Ağa b. Oruç’un kölesi Abdullah’ı azat etmesi / 375
456 [80a-3] Fâtıma bt. Mustafa’nın kızının nafakası hususunda boşandığı kocası 
Mehmed Beşe b. Hasan ile anlaşması / 376
457 [80a-4] Fâtıma bt. Çerkes Osman Ağa’nın icâreteynli vakıf evin satışı için 
Râziye bt. Abdullah’ı vekil tayin etmesi / 376
458 [80b-1] Mustafa Ağa b. Abdullah’ın mukâtaa hususunda Zümre köyü 
ahalisinin zimmetini ibra etmesi / 377
459 [80b-2] Dudu bt. Süleyman’ın Ahmed b. Mustafa’dan muhâlaa 
yoluyla boşanması / 377
460 [80b-3] Emetullah bt. Mustafa Ağa’nın ölen kardeşi İbrahim Ağa’daki 
alacağını varislerinden tahsil etmesi / 378
461 [80b-4] Hacı Murad b. Ahmed’in malının üçte birini Hacı Osman 
Vakfı’na vakfetmesi / 378









462 [81a-1] Hacı Ömer Ağa b. Nasuh’un mirasçılarının birbirlerinin 
zimmetlerini ibra etmesi / 379

463 [81a-2] Mehmed b. Ali’nin es-Seyyid Abdülkerim Efendi’den saman 
satışından hasıl alacak iddiasının reddi / 380

464 [81b-1] Fâtıma bt. Receb’in Osman b. Abdullah’ta alacağı olması / 381
465 [81b-2] Hacı Mehmed b. Abdullah’ın borç ikrarı ve vasiyeti / 382
466 [81b-3] Hacı Mehmed b. Abdullah’ın borç ikrarı ve vasiyeti / 383
467 [82a-1] Hacı Mehmed b. Abdullah’ın Hüseyin Ağa Vakfı’na 
borcu olduğu / 383
468 [82a-2] Hacı Mehmed b. Abdullah’ın Mehmed Bey b. Ali’de 
alacağı olduğu / 384
469 [82a-3] Hacı Mehmed b. Abdullah’ın bir kısım eşyasını İvaz Çelebi 
b. Abdülmennân’a satması / 385
470 [82b-1] Hacı Mehmed b. Abdullah’ın bir kısım eşyasını karısı Fâtıma bt. 
Receb’e satması / 385
471 [82b-2] Hacı Ali b. Hızır ile ortağının fırın hisselerini Niko 
v. Marnikola’ya satması / 386
472 [83a-1] Muhzır Hacı Mehmed Vakfı mütevellisinin İbrahim b. Mehmed’i 
vekil tayin etmesi / 387
473 [83a-2] Ayşe bt. Abdullah’ın vasiyeti / 387
474 [83a-3] Ayşe bt. Abdullah’ın Ahmed Çelebi b. Yusuf ’tan muhâlaa 
yoluyla boşanması / 388
475 [83a-4] Preşkova v. Tarandafil’in cariyesi Marya bt. Nikola ile oğlu 
Tanaş’ı azat etmesi / 389
476 [83a-5] Ali b. Abdullah’ın küçük oğlu İbrahim’e nafaka ödemesi / 389
477 [83b-1] Hüseyin Çelebi b. Abdullah’ın boşadığı hamile karısı Fâtıma bt. 
Abdullah’a nafaka ödemesi / 390
478 [83b-2] Zülfikar Bey b. Abdullah’ın menzilini Mustafa Efendi b. Şeyh 
Mehmed Efendi’ye satması / 390
479 [83b-3] Sâliha bt. Ali’nin boşanma ve mehir iddiasının reddi / 391
480 [84a-1] Mehmed b. Ali’nin kölesi Hasan’ı azat etmesi / 391
481 [84a-2] Mehmed b. Ali’nin alacaklı olduğu Rahime bt. Hüseyin 
ile sulh olması / 392
482 [84a-3] Mütesellim Mustafa Ağa b. Mehmed’in alacak davasının daha önce 
alacaklarını ibra etmesi sebebiyle reddi / 392
483 [84a-4] Sultan Selim-i Evvel Vakfı mütevellisinin arazi ve gelir zabtı 
iddiasının reddi / 393









484 [85a-1] Darphane çalışanlarının zarar iddialarının araştırılması emri / 396
485 [85a-2] Eyüb Ağa b. Bâli’nin borcuna mukabil rehin verdiği menzilini 
satmak üzre Halil Çelebi b. İlyas’ı vekil tayin etmesi / 396
486 [85b-1] Ayşe bt. Abdullah’ın mehir alacağını ölen kocasının terekesinden 
tahsil etmesi / 397
487 [85b-2] Derviş b. Durmuş’un menzilini oğlu Abdullah Beşe’ye satması / 398
488 [85b-3] Emetullah bt. Mehmed’in küçük kızı Ayşe’nin 
bakımını üstlenmesi / 399
489 [86a-1] Mehmed Ağa b. Hasan’ın Sultan Süleyman tevliyeti karşılığında 
para verdiği Hüseyin Ağa b. Hasan ile anlaşıp birbirlerinin zimmetlerini 
ibra ettiği / 399

490 [86a-2] Halime bt. Hacı Yahya’nın Mehmed b. Abdullah’tan muhâlaa 
yoluyla boşanması / 400

491 [86a-3] Mahmud b. Mehmed üzerine küçük kızı Fâtıma için 
nafaka takdiri / 401

492 [86b-1] Mehmed b. Yusuf üzerine küçük çocukları Mustafa ve Havva için 
nafaka takdiri / 401

493 [86b-2] Ayşe bt. Mustafa’nın Hüseyin b. Ahmed’den muhâlaa 
yoluyla boşanması / 402

494 [86b-3] Mustafa b. Ebûbekir’in menzilini 1. Yeniçeri Ağa Bölüğü Vakfı’na 
bey‘ bi’l-istiğlâl yoluyla satması / 402

495 [86b-4] Hatice bt. Mustafa’nın boşandığı mehir ve nafaka alacağını ödeyen 
kocası Ali Çelebi b. Mustafa’nın zimmetini ibra etmesi / 403

496 [87a-1] Hacı Ramazan b. Ahmed’in karısını getirmek üzre İstanbul’a 
yollayan Nazar ile 10 guruş mukabilinde sulh olduğu / 404

497 [87a-2] Ali Çelebi b. Fakih Abdülbâki’nin haksız yere kendisinden para 
alınmasına hükmeden kadı aleyhindeki alacak davasının reddi / 405

498 [87a-3] Hacı İbrahim b. Abdullah’ın Yusuf Ağa b. Abdurrahman’a olan 
borcunu ödemeye söz vermesi / 405

499 [87b-1] Papucubüyük Ömer Efendi b. Hacı Mehmed’in 
varislerinin tespiti / 406

500 [87b-2] Ayşe bt. Hasan Yazıcı’nın oğlundan intikal eden miras payını 
tahsil edip kendisine ulaştıran vekili Hacı Mehmed b. Hüseyin’in 
zimmetini ibra etmesi / 407

501 [87b-3] Fâtıma bt. Mustafa’nın kendisini boşayan ve mehrini ödünç aldığı 
parayı ödeyen kocası Mustafa Beşe b. Ömer’in zimmetini ibra ettiği / 408

502 [88a-1] La‘lîhan bt. Ahmed’in cariyesi Gülistan’ı azat etmesi / 408









503 [88a-2] Değirmenci Asvador’un kazaen vefat ettiğinin yerinde 
tespit edilmesi / 409

504 [88a-3] Fâtıma bt. Mustafa’nın Mustafa Beşe b. Ömer’de mehir 
alacağı olması / 409

505 [88b-1] Seyyid Halil Ağa b. İbrahim’in odalarını satması / 410
506 [88b-2] Fâtıma bt. Yusuf ’un boşandığı kocası Ahmed b. Şaban’dan mehir ve 
nafakasını alıp zimmetini ibra etmesi / 411
507 [89a-1] Müderris Musa Efendi b. Mustafa’nın vakfiyesi / 412
508 [89b-1] Said b. Mesud’un vakfiyesi / 413
509 [90a-1] Meryem bt. Mehmed’in kendisini zorla muhâlaa ya razı eden kocası 
Ömer Çelebi b. Mustafa’da mehir ve eşya alacağı olduğu / 415
510 [90a-2] Fâtıma bt. Mustafa’nın kocasından intikal eden kitaplar hususunda 
Abdülbâki b. İbrahim’in zimmetini ibra etmesi / 416
511 [90b-1] Hacı Hasan b. Hüseyin’in mudârebe sözleşmesinden Şaban 
b. Süleyman’dan alacağı olduğu / 418
512 [90b-2] Sâlih Çelebi b. Bayram’ın menzil ve bahçesini Yeniçeriler 89. Cemâati 
Odası Vakfı’na bey‘ bi’l-istiğlâl yoluyla satması / 419
513 [91a-1] Feyzullah Beşe b. Hacı Mehmed’in terekesinin kardeşi Süleyman 

Çelebi’ye teslim olunması / 419
514 [91a-2] Uskünye bt. Yanaki’nin menzilini Todori v. Yorgi’ye satması / 420
515 [91a-3] Hüseyin Ağa b. Abdullah’ın menzil hissesini ortağı Ali 
b. Osman’a satması / 421
516 [91b-1] Hüseyin b. Ahmed’in menzilini vakıf mütevellisi Ümmühâni Hatun 
bt. Abdullah’a bey‘ bi’l-istiğlâl yoluyla satması / 421
517 [91b-2] Terzi Mehmed b. Ahmed’in Ali Çelebi b. Hasan’ın sof 
bedelini ödemesi / 422
518 [91b-3] Hasan Çavuş b. Ali’nin alacak davasının reddi / 423
519 [92a-1] Müderris Ahmed Efendi b. Osman Efendi’nin yalı ve bağlarını 
Rumeli Kazaskeri Yahya Efendi’ye satması / 423
520 [92b-1] Ömer Efendi b. Hacı Mehmed’in menzilinin vasîsi tarafından satılıp 
bedelinin varislere dağıtılması / 426
521 [93a-1] İstanbul gayrımüslim ve hamallarından kürekçi 
bedellerinin tahsil edilmesi / 427
522 [93a-2] Hüseyin Ağa b. Hasan’ın 10. Yeniçeri Ağa Bölüğü Vakfı’na 
borcu olduğu / 428
523 [93b-1] İstanbul hânelerinden kürekçi bedelinin tahsili / 428
524 [93b-2] Sebze satıcılarına temiz sebze teslim edilmesi / 429









525 [93b-3] Pirinçci Sinan Mahallesi Avarız Vakfı mütevelliliğine tayin / 430
526 [94a-1] Sefer için İstanbul’dan aynî ordu ihrac olunması / 430
527 [94a-2] Ahmed Çelebi b. Sefer’in oturduğu vakıf menzili İbrahim Efendi 
b. Süleyman’a devretmesi / 431
528 [94b-1] Yahudi kasaplara celepler tarafından satılan hayvanlardan 
fazla vergi alınmaması / 432
529 [94b-2] Ovanes v. Avak ve Hristo v. Ümmüşah adlı zimmilerin ehl-i örf 
tarafından haksız olarak alınan para ve eşyalarının iadesi / 433
530 [95a-1] Ahmed’in ölen kölesinin beytülmâl tarafından terekesinin kendisine 
teslim olunması / 433
531 [95a-2] Yusuf Ağa b. Abdurrahman’ın satın aldığı menzilin kısmen sahipli 

çıkmasından iadesi / 434
532 [95b-1] Yaş yemişçiler pazarbaşılığına Seyyid İsmail’in tayin olunması / 435
533 [95b-2] Müslüman olan Kıptiler’den cizye alınmaması / 435
534 [95b-3] İsmihân ve Sâliha’nın kötü halleri sebebiyle mahalleden 

çıkartılması / 436
535 [96a-1] İstanbul’da bulunan Eğinli zimmilerden Eğin cizyedarınca mükerrer 
cizye talep olunmaması / 437
536 [96b-1] Ayşe ve Nâime bt. Hasan Çelebi’nin Hasan Bey b. Halil’de 
alacaklı olması / 439
537 [Arka kapak içi] Zina iftirasının cezalandırılması / 440
İSTANBUL KADI SİCİLLERİ
BÂB MAHKEMESİ

54
NUMARALI SİCİL

(H. 1102 / M. 1691)











51

[Dış Kapak]
A‘reczâde fazîletlü Abdullah Efendi hazretlerinin sicill-i mahfûzlarıdır.
Sene 1102.

1 [Kapak içi-1] Meryem bt. Karabet’in müslüman olması
Tekfurdağı’ndan olup hâliyâ mahmiye-i İstanbul’da Kumkapı’da sâkine olan 
Meryem bt. Karabet nâm zimmîye dîn-i İslâm’a gelip kelime-i şehâdet getirip 
Fâtıma ismi ile tesmiye olunmuşdur ve sagīre kızı Ayşe ismi ile tesmiye 
olunmuşdur.
Şuhûdü’l-hâl: İbrahim Çelebi b. Ahmed, Süleyman Efendi b. Abdullah Efendi, 
Mehmed Efendi, Receb Efendi b. Hasan Efendi.

2 [1a-1] A‘reczâde Abdullah Efendi
Hâzihî mecelletün ittehazet li tesvîdi’l-vekāyi‘ vâkı‘a fî zimeni a‘lemü’l-ulemâ’i’l-
mütebahhirîn efdalü’l-fudalâ’i’l-müteverri‘în yenbû‘ü’l-fezâ’il ve’l-e‘âlî metbû‘ü’l-
efâzil ve’l-me‘âlî Abdullah Efendi fî nevbeti niyâbetihî fahrü’l-müderrisîni’l-
kirâm Hıfzî İbrahim Efendi.
Hurrire fî evâhiri Cemâziyelevvel li sene isneteyn ve mi’e ve elf.

3 [1a-2] Şemon v. Maneş’in üzerindeki emânet parayı eski Musul valisi 
Ömer Paşa’nın vekiline vermesi
Sâbıkan medîne-i Musul vâlisi olan emîrü’l-ümerâ’i’l-kirâm Ömer Paşa b. 
Mehmed tarafından husûs-ı âti’l-beyânı ikrâra vekîl olduğu fahrü’l-akrân 
İbrahim Çavuş b. Abdullah ve Mehmed Bey b. Mustafa şehâdetleriyle şer‘an 
sâbit olan Hasan Ağa b. Abdurrahman nâm kimesne meclis-i şer‘-i şerîf-i 
enverde, medîne-i mezbûreye tâbi‘ Çikaf nâm karye sükkânından işbu bâ‘isü’s-
sifr Şimon v. Kaşgodoş nâm zimmî muvâcehesinde bi’l-vekâle ikrâr ve takrîr-i 
kelâm edip, müvekkilim mûmâ-ileyh hazretleri merkūm Şimon’a târih-i 
kitâbdan iki ay mukaddem iki yüz guruş olmak üzre otuz bin mangırını emânet 
vaz‘ ve teslîm, merkūm Şimon dahi ber vech-i muharrer ahz u kabz etmişdi. 
El-hâletü hâzihî zikr olunan otuz bin mangırı mezbûr Şimon yine müvekkilim 
mûmâ-ileyhe bi’t-tamâm teslîm, ol dahi kabz ve tesellüm edip mezkûr Şimon 
zimmetinde sâlifü’l-beyân mangırdan bir akçe ve bir habbe bâkī kalmamışdır 
dedikde, gıbbe’t-tasdîki’l-mu‘teberi’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Molla Osman b. Ahmed, Arslan Bey b. Hüdaverdi, İbrahim Çavuş 
b. Abdullah, Mehmed Bey b. Mustafa, İbrahim Çelebi b. Ahmed.

4 [1a-3] İbrahim’in maraz-ı mevtinde Molla Kırımî Vakfı’na ait 
attar dükkânının tasarruf hakkını karısına terketmesinin 
geçersiz olduğu
Mahmiye-i İstanbul’da Molla Kırımî Vakfı’na bi’l-fi‘il mütevellî olan bâ‘isü hâze’l-
kitâb Yahya Çelebi b. Osman nâm kimesne meclis-i şer‘-i şerîf-i enverde, Molla 
Kırımî mahallesinde sâkin iken vefât eden İbrahim nâm kimesnenin zevcesi ve 
zât mu‘arrefe olan Havva bt. Abdullah nâm hâtun mahzarında bi’t-tevliye üzerine 
da‘vâ ve takrîr-i kelâm edip, vakf-ı mezbûrdan olup mahalle-i mezbûrede vâki‘ 
lede’l-cîrân ma‘lûmü’l-hudûd bir bâb attâr dükkânı icâreteyn-i ma‘lûmeteyn 
ile müteveffâ-yı mezbûrun tasarrufunda olup, müteveffâ-yı mezbûr hayâtında 
zikr olunan dükkânın hakk-ı tasarrufunu benim iznim ile zevcesi merkūme 
Havva’ya ferâğ ve kasr-ı yed etmekle, merkūme Havva’ya imzâ ve hatmi hâvî 
temessük dahi vermişdim. Hâlâ mezbûr İbrahim fevt olup, ferâğ-ı mezbûr 
maraz-ı mevtinden olmağla, yedimde olan fetvâ-yı şerîfe mûcebince dükkân-ı 
mezkûru mezbûre Havva’dan ahz ve âhara îcâr murâd eyledim, suâl olunup 
dükkân-ı mezkûrdan kasr-ı yed ve bana teslîme tenbîh olunmak matlûbumdur 
dedikde, gıbbe’s-suâl mezbûre Havva cevâbında, fi’l-hakīka kaziyye minvâl-i 
meşrûh üzre olup, ferâğ-ı mezkûr müteveffâ-yı mezbûrun maraz-ı mevtinde 
olduğunu ikrâr ve i‘tirâf etmeğin, mûcebince dükkân-ı mezkûrdan kasr-ı yed 
ve mütevellî-i mezbûre teslîme mesfûr Havva Hâtun’a tenbîh olunmağın, mâ 
vaka‘a bi’t-taleb ketb olundu.
Fi’s-sâmin aşer min Cumâdelâhire li sene isneteyn ve ve mi’e ve elf.
Şuhûdü’l-hâl: İbrahim Çelebi b. Ahmed, Mehmed Efendi b. Mehmed Efendi, 
Mehmed Çelebi b. ( ), İbrahim Çelebi b. Ahmed ve gayruhüm.

5 [1a-4] Osman Efendi b. Abdurrahman’ın Ömer Efendi b. İbrahim’deki 
alacaklarını mirasçılarından alması
Mahmiye-i İstanbul’da Ha[rrâ]t Kemal mahallesi sâkinlerinden olup sâbıkan Yanya 
kadısı olan Osman Efendi b. Abdurrahman tarafından husûs-ı âti’l-beyâna vekîl 
olduğu Yusuf Ağa b. Abdurrahman ve Süleyman Çelebi b. Hüseyin şehâdetleriyle 
şer‘an sâbit ve mahkûmun-bih olan Mustafa Efendi b. Şaban meclis-i şer‘-i şerîf-i 
enverde, mahmiye-i mezbûrda Mimar Sinan mahallesi ahâlîsinden olup, Eğriboz 
Kadısı iken bundan akdem vefât eden Ömer Efendi b. İbrahim b. Musa’nın 
verâseti, sulbî oğlu İbrahim Efendi ile zevce-i metrûkesi Afife bt. Mahmud Efendi 
nâm hâtuna münhasıra olmağla terekesine vâzı‘u’l-yed bulunan mezbûr İbrahim 
mahzarında bi’l-vekâle üzerine da‘vâ ve takrîr-i kelâm edip, müvekkilim mezbûr 
Osman Efendi eşyâ-i memlûkesinden bin yüz yirmi beş vakıyye Trablus sabunu 
her vakıyyesi otuz ikişer akçe olmak üzre otuz altı bin akçeye bundan akdem 
müteveffâ-yı mezbûre Ömer Efendi’ye hayâtında bey‘ ve teslîm ol dahi vech-i 
muharrer üzre iştirâ ve teslîm [tesellüm] ve kabz eylediğinden sonra meblağ-ı 
mezbûrun altı bin kefîli Hızır Efendi yedinden ahz u kabz, bâkī otuz bin akçesi 
müvekkilim mezbûr Osman Efendi ahz ve istîfâ etmeden merkūm Ömer Efendi 
fevt olup zimmetinde kalmakla suâl olunup, meblağ-ı mezbûr otuz bin akçeyi 
tereke-i vâfiyesinden müvekkilim mezbûr için bana yine teslîme mezbûr İbrahim 
Efendi’ye tenbîh olunmak matlûbumdur dedikde, gıbbe’s-suâl İbrahim Efendi 
cevâbında. tereke-i müteveffâ-yı mezbûra vaz‘-ı yedini ikrâr, lâkin deyn-i mezkûru 
inkâr etmekle, vekîl-i mezbûrdan ber vech-i meşrûh müdde‘âsına beyyine taleb 
olundukda, zikri mürûr eden Harrât Kemaleddin mahallesi sâkinlerinden 
Süleyman Ağa b. Hüseyin Ağa ve Çivizâde mahallesi sâkinlerinden Mehmed 
Çelebi b. Ali nâm kimesneler li ecli’ş-şehâde meclis-i şer‘a hâzırân olup isre’l-
istişhâd, fi’l-hakīka müvekkil-i mezbûr Osman Efendi eşyâ-i memlûkesinden bin 
yüz yirmi beş vakıyye Trablus sabunu beher vakıyyesi otuz ikişer akçeden olmak 
üzre otuz altı bin akçeye bundan akdem vefât eden Eğriboz Kadısı Ömer Efendi b. 
İbrahim b. Musa’ya hayâtında bizim huzûrumuz[da] bey‘ ve teslîm, ol dahi vech-i 
muharrer üzre iştirâ ve tesellüm ve kabz etmişdi. Biz bu husûsa bu vech üzre 
şâhidleriz, şehâdet dahi ederiz deyu her biri edâ-i şehâdet-i şer‘iyye eylediklerinde, 
gıbbe ri‘âyeti şerâiti’l-kabûl şehâdetleri makbûle oldukdan sonra tahakkuk-ı 
özr-i şer‘î ile müvekkilim mezbûrun meclis-i şer‘a huzûru müte‘azzir olmağın 
müvekkil-i mezbûr Osman Efendi’yi tahlîf için cânib-i şer‘-i mutahhardan irsâl 
olunan Ali Efendi b. Hüseyin merkūm Osman Efendi’nin zikri mürûr eden Harrât 
Kemaleddin mahallesinde vâki‘ menziline varıp, meblağ-ı mezbûr otuz altı bin 
akçeden kabzı[nı] mu‘terif olduğu altı bin akçeden mâ‘adâ bâkī otuz bin akçeyi 
müteveffâ-yı mezbûrdan hayâtında ahz u istîfâ ve yâhud taraf-ı şer‘iyyeden bir 
tarîk ile zimmetini ibrâ eylemediğinden mezbûr İbrahim Efendi muvâcehesinde 
müvekkil-i mezbûr Osman Efendi’ye yemîn teklîf eyledikde, ol dahi hasbe’l-
mes’ûl yemîn billâhi’l-aliyyi’l-a‘lâ eylediği mevlânâ-yı mezbûr ma‘an ba‘s olunan 
Ebûbekir b. Hüseyin ile meclis-i şer‘a gelip inhâ ve takrîr etmeğin, mûcebiyle 
meblağ-ı bâkī mezbûr otuz bin akçeyi müteveffâ-yı mezbûrun terekesinden 
vekîl-i mezbûr Mustafa Efendi ikrâr ve takrîr-i kelâm edip ânifen edâsına tenbîh 
olunan otuz bin akçemi merkūm İbrahim Efendi bana def ‘ ve teslîm, ben dahi 
müvekkil-i mezbûr için yedinden tamâmen ahz u kabz eyledim dedikde, gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Süleyman Ağa b. Hüseyin, Mehmed Çelebi b. Ali, İbrahim Çelebi 
b. Receb, Yusuf Ağa b. Abdurrahman, Mehmed Çelebi b. İsmail, Abdurrahman 
b. Mustafa, es-Seyyid Mehmed b. Mustafa, Mustafa Çelebi b. Hüseyin, Ebûbekir 
b. Hüseyin.

6 [1b-1] Hatice bt. Hacı Mehmed ile Ali Reis b. Mustafa’nın eşya 
davasında sulh oldukları
Mahmiye-i İstanbul’da Sultan Süleyman -aleyhi’r-rahmetü ve’l-gufrân- Câmi‘-i 
şerîfi kurbunda sâkine Hatice bt. el-Hâc Mehmed nâm hâtunun babası ve 
tarafından husûs-ı âti’l-beyânı ikrâra vekîl olduğu zât[ı] ma‘rifet-i şer‘iyye ile 
ârifân İbrahim Beşe b. Musa ve Veli Beşe b. Ali şehâdetleri ile vekâleti sâbite olan 
mezbûr el-Hâc Mehmed b. Hasan meclis-i şer‘-i şerîf-i enverde, işbu bâ‘isü’l-
kitâb Ali Reis b. Mustafa mahzarında ikrâr ve takrîr-i kelâm edip, mezbûr Ali 
Reis târih-i kitâbdan on ay mukaddem müvekkile-i gāibe ani’l-meclis Ayşe bt. 
Ahmed nâm hâtunu bu gece senin menzilinde sâkine olsun deyu getirip, Ayşe 
mezbûre dahi ol gece sâkine oldukdan sonra kızım müvekkile-i mezbûrenin 
on guruş kıymetli bir incili tarbuş ve on guruş kıymetli bir incili saçlık ve beş 
guruş kıymetli bir mor çuka ferâce ve iki buçuk guruş kıymetli bir gömlek ve 
bir don ve dört [guruş] kıymetli bir sîm kuşak ve nakid üç esedî guruşunu ahz 
ve firâr etmekle, mezbûr Ali Reis’e sen gāibe-i mezbûre Ayşe’nin şerîkisin deyu 
eşyâ-i merkūmenin kıymet-i şer‘iyyelerinden bundan akdem taleb ve da‘vâ 
eylediğimde, beynimizde münâza‘ât-ı kesîre ve muhâsamât-ı şedîde vukū‘undan 
sonra muslihûn tavassut edip, müvekkilem mezbûreyi da‘vâ-yı merkūmesinden 
merkūm Ali Reis ile bin üç yüz akçe üzerine sulh eyledikde, ol dahi sulh-ı 
mezbûru kabûl ve bedel-i sulh olan meblağ-ı mezbûru merkūm Ali yedinden 
tamâmen ahz u kabz eyleyip, ba‘de’l-yevm husûs-ı mezbûra müte‘allika âmme-i 
da‘vâdan mezbûr Ali Reis’in zimmetini ibrâ-i âmm-ı râfi‘ü’l-hisâmla ibrâ ve 
iskāt eyledi dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min şehri Cemâziyelevvel li sene isneteyn ve mi’e ve elf.
Şuhûdü’l-hâl: Ahmed Efendi el-imâm, Derviş Beşe b. Ahmed, Hasan Beşe b. 
Seydî Ali, Mehmed Efendi b. İbrahim, İbrahim Çelebi b. Ahmed, İbrahim Çelebi 
b. Ahmed ve gayruhüm.

7 [1b-2] Macar asıllı İvaz b. Abdullah’ın hiçbir zaman köle 
olmayıp hür olduğu
Vilâyet-i Anadolu’da medîne-i Tokat kazâsına tâbi‘ Arag nâm karye ahâlîsinden 
olup hâlâ mahmiye-i İstanbul’da müsâferet vechi üzre sâkine Ahmed b. 
Mustafa nâm kimesne meclis-i şer‘-i şerîf-i enverde, kendiye rıkkıyyet üzre 
inkiyâdı sebk eden işbu uzun boylu, çatık kaşlı, elâ gözlü Macariyyü’l-asl râfi‘ü 
hâze’l-kitâb Ali nâm-ı diğer İvaz b. Abdullah mahzarında üzerine da‘vâ ve 
takrîr-i kelâm edip, târih-i kitâbdan dört sene mukaddem Budin eyâletinde 
nehr-i Tuna sâhilinde Baya kasabası kurbunda sefîne reislerinden Karnad nâm 
kimesne mevsûf-ı mezbûr Ali’yi rakīk olmak üzre kırk üç guruşa bana bana 
bey‘ ve temlîk ve teslîm, ben dahi ber vech-i muharrer iştirâ ve temellük ve kabz 
edip, karye-i mezbûrede yedimde mülk-i müşterâm iken iki sene mukaddem 
yedimden firâr ve ibâk etmeğin, hâlâ mevsûf-ı mezbûr Ali’yi mahmiye-i 
mezbûrede bulup ahz murâd ettiğimde, bana inkiyâddan imtinâ‘ eder, suâl 
olunup ber vech-i meşrûh mevsûf-ı mezbûrun inkiyâdına tenbîh olunmak 
matlûbumdur dedikde, gıbbe’s-suâl mevsûf-ı mezbûr Ali cevâbında, târih-i 
mezbûrda müdde‘î-i mezbûr Ahmed Bey mezbûr Karnad Reis’den rakīk olmak 
zu‘muyla seni iştirâ eyledim deyu beni ahz etmişdi. Lâkin ben fi’l-asl vilâyet-i 
Rumeli’de Üstolni Belgrad kazâsına tâbi‘ Tabay nâm karye re‘âyâsından Siyona 
nâm zimmînin firâşından hâsıl Maraylonga nâm nasrâniyyeden mütevellid 
[ve] vâlideynime kat‘â rık târî olmuş değildir, Macar ra‘iyyet oğlu olmağla 
hurrü’l-asl iken, hüsn-i ihtiyârım ile Üstolni Belgrad Kalesi’ne gelip muhâfız 
olan dergâh-ı âlî yeniçerilerinden altıncı sekbânlara mahsûs oda Çorbacısı 
Hasan Ağa yedinde şeref-i İslâm ile müşerref olup, vech-i meşrûh üzre 
hurrü’l-asl olmağın rakīk olmak üzre müdde‘î-i mezbûra inkiyâddan imtinâ‘ 
ederim deyicek, merkūm Ahmed Bey istintâk olundukda cevâbında, mevsûf-ı 
mezbûr Ali’nin ber vech-i muharrer hürriyetini inkâr etmeğin, mevsûf-ı 
mezbûrdan ber vech-i meşrûh hürriyetine beyyine taleb olundukda, birinci 
sekbânlara mahsûs oda yoldaşlarından Musa b. Abdullah nâm mütekā‘id ve 
altıncı sekbânlara mahsûs odada sâbıkan vekîl-i harc olup isre’l-istişhâd, fi’l-
hakīka mevsûf-ı mezbûr Ali sâlifü’z-zikr Üstolni Belgrad kazâsına tâbi‘ Tabay 
nâm karye re‘âyâsından Siyona nâm zimmînin firâşından hâsıl Miraylonga 
nâm nasrâniyyeden mütevellid ve valideynine kat‘â rık târî olmuş değildir, 
ra‘iyyet oğlu olup hurrü’l-asldır, hattâ bizim huzûrumuzda hüsn-i ihtiyârıyla 
gelip, mûmâ-ileyh Hasan Ağa yedinde şeref-i İslâm ile müşerref olmuşdu. Biz 
bu husûsa bu vech üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye ettiklerinde, ba‘de’t-ta‘dîl ve’t-tezkiye şehâdetleri makbûle 
olmağın, mûcebince mevsûf-ı mezbûr Ali’nin ber vech-i muharrer hürriyetine 
ba‘de’l-hükmi’ş-şer‘î, mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Ali Efendi b. Mustafa, Abdurrahim Efendi el-kâtib, Murtaza Efendi 
b. İshak, İbrahim b. Ahmed ve gayruhüm.









8 [2a-1] İbrahim Çelebi b. Abdi’den intikal eden ev hissesinin 
mirasçıları tarafından satıldığı
Mahmiye-i İstanbul’da Kefeli mahallesinde sâkin iken bundan [akdem] vefât 
eden İbrahim Çelebi b. Abdi b. Mahmud’un hâlâ bâliğ olan oğlu ve vârisi Abdullah 
Çelebi meclis-i şer‘-i şerîf-i enverde, zikr-i âtî menzile vâzı‘u’l-yed olduğu sâbit 
olan işbu bâ‘isetü’l-kitâb Ayşe bt. Hüseyin nâm hâtun mahzarında üzerine da‘vâ 
ve takrîr-i kelâm edip, mahalle-i mezbûrede vâki‘ bir tarafdan Emine Hâtun 
Vakfı iki tarafı Şakire bt. Abdullah ve Şaban Çelebi veresesi mülkleri ve bir tarafı 
tarîk-i âm ile mahdûd, dâhiliyesi fevkānî üç oda ve bir sofa ve altında bir mahzen 
ve su kuyusu ve zât-ı eşcâr-ı müsmire ve gayr-ı müsmire bahçe ve iki kenîf ve 
hâriciyesi bir bâb fevkānî oda ve altında ahır ve kenîfi müştemil menzil babam 
müteveffâ-yı mezbûrun mülkü olup, ba‘de vefâtihî zevcesi Râbia bt. Bayram 
ve vâlidesi Hatice bt. İbrahim nâm hâtunlar ile bana irsen isâbet etmişken, 
hâlâ mezbûre Ayşe menzil-i mezbûru bi gayri hakkın kabz ve mâlikâne zabt 
ve tasarruf eder, suâl olunup menzil-i mezbûrda olan hisse-i irsiyemden kasr-ı 
yedine tenbîh olunması matlûbumdur [dedikde], gıbbe’s-suâl mezbûre Ayşe 
cevâbında, fi’l-hakīka menzil-i mezbûr müdde‘î-i mezbûrun babası müteveffâ-
yı mezbûrun mülkü olup, bin yetmiş dört senesinde vefât eyledikde, mezbûr 
Abdullah sagīr bulunup vâlidesi mezbûre Râbia tesviye-i umûruna kıbel-i 
şer‘den mansûbe vasîsi olup ve müteveffâ-yı mezbûrun düyûn-ı müsbetesi olup, 
menzil-i mezbûrdan gayrı mâlı olmayıp, sagīr-i mezbûrun zarûret-i nafakası 
dahi müte‘ayyin olmağla, mezbûretân Râbia ve Hatice bi’l-izni’ş-şer‘î menzil-i 
mezbûru târih-i mezkûrda asâleten ve vesâyeten el-Hâc Mustafa b. Beşir nâm 
kimesneye ba‘de’l-müzâyede ve inkıtâ‘u’r-rağbe otuz bir bin akçeye bey‘ ve 
teslîm ve kabz-ı semen edip, hattâ hâl bâlâda şerh ve beyân olunan minvâl üzre 
olduğunu, ol târihde bâb nâibi olan Mehmed Efendi huzûrunda cemm-i gafîr 
ihtiyâr edip, cânib-i şer‘den hüccet-i şer‘iyye tahrîr olundukdan sonra menzil-i 
[mezbûr] el-Hâc Mustafa fevt olup, menzil-i mezbûr hasran vârisleri olan kebîr 
oğlu işbu hâzır bi’l-meclis Hüseyin Çelebi ve kebîre kızı Hatice’ye isâbet edip, 
onlar dahi menzil-i mezbûru Kemâhî Mehmed Efendi’ye semen-i ma‘lûma bey‘ 
ve kabz-ı semen edip, ba‘dehû mezbûr Kemâhî Mehmed Efendi bilâ-vâris fevt 
olup, menzil-i mezbûr cânib-i beytülmâle âid olmağla emîn-i beytülmâlden 
menzil-i mezbûru semen-i ma‘lûma iştirâ etmekle, mülk-i müşterâmdır deyu 
def ‘le mukābele ve mazmûnu min külli’l-vücûh takrîr-i meşrûhuna mutâbıka 
nâib-i mezbûrun imzâ ve hatmini hâviye hüccet-i şer‘iyye ibrâz etmeğin, gıbbe’l-
istintâk ve’l-inkâr mezbûre Ayşe’den def ‘-i meşrûhuna beyyine taleb olundukda, 
yine mahalle-i mezbûrede sâkin İvaz Efendi b. Şaban ve Süleyman Ömer li ecli’ş-
şehâde meclis-i şer‘a hâzırân olup isre’l-istişhâd, fi’l-hakīka menzil-i mezbûrun 
mâliki olup, işbu müdde‘î-i mezbûrun babası merkūm İbrahim Çelebi b. Abdi 
b. Mahmud fevt oldukda, düyûn-ı müsbetesi olup ve menzil-i mezbûrdan gayri 
mâlı olmamağla, ol târihde sagīr bulunan işbu müdde‘î-i mezbûrun vâlidesi 
mezbûre Râbia ile müteveffâ-yı mezbûrun vâlidesi merkūme Hatice menzil-i 
mezbûru zarûret-i deyn ve nafaka sâbit oldukdan sonra asâleten ve vesâyeten 
bi’l-izni’ş-şer‘î mezbûr el-Hâc Mustafa’ya semen-i ma‘lûma bey‘ ve kabz-ı semen 
edip, bâlâda tafsîl olunan minvâl üzre tedâvül-i eyâdî ile merkūme Ayşe iştirâ 
ve ol vechile mülk-i müşterâsı olmuşdur. Biz bu husûsa bu vech üzre şâhidleriz, 
şehâdet dahi ederiz deyu her biri edâ-i şehâdet-i şer‘iyye eylediklerinde, gıbbe’t-
ta‘dîl ve’t-tezkiye şehâdetleri makbûle olmağın, mûcebiyle mezbûr Abdullah 
Çelebi bî-vech mu‘ârazadan men‘ olunup, işbu vesîka bi’t-taleb ketb olundu.
Fî evâsıtı Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Ağa b. ( ), el-Hâc Mehmed b. el-Hâc Muharrem, Kadızâde 
Abdurrahman, Seydî Ali Bey, Seyyid Nurullah Çelebi, Kayyum Nurullah Çelebi.

9 [2a-2] İsmail Bey b. İbrahim’in Ali b. Mahmud’a ödediği ancak teslim 
alamadığı tarla bedelleri konusunda mirasçılarıyla anlaştığı
Vilâyet-i Anadolu’da Bolu sancağında Devrekani kazâsına tâbi‘ Bukince? nâm 
karye ahâlîsinden olup, mahmiye-i İstanbul’da müsâfir olan İsmail Bey b. İbrahim 
nâm kimesne meclis-i şer‘-i şerîfde, fi’l-asl karye-i mezbûreden olup mahmiye-i 
mezbûrede Bıçakçı Ali mahallesinde mutavattın iken vefât eden Ali b. Mahmud 
nâm kimesnenin verâseti, vâlidesi Ayşe bt. Cafer ile zevce-i metrûkesi Fâtıma 
bt. Abdi ve sulbî sagīr oğlu İsmail[‘e] münhasıra olmağla, terekesine asâleten ve 
vesâyeten vâzı‘atü’l-yed oldukları lede’ş-şer‘i’l-mutahhar zâhir ve mukarrer olan 
mezbûretân Ayşe Hâtun ve Fâtıma Hâtun mahzarlarında ikrâr-ı tâm ve takrîr-i 
kelâm edip, bin dokuz senesi ile müverraha işbu yedimde mazmûnu müsbit 
hüccet nâtıka olduğu üzre merkūm Ali hâl-i hayâtında karye-i mezbûrede 
mevâzi‘-i adîdede vâki‘ beyne ahâli’d-diyâr ma‘lûmü’l-hudûd ve’l-mikdâr ammi 
Süleyman ile ber vech-i iştirâk mutasarrıf oldukları tarlalarda olan hisse-i 
şâyi‘asını on iki guruş bedel-i makbûz mukābelesinde bana ferâğ ve tefvîz, ben 
dahi ber vech-i muharrer tefevvüz ve kabûl ve karye-i mezbûreye varıp zabt 
ve tasarruf eylediğimde, zikr olunan tarlalarda ber vech-i meşrûh müteveffâ-yı 
mezbûrun hissesi olan tarlaları sâhib-i arz âhara tefvîz etmekle, bana şer‘an zabt 
ve tasarruf müyesser olmamağın, medfû‘um olan bedel-i merkūm on iki guruşu 
bana kable’l-edâ mezbûr Ali vefât edip zimmetinde kalmağın, ben dahi bundan 
akdem meblağ-ı mezbûru mezbûretân Ayşe Hâtun ile Fâtıma Hâtun taleb ve 
da‘vâ ve müdde‘âmı muvâcehelerinde şuhûd-ı udûl ile isbât edip ve ben tahlîf-i 
şer‘î ile tahlîf olduğumdan sonra ve hükm-i hâkimü’ş-şer‘ dahi lâhık olmuşdu. 
El-hâletü hâzihî mezbûretân Ayşe Hâtun ve Fâtıma Hâtun’un tavassut-ı 
muslihûn ile meblağ-ı mezbûr on iki guruşdan bin akçe üzerine benimle sulh 
olduklarında, ben dahi ber vech-i muharrer sulh-ı mezbûru kabûl ve bedel-i sulh 
olan meblağ-ı mezbûr bin akçeyi tereke-i mezbûreden mezbûretân yedlerinden 
tamâmen ahz u kabz edip, mâ‘adâ beş yüz akçe da‘vâsından zimmetlerini ibrâ 
ve iskāt eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ebûbekir b. Hüseyin, Osman b. Hasan, 
İbrahim Çelebi b. Mehmed, Ali Çelebi b. Bâli.

10 [2a-3] Mehmed Ağa b. Hacı Mehmed’in evini Mehmed Efendi b. 
Abdullah ve Mümine bt. Ali’ye satması
Mahmiye-i İstanbul’da Yenibahçe kurbunda Karabaş mahallesinde sâkin el-Hâc 
Mehmed Ağa b. el-Hâc Mehmed meclis-i şer‘-i şerîf-i enverde, bâ‘isiyyü’l-kitâb 
Mehmed Efendi b. Abdullah tarafından ikrâr-ı âtî tasdîka vekîl olduğu Berber 
Mustafa Çelebi b. Mehmed ve Ali Çelebi b. İbrahim şehâdetleriyle şer‘an sâbit 
olan diğer Mustafa Çelebi b. Abdullah mezbûr Mehmed Efendi’nin kayın anası 
Mümine bt. Ali nâm hâtunun sadrî oğlu ve kezâlik tarafından vekîl olduğu 
şâhidân-ı mezbûrân şehâdetleriyle sâbit olan âhar Mustafa Çelebi b. Sâlih nâm 
kimesneler mahzarlarında ta‘bîr ani’l-merâm ve takrîr-i kelâm [2b] edip, akd-i 
âtî sudûruna değin yedimde mülk ve hakkım olup, mahalle-i mezbûrede vâki‘ 
iki tarafdan el-Hâc İbrahim b. Ahmed mülkü ve bir tarafından ba‘zan Ahmed 
Çelebi b. Ramazan mülkü ve ba‘zan Hüseyin b. Abdullah mülkü ve taraf-ı râbi‘i 
tarîk-i âmla mahdûd, dâhiliyesi iki fevkānî oda ve sundurma ve tahtânî bir 
mutfak ve kiler ve kenîf ve su kuyusu ve cüneyne ve hâriciyesi tabaka-i ulyâsında 
bir oda ve bir sofa ve vustâsında iki oda ve süflâsında bir ahır ve musluk ve kenîf 
ve avluyu müştemil mülk menzilimi, bi cümleti’t-tevâbi‘ ve’l-levâhık ve kâffeti’l-
menâfi‘ ve’l-merâfık bey‘-i bâtt-ı sahîh-i şer‘î ile müvekkilân-ı mezbûrân 
Mehmed Efendi ve Mümine Hâtun’a altı yüz doksan beş esedî guruşla adedi nâ-
ma‘lûm bir fızza fülûs-ı makbûza ve muzî‘aya bey‘ ve teslîm, onlar dahi iştirâ-i 
seviy üzre iştirâ ve kabûl ve tesellüm ettiklerinden sonra meblağ-ı mezbûr altı 
yüz doksan beş esedî guruşa dahi yedlerinden tamâmen ahz u kabz ve istîfâ 
eyledim. Ba‘de’l-yevm menzil-i mahdûd-ı mezkûrda vechen mine’l-vücûh alâka 
ve medhalim kalmayıp, müvekkilân-ı mezbûrân Mehmed Efendi ve Mümine 
Hâtun’un iştirâken mülk-i müşterâları ve hakk-ı sırfları olmuşdur, keyfe mâ 
yeşâ ve yahtârân mutasarrıfân olsunlar dedikde, gıbbe’t-tasdîki’l-vicâhî mâ 
vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Hasan Efendi b. Mustafa el-imâm, Abdullah Halîfe b. ( ) el-müezzin, 
Mustafa Çelebi b. Eyüb, Hasan Beşe b. Abdi, Ali Çelebi b. İbrahim, Halil Beşe b. 
İbrahim, Mustafa Çelebi b. Sâlih.

11 [2b-1] Müstesnâ bt. Abdullah’ın ölen kocası Mustafa 
b. Hamza’da olan mehir alacağı için kayınbiraderi Mehmed 
Beşe ile sulh olduğu
Mahmiye-i İstanbul’da Yenikapı dâhilinde Çukur mahallesi sâkinlerinden iken 
bundan akdem vefât eden Mustafa b. Hamza b. Abdullah’ın verâseti, zevce-i 
metrûkesi Müstesnâ bt. Abdullah nâm hâtun ile li ebeveyn er kardeşi Mehmed 
Beşe’ye münhasıra olduğu şer‘an zâhir ve mütehakkik oldukdan sonra mezbûre 
Müstesnâ meclis-i şer‘-i şerîf-i enver ve mahfil-i dîn-i münîf-i ezherde, bâ‘isü 
hâze’l-kitâb mezbûr Mehmed Beşe mahzarında ikrâr ve takrîr-i kelâm edip, 
mezbûr Mehmed Beşe zevcim müteveffâ-yı mezbûrun terekesine vâzı‘u’l-yed 
olmağla, zimmetinde mütekarrir ve ma‘kūdun aleyh olan iki bin yedi yüz 
akçe mehr-i müeccelimi mezbûr Mehmed Beşe’den taleb ve da‘vâ eylediğimde, 
beynimizde nizâ‘-ı küllî vukū‘undan sonra muslihûn tavassut edip da‘vâ-
yı mezkûremden beni mezbûr Mehmed Beşe ile altı yüz akçe üzerine sulh 
eylediklerinde, ben dahi sulh-ı mezbûru kabûl ve bedel-i sulh olan meblağ-ı 
mezbûr altı yüz akçeyi mezbûr Mehmed Beşe yedinden tamâmen ahz u kabz 
eyledim. Ba‘de’l-yevm husûs-ı mezbûre ve tereke-i müteveffâ-yı mezbûra 
müte‘allika âmme-i da‘vâdan mezbûr Mehmed Beşe’nin zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mustafa Beşe b. Mehmed, Mehmed Beşe b. Abdullah, Ahmed 
Çelebi b. Mehmed, Ebûbekir b. Hüseyin, Ali Çelebi b. Bâli.

12 [2b-2] Emetullah bt. Mustafa’nın Abdi Çelebi b. Mustafa’ya borcu 
olduğunu kabul etmesi
Mahmiye-i İstanbul’da Kadırga Limanı kurbunda sâkin Abdi Çelebi b. Mustafa 
meclis-i şer‘-i şerîf-i enverde, Emetullah bt. Mustafa nâm hâtun mahzarında 
üzerine da‘vâ ve takrîr-i kelâm edip, mezbûre Emetullah zimmetinde cihet-i 
karzdan otuz beş guruş hakkım olmağın, suâl olunup alıverilmesi matlûbumdur 
dedikde, gıbbe’s-suâl mezbûr Emetullah Hâtun cevâbında, fi’l-hakīka müdde‘î-i 
mezbûr Abdi Çelebi’ye ber vech-i muharrer cihet-i karzdan zimmetinde otuz 
beş guruş vâcibü’l-edâ ve lâzımü’l-kazâ deyni olduğunu ikrâr ve i‘tirâf etmeğin, 
alâ mûcebi i‘tirâfihâ müdde‘î-i mezbûra meblağ-ı mezbûr otuz beş guruşu edâ 
ve teslîme mezbûr Emetullah Hâtun’a tenbîh birle, mâ hüve’l-vâki‘ bi’t-taleb 
ketb olundu.
Fi’l-yevmi’s-sâmin aşer min Cemâziyelevvel li sene isneteyn ve mi’e ve elf.
Şuhûdü’l-hâl: Mübâşir Ali Çavuş b. Hüseyin, İbrahim Çelebi b. Ahmed, Mustafa 
b. Hüseyin, Ebûbekir b. Hüseyin.

13 [2b-3] Mehmed Beşe b. Ahmed ve eşi Ümmühâni bt. Mustafa’nın 
evlerini Ömer Çelebi b. Abdullah’a satması
Mahmiye-i İstanbul’da Mi‘mârî Şucâ‘ mahallesinde sâkin Mehmed Beşe b. 
Ahmed nâm kimesne ile zevcesi Ümmühâni bt. Mustafa nâm hâtun ba‘de’t-
ta‘rîfi’ş-şer‘î meclis-i şer‘-i şerîf-i enverde, işbu bâ‘isü’l-kitâb İbrahim Çelebi b. 
Abdullah mahzarında her biri ikrâr-ı tâm ve takrîr-i kelâm edip, ale’l-iştirâki’s-
seviy silk-i mülkünde münselik olup, mahalle-i mezbûrede vâki‘ bir tarafı Ömer 
Çelebi mülkü ve bir tarafı Şaban Efendi ve bir tarafı tarîk-i âm ile mahdûd fevkānî 
ve tahtânî iki oda ve bir sofa ve bir kenîf ve avluyu müştemil mülk menzilimi, 
bi cümleti’t-tevâbi‘ ve’l-levâhık ve kâffeti’l-hukūk ve’l-merâfık mezbûr İbrahim 
Çelebi’ye yüz otuz guruş tarafından îcâb ve kabûl[ü] hâvî bey‘-i bâtt-ı sahîh-i 
şer‘î ile bey‘ ve temlîk ve teslîm, ol dahi iştirâ ve kabûl ve temellük ve tesellüm 
eyledikden sonra semeni olan meblağ-ı mezbûr yüz otuz guruşu yedinden alıp 
kabz eyledik. Ba‘de’l-yevm menzil-i mahdûd-ı mezbûrda bizim kat‘â hak ve 
alâkamız kalmayıp, mezkûr İbrahim Çelebi’nin mülk-i müşterâsıdır, keyfe mâ 
yeşâ mutasarrıf olsun dediklerinde, gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sâlis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Ömer Çelebi b. Şükrullah, İmâm Abdullah Efendi b. İbrahim, 
Mehmed b. Ali Dede, Mustafa Çelebi b. İbrahim, Ali b. İbrahim, Berber el-Hâc 
Ahmed, İsmail b. Ali.

14 [2b-4] Hasan Ağa b. Cafer’in Hacı Mustafa Ağa b. Hüseyin’e 8500 
guruş borcu olduğu
Fi’l-asl medîne-i Ayntâb’da Eyyûb oğlu mahallesi ahâlîsinden olup, hâlâ Denizli 
hâssı voyvodası olan Hasan Ağa b. Cafer b. Mehmed nâm kimesne meclis-i 
şer‘-i şerîf-i enverde, mahmiye-i İstanbul’da Sultan Selim Hân Câmi‘-i şerîfi 
kurbunda sâkin işbu râfi‘ü’l-kitâb el-Hâc Mustafa Ağa b. Hüseyin mahzarında 
ikrâr-ı tâm ve takrîr-i kelâm edip, ben hâss-ı mezbûrun peşini ve sâir harcına 
teslîm etmek için mezbûr el-Hâc Mustafa Ağa’dan istidâne ve kabz ve tesellüm 
eylediğim nakid altı bin esedî guruş ve yedinden iştirâ ve kabz edip, semenleri 
târih-i kitâbdan yetmiş bir gün tamâmına değin müeccel ve mev‘ûd her biri 
beynimizde ma‘lûm at ve katar ve samur kürk ve raht ve debbûs ve kılınç 
ve gaddâre bahâlarından dahi iki bin beş yüz esedî guruş ki, cem‘an yedine 
verdiğim deyn temessükü nâtık olduğu üzre mezbûr el-Hâc Mustafa Ağa’ya 
sekiz bin beş yüz esedî guruş [3a] zimmetimde lâzımü’l-edâ deynimdir dedikde, 
gıbbe’t-tasdîki’ş-şer‘î mahmiye-i mezkûrede Müfti Hamamı kurbunda sâkin 
Ahmed Ağa b. Mehmed meblağ-ı mezbûr sekiz bin beş yüz esedî guruşa emr ve 
kabûlü hâviye kefâlet-i sahîha-i şer‘iyye ile kefîl olmağın, mâ hüve’l-vâki‘ bi’t-
taleb ketb olundu.
Fi’l-yevmi’s-sâlis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Bayram Ağa b. ( ), Bosnevî Mehmed Ağa, Mehmed Bey b. Hasan, 
Uzun Mustafa Ağa, Halil Çelebi b. (  ), İbrahim [b.] Ahmed, İbrahim Çelebi b. 
Mehmed.

15 [3a-1] Rahime bt. Mehmed’in Ahmed Çelebi b. Durak’dan 
muhâlaa  yoluyla boşanması
Dârü’l-hilâfeti’l-aliyyeti’l-Osmâniyyeti’l-mahmiye mahallâtından Akşemseddin 
mahallesi sâkinlerinden olup, zâtını ma‘rifet-i şer‘iyye ile ârifân Yusuf Çelebi 
b. Abdurrahman ve Mustafa Çelebi b. Mehmed nâm kimesneler ta‘rîfleriyle 
mu‘arrefe olan Rahime bt. Mehmed nâm hâtun meclis-i şer‘-i şerîf-i enverde, 
zevc-i muhâlı‘ı işbu sâhibü’l-kitâb Ahmed Çelebi b. Durak nâm kimesne 
mahzarında ikrâr ve takrîr-i kelâm edip, zevcim mezbûr Ahmed Çelebi 
zimmetinde mütekarrir ve ma‘kūdun aleyh olan yirmi beş guruş mehr-i 
müeccelim ve nafaka-i iddet-i mu‘ayyenemden fâriğa olup ve me’ûnet-i süknâm 
dahi kendi üzerime olmak üzre zevcim mezbûr Ahmed Çelebi ile muhâla‘a-i 
sahîha-i şer‘iyye ile muhâla‘a olunup, ol dahi ber vech-i muharrer hul‘-ı mezbûru 
kabûl eylediğinden sonra hukūk-ı zevciyyete müte‘allika âmme-i da‘vâdan 
zevcim mezkûr Ahmed Çelebi’nin zimmetini ibrâ-i âmm-ı râfi‘ü’l-hisâm ile ibrâ 
ve iskāt eyledim. Ba‘de’l-yevm zevcim mezbûr ile husûs-ı mezbûra müte‘allika 
aslâ ve kat‘â da‘vâ ve nizâ‘ım yokdur dedikde, gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mustafa Çelebi b. Ahmed, Mustafa Çelebi b. Ömer, Mustafa Çelebi 
b. Mehmed, Yusuf Efendi b. Abdurrahman, İbrahim Çelebi b. Ahmed, Çavuşzâde 
Mehmed Çelebi b. İdris, Ahmed Çelebi b. Ahmed ve gayruhüm.









16 [3a-2, Arapça] Nafaka miktarının indirildiği
Mahmiye-i Kostantıniyye mahallâtından Hâce Ali mahallesinde sâkin olan 
bâ‘is-i hâze’l-kitâb Zeynelâbidin’nin yine mahalle-i mezbûrede sâkine olan 
Saliha bt. Hüseyin nâm annesine bundan akdem kıbel-i şer‘den farz ve takdir 
edilen beş akçe miktarındaki nafakayı edâdan âciz olduğu sikāt ve udûlden 
kimesnelerin şehâdet ve ihbârları ile zâhir olup tahakkuk ettiğinde, hâkim el-
hâsim, el-âlim el-fâzıl el-fâsıl beyne’l-hakkı ve’l-bâtıl el-muvakkı‘ sadrı hâze’l-
kitâb bi-tevkī‘ihi’l-müstetâb, bu miktardan üç akçeyi tenkīs edip nafakayı iki 
akçeye indirdi.
Cerâ zâlike ve hurrire fi’l-yevmi’l-ışrîn min Cumâdelûlâ sene 1102.
Şuhûdü’l-hâl: Ali Efendi b. Mehmed Efendi el-imam, Mustafa Çelebi b. Derviş, 
Abdurrahman b. Ebubekir, İbrahim Çelebi b. Abdullah, İbrahim Çelebi er-reis

17 [3a-3] Meryem bt. Ramazan’ın İnce Kara Mehmed Çavuş Vakfı’na 
olan borcunu ödemesi
Ashâb-ı hayrâtdan merhûm İnce Kara Mehmed Çavuş Vakfı’na hâlâ mütevellî 
olan işbu bâ‘isü’l-kitâb Mehmed Çelebi b. Mustafa meclis-i şer‘-i şerîf-i enverde 
Meryem bt. Ramazan nâm hâtun mahzarında üzerine da‘vâ ve takrîr-i kelâm 
edip, târih-i kitâbdan bir sene mukaddem mütevellîsi olduğum vakf-ı mezbûrun 
asl-ı mâlından mezbûre Meryem’e altmış dokuz esedî guruş bi’t-tevliye idâne 
ve teslîm ve sene-i kâmile tamâmına değin devr-i şer‘î ile ber vech-i şer‘î 
üzerine dokuz guruş murâbaha iltizâm, ol dahi istidâne ve iltizâm ve meblağ-ı 
mezbûr altmış dokuz guruşu yedimden ahz u kabz etmişdi. Müddet-i mezkûre 
münkaziye olmağın, hâlâ suâl olunup meblağ-ı mezbûr altmış dokuz guruş ile 
murâbaha-i şer‘iyyesi dokuz guruş ki, cem‘an yetmiş sekiz guruşu vakf için bana 
edâya tenbîh olunması matlûbumdur dedikde, gıbbe’s-suâl mezbûre Meryem 
ol mikdâr meblağı istidâne ve kabzını inkâr edicek, müdde‘î-i mezbûrdan 
müdde‘âsına beyyine taleb olundukda, zât-ı mezbûreyi ma‘rifet-i şer‘iyye 
ile ârifân olan udûl-i müslimînden es-Seyyid Mehmed Efendi b. İbrahim ve 
Abdülkādir Efendi b. Süleyman li ecli’ş-şehâde meclis-i şer‘a hâzırân olup isre’l-
istişhâd, fi’l-vâki‘ işbu mütevellî mezbûr Mehmed Çelebi târih-i kitâbdan bir 
sene mukaddem mütevellîsi olduğu asl-ı mâl-ı vakf-ı mezbûru mezbûre Meryem 
Hâtun’a altmış dokuz esedî guruş idâne ve teslîm ve bir sene tamâmına değin 
devr-i şer‘î ile ber vech-i şer‘î üzerine dokuz guruş murâbaha-i şer‘iyye ile ilzâm, 
ol dahi istidâne ve kabz ve iltizâm etmişdi. Biz bu husûsa bu vech üzre şâhidleriz, 
şehâdet dahi ederiz deyu her biri edâ-i şehâdet-i şer‘iyye eylediklerinde, gıbbe’t-
ta‘dîl ve’t-tezkiye şehâdetleri makbûle olmağın, mûcebiyle ba‘de’l-hükm ve’l-
kazâ asl-ı mâl-ı mezbûr ile murâbaha-i şer‘î cem‘an yetmiş sekiz guruş vakf 
için mütevellî-i mezbûre edâ ve teslîme mezbûre Meryem’e tenbîh olunup, işbu 
vesîka bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, Mustafa b. 
Şaban, İbrahim Çelebi b. Mehmed ve gayruhüm.

18 [3a-4] Rukiye bt. Mehmed’in Osman Çelebi b. Bekir’den muhâlaa  
yoluyla boşanması
Mahmiye-i İstanbul’da Ergili mahallesi sâkinlerinden olup, zâtı ma‘rifet-i şer‘iyye 
ile ârifân Mehmed b. Hasan ve Hüseyin b. Ali nâm kimesneler ta‘rîfleriyle 
mu‘arrefe olan Rukiye bt. Mehmed nâm hâtun meclis-i şer‘-i şerîf-i enverde, 
zevc-i dâhili bâ‘isü hâze’l-kitâb Osman Çelebi b. Bekir mahzarında ikrâr ve 
takrîr-i kelâm edip, zevcim mezbûr Osman Çelebi zimmetinde mütekarrir 
ve ma‘kūdun aleyh olan dört yüz akçe mehr-i müeccelim ve nafaka-i iddet-i 
mu‘ayyene-i ma‘lûmem üzerlerine ve me’ûnet-i süknâm dahi kendi üzerime 
olmak üzre zevcim mezbûr Osman Çelebi ile muhâla‘a-i sahîha-i şer‘iyye ile 
muhâla‘a edip, ol dahi hul‘-ı mezbûru kabûl eyledikden sonra hukūk-ı zevciyyete 
müte‘allika âmme-i da‘vâdan her biri âharın zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde, gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’r-râbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mustafa Efendi b. Musa el-imâm, Şeyh Mehmed Efendi b. Âdil, 
Halil Çelebi b. Ali, Mehmed Çelebi b. Hasan, İbrahim Çelebi b. Ahmed, Mehmed 
Çelebi b. İbrahim, Ali Çelebi b. Bâli, Ahmed Çelebi b. Ahmed.

19 [3b-1] Ahmed Ağa b. Ramazan’ın çocuklarının vasîsi üzerine 
Hüseyin Çelebi b. Mustafa’nın nâzır tayini
Mahmiye-i İstanbul’da [Ki]çi [Hâtun] mahallesinde sâkin [iken] bundan 
akdem Budin muhârebesinde şehîden fevt olan Keştî Ahmed Ağa b. Ramazan b. 
Abdülmennân nâm kimesnenin evlâd-ı sıgār-ı  Mustafa ve Hatice ve Fâtıma’nın 
kıbel-i şer‘den mansûb vasiyy-i muhtârları olan Muharrem odabaşı üzerine 
bir nâzır lâzım ve mühim [olup], işbu râfi‘ü’l-vesîka Hüseyin Çelebi b. Mustafa 
her vechile nezâret uhdesinden gelmeğe kemâ-yenbağī kādir olduğu zeyl-i 
kitâbda mektûbü’l-esâmi sikāt-ı müslimîn ihbârıyla lede’ş-şer‘i’l-enver zâhir ve 
mütekarrir olmağla, mezbûr Hüseyin Çelebi kıbel-i şer‘den nâzır nasb ve ta‘yîn 
olundukda, ol dahi nezâret-i mezbûreyi kabûl ve hizmet-i lâzımesin kemâ-
yenbağī edâya ta‘ahhüd etmeğin, işbu vesîka-i enîka mâ hüve’l-vâki‘ bi’t-taleb 
ketb olundu.
Fi’l-yevmi’s-sânî ve’l-ışrîn min şehri Cemâziyelevvel li sene isneteyn ve mi’e ve 
elf.
Şuhûdü’l-hâl: Hatîb Sâlih Efendi b. İbrahim, Şaban Ağa b. Ahmed, Mehmed Ağa 
b. ( ) , Mustafa b. Hüseyin, Mustafa Çelebi b. Hasan, Mehmed Çelebi b. Mustafa, 
Sâlih Çelebi b. Osman, Mustafa b. Ali.

20 [3b-2] Avadik v. Arakil’in Dikos v. Barak’dan vergi tahsili
Medîne-i Kayseriye’de Kostere nâhiyesine tâbi‘ Vekse nâm karye ahâlîsinin 
beher sene edâsı lâzım gelen tekâlîf-i örfiyyesini cem‘a me’mûr olan kethüdâ 
yeri ve vekîlleri Avadik v. Arakil nâm Ermeni meclis-i şer‘-i kazâ-i lâzımü’r-
rızâda karye-i mezbûre ahâlîsinden Dikos v. Barak nâm Ermeni muvâcehesinde 
ikrâr-ı tâm ve takrîr-i kelâm edip, bin yüz bir senesi ve iki yüz iki senesinde 
merkūm Dikos üzerine lâzım gelen tekâlîf-i ma‘lûmeden tecemmu‘ olan on 
sekiz guruşu bundan akdem merkūm Dikos’dan taleb eylediğimde, ol dahi 
tahmîninden ziyâdedir deyu nizâ‘ etmekle, ben dahi meblağ-ı mezbûrdan ancak 
altı guruş merkūm Dikos yedinden ahz u kabz edip, meblağ-ı bâkī on iki guruş 
mütâlebesinden ben fâriğ oldum. Ba‘de’l-yevm târih-i kitâba gelince üzerine 
edâsı lâzım gelen cizye ve ispençe ve sâir tekâlîf-i örfiyyeden merkūm Dikos 
zimmetinde bir akçe ve bir habbe bâkī kal[ma]mışdır dedikde, vâki‘ hâl hıfzan 
li’l-makāl bi’t-taleb ve’l-ibtigā ketb olundu.
Fi’l-yevmi’l-ışrîn min şehri Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mustafa b. Şaban, Ebûbekir b. Hüseyin, 
Ali b. Bâli, Ahmed b. Ahmed el-muhzır.

21 [3b-3] Mustafa Ağa b. Abdülkayyum’un evini Yeniçeriler 25. Cemâat 
Oda Vakfı’na bey‘ bi’l-istiğlâl yoluyla satması
Dergâh-ı âli -dâme mahfûfen bi’l-me‘âlî- yeniçerilerinin yirminci ağa bölüğüne 
mahsûs odanın çorbacısı olan Mustafa Ağa b. Abdülkayyum tarafından husûs-ı 
âti’l-beyâna vekîl olduğu Pîrî Ağa b. İbrahim ve Hüseyin Beşe b. Süleyman 
şehâdetleriyle sâbit olan Halil Çelebi b. Abdullah meclis-i şer‘-i şerîf-i enverde, 
yine dergâh-ı âlî yeniçerilerinin yirmi beşinci cemâ‘at odasına mahsûs nukūd-ı 
mevkūfenin bi’l-fi‘il mütevellîsi olan işbu râfi‘ü’l-kitâb Ahmed Beşe b. Oruç 
mahzarında ikrâr ve takrîr-i kelâm edip, müvekkilim mezbûr Mustafa Ağa’nın 
yedinde mülkü olup, mahmiye-i İstanbul’da Yenibahçe kurbunda Karabaş 
mahallesinde vâki‘ bir tarafdan el-Hâc İbrahim Ağa mülkü ve bir tarafdan 
Hasan Beşe menzili ve bir tarafdan İsmail Efendi menzili ve bir tarafdan tarîk-i 
âm ile mahdûd, fevkānî üç bâb oda ve tahtânî bir bâb oda ve bir sofa ve bir 
kenîf ve bi’r-i mâ ve avluyu müştemil mülk menzilini, cemî‘ tevâbi‘ ve levâhıkı 
ile mütevellî-i mezbûr Ahmed Beşe’ye iki yüz elli yedi guruşa bi tarîki’l-istiğlâl 
bey‘ edip, ol dahi yedinde olan mâl-ı vakf-ı mezbûr ile ber vech-i muharrer 
iştirâ ve kabûl edip, semen-i mezkûr iki yüz elli esedî guruşu mütevellî-i mezbûr 
yedinden tamâmen ahz u kabz eylediğinden sonra menzil-i mezbûrda mevcûd 
esâs-ı beyt ve evân[î]-i nühâsiye ve gayr-ı nühâsiye ve melbûsât ve mefrûşât 
cemî‘ eşyâsını mütevellî-i mezbûra emânet vaz‘ edip, menzil-i mezbûru kendiye 
emânet vaz‘ olunan metâ‘la kabza izin verdiğinden sonra ol dahi menzil-i 
mezbûru ve metâ‘ı merkūmu ma‘an kabz edip, ol vechile tahliye ve tekābuz-ı 
şer‘î olundukdan sonra mütevellî-i mezbûr menzil-i mahdûd-ı mezkûru târih-i 
kitâbdan bir sene tamâmına değin yirmi beş guruşa bana îcâr ve teslîm, ben 
dahi istîcâr ve tesellüm ve kabûl eyledim dedikde, gıbbe’t-tasdîki’l-mu‘teberi’l-
vicâhî, mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Cemâziyelevvel li sene isneteyn ve mi’e 
ve elf.
Şuhûdü’l-hâl: Pîr Çelebi b. (  ), Hasan Odabaşı b. (  ), Hüseyin Odabaşı b. (  ), 
Hüseyin Beşe b. ( ), Vekîl-i harczâde Mustafa, İbrahim Çelebi b. Ahmed.

22 [3b-4] Cemâatin işlerini gören Aritun Sahak’dan Ermenilerin 
memnun olduğu
Dârü’l-hilâfeti’l-aliyye Kostantıniyye el-mahmiye’de vâki‘ altı cemâ‘at 
Ermenilerinin Meryem Ana cemâ‘atinden Nihabed v. Kirkor ve Ovanes v. Aydın? 
ve Haçador ve Karabet ve Agob v. Avadik ve Aritun v. Kiragos ve Bedros v. Toros 
ve Simon v. Agob ve David v. Murad ve Bağdasar v. Perzad ve Ovanes v. Kiragos 
ve Ferid? v. Asayi ve Karabet v. Ovanes ve Ovanes v. Asayi ve Abraham v. Kilazir? 
ve Sulu manastır cemâ‘atinden ve Ovanes v. Sakar ve Avakim v. Mardiros ve 
Asvador v. Yazıcan ve Ağya v. Asvador ve Devriş? v. Karabet ve Balat’da Elmas v. 
Andriyes ve Agob v. Serkis ve Mıgırdiç v. Minkar ve sâir cemâ‘atden ma‘lûmü’l-
esâmi ve mahsûrü’l-eşhâs cemm-i gafîr ve cem‘-i kesîr ve tâife-i mezkûrenin 
papazlarından Başpapaz Semaven v. Papa Ovanes ve Papa Ohan v. Serkis ve 
Papa Agob v. Asvador ve Papa Abraham v. Delvet ve Papa Foytaras? v. Papa 
Mardiros ve sâirleri meclis-i şer‘-i şerîf-i enver ve mahfil-i dîn-i münîf-i ezherde, 
yine tâife-i mezbûreden işbu bâ‘isü’l-vesîka Aritun v. Karabet nâm Ermeni 
muvâcehesinde her biri takrîr-i kelâm ve ta‘bîr ani’l-merâm edip, mahmiye-i 
İstanbul ve tevâbi‘i Ermeni patriği tevcîh olunan altı cemâ‘atin mezbûr Aritun 
Sahak nâm Ermeni ile tevcîh cemâ‘at başları olmağla mersûm mîrîyi cem‘ ve 
tahsîl ve cânib-i mîrîye teslîm ve bi’l-cümle mukaddemâ yedlerine verilen 
hüccet-i şer‘iyyede mastûr olduğu umûru icrâya me’mûr olmağla, bu âna değin 
uhdesine lâzım gelen hidemâtı edâ etmeğin, ecânibden ba‘zı kimesneler merkūm 
Aritun bizden cem‘ ve tahsîl eylediği mâldan bir mikdârını kendi mesârifine 
sarfla istihlâk eyledi, deyu nizâ‘ etmekle, beynimizde ba‘zı ihtilâl vâki‘ olmuşdu. 
Lâkin husûs-ı mezbûr gayr-ı vâki‘ olup mezbûr Aritun’da bir akçe ve bir habbe 
alacağımız olmayıp, mezbûr Aritun hizmetinde kat‘â tekâsül etmeyip, cem‘ ve 
tahsîl olan rusûmu kabza me’mûr olanlara verip, adem-i hıyâneti mütehakkik 
olmağla ahvâl [4a] ve etvârından her birimiz râzî ve hoşnûd olup, kendi ile 
aslâ ve kat‘â da‘vâ ve nizâ‘ımız yokdur dediklerinde, gıbbe’t-tasdîk işbu vesîka 
gıbbe’l-ibtigā ketb ve imlâ olundu.
Fi’l-yevmi’r-râbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, Diğer 
İbrahim Çelebi b. Ahmed, Mustafa b. Şaban, Ali b. Bâli, Ebûbekir b. Hüseyin.

23 [4a-1] Hoca Hayreddin Mescidi Vakfı mütevellisi 
muhasebesinin kabulü
Mahmiye-i İstanbul’da vâki‘ Hoca Hayreddin Mescid-i şerîfi Vakfı’na mütevellî 
olan el-Hâc Osman Efendi b. Ahmed nâm kimesne meclis-i şer‘-i şerîf-i enverde, 
bâ‘isü hâze’l-kitâb El-Hâc Mehmed b. Osman mahzarında bi’t-tevliye ikrâr 
ve takrîr-i kelâm edip, bundan akdem ben hacc-ı şerîfe gittiğimde tevliyeti 
bırakıp vakfın nâzırları olup zeyl-i kitâbda muharrerü’l-esâmi olan müslimîn 
huzûrunda yedimde mâl-ı vakf-ı mezbûr olan iki yüz guruş nakd-i mezbûru el-
Hâc Mehmed’e teslîm, ol dahi nâzırlar ma‘rifetleriyle ahz u kabz edip, ba‘dehû 
ben hacca gittiğimde mezkûr el-Hâc Mehmed’e mâl-ı vakf-ı mezbûrdan yüz elli 
guruş işbu hâzır bi’l-meclis el-Hâc Ahmed b. Ömer’e yine nâzırlarımız ma‘rifetiyle 
idâne ve teslîm, mersûm el-Hâc Ahmed dahi istidâne ve kabz ve bi tarîki’l-istiğlâl 
yedimde olan hüccet nâtık olduğu üzre Servi Mahallesinde vâki‘ ma‘lûmü’l-hudûd 
mülk menzilini mezbûr el-Hâc Ömer’e rehin vaz‘ ve teslîm ettiklerinden sonra 
hâlâ ben geldiğimde vakf-ı mezbûrun nâzırları tevliyet-i mezkûreyi yine kabûl ile 
vermeleriyle, mezbûr el-Hâc Mehmed dahi ber vech-i muharrer makbûzu olan 
meblağ-ı mezbûr iki yüz guruşun elli guruşunu bana nakd[en] teslîm, ben dahi 
bi’t-tevliye kabz edip ve yüz elli guruşu dahi mezbûr el-Hâc Ahmed’den huzûr-ı 
müslimînde havâle ve ben dahi kabûl ve temessükâtını dahi kabz edip, hâlâ 
mâl-ı vakf-ı mezbûrdan mezbûr el-Hâc Mehmed yedinde bir akçe ve bir habbe 
kalmamışdır dedikde, gıbbe’t-tasdîki’l-mer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: El-Hâc Ömer b. Ali, Abdülkerim Odabaşı, el-Hâc Mehmed b. Ali, 
el-Hâc Mehmed b. Osman, el-Hâc Mehmed b. Veli.

24 [4a-2] Mehmed Efendi b. Ahmed’in evini Mustafa Çelebi 
b. Şaban’a satması
Mahrûse-i Galata hâricinde Sarı Lütfi mahallesinde sâkin Mehmed Efendi 
b. Ahmed meclis-i şer‘-i şerîf-i enver ve mahfil-i dîn-i münîf-i ezherde, işbu 
sâhibü’l-kitâb Mustafa Çelebi b. Şaban nâm kimesne mahzarında bi’t-tav‘i’s-sâf  
ikrâr-ı sahîh-i şer‘î ve i‘tirâf-ı sarîh-i mer‘î kılıp, akd-i âtî sudûruna değin silk-i 
mülk-i sahîhimde münselik olup, mahalle-i mezbûrede vâki‘ bir taraf İbrahim 
Yazıcı mülkü ve bir taraf İbrahim Dede mülkü ve bir taraf Derviş Abd[ullah] 
mülkü ve bir taraf tarîk-i hâs ile mahdûd olup, dört bâb fevkānî ve bir bâb tahtânî 
odalar ve bir ahır ve bir kenîf ve avlu ve mezbûr İbrahim Dede ile müşterek 
bi’r-i mâı müştemil mülk menzilimi, cemî‘ tevâbi‘ ve levâhıkı ve kâffe-i hukūk 
ve merâfık ile mezbûr Mustafa Çelebi’ye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile nakd-i râyicü’l-vakt on iki bin akçeye bey‘ ve temlîk ve 
teslîm, ol dahi iştirâ ve kabûl ve temellük ve tesellüm eyledikden sonra semeni 
olan meblağ-ı mezbûr on iki bin akçeyi mezbûr Mustafa Çelebi yedinden 
bi’t-tamâm ve’l-kemâl ahz u kabz ve tesellüm eyledim. Ba‘de’l-yevm menzil-i 
mezbûr mezkûr Mustafa Çelebi’nin mülk-i müşterâsıdır, keyfe mâ mutasarrıf 
olsun dedikde, gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Münâdî Ömer Çelebi, el-Hâc Ahmed Efendi el-kâtib-i müfettiş 
efendi, Ebûbekir Çelebi b. el-Hâc Abdi, Haffâf Mehmed Çelebi b. Murad, Sâlih 
b. Mustafa, Hâcı Mehmed b. Mehmed, Sâlih b. Mustafa, Kayıkçı Veli el-muhzır, 
Ebûbekir b. Hüseyin, Mustafa Çelebi, Ahmed Ağa, Mehmed Efendi İmâmzâde, 
es-Seyyid Abdülmu‘tî Efendi.

25 [4a-3] Mehmed Bey b. Mahmud Paşa’nın borçlarına karşılık 
evini ve çiftliğini rehin bırakması
Husûs-ı âti’l-beyânı mahallinde ketb ve terkīm için cânib-i şer‘den bi’t-taleb irsâl 
olunan Mehmed Efendi b. Mustafa mahmiye-i İstanbul’da Çavuş (  ) Mescidi 
mahallesinde sâkin sâbıkan yeniçeri ağası olan izzetlü sa‘âdetlü Mahmud Paşa 
hazretlerinin sulbî oğlu umdetü’l-emâcid ve’l-a‘yân Mehmed Bey’in menziline 
varıp, zeyl-i kitâbda mektûbü’l-esâmi müslimîn huzûrlarında akd-i meclis-i 
şer‘-i nebevî eyledikde, mûmâ-ileyh Mehmed Bey meclis-i ma‘kūd-ı mezbûrda 
Felemenk tüccârından olup mahrûse-i Galata’da mütemekkin bâ‘isü’l-vesîka 
kendi tarafından asîl ve şerîki Petro v. Targadi tarafından husûs-ı âti’l-beyâna 
vekîl-i sâbitü’l-vekâlesi olan Zak v. Libos nâm müste’men muvâcehesinde bi tav‘-ı 
sâf ikrâr-ı sahîh-i şer‘î ve i‘tirâf-ı sarîh-i mer‘î kılıp, mezbûr Zak üç bin zirâ‘ 
ma‘hûr ta‘bîr olunur elvân-ı müte[ne]vvi‘a çukasını semeni târih-i kitâbdan yüz 
seksen bir gün tamâmına değin müeccel ve mev‘ûd her zirâ‘ı üçer buçuk guruş 
olmak üzre on bin beş yüz guruş edip, semen-i mezbûr dört bin iki yüz yaldız 
altını ecel-i mezkûr hulûlünde edâ ve teslîm etmek üzre zimmetinde lâzımü’l-
edâ ve vâcibü’l-kazâ deynim olup, mukābelesinde silk-i mülkümde münselik 
olup, mahalle-i mezbûrede vâki‘ bir tarafı Fahri bt. Kasım Ağa mülkü ve bir tarafı 
Çorbacı İbrahim Ağa mülkü ve iki tarafı tarîk-i âm ile mahdûd muhavvatayı 
muhtevî olup, dâhiliyesi üç tabaka-yı ulyâda bir cüneyne oda ve bir kebîr oda 
ve bir sagīr oda ve yine mahalle-i mezbûrede iki kebîr oda ve ve kebîr sofa ve 
dehliz ve kenîf ve tabaka-yı vustâda bir hamam ve bir câmekân odası ve mutfak 
ve kiler ve beş bâb odası ve bir sofa ve bir kenîf ve süflâsında bir kiler odası ve üç 
tabaka bir mahzen ve bir mutfak ve bir kenîf ve bir su kuyusu ve bir su bacası ve 
eşcâr-ı müsmireli [4b] ve gayr-ı müsmireli bahçe ve muhavvata-i hâriciyesi dahi 
üç tabaka olup, tabaka-yı ulyâda bir mâbeyn odası ve bir kiler odası fevkinde bir 
hazîne odası ve üç oda ve bir kenîf ve dehliz ve bir kasr ve bir sofa ve tabaka-yı 
vustâda altı oda ve bir kenîf ve dehliz vustâda bir ahır ve bir anbar ve bir mutfak 
ve fıçı odası ve fevkānî bir mutfak ve altında bir kiler ve kenîf ve bahçe ve su 
kuyusunu müştemil, işbu akd-i meclis olunan mülk menzilimi içinde mevcûde 
esâs-ı ve evânî ve bi’l-cümle ism-i mâl ıtlâk olunur eşyâmı kendiye emânet vaz‘ 
ve ol vechile ba‘de’t-tahliye irhân ve teslîm, ol dahi irtihân ve kabûl edip ve yine 
yedimde mülk ve hakkım olup Havâss-ı Aliyye muzâfâtından Silivri nâhiyesinde 
Küçük Kılıçlı nâm karyede vâki‘ bana intimâ ile tahdîd ve tavsîfden müstağnî 
çiftliğimi içinde mevcûd olup, işbu hüccet-i şer‘iyyede ale’l-infirâd beyân olunan 
eşyâsı ile mahallinden rehin olmak üzre karz-ı mezbûru taslît eyledim dedikde, 
gıbbe’t-tasdîki’ş-şer‘î zikr olunan dört bin iki yüz altından yedi yüz altınına 
Paşa-yı [mûmâ]-ileyh kethüdâ[sı] Ahmed Ağa b. Abdullah ve sekiz yüz altınına 
mühürdârı Şahin Ağa b. Abdullah ve dört yüz altınına dîvân efendisi Ebûbekir b. 
( ) ve yüz yetmiş altınına el-Hâc Murad b. Ali ve yüz yetmiş altınına vekîl-i harc 
Mehmed Ağa b. Hızır ve yüz yetmiş altınına Hazînedâr Ahmed Çelebi b. Hasan 
emr [ve] kabûlü hâviye kefâlet-i sahîha-i şer‘iyye ile kefîl olduklarından sonra 
mezbûr Mehmed Bey meclis-i mezbûrda Mustafa Ağa b. Abdullah mahzarında 
i‘âde-i kelâm edip, müddet-i merkūme yüz seksen bir gün tamâmında edâ-i deyn 
ile fekk-i rehin etmezsem mârru’l-beyân menzil ve zikri mürûr eden çiftlik ve 
içinde mevcûd esâs-ı beyt ve evânî-i nühâsiye ve gayr-ı nühâsiye ve devvâb ve 
mevâşî ve âlet-i zirâ‘at ve hırâseti tâlibine semen-i misilleriyle bey‘ ve çiftlik-i 
mezbûr ile taht-ı tasarrufunda olup, ma‘lûmü’l-hudûd ve’l-kat‘ tarlalarımı dahi 
izn-i sâhib-i arz ile âhara ferâğ ve tefvîz ve semen ve bedellerini kabza ve deyn-i 
mezbûru edâya ve husûs-ı mezbûre mütevakkıf oldukları umûrun küllîsine azl 
in‘izâlden masûne vekâleti devriye ile mezbûr Mustafa Ağa’yı tarafımdan vekîl 
eyledim dedikde, ol dahi vekâlet-i mezbûreyi kabûl ve hizmet-i lâzımesin edâya 
ta‘ahhüd etmeğin, vâki‘ hâli mezbûr Ömer Efendi mahallinde ketb ve tahrîr edip, 
ba‘dehû cânib-i şer‘den ma‘an irsâl olunan İbrahim Çelebi b. Ömer ve Mehmed 
b. Mahmud ile meclis-i şer‘a gelip alâ vukū‘ihî inhâ ve takrîr etmekle, işbu vesîka 
gıbbe’l-ibtigā ketb olundu.
Fi’l-yevmi’s-sâlis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mustafa Çelebi b. el-Hâc Musa, Ahmed Ağa b. İbrahim beytülmâl, 
Ömer Efendi b. Hâcı, el-Hâc Yusuf b. Süleyman, Şaban Ağa b. Hüseyin, el-Hâc 
İvaz b. Abdullah ve gayruhüm mine’l-hâzırîn.

26 [4b-1] Keştî Ahmed Ağa b. Ramazan’ın varislerinin vasîlerine Sâlih 
b. İbrahim ve Hüseyin b. Mustafa’nın nâzır tayin edilmesi
Mahmiye-i İstanbul’da Kiçi Hâtun mahallesinde sâkine iken bundan akdem 
Budin muhârebesinde esîr olduğu hâlde fevt olan Keştî Ahmed Ağa b. Ramazan 
b. Abdullah nâm kimesnenin evlâd-ı sıgār-ı  Mustafa ve Hatice ve Fâtıma’nın 
kıbel-i şer‘den mansûb vasîleri olan Muharrem Odabaşı üzerine nâzır nasb 
ve ta‘yîn olmak lâzım ve mühim olmağla, işbu râfi‘ü’l-vesîka Sâlih Efendi b. 
İbrahim ve Hüseyin Çelebi b. Mustafa nâm kimesneler her vechile nezâret der-
uhdesinden gelmeğe kemâ-yenbağī kādir oldukları zeyl-i kitâbda muharrerü’l-
esâmi olan sikāt-ı müslimîn ihbârıyla lede’ş-şer‘i’l-enver zâhir ve mütekarrir 
olmağla, mezbûrân Sâlih Efendi ve Hüseyin Çelebi kıbel-i şer‘den nâzır nasb 
ve ta‘yîn olunduklarında dahi nezâret-i mezbûreyi kabûl ve hizmet-i lâzımesini 
kemâ-yenbağī edâya ta‘ahhüd ve iltizâm etmeleriyle, işbu vesîka-i enîka mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Şaban Ağa b. Mehmed, Mehmed Ağa b. Emri, Mustafa b. Hüseyin, 
Mustafa Çelebi b. Hasan, Mehmed Çelebi b. Mustafa, Sâlih Çelebi b. ( ), Mustafa 
b. Ali, Mustafa b. Abdülbâki.

27 [4b-2] Derviş Bey b. Mehmed’in Nikola v. Niko’da 
alacağının kalmadığı
Vilâyet-i Rumeli’nde Yanya sükkânından Derviş Bey b. Mehmed nâm kimesne 
meclis-i şer‘-i şerîf-i enverde, işbu bâ‘isü’l-vesîka Nikola v. Niko nâm zimmî 
muvâcehesinde takrîr-i kelâm ve ta‘bîr ani’l-merâm edip, merkūm Nikola ile 
beynimizde ba‘zı ahz u i‘tâ vâki‘ olmuşdu. El-hâletü hâzihî mezbûr Nikola ile 
hesâbımız görüp merkūm Nikola zimmetinde bir akçe ve bir habbe hakkım 
kalmayıp, mezbûr ile kat‘â da‘vâ ve nizâ‘ım yokdur dedikde, gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fî evâhiri Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çavuş el-mübâşir, İbrahim Çelebi b. Ahmed, Mustafa b. 
Şaban, İbrahim Çelebi b. Mehmed, Ali b. Bâli.

28 [5a-1] Osman Ağa b. Abdullah’ın Ahmed Paşa b. Mehmed’in 
varislerine borçlu olduğu
Bundan akdem İstoni Belgrad vâlisi iken vefât eden Ahmed Paşa b. Mehmed 
Cafer’in verâseti zevce-i metrûkesi Ayşe bt. Musli nâm hâtun ile sulbî sagīr 
oğulları Mustafa ve İbrahim’e münhasıra olduğu mütehakkik oldukdan sonra 
mezbûre Ayşe Hâtun kendi tarafından asâleten ve sagīrân-ı mezbûrânın 
tarafları ve kıbel-i şer‘den mansûbe vasîleri olmağla vesâyeten meclis-i şer‘-i 
şerîf-i enverde, sâbıkan zağarcıbaşı olduğundan sonra vefât eden Laz Osman 
Ağa b. Abdullah’ın sagīr oğlu İsmail’in vasîsi ve terekesine vâzı‘u’l-yed olan 
Hasan Beşe b. Bâli mahzarında üzerine da‘vâ ve takrîr-i kelâm edip, mûrisimiz 
babamız mûmâ-ileyhin mezbûr Osman zimmetinde cihet-i karzdan ve pastırma 
ve beynlerinde ma‘lûm zahîre semenlerinden beş yüz altmış beş guruş hakkı 
olup, hakkı mezbûr Osman Ağa ber vech-i muharrer deyni olduğunu ikrâr 
ve hat ve hatmini hâvî işbu temessükü verdiğinden sonra meblağ-ı mezbûru 
yine temessük nâtık olduğu üzre hayâtında kabz edip, bâkī dört yüz altmış 
beş guruşunu kable’l-ahz iken dahi vefât etmeğin, hâlâ bi’l-vesâye terekesine 
vâzı‘u’l-yed olan mezbûr Hasan Beşe’ye suâl olunup terekesinden bana edâya 
tenbîh olunmak matlûbumdur dedikde, gıbbe’s-suâl merkūm Hasan Beşe 
cevâbında, tereke-i müteveffâ-yı mezbûra bi’l-vesâye vaz‘-ı yedini ikrâr, lâkin 
husûs-ı mezkûru münkir olmağın, müdde‘iye-i mezbûreden müdde‘âsına 
mübeyyin beyyine taleb olundukda, udûl-i müslimînden olup mârru’z-zikr 
İstolni Belgradı ahâlîsinden Abdülhâdi Bey b. Abdülmümin ve Mustafa Bey 
b. el-Hâc Ali ve Ali Ağa b. Musli nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında, fi’l-hakīka zağarcıbaşı iken vefât eden 
mesfûr Laz Osman Ağa b. Abdullah bundan akdem hayâtında cihet-i karzdan 
ve mârru’z-zikr zahîre bahâlarından Ahmed Paşa-yı mûmâ-ileyhe beş yüz 
altmış beş guruşu zimmetimde vâcibü’l-edâ deyndir deyu bizim huzûrumuzda 
ikrâr ve hat ve hatmini hâvî işbu temessükü dahi verip, bizi işhâd eyledi. Biz 
bu husûsa bu vech üzre şâhidleriz, şehâdet dahi ederiz deyu her biri edâ-i 









şehâdet-i şer‘iyye eylediklerinde, ba‘de’t-ta‘dîl ve’t-tezkiye şehâdetleri makbûle 
olup, müdde‘iye-i mezbûre tahlîf-i şer‘ ile tahlîf olundukdan sonra mûcebince 
meblağ-ı bâkī mezbûr dört yüz altmış beş guruşu müdde‘iye-i mezbûreye 
mezbûr Osman Ağa’nın terekesinden edâ etmek üzre vasiyy-i mezbûr Hasan 
Beşe’ye tenbîh olunmağın, mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mustafa Ağa b. Ali, İbrahim Ağa b. ( ), 
Ali Ağa b. ( ) ve gayruhüm.

29 [5a-2] Kirkor v. Asayi’ye Ermeni cemâatinin işlerine 
karışmaması için tenbih
Dârü’l-hilâfeti’l-aliyye Kostantıniyye el-mahmiye’de vâki‘ altı cemâ‘at 
Ermenilerinin Meryem Ana cemâ‘atinden Nihabed v. Kirkor ve Ovanes v. Aydın? 
ve Haçador ve. Karabet ve Agob v. Avadik ve Aritun v. Kiragos ve Bedros v. Toros 
ve Simon v. Agob ve David v. Murad ve Bağdasar v. Perzad ve Ovanes v. Kiragos 
ve Ferid? v. Asayi ve Abraham v. Kilazir? ve Sulu Manastır cemâ‘atinden Ovanes 
v. Sakar ve Avakim v. Mardiros ve Asvador v. Yazıcan ve Ağya v. Asvador ve 
Devriş? v. Karabet ve Balat cemâ‘atinden Bağdasar v. Bogos ve Arzuman v. Şehri 
ve David v. Cansız ve Aritun v. Bogos v. Kirkor ve İsrail ve Elmas v. Anderiyas 
ve Agob v. Serkis ve Mıgırdiç v. Menkasar ve sâir cemâ‘atinden ma‘lûmü’l-esâmi 
ve mahsûrü’l-eşhâs cemm-i gafîr ve cem‘-i kesîr meclis-i şer‘-i şerîf-i enver ve 
mahfil-i dîn-i münîf-i ezherde, yine tâife-i mezbûreden Kirkor v. Asayi nâm 
Ermeni muvâcehesinde her biri üzerine da‘vâ ve takrîr-i kelâm edip, merkūm 
Kirkor tâife-i mezbûreden hâzırân bi’l-meclis Makrâscı Melkon ve Kesusder v. 
Kirkor gāibûn ani’l-meclis Asvador v. Murad ve Mıgırdiç v. Kebabcı ve Semaven 
v. Arakil ile yekdil ve müttefik olup, umûrumuza müdâhale edip, şu hâllerinden 
nâşî beynimizde küllî ihtilâl ve bâ‘isü kīl ü kāl olup, nizâm-ı hâlimiz müşevveş 
ve muhtel olmağın, husûs-ı mezbûr mersûm Kirkor’dan suâl olunup, min ba‘d 
umûrumuza karışmamak üzre tenbîh olunması matlûbumdur dediklerinde, 
merkūm Kirkor dahi fi’l-hakīka tâife-i mezkûre kendilerden dilgîr olmağla, 
kendi dahi kat‘â ahvâllerine müdâhale ve işlerine karışmamağı iltizâm etmeğin, 
mûcebiyle merkūm Aritun ber vech-i meşrûh nizâm-ı hâllerini muhıll-ı vaz‘ 
u hareket etmeyip, rusûm-ı mîrî ve sâir kiliseleri ahvâline karışmamak üzre 
tenbîh olunup, işbu vesîka ketb olundu.
Fi’l-yevmi’r-râbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, Mustafa Çelebi b. Ahmed, İbrahim 
Çelebi b. Ahmed, İbrahim Çelebi b. Mehmed.









30 [5a-3] Ayşe bt. Yusuf ’un boşandığı eşi ile herhangi bir 
davasının kalmadığı
Husûs-ı âti’z-zikrin mahallinde ketb ve tahrîri için savb-ı şer‘den Mevlânâ Ali 
Efendi b. Mustafa irsâl olunup, ol dahi mahmiye-i İstanbul’da Mimar Kemal 
mahallesi sâkinlerinden olup zât-ı mezbûreyi ma‘rifet-i şer‘iyye ile ârifân 
Hüseyin Bey b. Ahmed ve Ali Bey b. Mehmed ta‘rîfleriyle mu‘arrefe olan 
Ayşe bt. Yusuf nâm hâtunun menziline varıp, zeyl-i vesîkada mastûrü’l-esâmi 
müslimîn huzûrlarında akd-i meclis-i şer‘-i şerîf eyledikde, mezbûre Ayşe 
Hâtun meclis-i ma‘kūd-ı merkūmda zevc-i mutallıkı Süleyman Ağa b. Ömer 
ve Ali b. Abdurrahman tarafından husûs-ı âti’l-beyâna vekîl olup vekâleti el-
Hâc Osman Ağa b. Ahmed ve Ahmed Bey b. Abdullah şehâdetleri ile şer‘an 
sâbit olan Mehmed Ağa b. Mehmed mahzarında tav‘an ikrâr ve takrîr-i kelâm 
edip, müvekkil-i mezbûr Süleyman Ağa ile beynimizde hüsn-i zindegânemiz 
olayıp vekîl-i mezbûr bi’l-vekâle bâyinen beni tatlîk ettiğinden [5b] müvekkil-i 
mezbûrun zimmetinde mütekarrir ve ma‘kūdun aleyh olan otuz bin akçe mehr-i 
müeccelimin yirmi iki bin akçesini ve nafaka-i iddet ve me’ûnet-i süknâm için 
bi’t-terâzî ta‘yîn olunan iki bin akçe ki, cem‘an yirmi dört bin akçeyi vekîl-i 
mezbûr Mehmed Ağa bana def ‘ ve teslîm, ben dahi yedinden ahz u kabz 
ettiğimden sonra mehrimden bâkī kalan sekiz bin akçeye ve hukūk-ı zevciyyete 
ve sâir beynimizde cereyân eden ahz u i‘tâya müte‘allika âmme-i da‘vâdan ben 
müvekkil-i mezbûrun zimmetini ibrâ-i âm ile ibrâ ve iskāt edip, vekîl-i mezbûr 
Mehmed Ağa dahi benim zimmetimi kezâlik min cemî‘i’d-de‘âvî ibrâ ve iskāt 
eyledik dedikde, gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde 
tahrîr, ba‘dehû ma‘an ba‘s olunan Çukadâr el-Hâc Hasan b. Abdullah ile meclis-i 
şer‘a gelip alâ vukū‘ihî inhâ ve takdîr etmeğin, mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Abdullah Efendi b. Mehmed el-imâm, Ali Efendi b. (  ), Ebûbekir 
Çelebi b. Süleyman, İsmail Ağa b. Ali, Ahmed b. Şaban, İsmail vekîl-i imâm.

31 [5b-1] Bekir b. Mahmud’un vasiyeti
Husûs-ı câ’i’z-zikrin mahallinde tahrîri iltimâs olunmağın, savb-ı şer‘-i münîrden 
irsâl olunan Mevlânâ es-Seyyid Abdülhay Efendi mahmiye-i İstanbul’da Mimar 
Ayas mahallesinde sâkin el-Hâc Bekir b. Mahmud b. Derviş’in menziline varıp, 
zeyl-i kitâbda muharrerü’l-esâmi udûl-i müslimîn huzûrunda akd-i meclis-i 
şer‘-i mübîn eyledikde, merkūm el-Hâc Bekir hasta olduğu hâlde meclis-i 
ma‘kūd-ı mezkûrda zevcesi olup zâtı es-Seyyid Hasan Çelebi b. Mustafa ve 
Halil Çelebi b. Bâli ta‘rîfleriyle mu‘arrefe olan Hamide Hâtun bt. el-Hâc Hasan 
mahzarında ikrâr ve takrîr-i kelâm edip, sülüs-i mâlımdan üç yüz guruşu ifrâz 
ve kardeşim işbu hâzır bi’l-meclis el-Hâc Hasan’a teslîm etmişdim. Bi emrillâhi 
te‘âlâ fevt olduğumda meblağ-ı mezbûrdan sünnet-i seniyye üzre techîz ve 
tekfîn ve iskāt ve sâir levâzım ve tasaddukāt ve it‘âm-ı ta‘âm mesârifi kemâ 
hüve hakkuhû görüldükden sonra bâkī kalanı vücûh-ı birre sarf oluna ve yine 
sülüs-i mâlımdan iki bin akçe işbu dâye Sâliha bt. Abdullah ve iki bin akçe 
mezbûre Hamide Hâtun’un mu‘tekası Kalender bt. Abdurrahman’a verile deyu 
vasiyyet edip, bu vasiyyetimin tenfîzine ve işbu sagīr oğlum Ahmed’in tesviye-i 
umûruna dahi zevcem mezbûre Hamide Hâtun’u vasiyy-i muhtâr nasb ve ihtiyâr 
edip ve işbu kardeşim mezbûr el-Hâc Hasan’ı dahi nâzır ta‘yîn eyledim dedikde, 
mezbûrân Hamide Hâtun ve el-Hâc Hasan dahi vesâyet ve nezâret-i mezbûreyi 
kabûl ve merâsimini edâya ta‘ahhüd ve iltizâm etmeğin, vâki‘ hâli mevlânâ-yı 
mezkûr mahallinde tahrîr, ba‘dehû ma‘an ba‘s olunan çukadâr el-Hâc Hasan 
Beşe ve İbrahim Çelebi b. Mehmed ile meclis-i şer‘a gelip alâ vukū‘ihî inhâ ve 
takrîr etmeğin, mâ vaka‘a bi’t-taleb ve’l-ibtigā ketb olundu.
Tahrîren fi’l-yevmi’l-hâmis ve’l-ışrîn min Cemâziyelevvel li sene isneteyn ve 
mi’e ve elf.
Şuhûdü’l-hâl: İmâm Abdüllatîf Efendi b. Mehmed, Kadri Beşe b. Receb, Osman 
Çelebi b. Ahmed, el-Hâc Ali b. Hasan, es-Seyyid Hasan Çelebi Mustafa, İbrahim 
Çelebi nâib-i imâm, Molla Mustafa b. (  ) el-müezzin, Mehmed Çelebi b. Ali, 
Yusuf Bey b. Abdi, Mustafa Reis b. Abdi.

32 [5b-2] Receb b. Ahmed üzerine oğlu İbrahim için nafaka 
takdir edilmesi
Mahmiye-i İstanbul’da Demirhan mahallesi sâkinelerinden Havva bt. Halil nâm 
hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, zevc-i mutallıkı Hammal 
Receb b. Ahmed nâm kimesne mahzarında takrîr-i kelâm ve ta‘bîr ani’l-merâm 
edip, zevcim mezbûrun firâşından hâsıl ve benden mütevellide olup bi hakkı’l-
hidâne hacr ve terbiyemde olan sagīr oğlum İbrahim’in nafaka ve kisve ve sâir 
levâzım-ı mühimmesi için kıbel-i şer‘den babası mezkûr üzerine kadr-i ma‘rûf 
nafaka farz ve takdîr olunmak matlûbumdur dedikde, hâkim-i muvakki‘-i sadr-ı 
kitâb –tûbâ lehû ve hüsnü-me’âb- hazretleri dahi sagīr-i mezbûrun nafaka 
ve kisve-bahâ ve sâir levâzım-ı mühimmesi için tarafeynin rızâsıyla târih-i 
kitâbdan yevmî dörder akçe farz ve takdîr edip, meblağ-ı mefrûz-ı mezbûru 
sagīr-i mezbûrun nafaka ve kisve-bahâ ve sâir levâzım-ı mühimmesine harc 
ve sarfa ve lede’l-iktizâ istidâneye ve inde’z-zafer babası mezbûr üzerine rücû‘a 
mezbûre Havva’ya izin vermeğin, mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Ali b. Şaban, el-Hâc Ali b. Abdullah, Mehmed Efendi b. Hasan, Ali 
b. Bâli, el-Hâc Halil b. Ali.

33 [5b-3] Mustafa Ağa b. Mehmed’in Ayşe bt. Abdurrahman’dan 
aldığı rüşveti iade etmesi
Mahmiye-i İstanbul’da Murad Paşa-yı Atîk mahallesinde sâkine Ayşe bt. 
Abdurrahman nâm hâtun tarafından husûs-ı âti’l-beyâna vekîl olduğu zâtını 
ârifân olan Mustafa b. Ahmed ve diğer Mustafa b. Mehmed şehâdetleriyle sâbit 
olan işbu bâ‘isü’r-rakīm Ahmed Ağa b. Abdülmennân nâm kimesne meclis-i 
şer‘-i şerîfde, Mustafa Ağa b. Mehmed nâm kimesne mahzarında bi’l-vekâle 
üzerine da‘vâ ve takrîr-i kelâm edip, müvekkile-i mezbûre bundan akdem 
bir husûs için Eyyûb nâm kimesne yediyle mezbûr Mustafa Ağa’ya bi tarîki’r-
rüşve yüz guruşunu def ‘ ve teslîm, ol dahi ber vech-i muharrer ahz u kabz 
etmekle, suâl olunup alıverilmesi matlûbumdur dedikde, gıbbe’s-suâl ve’l-inkâr, 
müdde‘î-i mezbûrdan müdde‘âsını mübeyyine beyyine taleb olundukda, udûl-i 
müslimînden olup mahalle-i mezbûre sükkânından Hüseyin Ağa b. Mehmed ve 
Mahmud Ağa b. Ali nâm kimesneler li ecli’ş-şehâde meclis-i şer‘a hâzırân olup 
isre’l-istişhâd, fi’l-hakīka müvekkile-i mezbûre Ayşe Hâtun minvâl-i meşrûh 
üzre mezbûr Eyyûb yediyle bi tarîki’r-rüşve yüz guruşunu işbu mesfûr Mustafa 
Ağa’ya bizim huzûrumuzda def ‘ ve teslîm, ol dahi ahz u kabz eyledi. Biz bu 
husûsa bu vech üzre şâhidleriz, şehâdet dahi ederiz deyu her biri edâ-i şehâdet-i 
şer‘iyye eylediklerinde, ba‘de’t-ta‘dîl ve’t-tezkiye şehâdetleri makbûle olmağın, 
mûcebince meblağ-ı mezbûr yüz guruşu müdde‘î-i mezbûre edâ ve teslîme 
mezkûr Mustafa Ağa’ya tenbîh olunmağın, mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ali Çelebi b. ( ), İbrahim Ağa b. ( ), Ali 
Çelebi b. ( ), Nasuhî Efendi el-kâtib.

34 [6a-1] Osman Ağa b. Mustafa’nın Ahmed Çelebi b. Mehmed’e olan 
borcunu vasîsinin ödemesi
Dergâh-ı âlî bevvâblarından Ahmed Çelebi b. Mehmed meclis-i şer‘-i şerîf-i 
enverde, mahmiye-i İstanbul’da Davudpaşa Câmi‘-i şerîfi kurbunda sâkin 
cünûn-ı mutabbak ile mecnûn olan Osman Ağa b. el-merhûm Mustafa Halîfe’nin 
tesviye-i umûru için kıbel-i şer‘den mansûb vasîsi olan bâ‘isü hâze’l-kitâb umdetü 
erbâbi’t-tahrîr ve’l-kalem Zeki Ali Efendi tarafından husûs-ı âti’l-beyânı tasdîka 
vekîl-i sâbitü’l-vekâlesi olan Mehmed Çavuş mahzarında ikrâr ve i‘tirâf edip, 
ben mecnûn-ı mezkûrun akārât-ı icârâtını cem‘ ve tahsîl ve zimem-i nâsda olan 
hukūkunu kabz ve menzili mesârifine sarfa kadı-i mûmâ-ileyh tarafından vekîl 
olmağla, ben dahi işbu yedimde olan hüccet-i şer‘iyye nâtıka olduğu üzre bin 
doksan üç senesi Zilka‘desi gurresinden bin yüz senesi Recebü’l-müreccebi’ne 
gelince uhdeme edâsı lâzım gelen hizmeti edâ etmekle, zikr olunan şehr-i Recebü’l-
ferd selhinde ma‘rifet-i şer‘iyye ile muhâsebem görüldükde, mecnûn-ı mezbûrun 
icârâtından ve zimemden tahsîl eylediğim mâldan gayrı müddet-i mezkûrede 
mühimmât-ı mecnûn-ı mezbûra kendi mâlımdan yirmi iki bin yüz elli iki akçe 
sarf eylediğim lede’ş-şer‘i’l-enver sâbit ve müte‘ayyin olup, hattâ meblağ-ı mezbûr, 
mâl-ı mecnûn-ı mezbûrdan bana teslîm olunmak üzre hükm-i şer‘î dahi lâhık 
olmuşdu. El-hâletü hâzihî vasiyy-i mûmâ-ileyh Zeki Ali Efendi mâl-ı mecnûn-ı 
mezbûrdan masrûfum olan meblağ-ı mezbûr yirmi iki bin yüz elli [iki] akçeyi 
bana teslîm, ben dahi ahz u kabz edip, meblağ-ı mezbûrdan bir akçe ve bir habbe 
hakkım kalmayıp, husûs-ı mezbûra müte‘allika kat‘â da‘vâ ve nizâ‘ım kal[ma]
mışdır dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî evâhiri Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Çavuş b. Musa, Mehmed Bey b. Şaban, Mehmed Bey b. 
Ali, Ahmed Çelebi b. Ömer, Yusuf Efendi b. Abdurrahman.

35 [6a-2] İvaz b. Ahmed’in borcunu kefili Safiye 
bt. Abdullah’ın ödemesi
Mahmiye-i İstanbul’da Manisalı Çelebi mahallesinde sâkin bâ‘isü hâze’l-kitâb 
el-Hâc Ramazan b. Abdullah nâm kimesne meclis-i şer‘-i şerîf-i enverde, Safiye 
bt. Abdullah mahzarında üzerine da‘vâ ve takrîr-i kelâm edip, mezbûr[e] Safiye 
Hâtun’un zevci işbu hâzır bi’l-meclis İvaz b. Ahmed işbu yedimde olan deyn 
temessüküm nâtıka olduğu üzre bin doksan sekiz senesinde istidâne ve kabz 
eylediği altmış buçuk guruşa merkūm Safiye Hâtun tarafından emr-i kabûlü 
hâviye kefâlet-i sahîha-i şer‘iyye ile kefîl olmağla, kefâletine binâ’en meblağ-ı 
mezbûru merkūme Safiye Hâtun’dan taleb eylediğimde bana edâdan imtinâ‘ eder, 
hâlâ mezbûre Safiye Hâtun’a suâl olunup kefâletine binâ’en ve meblağ-ı mezbûrun 
alıverilmesi matlûbumdur dedikde, gıbbe’s-suâl ve akībe’l-inkâr, müdde‘î-i 
mezbûrdan müdde‘âsını mübeyyine beyyine taleb olundukda, mahalle-i mezbûre 
sükkânından Mehmed b. Mustafa ve Osman b. Ahmed ve Mehmed b. Mustafa nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında, fi’l-
hakīka mezbûre Safiye Hâtun’un zevci mezbûr İvaz b. Ahmed müdde‘î-i mezbûr 
el-Hâc Ramazan yedinden işbu yedinde olan deyn temessükü nâtıka olduğu üzre 
târih-i mezkûrde istidâne ve kabz eylediği meblağ-ı mezkûr altmış buçuk guruşa 
mezbûre Safiye Hâtun bizim huzûrumuzda tarafeynden emr ve kabûlü hâviye 
kefâlet-i sahîha-i şer‘iyye ile kefîl olmuşdu. Biz bu husûsa bu vech üzre şâhidleriz, 









şehâdet dahi ederiz deyu her biri edâ-i şehâdet-i şer‘iyye eylediklerinde, gıbbe’t-
ta‘dîl ve’t-tezkiye şehâdetleri makbûle olmağın, mûcebince meblağ-ı mezkûr 
altmış buçuk guruşu kefâletine binâ’en müdde‘î-i mezbûre edâ ve teslîme merkūm 
Safiye Hâtun’a ba‘de’t-tenbîh, mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mehmed b. Hasan, Ali b. Bâli, Ahmed 
b. Mehmed.

36 [6a-3] Avadik v. Haçador’un evini Emin Nureddin Vakfı’na bey‘ bi’l-
istiğlâl yoluyla satması
Mahmiye-i İstanbul’da Abdi Subaşı mahallesi sükkânından Avadik v. Haçador 
nâm Ermeni meclis-i şer‘-i şerîf-i enverde, merkūm Emîn Nureddin Vakfı’na 
bi’l-fi‘il mütevellî olan işbu râfi‘ü’l-kitâb umdetü’l-eşbâh ve’l-a‘yân Abdurrahim 
Ağa b. Mehmed mahzarında ikrâr ve takrîr-i kelâm edip, silk-i mülkümde 
münselik olup, mahalle-i mezbûrede vâki‘ bir tarafı Safiye Hâtun Vakfı’ndan 
olup kendi tasarrufunda olan vakıf menzil ve bir tarafı Bahritaniyesi menzili ve 
bir [tara]fı Perveşe mülkü ve bir tarafı tarîk-i âm ile mahdûd fevkānî ve tahtânî 
sekiz bâb oda ve avlu ve sofa ve kenîfi müştemil olup, babamdan mevrûs mülk 
menzilimi, bi cümleti’t-tevâbi‘ ve’l-levâhık mütevellî-i mezbûre yüz esedî guruşa 
bi tarîki’l-istiğlâl bey‘ ve teslîm, ol dahi mâl-ı vakf-ı mezbûru bi’t-tevliye iştirâ 
ve kabûl ve tesellüm edip, semeni olan meblağ-ı mezbûru mukaddemâ mezbûr 
Abdurrahim Ağa’dan asl-ı mâl-ı vakf-ı mezbûrdan istidâne ve kabz eylediğim 
yüz esedî guruş deynine takās, ol dahi mukāssa ve kabûl edip, yine mütevellî-i 
mezbûr menzil-i mezkûru ba‘de’t-tahliyeti’ş-şer‘iyye ve’t-tekābuzi’l-mer‘î târih-i 
kitâbdan bir sene tamâmına değin on beş esedî guruş ücret ile bana îcâr ve teslîm, 
ben dahi istîcâr ve kabûl ve kabz eyledim dedikde, gıbbe’t-tasdîki’ş-şer‘î asl-ı 
vakf-ı mezbûr yüz guruş ve menzil-i mezbûrun derkine ve ücret-i lâzımesine 
mukırr-ı mezbûrun hemşîrezâdesi Abro v. Moses emr-i kabûlü hâviye kefâlet-i 
sahîha ile kefîl olmağın, mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mustafa Efendi b. Mustafa, Mustafa Çelebi b. el-Hâc Mustafa, 
Himmet Efendi b. Mustafa, Ali Efendi b. Sunullah, Ziyaeddin Efendi b. Ahmed.

37 [6b-1] Hacı Muhyiddin mahallesi avarız ve taâmiye vakfı parasının 
yeni mütevelliye teslim edilmesi
Mahmiye-i İstanbul’da Edirnekapısı kurbunda el-Hâc Muhyiddin mahallesi 
avârızı ve ta‘âmiyesi için mevkūfe nukūda bi’l-fi‘il mütevellîsi olan Hüseyin 









Çelebi b. Muharrem meclis-i şer‘-i şerîf-i enverde, vakf-ı mezbûre sâbıkan 
mütevellî olan Buhurî Ahmed Çelebi b. Mustafa mahzarında üzerine da‘vâ ve 
takrîr-i kelâm edip, mezbûr Ahmed Çelebi zamân-ı tevliyetinde üç yüz guruş 
avârız vakfı ve yüz guruş ta‘âmiye vakfı cem‘an dört yüz guruş mâl-ı vakf-ı 
mezbûr makbûzu olup, hattâ bundan akdem mezbûr Ahmed Çelebi avârız vakfı 
olan üç yüz guruş ta‘âmiye vakfı olan yüz guruş cem‘an dört yüz guruşu mâl-ı 
vakf-ı mezbûr bendedir deyu şuhûd mahzarlarında ikrâr ve i‘tirâf dahi etmeğin, 
hâlâ teslîmden imtinâ‘ eder, suâl olunup, mâl-ı vakf olan meblağ-ı mezbûr dört 
yüz guruşu tevliyetim hasebiyle bana teslîme tenbîh olunmak matlûbumdur 
dedikde, gıbbe’s-suâl mezbûr Ahmed Çelebi cevâbında, ben vakf-ı mezbûra 
mütevellî olduğumda mâl-ı vakf-ı mezbûrun cümlesi zimem-i nâsda olmağla 
aslâ bir nesne kabz etmedim. Cümlesi zimemde olmak üzre kabûl etmişdim ve 
hâlâ mâl-ı vakf-ı mezbûr zimem-i nâsdadır, makbûzum olmamışdır deyücek, 
müdde‘î-i mezbûrdan sıdk-ı makāline beyyine taleb olundukda, mahalle-i 
mezbûr sükkânından Durmuş Beşe b. Ramazan ve Yusuf Beşe b. Abdullah 
ve Ahmed Beşe b. Ali ve Mehmed Çelebi b. Mustafa ve Mustafa Çelebi b. 
Muharrem nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında, fi’l-vâki‘ bundan akdem mütevellî-i sâbık mezbûr Ahmed 
Çelebi avârız vakfı olan üç yüz guruş ve ta‘âmiye vakfı olan yüz guruş, cem‘an 
dört yüz guruşu mâl-ı vakf-ı mezbûr bendedir deyu bizim huzûrumuzda ikrâr 
ve bizi istişhâd eyledi. Biz bu husûsa bu vech üzre şâhidleriz, şehâdet dahi ederiz 
deyu her biri istişhâd-ı şer‘iyye ettiklerinde, ba‘de’t-ta‘dîl ve’t-tezkiye şehâdetleri 
makbûle olmağın, mûcebiyle mâl-ı vakf olan meblağ-ı mezbûr dört yüz guruşu 
mütevellî-i mezbûr Hüseyin Çelebi’ye teslîme mütevellî-i sâbık mezbûr Ahmed 
Çelebi’ye ba‘de’t-tenbîh, mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Fahrü’l-e’imme Ahmed Efendi el-imâm, Mehmed Efendi el-hatîb, 
Mustafa Efendi b. Ahmed, el-Hâc Ali Ağa b. Abdurrahman, el-Hâc Hüseyin 
Berber.

38 [6b-2] Atam v. Yakobi’nin Sava Reis v. Penaye’ye borcu olduğunu 
kabul etmesi
Vilâyet-i Rumeli’nde kasaba-i Kili ahâlîsinden Sava Reis v. Penaye nâm zimmî 
tarafından husûs-ı âti’z-zikre sâbitü’l-vekâle vekîl olan Senbuyi Atam Reis v. 
Canbeti nâm zimmî meclis-i şer‘-i şerîf-i enverde, diğer Atam v. Yakomi nâm 
zimmî muvâcehesinde bi’l-vekâle üzerine da‘vâ ve takrîr-i kelâm edip, târih-i 
kitâbdan elli gün mukaddem kasaba-i Kili’de mezbûr Sava Reis işbu merkūme 
diğer Atam’a yüz guruş ile on sekiz bin mangırını idâne ve teslîm, ol dahi 
istidâne ve kabz ve istihlâk eyledikden sonra zikr olunan on sekiz bin mangır 
mukābelesinde müvekkilem mezbûre yüz elli guruş vermek üzre beynlerinde 
kavl ve ittifâk eyledikden sonra meblağeyn-i mezbûreyni merkūm diğer Atam’dan 
taleb ve da‘vâ ahz u kabza mezbûr Sava Reis tarafından beni vekîl edip, ben dahi 
ba‘de kabûli’l-vekâle meblağ-ı mezbûr yüz guruşu yedinden ahz u kabz edip, 
mâ‘adâsı zimmetinde kalmağın, hâlâ suâl olunup zikr olunan sekiz bin mangır 
için yüz elli guruşun alıverilmesi matlûbumdur dedikde, gıbbe’s-suâl mezbûr 
diğer Atam cevâbında, fi’l-hakīka müvekkil-i merkūm Sava Reis’den yüz guruş 
ile on sekiz bin mangır ahz u kabz ve istihlâk edip, meblağ-ı mezbûrdan vekîl-i 
mezbûrun kabzına mu‘terif olduğu yüz guruşdan mâ‘adâ on sekiz bin mangır 
zimmetinde el-ân deyni idiğini ikrâr ve i‘tirâf etmeğin, mûcebince mezbûrânın 
kavilleri kavl-i mu‘teber olmağlaedâya ba‘de’t-tenbîh, mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mustafa Çavuş el-mübâşir, İbrahim Çelebi b. Ahmed, İbrahim 
Çelebi b. Mehmed, Galatalı Mustafa, Ali [b.] Bâli.

39 [6b-3] Fâtıma bt. Nasuh’un cariyesi Canfedâ’yı azat edip bazı 
eşyalarını bağışlaması
Mahmiye-i İstanbul’da Yenibahçe kurbunda Karabaş mahallesinde sâkine Fâtıma 
bt. Nasuh b. Ali nâm hâtun tarafından husûs-ı âti’l-beyânı ikrâr ve ikrâra vekîl 
olup, zât-ı mezbûreyi ma‘rifet-i şer‘iyye ile ârifân olan Müezzin Abdullah Çele-
bi b. Ramazan ve İbrahim Çelebi b. Ahmed şehâdetleriyle şer‘an vekâleti sâbite 
olan Mustafa Beşe b. Arslan meclis-i şer‘-i şerîfde, müvekkile-i mezbûreye zim-
metini mu‘terife olan orta boylu, açık kaşlı, elâ gözlü Rûsiyyetü’l-asl bâ‘isetü 
hâze’l-vesîka Canfedâ [bt.] Abdullah mahzarında bi’l-vekâle takrîr-i kelâm ve 
ta‘bîr ani’l-merâm edip, müvekkilem mezbûre Fâtıma câriye-i memlûkesi olup 
mukaddemâ müdebbere eylediği işbu mezbûre Canfedâ’yı hasbeten lillâhi te‘âlâ 
ve hasbeten li rûh-ı rasûlihi’l-mu‘allâ tahrîr ve i‘tâk ve dıyk-ı rıkkıyyetden ıtlâk 
ve kazâ-i hürriyete ilhâk eyledi. Mezbûre Canfedâ sâir ahrâr-ı asliyyât gibi hürre 
olup, mevle’l-velâ üzerinde hakkı kalmayıp ve silk-i mülkünden münselik olan 
eşyâsından iki minder gılâfı ve köhne beledî döşek ve iki yemeni yorgan ve iki 
kumaş yorgan ve bir alaca Yanbolu kebesi ve bir mavi kebe ve bir iki ayaklı san-
dık ve dört sahan ve iki tencere ma‘a kapağı ile ve bir hoşâb tası ve bir hamam 
tası ve bir baklava tepsisi ve bir şam‘dan ma‘a mikrâs ve bir kahve ibriği ve bir al 
tava ve bir leğen ma‘a ibrik ve mezbûr yasdığı bu mecmû‘-ı mezbûre Canfedâ’ya 
hibe-i sahîha-i şer‘iyye ile hibe ve temlîk, ol dahi meclis-i hibede ittihâb ve kabûl eyledi. Ba‘de’l-yevm işbu mezbûre mülk-i mevhûbedir, keyfe mâ yeşâ mu-
tasarrıf olsun dedikde, mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Hasan Efendi b. Mustafa, Abdullah Efendi b. Mustafa el-müezzin, 
Gürcü Halil, Usta Mehmed b. Abdullah, Mustafa Efendi, Keçeci Eyyûb, Yusuf 
[b.] Abdullah ve gayruhüm.

40 [7a-1] Rahime bt. Bâli’nin mehir ve nafaka bedellerini tahsil etmesi
Mahmiye-i İstanbul’da Yedikule kurbunda Bucakbağı mahallesi sâkinelerinden 
Rahime bt. Bâli nâm sagīrenin dayısı ve tesviye-i umûruna kıbel-i şer‘den 
mansûb vasîsi olan Mustafa b. Resul meclis-i şer‘-i şerîf-i enverde, sagīr-i 
mezbûrenin zevc-i mutallıkı işbu râfi‘ü’l-kitâb Dede Mehmed b. Abdullah mah-
zarında ikrâr ve takrîr-i kelâm edip, mezbûr Dede Mehmed vasîsi olduğum 
sagīre-i mezbûre Rahime’nin zevc-i mezbûr Dede Mehmed zimmetinde mü-
tekarrir ve ma‘kūdun aleyh olan beş yüz akçe mehr-i müecceli ile nafaka-i id-
det ve me’ûnet-i süknâsı mukābelesinde bi’t-terâzî ta‘yîn olunan beş yüz akçe 
ki, cem‘an bin akçeyi mezbûr Dede Mehmed yedinden bi’l-vesâye işbu meclis-i 
şer‘de tamâmen ahz u kabz ve teslîm eyledim. Fîmâ ba‘d meblağ-ı mezbûrdan 
bir akçe ve bir habbe bâkī kalmadı dedikde, gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’r-râbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mi‘mâr Mehmed Halîfe, Mumcu Hasan Beşe, Hüseyin Beşe b. 
Mehmed, Galatalı Mustafa b. ( ), İbrahim Çelebi b. Ahmed.

41 [7a-2] Ayşe bt. Mehmed’in boşandığı eşinde kalan eşyalarını alması
Mahmiye-i İstanbul’da Keçeci mahallesi sâkinelerinden Ayşe bt. Mehmed nâm 
hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, zevc-i muhâlı‘ı bâ‘isü 
hâze’l-kitâb Derviş Mehmed b. Hüseyin mahzarında ikrâr ve takrîr-i kelâm edip, 
zevc-i muhâlı‘ı mezbûr Derviş Mehmed ile târih-i kitâbdan bir sene mukad-
dem muhâla‘a olduğumuzda benim eşyâ-i memlûkemden bir sandal kürk kabı 
ve bir seccâde ve bir kahve ibriğim bi gayri vech yedinde kaldı deyu bundan ak-
dem mezbûr Derviş Mehmed[‘den] taleb ve da‘vâ etmişdim. El-hâletü hâzihî 
merkūm Derviş Mehmed mezkûr kürk yüzü mukābelesinde bi’t-terâzî iki guruş 
ve zikr olunan seccâde ve yorgan ve kahve ibriğini bi a‘yânihâ bana def ‘ ve teslîm, 
ben dahi ber vech-i muharrer meblağ-ı mezbûr ile eşyâ-i mezkûreyi yedinden 
ahz u kabz eylediğimden sonra husûs-ı mezkûra ve bi’l-cümle târih-i kitâba 
gelince beynimizde cereyân eden ahz u i‘tâ ve mu‘âmelât-ı şettâya müte‘allika 









âmme-i da‘vâdan mezbûr Derviş Mehmed’in zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ali Çelebi b. Bâli, Ahmed Çelebi b. Ah-
med, Mustafa Çelebi b. Şaban, Nasuh b. Osman.

42 [7a-3] Hacı Bekir b. Mahmud’un kölesi Abdullah’ı mükâtebe 
yoluyla azat etmesi
Mahmiye-i İstanbul’da Mimar Ayas mahallesinde sâkin el-Hâc Bekir b. Mahmud 
b. Derviş’in oğlu tarafından husûs-ı âti’l-beyâna vekîl olduğu Mustafa Reis b. 
Abdullah ve İbrahim Çelebi b. Mehmed şehâdetleriyle şer‘an sâbit olan Mehmed 
Çelebi nâm kimesne meclis-i şer‘-i şerîf-i enverde, müvekkil-i mezbûra rıkkını 
mu‘terif olan işbu uzun boylu, açık kaşlı, elâ gözlü kumral bıyıklı Rûsiyyü’l-asl 
Abdullah b. Abdullah mahzarında bi’l-vekâle ikrâr ve takrîr-i kelâm edip, babam 
müvekkil-i mezbûr el-Hâc Bekir abd-i memlûkü olan işbu mevsûf-ı mezbûr 
Abdullah’ı târih-i kitâbdan on beş sene tamâmına değin hizmet etmek üzre 
kitâbete kat‘ edip, ol dahi akd-i mezbûru kabûl etmekle, ba‘de’l-yevm mevsûf-ı 
mezbûr Abdullah kitâbe ale’l-hızme tarîkle mükâteb olup, müddet-i madrûbe 
tamâmında sâir ahrâr gibi hür olsun dedikde, gıbbe’t-tasdîki’l-vicâhî mâ vaka‘a 
bi’t-taleb ve’l-ibtigā ketb olundu.
Fi’l-yevmi’s-sâdis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Abdülmuttalib Efendi el-imâm, Kadri Beşe b. Receb, el-Hâc Hasan 
b. Mahmud, el-Hâc Ali b. Hasan, Mehmed Çelebi b. Ali, es-Seyyid Hasan Çelebi 
b. Mustafa, Yusuf Beşe b. Abdullah.

43 [7a-4] Emrullah bt. Mehmed’in boşandığı eşi Cafer b. Receb’de 
alacağı kalmadığı
Mahmiye-i İstanbul’da Topkapısı kurbunda Mustafa Çavuş mahallesi sâkinele-
rinden Emrullah bt. Mehmed Hâtun ba‘de’t-ta‘rîfi’ş-şer‘î meclis-i şer‘-i şerîf-i 
enverde, zevc-i mutallıkı işbu bâ‘isü’l-kitâb Cafer b. Receb nâm kimesne mah-
zarında ikrâr ve takrîr-i kelâm edip, bundan akdem mezbûr Cafer beni bâyinen 
tatlîk etmekle, mezbûrun zimmetinde mütekarrir ve ma‘kūdun aleyh olan beş 
bin akçe mehr-i müeccel ve nafaka-i iddet-i mu‘ayyene-i ma‘lûmem ve me’ûnet-i 
süknâm için dahi bi’t-terâzî ta‘yîn olunan dört yüz elli akçe ki, cem‘an beş bin 
dört yüz akçe hakkı zevc-i mutallıkım mezbûr Cafer yedinden bi’t-tamâm 
ve’l-kemâl ahz u kabz edip, hukūk-ı zevciyyete müte‘allika âmme-i da‘vâdan 
zevc-i mutallıkım mezbûr Cafer’in zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ali Çelebi b. Bâli, Çavuşzâde Mehmed 
Çelebi b. İdris, Ahmed b. Ahmed.

44 [7a-5] Fâtıma bt. Mehmed Çelebi’nin mallarının yeni vasîye teslimi
Vilâyet-i Bosna’da Raca kasabası ahâlîsinden olup, bundan akdem tarîk-i hacc-ı 
şerîfde Aynülkasab [nâm] merhalede vefât eden Mehmed Çelebi b. el-Hâc Halil b. 
Hasan’ın verâseti li ebeveyn er kardeşi Yakub Çelebi’ye münhasıra olup, ba‘dehû 
mezbûr Yakub Çelebi dahi medîne-i Saray’da Ferhadbey mahallesinde sâkin 
iken vefât edip, verâseti sulbiye-i sagīre kızı Fâtıma’ya münhasıra olduğu şer‘an 
mütehakkik oldukdan sonra sagīre-i mezbûre Fâtıma’nın mâl-ı mevrûsunu hıf-
za ve tesviye-i umûruna kıbel-i şer‘i’ş-şerîf mansûb vasîsi olan el-Hâc Mehmed 
b. Abaza Ahmed nâm kimesne meclis-i şer‘-i şerîf-i enverde, müteveffâ-yı evvel 
mezbûr Mehmed Çelebi’nin terekesini vârisine îsâl için vasiyy-i muhtârı olan 
işbu bâ‘isü’l-kitâb Racalı el-Hâc Hasan b. Ayas mahzarında bi’l-vesâye ikrâr ve 
takrîr-i kelâm edip, mezbûr Mehmed Çelebi mahalle-i mezbûrede fevt oldukda 
merkūm el-Hâc Hasan ber vech-i meşrûh vasiyy-i muhtârı olmağla, ma‘rifet-i 
şer‘le terekesini kabz ve bey‘-i lâzım gelen muhallefâtını bey‘ ve kabz-ı se-
men etmekle, yedinde olan işbu hüccet-i şer‘iyye nâtıka olduğu üzre mecmû‘u 
makbûzu için on beş şerîfi altına bâliğ olmağın, hâlâ merkūm el-Hâc Hasan 
meblağ-ı mezbûr on beş şerîfi altın ve yine muhallefâtından olup sonradan bey‘ 
olunan sa‘at ve tabanca bahâsından hâsıla olan beş yüz on dört buçuk altın ki, 
cem‘an beş yüz on dokuz buçuk şerîfi altın sagīre-i mezbûre Fâtıma için bana 
def ‘ ve teslîm ile ben dahi vesâyetim hasebiyle [7b] yedinden tamâmen ahz 
u kabz eyledim. Min ba‘d meblağ-ı mezbûr beş yüz on dokuz buçuk şerîfi al-
tından merkūm el-Hâc Hasan’ın yedinde ve kıbelinde bir akçe ve bir habbe 
bâkī kalmayıp cümlesi makbûzum olmuşdur dedikde, gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Efendi b. Abdülbâki, el-Hâc Mustafa b. Âdil, İsmail b. İb-
rahim, el-Hâc Ali b. Ahmed, İbrahim Çelebi b. Ahmed.









45 [7b-1] Mehmed b. Hüseyin üzerine eşi ve oğlu Sâlih için 
nafaka takdir edilmesi
Mahmiye-i İstanbul’da Beyceğiz mahallesinde vâki‘ Ahmed Ağa odaları 
sâkinelerinden olup, zâtını ma‘rifet-i şer‘iyye ile ârifân İsmail Çelebi b. Osman 
ve Mehmed Çelebi b. Abdullah nâm kimesneler ta‘rîfleriyle mu‘arrefe olan Ha-
mide bt. Hüseyin nâm hâtun meclis-i şer‘-i şerîf-i enverde takrîr-i kelâm edip, 
hâlâ zevcim gāib ani’l-meclis Mehmed Efendi b. Hüseyin nâm kimesne târih-i 
kitâbdan üç sene mukaddem beni ve firâşından hâsıl ve benden mütevellid 
sagīr oğlu Sâlih’i bilâ-nafaka bırakıp âhar diyâra gitmekle, hâlâ kıbel-i şer‘den 
benim ve oğlu sagīr-i mezbûr Sâlih için mezbûrun üzerine kadr-i ma‘rûf nafaka 
farz ve takdîr olunmak matlûbumdur dedikde, hâkim-i muvakki‘-i sadr-ı kitâb-
tûbâ-leh ve hüsnü-me’âb hazretleri dahi mezbûreyi ba‘de’t-tahlîfi’ş-şer‘î kendi 
nafakası için yevmî sekiz akçe ve sagīr-i mezbûrun nafakası için kezâlik beher 
yevm sekizer akçe, ki cem‘an mezbûrun üzerine yevmî on altışar akçe farz ve 
takdîr edip, meblağ-ı mefrûz-ı mezbûr cem‘an on altı akçeyi kendinin ve sagīr-i 
mezbûrun nafaka ve sâir levâzım-ı mühimmelerine harc ve sarfa ve lede’l-
iktizâ istidâneye ve inde’z-zafer zevci gāib-i mezbûr üzerine rücû‘a merkūme 
Hamide’ye izin vermeğin, mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Süleyman Çelebi b. Emrullah, Hasan Çelebi b. Receb, Mustafa 
Efendi b. Receb imâmü’l-mezkûr, İbrahim Çelebi b. Ahmed, İsmail Çelebi b. Os-
man, Mehmed Çelebi b. Abdullah.

46 [7b-2] Ali Ağa b. Hasan’ın ortağı Mustafa Efendi’ye borcu olduğu
Mahmiye-i İstanbul’da (  ) mahallesinde sâkin Ali Ağa b. Hasan nâm kimesne 
meclis-i şer‘-i şerîf-i enverde, bi’l-fi‘il defter emîni olan umdetü’l-emâcid ve’l-
ekârim câmi‘u’l-mehâsin ve’l-mekârim şerîki Mustafa Efendi hazretleri taraf-ı 
bâhirü’ş-şereflerinden husûs-ı âti’l-beyânı vekîl-i müsecceli olan fahrü’l-akrân 
Ali Ağa b. Sefer nâm kimesne mahzarında ikrâr ve takrîr-i kelâm edip, müvekkil-i 
müşârün-ileyh Mustafa hazretlerinden iki bin esedî olmak üzre yedi yüz yirmi 
yedi şerefî ve yüz kırk altı yaldız altını istikrâz ve kabz edip, imzâ ve hatmini 
hâvî temessükü dahi yedine def ‘ ve teslîm eyledim. Hâlâ temessük nâtık oldu-
ğu üzre meblağ-ı mezbûr vâcibü’l-edâ deynimdir dedikde, gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb ve imlâ olundu.
Fi’l-yevmi’s-sâdis ve’l-ışrîn min şehri Cemâziyelevvel li sene isneteyn ve mi’e ve elf.
Şuhûdü’l-hâl: Osman b. Mehmed, Mehmed Çelebi b. ( ), İbrahim b. Şaban, Ali b. 
el-Hâc Sefer, Mustafa Ağa b. ( ) ve gayruhüm.









47 [7b-3] Timurhan bt. Abdullah’ın Ayşe bt. Abdullah’tan 
alacağı kalmadığı
Mahmiye-i İstanbul’da Karabaş mahallesinde sâkin Timurhan bt. Abdullah nâm 
hâtun zâtı ma‘rifet-i şer‘iyye ile ârifân Sâlih Çelebi b. Mustafa ve Ali b. Bâki 
ta‘rîfleriyle mu‘arrefe oldukdan sonra meclis-i şer‘-i şerîf-i enverde, mahalle-i 
merkūme sâkinelerinden işbu râfi‘atü’l-kitâb Ayşe bt. Abdullah nâm hâtun 
ba‘de’t-ta‘rîf mahzarında ikrâr ve takrîr-i kelâm edip, bundan akdem mezbûre 
Ayşe Hâtun’a bi tarîki’l-vedî‘a otuz aded yaldız altınlarımı def ‘ ve teslîm, ol 
dahi ber vech-i muharrer kabz u tesellüm ve mesârifine sarfla istihlâk etmeğin, 
meblağ-ı mezbûru mezbûre Ayşe Hâtun’dan taleb ve da‘vâ edip, ol dahi inkâr 
etmekle, beynimizde nizâ‘-ı küllî vukū‘undan sonra mezbûre Ayşe Hâtun’dan 
on beş guruş kıymetli bir kızıl çuha kontoşu bi tarîki’s-sulh bana def ‘ ve teslîm, 
ben dahi ber vech-i muharrer yedinden ahz u kabz edip, bâkī kalan altmış gu-
ruş da‘vâsından mezbûre Ayşe’nin zimmetini ibrâ-i âm ile ibrâ ve iskāt edip, 
ba‘de’l-yevm meblağ-ı mezbûr otuz altına müte‘allika mezbûre Ayşe ile kat‘â 
da‘vâ ve nizâ‘ım kalmamışdır dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Sâlih Çelebi b. Mustafa, Ali Beşe, Ali Çelebi b. Bâli, Osman Çelebi 
b. Mehmed, Ali Çelebi Duhânî, Yazıcı Musli Çelebi.

48 [7b-4] Resul b. Sabit’in tarlasını Ali Çelebi b. Osman’a satması
Vilâyet-i Anadolu’da Kastamonu sancağında Sarıkarye sükkânından Resul b. Sabit nâm kimesne meclis-i şer‘-i şerîf-i enver ve 
mahfil-i dîn-i münîf-i ezherde Ali Çelebi b. Osman nâm kimesne mahzarın-
da ikrâr ve takrîr-i kelâm edip, karye-i mezbûrede vâki‘ beyne’l-ahâlî ve’l-cîrân 
ma‘lûmü’l-mahdûd ve’l-kat‘ taht-ı tasarrufumda olan tarlamı bâ-ma‘rifet-i 
sâhib-i arz mezbûr Ali Çelebi’ye yirmi guruş bedel mukābelesinde ferâğ ve 
tefvîz, ol dahi ber vech-i muharrer tefevvüzbedel-i ferâğ olan meblağ-ı mezbûr yirmi beş guruşu mezbûr Ali Çelebi ye-
dinden bi’t-tamâm ve’l-kemâl ahz u kabz edip, mahallerinde her birini ahz u 
kabz ve tasarrufa taslît eyledim. Fîmâ ba‘d tarla-[yı] mezkû[rda] hak ve alâkam 
kalmayıp merkūm Ali Çelebi’nin dâhil-i havza-i tasarrufu olmuşdur dedikde, 
gıbbe’t-tasdîki’l-mu‘teberi’l-vicâhî, mâ vaka‘a bi’t-taleb ketb olundu.
Fi’l-yevmi’s-sâmin aşer min şehri Cemâziyelevvel li sene isneteyn ve mi’e ve elf.Şuhûdü’l-hâl: Receb Çelebi b. İbrahim, Abdülkādir b. Osman, İbrahim Çelebi b. 
Sefer, Yahya b. Receb, Abdülbâki b. Mehmed, Abdullah Efendi b. Himmet Efen-
di&gt;&gt;

49 [8a-1] Manolaki v. Petro ve eşi ile ödünç para aldıkları Avram 
v. Avram’ın birbirlerinin zimmetini ibra etmesi
Husûs-ı âti’l-beyânın mahallinde ketb ve tahrîri için matlûben irsâl olunan 
Mevlânâ Ali Efendi b. Sunullah, mahmiye-i İstanbul’da Balatkapısı hâricinde 
Karabaş mahallesi sükkânından Demirci Manolaki v. Petro nâm zimmînin 
menziline varıp, zeyl-i kitâbda muharrerü’l-esâmi müslimîn huzûrlarında akd-i 
meclis-i şer‘-i nebevî eyledikde, tâife-i Yahudun Katalan cemâ‘atinden olup yine 
mahalle-i mezbûrede sâkin Hakim Avram v. Avran v. Avram nâm Yahudi tara-
fından zikri âtî husûsu ikrâra vekîl olduğu cemâ‘at-i mezbûreden Aslan v. Da-
vid v. Aslan ve Yehi v. Mosi v. Menahem nâm Yahudiler şehâdetleriyle hasm-ı 
câhid-i şer‘î muvâcehesinde şer‘an sâbit ve ve sübût-ı vekâletine hükm-i şer‘î 
lâhık olan Sedyat v. Mosi v. Avram nâm Yahudi meclis-i ma‘kūd-ı mezbûrda, 
işbu bâ‘isü’s-sifr merkūm Manolaki ile zevcesi olup, zâtını ma‘rifet-i şer‘iyye ile 
ârifân Ayvat v. Hristo ve Duma v. Todori nâm zimmîler ta‘rîfleriyle mu‘arrefe 
olan Kasandere bt. Duma nâm nasrâniye muvâcehesinde bi’l-vekâle ikrâr ve 
takrîr-i kelâm edip, müvekkilim mezbûr Avram târih-i kitâbdan altı sene mu-
kaddem mezbûrân Manolaki ve Kasandere’ye bin yedi yüz yirmi beş guruş ikrâz 
ve teslîm, onlar dahi iktirâz ve kabz edip, mukābelesinde mezbûre Kasandere 
yedinde mülkü ve hakkı olan yüz yirmi beş elmas taşlı üç bâfte ve bir mücevher 
kuşak ve elmas ve yakut taşlı bir mücevher sâ‘atini rehin vaz‘ ve teslîm, müvek-
kilim mezbûr dahi irtihân ve kabz eylediğinden sonra müvekkilim mezbûr Av-
raham meblağ-ı mezbûr bin yedi yüz yirmi beş guruşunu mezbûrândan taleb 
edip, zikr [olunan] kuşak ve sâ‘ati rehin [ve] teslîm murâd eyledikde, mezbûrân 
cevâblarında, mukaddemâ bilâ-devr-i şer‘î dört yüz guruş vermişdik, aslâ zam 
ederiz demekle, beynimizde münâza‘ât-ı kesîre ve muhâsamât-ı şedîde vâki‘ ol-
muşdu. El-hâletü hâzihî beynlerine muslihûn tavassut edip, müvekkilim mezbûr 
Avram’ı mezbûrân ile bin üç yüz yetmiş beş guruş üzerine sulh eylediklerinde, 
müvekkilim dahi sulh-ı mezbûru kabûl ve bedel-i sulh olan meblağ-ı mezbûr 
bin üç yüz yetmiş beş [guruşu] mezbûr Manolaki yedinden tamâmen ahz u 
kabz ve zikri mürûr eden kuşak ve sâ‘ati bi aynihâ mezbûreye teslîm, ol dahi 
ahz u kabz ve tesellüm edip, husûs-ı mezbûra ve bi’l-cümle târih-i kitâba gelince 
beynlerinde cereyân eden ahz u i‘tâ ve mu‘âmelât-ı şettâya müte‘allika âmme-i 
de‘âvî ve mutâlebâtdan müvekkilim mezbûr mezbûrânın zimmetlerini ibrâ-i 
âmm-ı râfi‘ü’l-hisâmla ibrâ ve iskāt edip, mezbûrân dahi husûs-ı mezbûra ve 
bilâ-devr-i şer‘î verdik dedikleri dört yüz guruş ve bi’l-cümle târih-i kitâba ge-
lince beynlerinde cereyân eden ahz u i‘tâ eylediler dedikde, gıbbe’t-tasdîki’l-
mu‘teber vâki‘ hâli mevlânâ-yı mezbûr mahallinde ketb ve tahrîr edip, ba‘dehû 
ma‘an ba‘s olunan Mehmed Çelebi b. İbrahim ve Çukadâr Mustafa Beşe b. Meh-
med ile meclis-i şer‘-i şerîfe gelip alâ-vukū‘ihî inhâ ve takrîr etmeğin, mâ hüve’l-
vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Çelebi b. Bayram, Ahmed Çelebi b. Ali, Hasan Çelebi b. 
Süleyman, Mehmed Çelebi b. Abdullah, Yusuf Çavuş Hüseyin, Duma v. Todo-
ri, Vasil v. Yani, Asvador v. Hristo, Yanaki v. Bogos, Yako v. Avram, Aslan v. David, 
Avram v. Mosi, Salamon v. Mosi, Mihalaki v. Andriyes.

50 [8a-2] Ayşe bt. Yusuf ’un boşandığı kocasından alacak iddiasını 
ispat edemediği
Mahmiye-i İstanbul’da Şehzâde Sultan Mehmed Hân Câmi‘-i şerîfi kurbunda 
sâkine Ayşe bt. Yusuf nâm hâtun ba‘de’t-ta‘rîfi’ş-şer‘î meclis-i şer‘-i şerîf-i en-
verde, zevc-i mutallıkı işbu râfi‘ü’l-kitâb Süleyman Çelebi b. Arslan nâm kimes-
ne mahzarında üzerine da‘vâ ve takrîr-i kelâm edip, merkūm Süleyman Çelebi 
zevcim olup, târih-i kitâbdan üç ay mukaddem beni bâyinen tatlîk etmekle zim-
metinde mütekarrir ma‘kūdun aleyh olan bin beş yüz mehr-i müeccelimin dört 
yüz akçesini yedinden ahz u kabz, mâ‘adâsı olan bin yüz akçe mezbûrun zimme-
tinde bâkī kalmağın, hâlâ suâl olunup meblağ-ı mezbûr yüz akçenin dahi alıve-
rilmesi matlûbumdur dedikde, gıbbe’s-suâl mezbûr Süleyman Çelebi cevâbında, 
müdde‘iye-i mezbûrenin zimmetinde ma‘kūdun aleyh ancak kabzına mu‘terif 
olduğu dört yüz akçe mehr-i müecceli olup kendiye edâ etmişdim deyu mâ‘adâ 
bin yüz akçeyi bi’l-külliye inkâr edicek, müdde‘iye-i mezbûreden müdde‘âsına 
beyyine taleb olundukda, ityân-ı beyyineden izhâr-ı acz edip tahlîfe dahi tâlib 
olmamağın, mûcebiyle müdde‘iye-i mezbûre bilâ-beyyine bî-vech mu‘ârazadan 
men‘ birle, mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Ahmed b. Ahmed, İbrahim Çelebi b. Ahmed, Receb b. Osman, İb-
rahim b. Mehmed.

51 [8a-3] Mihal v. Mihail’in Hüseyin Beşe b. Himmet’e borcu olduğu
Mahmiye-i İstanbul’da Kebeciler Hân’ında sâkin Hüseyin Beşe b. Himmet meclis-i 
şer‘-i şerîf-i enverde, mahmiye-i mezbûrede Avcıbey mahallesi sâkinlerinden 
Mihal v. Mihail nâm zimmî muvâcehesinde üzerine da‘vâ ve takrîr-i kelâm 
edip, mezbûr Mihal zimmetinde yedimden iştirâ ve kabz eylediği beynimiz-
de ma‘lûm bogasi semeninden dokuz yüz elli akçe hakkım olup taleb [8b] ey-
lediğimde edâdan imtinâ‘ eder, suâl olunup alıverilmesi matlûbumdur dedik-
de, gıbbe’s-suâl mezbûr Mihal cevâbında, fi’l-vâki‘ kaziyye vech-i muharrer üzre 
olup, müdde‘î-i mezbûra cihet-i mezkûreden dokuz yüz elli akçe zimmetin-
de deyni olduğunu ikrâr ve i‘tirâf etmeğin, mûcebiyle meblağ-ı mezbûr dokuz 
elli akçeyi müdde‘î-i mezbûre edâ ve teslîme mezbûr Mihal’e ba‘de’t-tenbîh, mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mehmed b. Ahmed, Ahmed b. Ahmed, 
el-Hâc Abdülkerim.

52 [8b-1] Ümmühâni bt. Hacı İbrahim’in boşandığı eşi Süleyman 
b. Ramazan’da alacağı kalmadığı
Mahmiye-i İstanbul’da el-Hâc Muhyiddin mahallesi sâkinelerinden olup, 
zâtını ma‘rifet-i şer‘iyye ile [ârifân] el-Hâc Ali b. Abdullah ve Osman b. Şa-
ban ta‘rîfleriyle mu‘arrefe olan Ümmühâni bt. el-Hâc İbrahim nâm hâtun 
meclis-i şer‘-i şerîf-i enver ve mahfil-i dîn-i münîf-i ezherde, zevc-i mutallı-
kı bâ‘isü hâze’l-kitâb Süleyman b. Ramazan mahzarında ikrâr ve takrîr-i kelâm 
edip, mezbûr Süleyman târih-i kitâbdan on yedi ay mukaddem beni bâyinen 
tatlîk etmekle, zimmetinde mehr-i müeccelim altı bin akçe ve yedinde eşyâ-i 
memlûkemden iki yan keçesi ve iki yasdık gılâfı ve bir vasat tepsi ve bir göm-
lek ve üç aded uçkuru mezbûr Süleyman’dan taleb ve da‘vâ ve mecmû‘undan 
mezbûr Süleyman ile iki bin akçe üzerine sulh olup, bedel-i sulh olan meblağ-ı 
mezbûr iki bin akçeyi beher ayda beşer yüz akçeden bi tarîki’t-taksît dört ayda 
mezbûr Süleyman bana edâ ve teslîm, ben dahi yedinden bedel-i mezbûr iki bin 
akçeyi tamâmen ahz u kabz eyledim. Ba‘de’l-yevm zevc-i mutallıkım mezbûr 
Süleyman ile hukūk-ı zevciyyete ve mehr-i müeccelim ile eşyâ-i mezkûreye 
müte‘allika da‘vâdan zevc-i mutallıkım mezbûr Süleyman’ın zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde, gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Cemâziyelevvel li sene isneteyn ve mi’e ve elf.
Şuhûdü’l-hâl: Süleyman b. Muharrem, Mehmed b. Bekir, Mehmed b. Mustafa, 
Hasan b. Hasan, Mehmed b. Mehmed, Receb b. Müslim.









53 [8b-2] Hatice bt. Abdülmennân’ın kocası Osman’dan muhâlaa  
yoluyla boşanması
Mahmiye-i İstanbul’da Mimar Ayas mahallesinde sâkin Hatice bt. Abdülmennân 
nâm hâtun ba‘de’t-ta‘rîfi’ş-şer‘î meclis-i şer‘-i şerîf-i Ahmedî’de, zevc-i dâhili işbu 
hâfizu’l-kitâb Osman b. (  ) nâm kimesne mahzarında ikrâr ve takrîr-i kelâm 
edip, zevcim mezbûr Osman zimmetinde mütekarrir ve ma‘kūdun aleyh olan 
iki bin akçe mehr-i müeccelim ve nafaka-i iddet-i mu‘ayyene-i ma‘lûmem üzer-
lerine ve me’ûnet-i süknâm kendi üzerine olmak üzre zevcim mezbûr Osman 
ile muhâla‘a-i sahîha-i şer‘iyye ile muhâla‘a edip, ol dahi hul‘-ı mezbûru ba‘de’l-
kabûl hukūk-ı zevciyyete müte‘allika âmme-i da‘vâdan her birimiz âharın zim-
metini ibrâ-i âmla ibrâ ve iskāt eyledik dedikde, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sânî min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ebûbekir b. Hüseyin, Abdülkādir Efen-
di b. Ahmed, Mustafa b. Şaban, el-Hâc Ali b. Abdülkādir.

54 [8b-3] Seyyid Ali b. Hasan’ın alacak tahsili için İsmail Beşe 
b. İbrahim’i vekil tayin etmesi
Mahrûse-i Galata’ya tâbi‘ kasaba-i Kasımpaşa’da Yeldeğirmeni mahallesi 
sükkânından Seyyid Ali b. Hasan b. Abdullah nâm kimesne meclis-i şer‘-i şerîf-i 
enver ve mahfil-i dîn-i münîf-i ezherde, mahmiye-i İstanbul’da Keçeci Pîrî ma-
hallesinde sâkin işbu râfi‘ü’l-kitâb İsmail Beşe b. İbrahim nâm kimesne mahza-
rında ikrâr ve takrîr-i kelâm edip, yedimde olan deyn temessükü nâtıka olduğu 
üzre işbu hâzır bi’l-meclis Musa b. İbrahim zimmetinde târih-i kitâbdan üç yüz 
altmış gün tamâmına değin zikr-i müeccel olmak üzre beynimizde ilm-i şer‘î ile 
ma‘lûm emti‘a bahâlarından on sekiz bin akçe hakkım olup, hâlâ ben âhar diyâra 
gitmekle müddet-i mezbûre hulûlünde meblağ-ı mezbûru merkūm Musa’dan 
taleb ve da‘vâ ve ahz u kabza ve bana îsâle ve husûs-ı mezbûrun mütevakkıf ol-
duğu umûrun küllîsine merkūm İsmail Beşe’yi tarafımdan vekîl nasb ve ta‘yîn 
eyledim dedikde, ol dahi vech-i muharrer üzre vekâlet-i mezbûreyi kabûl ve 
hizmet-i lâzımesin edâya ta‘ahhüd etmeğin, gıbbe’t-tasdîki’l-mu‘teberi’l-vicâhî 
mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Cemâziyelevvel sene 1102.
Şuhûdü’l-hâl: Mustafa b. Şaban Galatalı, Ebûbekir b. Halil, Ahmed b. İbrahim, 
İbrahim Çelebi b. Ahmed, el-Hâc Ali b. Abdullah.









55 [8b-4] Mehmed Çelebi b. Mustafa’nın evdeki bir kısım hissesini 
Râbia bt. Zülfikar’a satması
Mahmiye-i İstanbul’da Demirhan mahallesinde vâki‘ arsa Cündî Mehmed Ağa 
Vakfı’na ayda elli akçe icâreli vakıf ve ebniyesi mülk olup, bir tarafı Habib Çavuş 
mülkü ve bir tarafı Mimar İsmail Ağa mülkü ve bir tarafı Bezzâzistânî Mehmed 
Çelebi menzili ve bir tarafı tarîk-i âm ile mahdûd, dâhiliyesi dört bâb fevkānî 
oda ve bir mutfak ve iki sofa ve bahçe ve su kuyusu ve hâriciyesinde fevkānî 
iki oda ve bir sofayı müştemil menzilin mülk ebniyesinin ber-mûceb-i hüccet-i 
şer‘iyye [kırk] sekiz sehimden yedi sehmi mahmiye-i mezbûrede Üskübî mahal-
lesinde sâkin Mehmed Çelebi b. Mustafa’nın mülk ve hakkı olduğu lede’ş-şer‘i’l-
enver sâbit ve müte‘ayyin oldukdan sonra mezbûr Mehmed Çelebi meclis-i 
şer‘-i şerîf-i enverde, yine menzil-i mezbûrdan on iki sehme mâlike olan işbu 
bâ‘isetü’l-vesîka Râbia bt. el-Hâc Zülfikar tarafından husûs-ı âti’l-beyâna vekîl 
olup, bimâ-hüve nehcü’s-sübût şer‘an vekâleti sâbite olan Subaşı Osman Ağa 
b. Mustafa mahzarında ikrâr-ı tâm ve takrîr-i kelâm edip, menzil-i mahdûd-ı 
mezbûrda bâlâda tahsîl olunduğu minvâl üzre hisse-i şer‘iyyem olan kırk sekiz 
sehimden yedi sehm-i şâyi‘imi, bi cümleti’t-tevâbi‘ ve’l-levâhık mezbûre Râbia 
Hâtun’a üç yüz esedî guruşa tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve temlîk ve teslîm ve arsadan hissemi izn-i mütevellîyle meccânen 
ferâğ ve tefvîz, ol dahi iştirâ ve tesellüm ve tefevvüz ve kabûl eyledikden sonra 
semeni olan meblağ-ı mezbûr üç yüz guruşu bi’t-tamâm ve’l-kemâl ahz u kabz 
ve tesellüm eyledim. Ba‘de’l-yevm hisse-i mezkûrem mezbûre Râbia Hâtun’un 
mülk-i müşterâsıdır. Menzil-i mezbûrda benim kat‘â alâka ve medhalim kalma-
mışdır dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel sene 1102.
Şuhûdü’l-hâl: Haffâf Ömer Çelebi b. Osman, Habib Çavuş b. Mehmed, Ali Beşe 
b. Abdullah, Süleyman Çelebi b. ( ), Mumcu Ali Beşe b. ( ), Habib Ağa b. Receb 
Efendi, Ali Mehmed, Cafer b. Receb, Ömer Çelebi b. Abdullah, Süleyman b. Ha-
san.

56 [9a-1] Mardiros v. Serkis’in kölesini bakıp gözettiği Meldon 
v. Serkis’deki alacağında sulh olduğu
Mahmiye-i İstanbul’da Kumkapı’da sâkin Mardiros v. Serkis nâm zimmî 
meclis-i şer‘-i şerîf-i enverde, bâ‘isü’l-vesîka Meldon v. Serkis nâm [zimmî] 
muvâcehesinde ikrâr ve takrîr-i kelâm edip, merkūm Meldon târih-i kitâbdan 
üç sene mukaddem Bedros nâm abd-i memlûkünü bana infâk ve ihsân eylemek 
için vaz‘ ve teslîm edip, ben dahi merkūmun emrine binâ’en mezbûr Bedros’a 
yirmi sekiz ay kendi mâlımdan üç bin akçe harc ve sarf etmişdim deyu bun-
dan akdem merkūm Meldon’dan taleb ve da‘vâ eylediğimde, beynimizde nizâ‘-ı 
küllî vukū‘undan sonra muslihûn tavassut edip merkūm Melkon ile beni bin 
dört yüz akçe üzerine sulh eylediklerinde, ben dahi sulh-ı mezbûru kabûl ve 
bedel-i sulh olan meblağ-ı mezbûr bin dört yüz akçemi merkūm Meldon ye-
dinden tamâmen ahz u kabz edip, bin altı yüz akçesinden merkūm Meldon’un 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel sene 1102.
Şuhûdü’l-hâl: Ali Çelebi b. Ahmed, İbrahim Çelebi b. Ahmed, Nasuh b. Osman, 
el-Hâc Ali b. Abdullah, Mustafa Çelebi b. Şaban.

57 [9a-2] Öldürülen Mehmed b. Yakup’un muayenesi ve defnine 
izin verilmesi
Mahmiye-i İstanbul’da Koca Mustafa Paşa Câmi‘-i şerîfinde sâkin Mehmed Usta 
b. Hüseyin nâm kimesne meclis-i şer‘-i şerîf-i enverde takrîr-i kelâm ve ta‘bîr 
ani’l-merâm edip, târih-i kitâbdan üç gün mukaddem vakt-i gurûbda Koca Mus-
tafa Paşa müezzini olan Mustafa b. Mehmed nâm kimesne zikr olunan Mustafa 
Paşa çarşısında vâki‘ kalaycı dükkânı önünde şâkirdim Mehmed b. Yakub nâm 
kimesneyi bi gayri vech bıçak ile başının sağ tarafından vurup mecrûh etmekle, 
ol cerhden fevt olmuşdur. Taraf-ı şer‘den üzerine varılıp keşf ve tahrîr edip def-
nine izin verilmesi matlûbumdur deyu fermân-ı şerîf ibrâz etmeğin, imtisâlen 
savb-ı şer‘-i mutahhardan Mevlânâ Hasan Efendi b. el-Hâc Ramazan irsâl olu-
nup, ol dahi mezbûr Mehmed Usta’nın mahall-i mezbûrda vâki‘ dükkânına va-
rıp zeyl-i kitâbda muharrerü’l-esâmi müslimîn ile mecrûh-ı mezbûr Mehmed’i 
keşf ve nazar eylediklerinde, fi’l-vâki‘ mezbûr Mehmed’in vech-i meşrûh üzre 
başının sağ tarafında bıçak cerâhati olup, mecrûhan fevt olduğunu mu‘âyene 
ve müşâhede eylediklerinde vâki‘ hâli mevlânâ-yı mezbûr mahallinde tahrîr ve 
ma‘an ba‘s olunan Yahya b. Ahmed ve Mehmed b. İbrahim ile meclis-i şer‘-i 
şerîfe gelip vukū‘u üzre inhâ ve takrîr etmeğin, mezbûr Mehmed’in defnine izin 
verilip mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Cemâziyelevvel sene 1102.
Şuhûdü’l-hâl: Mustafa Efendi b. Mehmed el-imâm, Şahin Bey b. Abdullah, İsma-
il b. Abdullah, Mustafa b. Abdullah, Ahmed Ağa b. ( ), Mehmed Usta b. ( ), Ali b. 
Abdullah, Yahya Çelebi b. Ahmed, Mehmed Çelebi b. İbrahim.









58 [9a-3] Mehmed Çelebi b. Ömer’in varislerinin alacaklı oldukları 
Mahmud Ağa b. Ali ile sulh olmaları
Mahmiye-i İstanbul’da Müfti Ali Çelebi mahallesinde sâkin iken bundan akdem 
vefât eden Diyârbekirli Mehmed Çelebi b. Ömer’in verâseti, zevce-i metrûkesi 
Zahide bt. Ömer ile sulbî kebîr oğulları Mustafa Çelebi ve Sâlih’e münhasıra 
oldukdan sonra mezbûr Mustafa Çelebi kendi tarafından asâleten ve vâlidesi 
mezbûr Zahide Hâtun’la kardeşi mezbûr Sâlih taraflarından husûs-ı âti’l-
beyâna vekîl olduğu mezbûreyi şer‘an ârifân Halil b. Mehmed ve Mustafa b. Ab-
dullah şehâdetleriyle sâbit olmağla dahi vekâleten meclis-i şer‘-i şerîf-i enverde, 
işbu bâ‘isü’l-kitâb Mahmud Ağa b. Ali mahzarında ikrâr-ı tâm ve takrîr-i kelâm 
edip, babam müteveffâ-yı merkūmun mezbûr Mahmud Ağa zimmetinde cihet-i 
deyn-i şer‘îden otuz guruş hakkı olup ve medyûnu el-Hâc Fazlı zimmetinde 
hakkı olan doksan guruşa ve üzerindeki yüz on guruşa dahi merkūm Mah-
mud Ağa kefâlet-i sahîha ile kefîl olmağla, kable’l-ahz babam fevt olmağla irsen 
bize isâbet etmeğin, bundan akdem ben zikr olunan meblağ ki, cem‘an iki yüz 
otuz guruşu asâlet ve kefâletine binâ’en mezbûr Mahmud Ağa’dan taleb ve da‘vâ 
eylediğimde beynimizde ba‘de’n-nizâ‘ muslihûn tavassut edip merkūm Mah-
mud Ağa benimle otuz beş guruş üzerine sulh oldukda, biz dahi sulh-ı mezbûru 
kabûl ve bedel-i sulh olan meblağ-ı mezbûr otuz guruşu yedinden ahz u kabz 
ettiğimizden sonra asâleten ve kefâleten husûs-ı mezbûre müte‘allika âmme-i 
da‘vâdan merkūm Mahmud Ağa’nın zimmetini ibrâ-i âmla ibrâ ve iskāt eyledik 
dediklerinde, gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cemâziyelevvel sene 1102.

59 [9a-4] Kayıkçı ve peremecilerin Ahmed Beşe b. Mehmed’in 
kethüdalığından memnun oldukları
Dârü’l-hilâfeti’l-aliyye Kostantıniyye el-mahmiye ve etrâfında olan Kayıkçı ve 
Peremeci tâifesinden Beşiktaşlı Mustafa Beşe b. Mehmed ve Mustafa b. İbra-
him ve Tophâne’den İbrahim b. Musli ve Mehmed b. Hüseyin ve Galata’dan 
Hüseyin b. Yusuf ve Ahmed b. Mehmed ve Kasımpaşa’dan Ali b. Mehmed ve 
Mehmed b. Hüseyin? Hasköy’den Mustafa Beşe b. Ali ve Mehmed b. Osman 
ve medîne-i hazret-i Ebâ Eyyûb Ensârî -rıdvânullâhi aleyhi’l-bârîden- Musta-
fa b. Veli ve Hızır b. Yusuf ve Ahmed b. Hasan ve es-Seyyid Ahmed b. Meh-
med ve Balat iskelesinden Ahmed b. Mehmed ve Ahmed b. Abdullah ve es-
Seyyid Ahmed Çelebi b. Mehmed ve Abdurrahman b. Hüseyin ve Fener iske-
lesinden Yusuf Beşe b. Abdullah ve Hüseyin b. Mehmed ve Habib Ali’den Ah-
med Beşe b. Musli ve el-Hâc Şaban b. Eyyûb ve Unkapanı’ndan Yusuf Beşe b. Ali 
ve Hasan Beşe b. Ahmed ve Ali b. Mehmed ve Ahırkapı’dan Ramazan b. Abdul-
lah ve Mehmed b. Ali ve es-Seyyid Hasan Çelebi b. Hüseyin ve Kumkapı’dan 
işbu Halil Çelebi b. Mehmed ve Ali b. Hüseyin ve Samatya’dan Mustafa b. Sü-
leyman ve Mehmed b. İbrahim ve sâir ma‘lûmü’l-esâmi ve’l-eşhâs cemm-i gafîr 
meclis-i şer‘-i şerîf-i enver ve mahfil-i dîn-i münîf-i ezherde, hâlâ kethüdâları 
olan bâ‘isü hâze’l-kitâb Ahmed Beşe b. Mehmed mahzarında her biri takrîr-i 
kelâm ve tavzîh-i merâm edip, mezbûr Ahmed Beşe bin doksan altı senesi şehr-i 
Recebü’l-ferdi’nde mutasarrıf olduğu yevmî on beş akçe yeniçerilik ulûfesi be-
deli kayıkçılar [9b] ve peremeciler kethüdâlığı taraf-ı Devlet-i aliyye’den ken-
diye tevcîh ve yedine berât-ı âlîşân ihsân olmağla, ol tarihden beru üzerimzide 
kethüdâ olmağla mezbûrun evzağ ve etvarından ahsen-i sülûk ve ef ‘âlinden her 
birimiz bi’l-cümle kayıkçı ve peremeci tâifeleri râzı ve hoşnûd olup ve kadîmü’l-
eyyâmdan kethüdâmız olanlar kürekçi ve sâir rüsûm-ı mîrî tahsîline usret ol-
mamak için yine bizim ihtiyârımızla her bir iskeleye bir vekîl ta‘yîn edegelmek-
le mezbûr dahi ma‘rifetimizle nasb edip ve’l-hâsıl hidemât-ı lâzımede mücidd ü 
sâ‘îdir deyu mezbûr Ahmed Beşe’nin hüsn-i hâlini her biri i‘lâm ve inhâ etme-
ğin, mezbûrûnun ber-minvâl-i muharrer ihbârları mezbûr Ahmed Beşe talebiy-
le ketb ve imlâ ve yedlerine def ‘ u i‘tâ olundu.
Fi’l-yevmi’r-râbi‘ ve’l-ışrîn min Cemâziyelevvel sene 1102.
Şuhûdü’l-hâl: Mehmed Efendi b. Mustafa, es-Seyyid Abdülmu‘tî Efendi, İbrahim, 
diğer İbrahim Çelebi [b.] Ahmed, Mustafa b. Şaban.

60 [9b-1] Hasan Beşe b. Sefer’in elinde bulunan beygirin Ali 
b. Resul’e ait olması
Mahmiye-i İstanbul’da mekârî tâifesinden Ali b. Resul nâm kimesne meclis-i 
şer‘-i şerîf-i enverde, Hasan Beşe b. Sefer nâm kimesne mahzarında üzerine 
da‘vâ ve takrîr-i kelâm edip, işbu meclis-i şer‘de mevcûd ve müşâhede bir re’s 
kır Bârgir mülküm olup, târih-i kitâbdan bir sene mukaddem mülkümden zâyi‘ 
etmişdim ve hâlâ zikr olunan Bârgiri mezbûr Hasan Beşe bi gayri hakkın vaz‘-ı 
yed eder, suâl olunup kasr-ı yedine ve bana teslîme tenbîh olunmak murâdımdır 
dedikde, gıbbe’s-suâl mezbûr Hasan cevâbında, mârru’z-zikr Bârgirini târih-i 
kitâbdan sekiz gün mukaddem Şâtıroğlu nâm kimesneden yirmi iki guruş 
semen-i medfû‘a iştirâ ve kabz edip, mülk-i müşterâm olmak ile vaz‘-ı yed ede-
rim deyu müdde‘î-i mezbûrun ber vech-i muharrer mülkü olduğu ma‘lûmum 
değildir deyicek, müdde‘î-i mezbûrdan müdde‘âsına mübeyyine beyyine ta-
leb olundukda, udûl-i müslimînden olup Küçük Karaman’da sâkine Abdülkādir 
b. Ali ve Ali b. Abdullah nâm kimesneler li ecli’ş-şehâde meclis-i şer‘-i şerîfe 
hâzırân olup isre’l-istişhâd, fi’l-vâki‘ işbu meclis-i şer‘de mevcûd ve müşâhed 
olan bir re’s kır Bârgir müdde‘î-i mezbûrun mülkü olup, târih-i kitâbdan bir 
sene mukaddem mülkünden zâyi‘ etmişdi, biz bu husûsa bu vech üzre şâhidleriz, 
şehâdet dahi ederiz deyu her biri edâ-i şehâdet-i şer‘iyye ettiklerinde, ba‘de’t-
ta‘dîl ve’t-tezkiye şehâdetleri makbûle olup, müdde‘î-i mezbûr tahlîf-i şer‘î ile 
tahlîf olundukdan sonra mûcebince mârru’z-zikr Bârgiri müdde‘î-i mezbûra 
red ve teslîm etmek üzre mezbûr Hasan Beşe’ye tenbîh olunup, mâ vaka‘a bi’t-
taleb ketb olundu.
Fi’l-yevmi’s-sâdis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mustafa b. Şaban, Mehmed b. Ahmed, 
Mustafa b. Ahmed, Ali b. ( ).

61 [9b-2] Yusuf Beşe b. Musa’nın alacağı hususunda Mustafa Beşe 
b. İbrahim’le sulh olduğu
Tüccâr tâifesinden Yusuf Beşe b. Musa nâm kimesne meclis-i şer‘-i şerîfde, 
tâife-i mezbûreden Mustafa Beşe b. İbrahim nâm kimesne mahzarında takrîr-i 
kelâm ve ta‘bîr ani’l-merâm [edip], bundan akdem merhûm Mustafa Beşe zim-
metinde yedimden iştirâ ve kabz eylediği duhân bahâsından on sekiz guruş ve 
ikrâz ve kabz ve istihlâk eylediği dört guruş ki, cem‘an yirmi iki guruş hakkım 
olduğu meblağ-ı mecmû‘-ı mezbûru merhûm Mustafa Beşe’den taleb ve da‘vâ 
ve ba‘de’l-inkâr müdde‘âmı şuhûd ve udûl ile isbât edip, hükm-i şer‘î lâhık ol-
dukdan sonra merkūm Mustafa Beşe tavassut-ı muslihîn ile meblağ-ı mecmû‘-ı 
mahkûmun bih merkūmdan on bir guruş üzerine benimle sulh oldukda, ben 
dahi sulh-ı mezbûru kabûl ve bedel-i sulh olan meblağ-ı mezbûr on bir gu-
ruşu yedinden tamâmen ahz u kabz eyledim. Min ba‘d bâkī kalan on guruş 
da‘vâsından merkūm Mustafa Beşe’nin zimmetini ibrâ ve iskāt eyledim dedikde, 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî 28 Cemâziyelevvel sene 1102.
Şuhûdü’l-hâl: İbrahim Çelebi b. Ahmed, Mustafa b. Ali, Osman Hasan b. İbra-
him Çelebi b. Mehmed.

62 [9b-3] Şahbaz bt. Abdullah’ın menzil hissesi iddiasının reddi
Mahmiye-i İstanbul’da Hoca Ferhad mahallesinde sâkine Şahbaz bt. Abdullah 
nâm hâtun vilâyet-i Anadolu’da medîne-i Ankara’da Yegān Bey Vakfı mütevellîsi 
olan Musa b. Halil hâzır olduğu hâlde meclis-i şer‘-i şerîf-i enverde, zikri âtî 
menzile vâzı‘atü’l-yed idiği sâbit olan işbu bâ‘isetü’l-kitâb Râbia bt. İsmail Hâtun 
mahzarında üzerine da‘vâ ve takrîr-i kelâm edip, mahalle-i mezbûrede vâki‘ 
lede’l-ahâlî ve’l-cîrân ma‘lûmü’l-hudûd menzil-i mezbûr Musa’nın mütevellîsi 
olduğu Yegān Bey Vakfı’ndan icâreteyn-i ma‘lûmeteyn ile taht-ı tasarrufun-
da olup, târih-i kitâbdan on sene mukaddem menzil-i mezbûrun nısf-ı şâyi‘ini 
mezkûre Râbia’nın [10a] babası olup, zevcim olan İsmail Ağa nâm kimesne bâ-
izn-i mütevellî meccânen ferâğ ve tefvîz, ol dahi tefevvüz ve kabûl edip, menzil-i 
mezbûrun nısfı mezbûr zevcim mezkûr İsmail Ağa’nın dâhil-i havza-i tasarru-
fu olup, ba‘de vefâtihî intikāl-i âdî ile mezbûre Râbia’ya intikāl edip menzil-i 
mezbûrun nısf-ı şâyi‘i ber vech-i muharrer Râbia’nın ve nısf-ı şâyi‘-i âharı be-
nim iken mezbûre Râbia menzil-i mezbûrun mecmû‘una vaz‘-ı yed edip, benim 
nısfına tasarrufuma mâni‘dir, suâl olunup hissemden kasr-ı yedine tenbîh olun-
ması matlûbumdur dedikde, gıbbe’s-suâl mezbûre Râbia cevâbında, menzil-i 
mezbûrun nısf-ı şâyi‘ini müdde‘iye-i mezbûre zevci babam mezkûr İsmail 
Ağa’ya ferâgat edip, nısf-ı şâyi‘i dahi kendinde kalmışdı. Lâkin yine merkūme 
Şahbaz iki sene sonra menzil-i mezbûrda olan nısf-ı şâyi‘ini dahi (…) (…) 
(…) seksen guruş bedel mukābelesinde babam mezkûr İsmail Ağa’ya ferâğ 
ve tefvîz, ol dahi tefevvüz ve kabz ve kabûl ve bedel-i mezkûr seksen guru-
şu babam mezkûr yedinden alıp kabz edip, menzil-i mezbûrun mecmû‘u ba-
bam mezbûrun dâhil-i havza-i tasarrufu olup, ba‘de vefâtihî bana intikāl etmek-
le menzil-i mezbûrun mecmû‘una vaz‘-ı yed ederim deyu mazmûnu takrîr-i 
meşrûhuna mutâbık mütevellî temessükü ibrâz etmeğin, gıbbe’l-istintâk ve’l-
inkâr, mezbûre Râbia’dan def ‘-i meşrûhuna beyyine taleb olundukda, zât-ı 
mezbûreyi ma‘rifet-i şer‘iyye ile ârifân olup, Mahmudpaşa mahallesinde sâkin 
udûl-i müslimînden İmâm Ahmed Efendi b. Ömer ve Abdülbâki Çelebi b. Ali 
nâm kimesneler li ecli’ş-şehâde meclis-i şer‘a hâzırân olup isre’l-istişhâd, fi’l-
vâki‘ işbu müdde‘iye-i mezbûre Şahbaz menzil-i mezbûrda olan nısf-ı şâyi‘ini 
on sene mukaddem zevci mezkûr İsmail Ağa’ya ba‘de’l-ferâğ iki sene sonra 
nısf-ı şâyi‘-i âharını dahi bizim huzûrumuzda izn-i mütevellî ile seksen guruş 
bedel mukābelesinde zevc-i mezkûr İsmail Ağa’ya ferâğ ve tefvîz, ol dahi te-
fevvüz ve kabûl ve teslîm-i bedel-i mezkûr edip, menzil-i mezkûrun mecmû‘u 
merkūm İsmail Ağa’nın dâhil-i havza-i tasarrufu olup, ba‘de vefâtihî intikāl-i 
âdî ile kızı işbu mezkûre Râbia’ya intikāl etmişdi. Biz bu husûsa bu vech üzre 
şâhidleriz, şehâdet dahi ederiz deyu her biri edâ-i şehâdet-i şer‘iyye eyledik-
lerinde, şâhidân-ı mezbûrân sırren ve alenen ta‘dîl ve tezkiye olunup her bi-
rinin udûl ve makbûlü’ş-şehâde idikleri zâhir ve müte‘ayyin oldukdan sonra 
şehâdetleri makbûle olmağın, mûcebiyle ba‘de’l-hükm mezbûre Şahbaz bî-vech 
mu‘ârazadan men‘ olunup, işbu vesîka bi’t-taleb ketb olundu.
Fi’l-yevmi’s-sâlis ve’l-ışrîn min Cemâziyelevvel sene 1101.
Şuhûdü’l-hâl: Ali b. Bâli, Bâli Çelebi b. Ali, Ahmed Çelebi b. Hasan, el-Hâc Ali 
Ağa b. Abdullah, Ahmed Efendi b. Ömer, İbrahim Çelebi b. Mehmed.









63 [10a-1] Fâtıma bt. Sinan Paşa’nın eski eşi Mehmed Ağa b. Osman’da 
nafaka alacağı kalmadığı
Yoros kazâsına tâbi‘a Kanlıcak nâm karye sâkinelerinden Fâtıma Hanım bt. Sinan 
Paşa nâm hâtun ba‘de’t-ta‘rîfi’l-mu‘teber meclis-i şer‘-i şerîf-i enverde sâbıkan 
zevci olan Mehmed Ağa b. Osman tarafından husûs-ı âti’l-beyâna vekîl oldu-
ğu İbrahim b. Hasan ve Ali b. Hasan şehâdetleriyle sâbit olan Mustafa Çavuş b. 
Mehmed nâm kimesne mahzarında ikrâr ve takrîr-i kelâm edip, zevcim mezbûr 
Mehmed Ağa zimmetinde yedimde olan hüccet nâtıka olduğu üzre nafaka-i 
mefrûzamdan üç yüz guruş olup, iki yüz guruşunu bedel-i hul‘ olmak üzre 
mukaddemâ fâriğa olup, yüz guruşu zimmetinde bâkī kalmışdı. Hâlâ meblağ-ı 
bâkī yüz guruşu dahi bi’t-tamâm ahz u kabz ettiğimden sonra husûs-ı mezkûr 
ve hukūk-ı zevciyyete müte‘allika cemî‘ da‘vâdan ben bi’l-asâle mezbûr Meh-
med Ağa’nın zimmetini ibrâ ve iskāt edip ve mezbûr Mehmed Ağa tarafından 
bi’l-vekâle mezbûr Mustafa Çavuş dahi meblağ-ı mezbûra ve gayra müte‘allika 
âmme-i da‘vâdan benim ve zimmetimi ibrâ ve iskāt eyledi. Ba‘de’l-yevm birbi-
rimiz ile da‘vâ ve nizâ‘ımız kalmadı dedikde, gıbbe’t-tasdîki’l-vicâhi’l-mu‘teber 
mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Çelebi b. Mehmed, İbrahim Çelebi b. Ahmed, İbrahim 
Ağa b. ( ), Mehmed Çelebi b. ( ), İbrahim b. Hasan, Ali Çelebi b. Hasan.

64 [10a-2] Yeniçeriler 50. cemâat oda vakfı eski mütevellisinin 
vakfa borçlu olduğu
Dergâh-ı âlî yeniçerilerinin ellinci cemâ‘atine mahsûs oda ahâlîsinin 
mühimmâtına mevkūfe nukūda hâlâ mütevellî olan işbu bâ‘isü’l-kitâb Hasan 
Odabaşı b. Hamza tarafından husûs-ı âti’l-beyâna vekîl olup, el-Hâc Mehmed 
b. Hüseyin ve Yusuf b. Abdullah şehâdetleriyle şer‘an vekâleti sâbite olan Hü-
seyin Çelebi b. Abdullah meclis-i şer‘-i hatîrde, mahmiye-i mezbûrede Demir-
han mahalle[sinde] sâkin iken bundan akdem vefât eden Sarı Mehmed b. Mus-
tafa b. Abdullah’ın hasran vârisleri olan zevce-i metrûkesi Safiye nâm hâtun ile 
sulbî kebîr oğlu Ahmed Çelebi muvâcehelerinde üzerine da‘vâ ve takrîr-i kelâm 
edip, müteveffâ-yı mezbûr Sarı Mehmed’in müvekkil-i merkūmun mütevellîsi 
olduğu vakf-ı mezbûrun asl-ı mâlından yine müvekkil-i mezbûrdan istidâneten 
altmış esedî guruş deyni olup hattâ meblağ-ı mezbûr zimmetinde lâzımü’l-edâ 
deyni olduğunu kirâren [10b] ve mirâren ikrâr ve i‘tirâf edip ve kable’l-edâ 
fevt olup, tereke-i vâfiyesine mezbûrân Safiye ve Ahmed Çelebi tasarruf etme-
ğin, suâl olunup terekesinden edâya mezbûrâna tenbîh olunması matlûbumdur 









[dedikde], gıbbe’s-suâl mezbûrân Safiye ve Ahmed Çelebi cevâbında, deyn-i 
mezbûru ve kendiler terekesine vaz‘-ı yed eylediklerini inkâr edicek, müdde‘î-i 
mezbûrun müdde‘âsına beyyine taleb olundukda, udûl-i müslimîn ve sikāt-ı 
muvahhidînden mahmiye-i mezbûrede Odabaşı çarşısında sâkin Hüseyin 
Beşe b. Mehmed ve Süleyman Beşe b. Mehmed nâm kimesneler li ecli’ş-şehâde 
meclis-i şer‘a hâzırân olup isre’l-istişhâd, fi’l-hakīka müteveffâ-yı mezbûre 
Sarı Mehmed b. Mustafa b. Abdullah mukaddemâ hâl-i hayâtında müvekkil-i 
mezbûrun mütevellîsi olduğu oda-i mezkûre ahâlîsi mühimmâtına mevkūfe 
nukūdun asl-ı mâlından müvekkil-i mezbûr Hasan Odabaşı’dan müstedâne 
altmış esedî guruş zimmetinde lâzımü’l-edâ ve vâcibü’l-kazâ deyni olduğunu 
bizim huzûrumuzda kirâren ve mirâren ikrâr ve i‘tirâf ve bizi işhâd etmişdi. 
Biz bu husûsa bu vech üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye eylediklerinde, gıbbe’t-ta‘dîl ve’t-tezkiye şehâdetleri makbûle 
olup ve müvekkil-i mezbûr meclis-i şer‘de tahlîf-i şer‘î ile tahlîf dahi olunduk-
dan sonra yine müdde‘î-i mezbûrdan merkūmân Safiye ve Ahmed Çelebi’nin 
tereke-i müteveffâ-yı mezbûre vaz‘-ı yed eylediklerine beyyine taleb olundukda, 
ityân-ı beyyine için istimhâl etmeğin, mehl-i şer‘î birle ba‘de’l-imhâl işbu vesîka 
bi taleb ketb olundu.
Fi’l-yevmi’r-râbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, İbrahim 
Çelebi b. Mehmed, Mustafa b. Şaban ve gayruhüm.

65 [10b-1] Mehmed Beşe b. Abdullah’ın varislerinin Hacı Mustafa 
b. Abdurrahman Vakfı’na borçlarını ödemesi
Merhûm el-Hâc Mustafa b. Abdurrahman nâm sâhibü’l-hayrın mahmiye-i 
İstanbul’da Sofular mahallesinde vâki‘ mekteb için mevkūfe nukūda bi’l-fi‘il 
mütevellî olan bâ‘isü hâze’l-kitâb Mehmed Çelebi b. Mustafa nâm kimesne 
meclis-i şer‘-i şerîf-i enverde, bundan akdem Vidin’de vefât eden birinci bö-
lük yoldaşlarından Topal Mehmed Beşe b. Abdullah b. Abdülmennân’ın verâseti, 
zevcesi Fâtıma Hâtun ile sulbî kebîr oğulları Ömer ve Yusuf nâm kimesnele-
re münhasıra olduğu mütehakkik oldukdan sonra terekesine vâzı‘u’l-yed olan 
mezbûr Ömer mahzarında bi’t-tevliye üzerine da‘vâ ve takrîr-i kelâm edip, 
mezbûr Mehmed Beşe bundan akdem mâl-ı vakf-ı mezbûr olan üç yüz gu-
ruşu ve vâkıf-ı mezbûrun kardeşi Ahmed Beşe nâm müteveffânın terekesin-
den bi’t-tamâm ahz u kabz edip, hattâ mezbûr Mehmed Beşe hâl-i hayâtında 
mâl-ı vakf-ı mezbûra el-ân üç yüz guruş makbûzum olup, hâlâ yedimde-
dir deyu ikrâr ve işhâd edip vefât etmekle, hâlâ terekesine vâzı‘u’l-yed olan 
oğlu mezbûr Ömer’e suâl olunup mâl-ı vakf-ı mezbûr olan meblağ-ı mezbûr 
Ömer terekesinden bana edâya tenbîh olunmak bi’t-tevliye matlûbumdur de-
dikde, gıbbe’s-suâl mezkûr Ömer cevâbında, tereke-i müteveffâ-yı merkūma 
vaz‘-ı yedini ikrâr, lâkin husûs-ı mezkûr[u] inkâr edicek, mütevellî-i mezbûrdan 
müdde‘âsını mübeyyine beyyine taleb olundukda, udûl-i müslimînden olun 
mahalle-i mezbûre ahâlîsinden Haffâf oğlu Ali Çelebi b. Abdurrahman ve Mu-
rad Paşa İmâmı Mehmed Efendi b. Mehmed nâm kimesneler li ecli’ş-şehâde 
meclis-i şer‘-i şerîf-i enverde hâzırân olup istişhâd olunduklarında, fi’l-hakīka 
müteveffâ-yı mezbûr Topal Mehmed Beşe b. Abdullah b. Abdurrahman bundan 
akdem Hamal Hayrullâh vâkıf-ı mezbûr el-Hâc Mustafa’nın mârru’z-zikr mek-
teb için vakfı olan asl-ı mâl-ı mezbûr üç yüz guruşu müteveffâ-yı mezbûr Ah-
med Beşe’nin muhallefâtından kabz edip, hâlen benim yedimdedir deyu bizim 
huzûrumuzda ikrâr ve bizi işhâd eyledi. Biz bu husûsa bu vech üzre şâhid[leriz], 
şehâdet dahi ederiz deyu her biri edâ-i şehâdet-i şer‘iyye eylediklerinde, ba‘de’t-
ta‘dîl ve’t-tezkiye şehâdetleri makbûle olup, müdde‘î-i mezbûr dahi ba‘de’t-
tahlîf, mûcebince meblağ-ı mezbûr üç yüz guruşu müteveffâ-yı mezbûr To-
pal Mehmed Beşe’nin terekesinden mütevellî-i mezbûra teslîm etmek üzre oğlu 
mezbûr Ömer’e tenbîh olundukdan sonra mütevellî-i mezbûr meclis-i şer‘de 
bi’t-tevliye ikrâr ve takrîr-i kelâm edip, mezbûr Ömer’e ânifen edâsına tenbîh 
olunan meblağ-ı mezbûr için her yüz otuz beşi bir guruşa olmak üzre tereke-i 
müteveffâ-yı mezbûrdan üç yüz guruşluk mangırı bana teslîm, ben dahi bi’t-
tevliye kabz ve tesellüm eyledim. Min ba‘d meblağ-ı mezbûrdan bir akçe ve bir 
habbe bâkī kalmamışdır dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min Cemâziyelevvel sene 1102.
Şuhûdü’l-hâl: Mehmed Çelebi b. Himmet, Hüseyin Çelebi b. Mustafa, Mehmed 
Beşe b. Hasan, Mehmed Çelebi b. Mehmed, Mehmed Çelebi b. ( ).

66 [10b-2] Ayşe bt. Mehmed’in evini Hacı Ali b. Bedreddin’e satması
Mahmiye-i İstanbul’da Sultan Selim Câmi‘-i şerîfi kurbunda Çukur Sinan ma-
hallesinde sâkine Ayşe bt. Mehmed nâm hâtun ba‘de ta‘rîfi’ş-şer‘î meclis-i şer‘-i 
şerîf-i enver ve mahfil-i dîn-i münîf-i ezherde, bâ‘isü hâze’l-kitâb el-Hâc Ali 
b. Bedreddin nâm kimesne mahzarında [11a] ikrâr ve takrîr-i kelâm edip, 
akd-i âti’z-zikrin sudûruna değin yedimde mülk ve hakkım olup arsasının se-
nede Sivasî Efendi zâviyesine otuz akçe mukāta‘a-i kadîmesi olan mahalle-i 
mezbûrede vâki‘ bir tarafdan âhar mülküm ve bir tarafdan Ali oğlu Mehmed 
mülkü ve bir tarafdan tarîk-i hâs ve bir tarafdan câmi‘-i şerîf duvarı ile mahdûd, 
fevkānî bir bâb oda ve tahtânî bir bâb ve bir sofa ve bir kenîf ve bir mikdâr avlu-
yu müştemil mülk menzilini, bi cümleti’t-tevâbi‘ ve’l-levâhık ve kâffe-i hukūku 
ve merâfıkı ile mezbûr el-Hâc Ali’ye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile yüz guruşa bey‘ ve teslîm, ol dahi ber vech-i muharrer iştirâ ve 
tesellüm ve kabz ve kabûl eyledikden sonra semeni olan meblağ-ı mezbûr yüz 
guruşu mezbûr el-Hâc Ali yedinden tamâmen ahz u kabz eyledim. Ba‘de’l-yevm 
menzil-i mahdûd-ı mezkûr mezbûr el-Hâc Ali’nin mülk-i müşterâsıdır. Key-
fe mâ yeşâ ve yahtâr mutasarrıf olsun dedikde, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel sene 1102.
Şuhûdü’l-hâl: İmâm Ali Efendi b. Mehmed, el-Hâc Aziz b. Şaban, Mehmed b. Ali 
Bey, İsâ Çelebi b. İbrahim, Mehmed b. Himmet, Mehmed Çelebi b. İdris, Mellâh 
Şaban b. ( ), Hüseyin b. Ali, İsâ b. Abdullah, İsâ b. Hasan.

67 [11a-1] Rahime bt. İbrahim’in Şaban Bey b. Murad’la nikahlanması
Vilâyet-i Anadolu’da Amasya kazâsına tâbi‘ Şamir? nâm karye sâkinelerinden 
olup, hâlâ mahmiye-i İstanbul’da Haydarhâne Medresesi’nde müsâfireten sâkin 
olan Rahime bt. İbrahim nâm hâtun zât[ı] ma‘rifet-i şer‘î ile ârifân Veli Bey b. 
Receb ve İbrahim Bey b. Abdullah ta‘rîfleriyle mu‘arrefe olduklarından sonra 
meclis-i şer‘-i şerîf-i enverde, yine Amasya ahâlîsinden râfi‘ü hâze’l-kitâb Hüse-
yin Bey b. Murad b. Ali nâm kimesnenin kardeşi husûs-ı âti’z-zikre vekîl oldu-
ğu mezbûrân Veli Bey ve İbrahim Bey şehâdetleriyle şer‘an sâbit olan Şaban Bey 
b. Murad mahzarında ikrâr-ı tâm ve takrîr-i kelâm edip, bundan akdem zev-
cim olan Küçük Mehmed nâm kimesne bin doksan dokuz senesinde maktûlen 
fevt olup, târih-i mezbûrdan beri zevcim olmamağla, hâlâ nefsimi beş bin akçe 
mehr-i müeccel ile zeyl-i kitâbda muharrerü’l-esâmi müslimîn huzûrlarında 
mezbûr Şaban Bey’e inkâh ve tezvîc edip, ol dahi müvekkil-i mezbûr Hüseyin 
Bey için bi’l-vekâle tezevvüc ve kabûl eyledi dedikde, gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel sene 1102.
Şuhûdü’l-hâl: Veli Bey b. Rıza, İbrahim Bey b. Abdullah, İbrahim Çelebi b. Ah-
med, Çavuşzâde Mehmed Çelebi ve gayruhüm.

68 [11a-2] Kiragos v. Kirkor’un topladığı vergilerden zimmetinin ibrası
Vilâyet-i Anadolu’da Kayseriye kazâsına tâbi‘ Tibze? nâm karye re‘âyâlarının 
kethüdâları ve taraflarından vekîlleri olup, mahmiye-i İstanbul’da 
Parmakkapısı’nda müsâfiren sâkin Bogos v. Haçok nâm zimmî meclis-i şer‘-i 
şerîf-i enver ve mahfil-i dîn-i münîf-i ezherde, işbu bâ‘isü’s-sifr Kiragos v. Kir-
kor muvâcehesinde ikrâr ve takrîr-i kelâm edip, târih-i kitâbdan yedi sene 
mukaddem karye-i mezbûrda kethüdâ ve vekîlleri olup avârız-ı dîvâniye ve 
tekâlîf-i örfiyye cem‘ine me’mûr olmağla mezbûr Kiragos’un doksan altı ve 
doksan yedi senelerinin bâ-fermân-ı âlî üzerine edâsı lâzım gelen on beş gu-
ruş tekâlîf hissesi mezbûrun yedinde kalmakla, mezbûrdan üç guruşunu târih-i 
mezbûrda zevcesi Kemhi? bt. Sohana nâm zimmîden ahz edip, meblağ-ı bâkī 
on iki guruş mezbûr Kiragos’un kalmışdı. Hâlâ meblağ-ı mezbûr on iki guruşu 
dahi mezbûr Kiragos bi’t-tamâm bana def ‘ ve teslîm, ben dahi bi’l-vekâle yedin-
den ahz u kabz eyledim. Ba‘de’l-yevm sinîn-i mezkûrda zikr olunan tekâlîf-i ör-
fiyyeden mezbûr Kiragos’un zimmetinde bir akçe ve bir habbe kalmamışdır de-
dikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Cemâziyelevvel sene 1102.
Şuhûdü’l-hâl: Ahmed Çelebi b. Ahmed, Mahmud b. Hasan, Ahmed b. Ahmed, 
Ebûbekir b. Hüseyin, Kirmer v. Sefaz, Nursez v. Sahak, Adleruşiyeyin? Panayot 
v. Dimitri.

69 [11a-3] Mehmed Bey b. Abdülmennân’ın evini Yusuf Bey 
b. Abdullah’a satması
Hâlâ Voynuk Beyi olup Dârü’l-hilâfeti’l-aliyye Kostantıniyye el-mahmiye’de 
Edirnekapısı dâhilinde Ali Paşa-yı Atîk mahallesinde sâkin umdetü’l-emâcid 
ve’l-a‘yân Filibeli Mehmed Bey b. Abdülmennân b. Abdullah tarafından husûs-ı 
âti’z-zikri ikrâra vekîl olduğu yine mahalle-i mezbûre sükkânından Mehmed 
Ağa b. Ali ve el-Hâc Hüseyin b. Abdullah şehâdetleriyle şer‘an sâbit olan Musta-
fa Ağa b. Receb meclis-i şer‘-i şerîf-i enverde, işbu râfi‘ü’l-kitâb Yusuf Bey b. Ab-
dullah mahzarında bi’l-vekâle ikrâr-ı tâm ve takrîr-i kelâm edip, müvekkilim 
mûmâ-ileyh Mehmed Bey akd-i âti’z-zikrin sudûruna değin silk-i mülkünde 
münselik olup, mahalle-i mezbûrda vâki‘ iki tarafdan kendinin âhar mülkü ve 
bir tarafdan Bedros zimmî mülkü ve bir tarafdan tarîk-i âm ile mahdûd fevkānî 
iki oda ve tahtânî bir oda ve sofa ve bi’r-i mâ’ ve kenîf ve avluyu müştemil mülk 
menzilini, bi cümleti’t-tevâbi‘ ve’l-levâhık ve kâffeti’l-hukūk ve’l-merâfık tara-
feynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î 
ile mezbûr Yusuf Bey’e iki yüz elli esedî guruşa bey‘ ve temlîk ve teslîm, ol dahi 
iştirâ ve kabûl ve temellük ve tesellüm eyledikden sonra semeni olan meblağ-ı 
mezbûr iki yüz esedî guruşu yedinden tamâmen ahz u kabz edip, ba‘de’l-yevm 
menzil-i mahdûd-ı mezbûr merkūm Yusuf Bey’in mülk-i müşterâsı olmuşdur. 
Keyfe mâ yeşâ ve yahtâr mutasarrıf olsun dedi dedikde, gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel sene 1102.
Şuhûdü’l-hâl: Ali Çelebi b. Hasan, Mustafa Çelebi [b.] İbrahim, Ali Bey b. Meh-
med, el-Hâc Kazım Çavuş, İsmail Çelebi (…), Hüseyin Çelebi b. Ahmed, (…), 
İbrahim Çelebi b. Ahmed.

70 [11b-1] Hacı Hüseyin b. Mustafa’nın kölesi Şahin’i mükâtebe 
yoluyla azat etmesi
Mahmiye-i İstanbul’da Toklu Dede mahallesi sükkânından el-Hâc Hüseyin b. 
Mustafa nâm kimesne meclis-i şer‘-i şerîf-i enverde, kendisine rıkkını i‘tirâf 
eden işbu orta boylu, çatık kaşlı, sarı elâ gözlü Rûsiyyetü’l-asl Şahin b. Abdullah 
nâm abd-i memlûkü mahzarında ikrâr ve takrîr-i kelâm edip, mevsûf-ı mezbûr 
Şahin’i târih-i kitâbdan bir sene tamâmına değin hizmet etmek üzre kitâbete kat‘ 
eylediğimden sonra ol dahi kitâbet-i merkūmu ba‘de’l-kabûl mevsûf-ı mezbûr 
müddet-i madrûbe tamâmından sonra sâir ahrâr-ı asliyyîn gibi hür olsun de-
dikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel sene 1102.
Şuhûdü’l-hâl: Ahmed Çelebi b. Abdullah, Ahmed Çelebi b. Mahmud, Ramazan 
Çelebi b. Mehmed, el-Hâc Receb Ağa b. (  ), Usta Mehmed b. (  ), el-Hâc İsma-
il b. Ahmed.

71 [11b-2] Fâtıma Hatun bt. Mektûbî Mehmed Efendi’den miras kalan 
evin büyük hissesinin kızı Emetullah Hatun bt. Mollazâde 
Mehmed Efendi’ye ait olduğu ve kalan hisseyi de satın aldığı
Mahmiye-i İstanbul’da Beyceğiz mahallesinde sâkine Fâtıma Hâtun bt. el-
merhûm Mektûbî Mehmed Efendi nâm hâtun zâtını ma‘rifet-i şer‘iyye ile ârifân 
İbrahim Çelebi b. Abdullah ve el-Hâc Ali b. Mustafa ta‘rîfleriyle mu‘arrefe ol-
dukdan sonra meclis-i şer‘-i şerîf-i enverde, sulbiye kebîre kızı işbu sâhibü’l-
kitâb umdetü’l-muhadderât Emetullah Hâtun bt. el-merhûm Mollazâde Meh-
med Efendi tarafından zikri âtî iştirâ ve teslîm-i semene vekîl olup, yine 
mu‘arrifân-ı mezbûrân şehâdetleriyle şer‘an vekâleti sâbite olan zevci Meh-
med Efendi b. el-merhûm İbrahim Efendi mahzarında bi tav‘ihâ ikrâr-ı sahîh-i 
şer‘î ve i‘tirâf-ı sarîh-i mer‘î kılıp, mahalle-i mezbûrede vâki‘ etrâf-ı erba‘ası 
Minkārîzâde merhûm Şeyhülislâm Yahya Efendi müte’ehhilîn odaları ve ba‘zan 
Muharremzâde Efendi odaları ve gılmâna meşrûta merhûm Müderris Abdur-
rahman Efendi menzili ve merhûm Hasan Ağa mülkü ve ba‘zan Şahin odaları 
ve İbrahim Çelebi mülkü ve tarîk-i hâs ile mahdûd, dâhiliyesi tahtânî üç oda ve 
bir mutfak ve bir sofa ve önünde zât-ı eşcâr-ı müsmire ve gayr-ı müsmire bahçe 
ve bi’r-i mâ’ ve kenîf ve hâriciyesi tahtânî oda ve ahır ve kenîf ve sokak kapısı ve 
avluyu müştemil mülk menzil zevcim mezbûr Mehmed Efendi’nin mülkü olup, 
ba‘de vefâtihî sümünü bana ve seb‘a-i esmânı kızı müvekkile-i mezbûre Eme-
tullah Hâtun’a bi’l-irsi’ş-şer‘î isâbet ve intikāl etmişdi. El-hâletü hâzihî menzil-i 
mahdûd-ı mezbûrda olan sümün-i hisse-i mu‘ayyene-i ma‘lûmemi ve yine 
menzil-i mezbûr dâhilinde İbrahim Çelebi menzili cânibinde vâlidem Ayşe bt. 
Ahmed nâm Hâtun’a karzan ve redden [ve]irsen bana isâbet eden tûlen ve ar-
zan bi hesâbi terbî‘î elli zirâ‘ mikdârı mülk arsa-i hâliyemi safka-i vâhide ile 
dâmâdım mezbûr Mehmed Efendi’ye yüz elli esedî guruşa tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve temlîk ve teslîm, ol dahi zevcesi 
müvekkile-i mezbûre Emetullah Hâtun için bi’l-vekâle iştirâ ve kabûl ve temel-
lük ve tesellüm eyledikden sonra semeni olan meblağ-ı mezbûr yüz elli esedî gu-
ruşu vekîl-i mesfûr Mehmed Efendi yedinden bi’t-tamâm ve’l-kemâl ahz u kabz 
ve tesellüm eyledim. Ba‘de’l-yevm menzil-i mahdûd-ı mezkûrda olan hisse-i ir-
siyem ve arsa-i hâliyemiz mezbûre Emetullah Hâtun’un mülk-i müşterâsı olup, 
benim kat‘â alâka ve medhalim kalmamışdır, keyfe mâ yeşâ mutasarrıf olsun de-
dikde, gıbbe’t-tasdîki’l-mu‘teberi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Cemâziyelevvel sene 1102.
Şuhûdü’l-hâl: Attâr el-Hâc Mehmed b. Abdullah, Sekkâk Mustafa Çelebi b. Pîrî, 
Berber Sâlih b. Abdullah, Mehmed Çelebi b. (  ), Şaban b. Muharrem, Ebûbekir 
Çelebi b. Osman, el-Hâc Mehmed b. Ahmed, Kavukcu Mustafa Çelebi.

72 [11b-3] Hüseyin Beşe b. Mehmed’in katır davasının reddi
Mahmiye-i İstanbul’da dergâ[h]-ı âlî yeniçerilerinin otuz dokuzuncu ağa bö-
lüğünde mahsûs oda yoldaşlarından Hüseyin Beşe b. Mehmed nâm kimesne 
meclis-i şer‘-i şerîf-i enverde, bâ‘isü hâze’l-kitâb Mehmed Çavuş b. Ali mahza-
rında üzerine da‘vâ ve takrîr-i kelâm edip, işbu meclisde mevcûd ve müşâhed 
olan beyaz nallı katır mülküm olup, târih-i kitâbdan bir sene mukaddem zâyi‘ 
olmuşdu. Hâlâ mezbûr Mehmed Çavuş bi gayri hakkın vaz‘[-ı yed] edip suâl 
olunup kasr-ı yedine ve bana teslîme tenbîh olunmak matlûbumdur dedik-
de, gıbbe’s-suâl mezbûr Mehmed Çavuş cevâbında, mârru’z-zikr katırı Mus-
tafa b. el-Hâc Ali nâm kimesneden on sekiz guruş semen-i medfû‘a iştirâ 
edip mülk-i müşterâsı olmağla vaz‘-ı yed ederim, müdde‘î-i mezbûrun mül-
kü olduğu ma‘lûmum değildir deyicek, gıbbe’s-suâl ve akībe’l-inkâr, müdde‘î-i 
mezbûrdan müdde‘âsını mübeyyin beyyine taleb olundukda ityân-ı beyyine-
den izhâr-ı acz edip, yemîn dahi vermemeğin müdde‘î-i mezbûr Hüseyin Beşe 
bî-vech mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cemâziyelevvel sene 1102.
Şuhûdü’l-hâl: İbrahim Çelebi b. Mehmed, Ali Çelebi b. Bâli, Mustafa Çelebi b. 
Şaban, Nasuh b. Osman, el-Hâc Ali b. Abdullah.

73 [11b-4] Manastaka v. Laskar’ın Hekimbaşı Sinan ve Destarî Hüsam 
vakıflarına borçlu olduğu
Mahmiye-i İstanbul’da Hekim Paşa [Hekimbaşı] Sinan ve Destârî Hüsam va-
kıflarına mütevellî olan işbu râfi‘ü’l-kitâb İvaz Çelebi b. Abdülmennân nâm ki-
mesne meclis-i şer‘-i şerîf-i enverde, medîne-i mezbûrede Şeyh Ferhad mahal-
lesi sükkânından Manastaka v. Laskar nâm zimmî muvâcehesinde bi’t-tevliye 
üzerine da‘vâ ve takrîr-i kelâm edip, merkūm Manastaka bin doksan altı sene-
si Zilhiccesi’nin yirmi ikinci günü vakfeyn-i mezbûreyne bundan mukaddem 
mütevellî olan Osman Çelebi b. Mehmed b. [12a] Abdullah yedinden vakfeyn-i 
mezbûreyn mâllarından iki yüz yirmi esedî guruş istidâne ve kabz edip, deyn-i 
mezbûr mukābelesinde yedinde mülkü olup, mahalle-i mezbûrede vâki‘ bir ta-
rafdan Abraham ve bir tarafdan Asvador nâm zimmîler mülkleri ve bir taraf-
dan Mustafa Paşa Vakfı’ndan olan odalar ve bir tarafdan tarîk-i âm ile mahdûd 
üç bâb fevkānî oda ve sofa ve mahzen ve su kuyusunu müştemil mülk menzili-
ni, bi tarîki’l-istiğlâl mütevellî-i mezbûr Osman Çelebi’ye bey‘ ve teslîm eyledik-
den sonra mütevellî-i merkūm Osman Çelebi dahi menzil-i mezbûru ba‘de’t-
tahliye ve’t-tekābuz târih-i mezbûrdan bir sene tamâmına değin yine merkūm 
Manastaka’ya otuz üç guruşa îcâr ve teslîm, kable’l-edâ merkūm Osman Çele-
bi tevliyet-i mezbûreden azl, yerine ben mütevellî olmağla, üçümüz bir meclis-
de iken meblağeyn-i mezbûreyn ile beni mezbûr Manastaka üzerine ihâle ve 
tevkîl ve her birimiz kabûl eylediğimizden sonra mezbûr Manastaka menzil-i 
mezbûrun bir senede ücret-i müsemmâsı olan otuz üç guruşu ve bin yüz sene-
si Zilhiccesi’ne gelince üç senelik ecr-i mislini vakfeyn-i mezbûreyn için bana 
def ‘ ve teslîm, ben dahi ahz u kabz ve mesârif-i vakfeyne sarf etmişdim. El-
ân menzil-i merkūm mezbûr Manastaka’nın tasarrufunda olmağla, ecr-i misli 
vukūf-ı tâm ı olan mahalle-i mezbûre ahâlîsinden Yusuf Çelebi b. Ahmed Beşe b. 
Süleyman ve el-Hâc Mehmed b. Ahmed ve Müezzin Osman Çelebi b. Ahmed’den 
mahallinde suâl olundukda, menzil-i mezbûrun ecr-i misli beher yevm onar ak-
çedir deyu mezbûr Manastaka muvâcehesinde haber vermeleriyle, menzil-i 
mezbûrun ecr-i misli yevmî onar akçe idiği lede’ş-şer‘i’l-enver zâhir ve mukarrer 
olmağın, hâlen suâl olunup asl-ı mâl-ı merkūm iki yüz yirmi guruş ile bin yüz se-
nesi Zilhiccesi’nden târih-i kitâba gelince on yedi ile ber vech-i muharrer yevmî 
onar akçe ecr-i mislinden müctemi‘ beş bin yüz akçeyi vakfeyn-i mezbûreyn 
için bana edâ ile fekk-i rehne merkūm Manastaka’ya tenbîh olunmak bi’t-tevliye 
matlûbumdur dedikde, gıbbe’s-suâl merkūm Manastaka cevâbında, fi’l-hakīka 
kaziyye bâlâda tafsîl ve beyân ve şerh ve ayân olunan vech üzre olup, asl-ı mâl-ı 
mezbûr iki yüz yirmi guruş ile menzil-i mezbûrun yevmî onar akçe ecr-i mislin-
den on yedi ile müctemi‘ olan beş bin yüz akçe vakfeyn-i mezbûreyne el-ân zim-
metinde edâsı lâzım deyni olduğunu tav‘an ikrâr ve i‘tirâf etmeğin, alâ mûcebi 
i‘tirâfihî meblağeyn-i mezbûreyn iki yüz yirmi guruş ile beş bin yüz akçeyi 
vakfeyn-i mezbûreyn için mütevellî-i mezbûr İvaz Çelebi’ye edâ ile fekk-i reh-
ne mezbûr Manastaka’ya tenbîh olunup, mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İmâm Hüseyin Efendi, Abdullah Efendi b. Ahmed, Ahmed Bey b. 
Hasan, Ahmed Bey b. Osman, Mustafa Efendi b. Ali, Ömer Çelebi b. Eyüb, İbra-
him Çelebi b. Mehmed.

74 [12a-1] Ayşe bt. Hüseyin’in Hacı Mustafa b. Halil’den muhâlaa  
yoluyla boşanması
Mahmiye-i İstanbul’da Sultanhamamı kurbunda Hoca Kasım Günânî mahalle-
si sâkinelerinden Ayşe bt. Hüseyin nâm hâtun ba‘de’t-ta‘rîfi’ş-şer‘î meclis-i şer‘-i 
şerîf-i enverde, zevc-i muhâlı‘ı işbu bâ‘isü’l-vesîka el-Hâc Mustafa b. Halil nâm 
kimesne mahzarında ikrâr ve takrîr-i kelâm edip, zevcim mezbûr el-Hâc Musta-
fa zimmetinde mütekarrir ve ma‘kūdun aleyh olan üç bin akçe mehr-i müecce-
lim ve nafaka-i iddet-i mu‘ayyenemden fâriğa olup, me’ûnet-i süknâm dahi ken-
di üzerime olup mezbûrun firâşından hâsıl ve benden mütevellid sagīr oğlum 
Halil’i yedi yaşına değin kendi mâlımla infâk ve iksâ etmek üzre zevcim mezbûr 
ile muhâla‘a-i sahîha-i şer‘iyye ile muhâla‘a edip, ol dahi hul‘-ı mezbûru kabûl 
eylediğinden sonra hukūk-ı zevciyyete müte‘allika âmme-i da‘vâdan her biri-
miz âharın zimmetini ibrâ-i âm ile râfi‘ü’l-hisâm ile ibrâ ve iskāt eyledik dedik-
de, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ahmed b. Ahmed, Hüseyin b. Mustafa, 
diğer İbrahim Çelebi b. Mehmed, Mehmed b. Ali, Bâli b. Süleyman.

75 [12a-2] Seyyid Abdullah b. Yusuf ’un kölesi Siyavuş’u azat etmesi
Mahmiye-i İstanbul’da Ali Paşa-yı Atîk mahallesinde sâkin es-Seyyid Abdullah b. 
Yusuf Efendi meclis-i şer‘-i şerîf-i enver ve mahfil-i dîn-i münîf-i Muhammedî’de 
takrîr-i kelâm ve ta‘bîr ani’l-merâm edip, bana rıkkını mu‘terif işbu uzun boylu, 
açık kaşlı, sarışın Rûsiyyü’l-asl Siyavuş b. Abdullah’ı hasbeten lillâhi’l-meliki’l-
Hallâk ve taleben li merzâti’r-Rabbi’r-Rezzâk mâlımdan tahrîr ve i‘tâk ve sâir 
ahrâr-ı asliyyîn silkine idrâc ve ilhâk eyledim. Ba‘de’l-yevm mevsûf-ı mezbûr Si-
yavuş sâir ahrâr-ı asliyyîn gibi hür olup, üzerinde velâ’iyyet-i abdden gayrı hak-
kım kalmadı dedikde, mâ vaka‘a bi’t-taleb ketb olundu.
Tahrîren fi’l-yevmi’s-sâmin ve’l-ışrîn min Cemâziyelevvel li sene isneteyn ve 
mi’e ve elf.
Şuhûdü’l-hâl: Mehmed Efendi en-nâib li Davudpaşa, Berber Usta Hasan b. Ab-
dullah, Halil Efendi b. ( ) el-imâm, Halil b. Bayezid, Ahmed b. İbrahim, Hamdi? 
Çelebi b. Ahmed, diğer Hamdi? Çelebi b. Ahmed?, Halil Beşe b. Receb.

76 [12b-1] Müezzin Mehmed Çelebi b. Ali’nin menzil vakfiyesi
Elhamdü li veliyyihî ve’s-salâtü alâ nebiyyihî Muhammed ve âlihî ve sahbihî 
ecma‘în. Ammâ ba‘d işbu kitâb-ı sıhhat-nisâbın tahrîrine bâdî oldur ki, 
mahmiye-i İstanbul’da Debbâğ Yunus mahallesinde sâkin sâhibü’l-hayrât ve’l-
hasenât Müezzin Mehmed Çelebi b. Ali meclis-i şer‘-i şerîf-i şâmihu’l-imâdda, 
zikr-i âtî vakfına li ecli’t-tescîl mütevellî nasb ve ta‘yîn eylediği Sefer Beşe b. 
Hasan mahzarında ikrâr-ı tâm ve takrîr-i kelâm edip, silk-i mülkümde mün-
selik olup, mahalle-i mezbûrede vâki‘ bir tarafı Ali Bey menzili ve bir tarafı el-
Hâc İbrahim tasarrufunda olan menzil ve bir tarafı ba‘zan Saraç İbrahim Çele-
bi mülkü ve ba‘zan tarîk-i hâs ve bir tarafı el-Hâc Mehmed menzili ile mahdûd 
fevkānî bir bâb oda ve tahtânî bir bâb oda ve bir sofa ve müşterek kenîf ve bir 
mikdâr avluyu müştemil mülk menzilini, bi cümleti’l-hudûd ve’l-hukūk hasbe-
ten lillâhi te‘âlâ ve haseneten li rûh-ı rasûlihi’l-mu‘allâ vakf-ı sahîh-i mü’ebbed 
ve habs-i sarîh-i muhalled ile vakf ve habs edip, şöyle şart ve ta‘yîn eyledim ki, 
mâdemki hayâtda olam menzil-i mezbûrda kendim sâkin ve mutasarrıf olam, 
vefâtımdan sonra zevcem Fâtıma bt. Ali nâm hâtun sâkine ve mutasarrıfe ola. 
Ba‘de vefâtihâ menzil-i mezbûr alâ cerâ’l-âde icâre-i mu‘tâde ile îcâr olunduk-
dan sonra icâresinden yevmî iki akçesin mahmiye-i mezbûrede Tüfenkhâne 
kurbunda vâki‘ mescid-i şerîf avlusunda müceddeden li vechillâhi te‘âlâ vaz‘ 
eylediğim musluğa su getiren kimesneye vazîfe olmak üzre verile, icâreden 
ziyâde kalırsa ta‘mîr ve termîm-i menzile sarf oluna ve sulbiye kızlarım Ruki-
ye ve Sâliha ve dâmâdlarım Mehmed Çelebi ve Süleyman Beşe ve zikr olunan 
Tüfenkhâne’de olan tüfenkçi ve kundakcı ustaları zikr olunan vakfa hasbî nâzır 
olalar. Ve mürûr-ı eyyâm ile şurût-ı mezkûreye ri‘âyet müte‘azzir olursa mutla-
ka fukarâ-i müslimîne vakf ola ve tebdîl ve tağyîr merreten ba‘de uhrâ yedimde 
ola deyu menzil-i mezbûru fâriğan ani’ş-şevâgil mütevellî-i mezbûra teslîm, ol 
dahi tesellüm ve kabz ve sâir mütevellîlerin evkāfda olan tasarrufları gibi tasar-
ruf eyledi dedikde, gıbbe’t-tasdîki’ş-şer‘î vâkıf-ı mezbûr taht-ı vifâkdan cânib-i 
şikāka âzim olup, vakf-ı akār muhtâr-ı eimme-i ahyâr? olan İmâm-ı A‘zam ve 
imâm-ı efhâm Ebû Hanife el-Kûfî -cûziye bi’l-hayr ve kûfiye- katında sahîh ve 
câ’iz, lâkin müstelzim-i lüzûm olmayıp ve vâkıf menâfi‘-i vakfını nefsine şart 
etse ba‘zı eimme-i kirâm katında mubtıl-ı vakf olmağın vakf-ı mezbûrdan rücû‘ 
eyledim, menzil-i mezbûru mülküme istirdâd eyledim dedikde, mütevellî-i 
mezbûr cevâb-ı bâ-savâba mütesaddî olup, eğerçi hâl bâlâda bast olunan minvâl 
üzredir, lâkin inde’l-imâmeyn-i hümâmeyni’l-mükerremeyn siyemâ ba‘de’t-
teslîm ile’l-mütevellî İmâm Yusuf katında şart-ı mezkûra müsâdife olursa va-
kıf sahîh ve sıhhat müstelzim-i lüzûmdur, ana binâ’en red ve teslîmden imtinâ‘ 
ederim deyu husûmet ve nizâ‘ ve ol vechile fasl u ve hasma tâlib olduklarında, 
hâkim-i muvakki‘-i sadr-ı kitâb-tûbâ-lehû ve hüsnü me’âb- hazretleri dahi ta-
rafeynin kelâmında zikr-i dakīk ve te’emmül-i enîk edip, cânib-i vakfı evlâ ve 
ahrâ görmeğin, âlimen bi’l-hilâf ve mürâ‘iyyen limâ yecîrü mürâ‘âtihî fî tescîli’l-
evkāf vakf-ı mezbûrun sıhhat ve lüzûmuna hükm-i sahîh ve kazâ-i mer‘î etme-
ğin, min ba‘d vakf-ı mezbûr sahîh ve lâzım oldu. Fe-men beddelehû ba‘de mâ 
semi‘ahû fe-innemâ ismuhû ale’llezîne yübeddilûnehû inna’llâhe semî‘un alîm 
ve ecru’l-vâkıfu ale’l-hayyi’l-cevâdi’l-kerîm cerâ zâlike,
Ve hurrire fi’l-yevmi’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, es-Seyyid Abdülmu‘tî Efendi, İbrahim 
Çelebi b. Ahmed, İbrahim Çelebi b. Mehmed, Ali b. Bâli.

77 [12b-2] Fâtıma bt. Abdullah ile Mehmed Dede b. Derviş’in ortak 
aldıkları evi nöbetleşe kullanacakları
Mahmiye-i İstanbul’da Ayasofya-i Kebîr kurbunda Kabasakal Sinan Ağa mahal-
lesi sâkinelerinden Fâtıma bt. Abdullah nâm hâtun ba‘de’t-ta‘rîfi’ş-şer‘î meclis-i 
şer‘-i şerîf-i enverde, Mehmed Dede b. Derviş nâm kimesne mahzarında ikrâr 
ve takrîr-i kelâm edip, bundan akdem Doğanî Ahmed Bey Vakfı’ndan olup 
icâreteyn-i ma‘lûmeteyn ile bâ-izn-i mütevellî mezbûr Mehmed Dede ile ale’l-
iştirâki’s-seviy tefevvüz ve kabz eylediğimiz bir tarafdan Terzi İbrahim menzili 
ve bir tarafdan İbşiroğlu Mustafa menzili bir tarafdan Mehmed Efendi menzili 
ve bir tarafdan tarîk-i hâs ile mahdûd menzilde mezbûr Mehmed Dede ile ma‘an 
sâkine olmak mümkün olmamağla, bi’t-terâzî târih-i kitâbdan altı ay tamâmına 
değin ben sâkine olup, ba‘dehû mezbûr Mehmed Dede dahi altı ay sâkine olmak 
üzre münâvebeten mühâye’e-i zamânîne vechi üzre beynimizde kavl ve ittifâk 
eyledik dedikde, gıbbe’t-tasdîk-i vicâhî mâ vaka‘a bi’t-taleb ketb olundu.
Fi’l-yevmi’s-sâdis min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, İbrahim Çelebi b. Mehmed, Ebûbekir b. 
Hasan, Osman b. Hüseyin ve gayruhüm.









78 [12b-3] Ölen Fâtıma bt. Ali’nin küçük oğlu Ahmed’e Musa Çelebi 
b. Ömer’in vasî tayini
Mahmiye-i İstanbul’da Ma‘cûnî Kasım mahallesinde sâkine iken bundan akdem 
vefât eden Fâtıma bt. Ali nâm hâtunun sadrî sagīr oğlu Ahmed’in babası Ömer 
b. Ali mütlif ve mübezzir olduğu ahâlî-i mahallesi ihbârıyla şer‘an zâhir olmağ-
la, sagīr-i mezbûra vâlidesinden müntakil iki bin üç yüz otuz dört akçe mâl-ı 
mevrûsuna ve sâir tesviye-i umûruna bir [va]sî nasb olunmak mühim ve lâzım 
ve sagīr-i mezbûrun dayısı işbu bâ‘isü’l-kitâb Musa Çelebi b. Ömer her vechi-
le vesâyet uhdesinden gelmeğe kādir olduğu zeyl-i kitâbda muharrerü’l-esâmi 
müslimîn ihbârıyla lede’ş-şer‘i’l-enver müte‘ayyin olmağla, mezbûr Musa Çe-
lebi sagīr-i merkūm için taraf-ı şer‘-i münîrden vasî nasb ve ta‘yîn olundukda, 
ol dahi vesâyet-i mezbûreyi kabûl ve merâsimini edâya ta‘ahhüd etmeğin, mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel sene 1102.
Şuhûdü’l-hâl: Hasan Çelebi b. Abdullah, Usta Mehmed b. ( ), Hüseyin Çelebi b. 
( ), İbrahim Çelebi b. Ahmed, Ebûbekir b. Hüseyin.

79 [13a-1, Arapça] Ahmed b. Ömer adlı çocuğa nafaka takdir edildiği
Hâkim, Ahmed b. Ömer nâm sagīrin nafakası, kisvesi ve sâir havâic-i lâzimesi 
için, medine-i mahmiye-i Kostantıniyye mahallâtından Macuncu Kasım mahal-
lesinde sâkine olan Ayşe bt. Zülfikar nâm anne annesi ve hâdinesinin talebiyle, 
bundan akdem fevt olan Fatıma bt Ömer nâm annesinden irs-i şer‘le kendisi-
ne intikal eden mallardan alınmak üzre, zeyilde mezkûr tarihten itibaren yevmî 
râyicü’l-vakt dört akçe farz ve takdir etti. Hâkim, meblağ-ı mefrûz-i mezkûru, 
sagīr-i merkūmun havâic-i zarûriyesine sarf etmeye ve vakt-i hâcette istidâne 
edip lede’z-zafer mâl-ı mersûma rücû‘ etmeye mezbûre Ayşe hâtuna izin verdi.
Cerâ zâlike ve hurrire fi’l-yevmi’s-sâbi‘ ve’l-ışrîn min Cumâdelûlâ sene 1102.
Şuhûdü’l-hâl: İbrahim Çelebi b. Ahmed, Mahmud b. Ömer, Hasan Çelebi b. ( ), 
Hüseyin Çelebi b. ( ), Usta Mehmed b. ( ), Mehmed Çelebi b. İbrahim

80 [13a-2] Hacı Hüseyin b. Satılmış’ın Abdülkâdir Efendi 
b. Ebûbekir’deki alacağını tahsil ettiği
Mahmiye-i İstanbul’da (  ) mahallesi sükkânından Aşcı el-Hâc Hüseyin b. Sa-
tılmış nâm kimesne meclis-i şer‘-i şerîf-i enverde, işbu râfi‘ü’l-vesîka İmâm 
Abdülkādir Efendi b. Ebûbekir mahzarında ikrâr ve takrîr-i kelâm edip, merkūm 
Abdülkādir Efendi bundan akdem beynimizde ma‘lûm menzilini bana yüz 
yirmi guruşa bey‘ ve kabz-ı semen edip, ba‘dehû bi’t-terâzî ikāle ve fesh olun-
makla, semen-i merkūmun yüz on guruşunu bana red ve teslîm etmekle bâkī 
zimmetinde on guruş hakkım kalmışdı. Meblağ-ı bâkī on guruşu dahi yedinden 
ahz u kabz ettiğimden sonra mezbûr yüz yirmi guruşdan merkūm Abdülkādir 
Efendi’nin zimmetinde bir akçe ve bir habbe hakkım bâkī kalmayıp, min ba‘d 
meblağ-ı mezbûre ve sâir beynimizde cereyân eden ahz u i‘tâya müte‘allika min 
cemî‘i’d-de‘âvî merkūm Abdülkādir Efendi’nin zimmetini ibrâ-i âmla ibrâ ve 
iskāt eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel sene 1102.
Şuhûdü’l-hâl: İbrahim Çelebi b. Ahmed, Mustafa b. Şaban, Ali Efendi b. Mustafa, 
Ali b. Bâli, diğer İbrahim Çelebi b. Ahmed.

81 [13a-3, Arapça] Nafaka miktarının indirildiği
İşbu, mazmûnunda tenkīs-i nafakadan bahseden sahîh ve şer‘î bir hüccettir. 
Sikāt ve udûlden vâki‘ ihbâr ile bâ‘is-i hâze’l-kitâb Ahmed Efendi b. Şaban’ın 
Fahriye nâm sagīresine, mahmiye-i Kostantıniyye mahallâtından Bağlanî? ma-
hallesinde sâkine olan Fatıma bt. Yusuf nâm annesi ve hâdinesinin talebiyle 
bundan akdem kıbel-i şer‘den farz ve takdir edilen altı akçeyi edâdan âciz oldu-
ğu zâhir olup tahakkuk ettiğinde, hâkim el-hâsim, el-fâzıl el-fâsıl beyne’l-hakkı 
ve’l-bâtıl el-muvakkı‘ sadrı hâze’l-kitâb bi-tevkī‘ihi’l-müstetâb, bu miktardan iki 
akçeyi tenkīs edip nafakayı dört akçeye indirdi.
Cerâ zâlike ve hurrire fi’l-yevmi’t-tâsi‘ aşere ve’l-ışrîn min Cumâdelûlâ sene is-
neyn ve mie ve elf.
Şuhûdü’l-hâl: Abdülbâki Efendi el-imam, İbrahim b. Maksud, Mustafa b. Neccâr, 
İbrahim Çelebi b. Mehmed, İbrahim Çelebi b. Ahmed, Receb Çelebi b. Hüseyin, 
Ahmed Efendi b. Hasan, Muharrem Efendi b. Mustafa

82 [13a-4] Ali Reis b. Mehmed’in Abdülkerim Odabaşı b. İbrahim’e 
tüfenk satışından olan borcunu kabul etmesi
Mahmiye-i İstanbul’da vâki‘ Tüfenkçi tâifesinden işbu râfi‘ü’l-kitâb Abdülkerim 
Odabaşı b. İbrahim nâm kimesne meclis-i şer‘-i şerîf-i enver ve mahfil-i dîn-i 
münîf-i [ezherde], sefîne reislerinden es-Seyyid Ali Reis b. es-Seyyid Mehmed 
nâm kimesne mahzarında ikrâr ve takrîr-i kelâm edip, semeni târih-i kitâbdan 
(  ) güne değin müeccel olmak üzre yedimde mülküm olan iki aded cedîd tü-
fengimi safka-i vâhide ile merkūm es-Seyyid Ali Reis’e yüz kıt‘a esedî guruşa 
kat‘an bey‘ ve temlîk ve teslîm, ol dahi ber vech-i muharrer yedimden iştirâ ve 
temellük ve kabz etmekle, semen-i mezbûr yüz esedî guruş merkūm es-Seyyid 
Ali Reis’in zimmetinde bana deyni olmağın, hâlâ merkūm es-Seyyid Ali Reis’e 
suâl olunup, takrîri tahrîr olunmak matlûbumdur dedikde, gıbbe’s-suâl merkūm 
Ali Reis cevâbında, kaziyye minvâl-i muharrer üzre olup, mezbûr Abdülkerim 
Odabaşı yedinden ber vech-i meşrûh iştirâ ve kabz eylediğim iki aded tüfengin 
bahâsından yüz kıt‘a esedî guruş zimmetimde merkūm Abdülkerim Odabaşı’ya 
vâcibü’l-edâ müeccel deynimdir dedikde, mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel sene 1102.
Şuhûdü’l-hâl: Ali Efendi b. Mustafa, İbrahim Efendi b. Şaban, İbrahim Çelebi b. 
Ahmed, Osman b. Hasan, es-Seyyid Ali Çavuş b. Mustafa, es-Seyyid Mehmed 
Çavuş b. Hasan, es-Seyyid Ebûbekir Çavuş b. Mehmed, es-Seyyid İbrahim Ça-
vuş b. ( ), Receb Beşe.

83 [13a-5] Seyyid Ali b. Hasan Ağa’nın arazisini Mehmed Ağa 
b. Mahmud’a satması
Vilâyet-i Anadolu’da Pazarsuyu kazâsına tâbi‘ Bayramşah-ı Bâlâ nâm karye 
sükkânından es-Seyyid Ali b. Hasan Ağa nâm kimesne meclis-i şer‘-i şerîf-i 
şâmihu’l-imâd ve mahfil-i dîn-i münîf-i râsihü’l-evtâdda, yine karye-i mezbûre 
sükkânından Mehmed Ağa b. Mahmud nâm kimesne mahzarında ikrâr-ı sahîh-i 
şer‘î ve i‘tirâf-ı sarîh-i mer‘î kılıp, karye-i mezbûre sınırı dâhilinde Yumrutaş de-
mekle ma‘rûf mevzi‘de vâki‘ lede’l-ahâlî ve’l-cîrân ma‘lûmü’l-hudûd taht-ı ta-
sarrufumda olan bir kıt‘a tarlamı, bâ-ma‘rifet-i sâhib-i arz-ı merkūm Mehmed 
Ağa’ya on guruş bedel mukābelesinde ferâğ ve tefvîz, ol dahi ber vech-i muhar-
rer tefevvüz ve kabûl eylediğinden sonra bedel-i ferâğ olan meblağ-ı mezbûr on 
guruşu mezbûr Mehmed Ağa bana def ‘ ve teslîm, ben dahi yedinden bi’t-tamâm 
ahz u kabz edip, mârru’z-zikr tarlayı mahallinde zabt u tasarrufa mezbûru taslît, 
ba‘de’l-yevm mârru’z-zikr tarlada benim hakk ve alâkam kalmayıp mezbûr 
Mehmed Ağa’nın dâhil-i havza-i tasarrufu olmuşdur dedikde, gıbbe’t-tasdîki’l-
mu‘teberi’l-vicâhî mâ vaka‘a bi’t-taleb ketb ve imlâ olundu.
Fi’l-yevmi’s-sâmin ve’l-ışrîn min Cemâziyelevvel sene 1102.
Şuhûdü’l-hâl: Es-Seyyid Mehmed Efendi b. es-Seyyid Şeyh Mahmud, Mehmed 
Efendi b. Ahmed, es-Seyyid Ali b. es-Seyyid Mehmed, Şeyh Hasan Efendi, Mus-
li Beşe b. Mehmed, Ali Çelebi b. Yahya.

84 [13b-1] Mehmed b. Kenan’ın üzerine çocukları için nafaka takdiri
Mahmiye-i İstanbul’da Neslişah Sultan mahallesinde sâkine Ayşe Hâtun bt. 
Mehmed nâm hâtun meclis-i şer‘-i şerîf-i enverde ve meclis-i dîn-i münîf-i 
ezherde, zevc-i mutallıkı bâ‘isü hâze’l-kitâb Mehmed b. Kenan mahzarın-
da takrîr-i kelâm ve ta‘bîr-i ani’l-merâm edip, mezbûr Mehmed’in firâşından 
hâsıl ve benden mütevellide sadriye sagīre kızım Rukiye ve sagīr oğlum Ah-
med bi hakkı’l-hidâne hacr ve terbiyemde olmağla sagīretân-ı mezbûretânın 
nafaka ve kisve ve sâir levâzım-ı mühimmesi için babası mezbûr Mehmed üze-
rine kıbel-i şer‘den kadr-i ma‘rûf nafaka farz ve takdîr olunmak matlûbumdur 
dedikde, hâkim-i muvakki‘-i sadr-ı kitâb -tûbâ-lehû ve hüsnü me’âb- hazretle-
ri dahi sagīretân-ı mezbûretânın nafaka ve kisve ve sâir levâzım-ı mühimme-
si için babası mezbûr Mehmed üzerine târih-i kitâbdan sagīre kızı Rukiye’ye 
dört akçe ve sagīr oğlu Ahmed’e dört akçe cem‘an sekiz akçe farz ve takdîr edip, 
meblağ-ı mefrûz-ı mezbûru sagīretân-ı mezbûretânın nafaka ve kisve ve sâir 
levâzım-ı mühimmesine harc ve sarfa lede’l-iktizâ istidâneye ve inde’z-zafer ba-
bası mezbûr üzerine rücû‘a mezbûre Ayşe Hâtun’a izin vermeğin, mâ hüve’l-
vâki‘ bi’t-taleb ketb olundu.
Fi’l-yevmi’s-sâbi‘ min şehri Cemâziyelevvel sene 1102.
Şuhûdü’l-hâl: Seyyid Mehmed b. Mehmed, Mustafa Çelebi b. Mehmed, Ahmed 
b. Abdullah, Mehmed b. Ramazan, Ali b. Hüseyin, İbrahim Çelebi b. Ahmed.

85 [13b-2] Hacı Musa b. Hacı Ali’nin Ahmed Ağa b. Hacı Mustafa’ya 
borcunu ödemesi
Mahmiye-i İstanbul’da Şeyh Vefa mahallesinde sâkin işbu bâ‘isü’l-kitâb 
umdetü’l-eşbâh Ahmed Ağa b. el-Hâc Mustafa meclis-i şer‘-i şerîf-i enverde, 
vilâyet-i Anadolu’da Beypazarı sükkânından el-Hâc Musa b. el-Hâc Ali nâm ki-
mesne mahzarında üzerine da‘vâ ve takrîr-i kelâm edip, mezbûr el-Hâc Musa 
yine Beypazarı sükkânından olup, hâlâ gaybet eden Zülfikar b. Zülfikar nâm ki-
mesneyi üzerime taslît edip, mukaddemâ Beypazarı Voyvodası Hasan Ağa’nın 
havâlesi ile Beypazarı kazâsı ahâlîsinden dört yüz otuz dört guruş ahz u kabz 
eyledin, mezbûr Zülfikar ahâlî-i vilâyetin cümlesi taraflarından vekîldir deyu 
tahvîf-i vech-i şer‘î üzre isbât-ı müdde‘â etmeksizin yirmi beş guruş kıymetli bir 
baş Bârgir ile nakid yetmiş beş guruşumu ahz u kabz etmekle, husûs-ı mezbûru 
mezkûr el-Hâc Musa’dan da‘vâ ve müdde‘âmı muvâcehesinde udûlle şer‘an isbât 
dahi etmeğin, yine bana red ve teslîmden imtinâ‘ eder, suâl olunup aynî mevcûd 
olan mârru’z-zikr Bârgir ile meblağ-ı mezbûr yetmiş beş guruşu red ve teslîme 
tenbîh olunmak matlûbumdur dedikde, gıbbe’s-suâl mezbûr el-Hâc Musa 
cevâbında, fi’l-hakīka hâl bâlâda şerh ve beyân ve tafsîl ve a‘yân olunan minvâl 
üzre olup, mârru’z-zikr Bârgir yedinde mevcûd olmağla Bârgir-i mezkûr ile 
meblağ-ı mezbûr yetmiş beş guruşu müdde‘î-i mezbûra red ve teslîme ba‘de’t-
tenbîh, mezbûr el-Hâc Musa zikr olunan Bârgir ile meblağ-ı mezbûr yetmiş beş 
guruşu merkūm Ahmed Ağa’ya red ve teslîm, ol dahi ahz u kabz etmeğin, işbu 
vesîka bi’t-taleb [ketb] olundu.
Fi’s-sâlis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, Mübâşir Ali Çavuş b. Resul, es-Seyyid 
Mehmed Çelebi b. Mustafa, es-Seyyid İsâ b. Mansur Efendi, Yahya Efendi b. Ah-
med, el-Hâc Mustafa Ağa b. Davud.

86 [13b-3] Resul b. Tayyib’in emlâk ve arazisini Ali Bey 
b. Osman’a satması
Vilâyet-i Anadolu’da Kastamonu sancağında Dadaykarye ahâlîsinden olup mahmiye-i İstanbul’da Şeyh Ebülvefâ kurbunda sâkin 
Resul b. Tayyib nâm kimesne meclis-i şer‘-i şerîf-i enverde, bâ‘isü hâze’l-kitâb Ali 
Bey b. Osman nâm kimesne mahzarında ikrâr ve takrîr-i kelâm edip, silk-i mül-
kümde münselik olup, karye-i mezbûrede vâki‘ lede’l-ahâlî ve’l-cîrân ma‘lûmü’l-
hudûd menzil arsasını ve havuz yeri ve eşcâr-ı müsmire ve gayri müsmireyi 
hâvî bahçe-i kübrâ bi safkatin vâhidetin mezbûr mülkü bana beş guruşa bey‘-i 
bâtt-ı sahîh-i şer‘î ile bey‘, ol dahi vech-i muharrer üzre iştirâ ve kabûl edip, 
yine karye-i mezbûrede vâki‘ ma‘lûmü’l-hudûdi’l-kat‘ tarlalarımın dahi hakk-ı 
tefvîzini yirmi guruş bedel mukābelesinde sâhib-i arz ma‘rifetiyle mezbûr 
Ali Bey’e tefvîz, ol dahi tefevvüz ve kabûl ettiğinden sonra semen-i mezbûr 
ile bedel-i merkūm cem‘an yirmi beş esedî guruşu mezkûr Ali Bey yedinden 
tamâmen ahz u kabz edip, emlâk-i mezbûru ve arâzî-i merkūmu mahallinde 
kabza mezbûr Ali Bey’e taslît eyledim. Min ba‘d emlâk-i mezbûr Ali’nin mülk-i 
müşterâsı ve arâzî-i merkūme hakk-ı müfevvazıdır, keyfe mâ yeşâ ve yahtâr mu-
tasarrıf olsun dedikde, gıbbe’t-tasdîki’ş-şer‘î mâ vaka‘a bi’t-taleb [ketb] olundu.
Fi’l-yevmi’s-sânî aşer min Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Receb, Abdülkādir b. Süleyman, Mustafa b. Şa-
ban, İbrahim Çelebi b. Sefer, Yahya b. Receb, Abdülbâki b. Mehmed, Abdullah 
Efendi b. Himmet, Ahmed b. Bekir ve gayruhüm.

87 [13b-4] İsmail b. Mustafa üzerine boşadığı hamile eşi Hatice 
bt. Abdullah için nafaka takdiri
Mahmiye-i İstanbul’da Molla Hüsrev mahallesinde sâkine Hatice bt. Abdul-
lah nâm hâtun meclis-i şer‘-i şerîf-i enver ve mahfil-i dîn-i münîf-i ezherde, zevc-i mutallıkı işbu bâ‘isü’l-vesîka İsmail b. Mustafa mahzarında ikrâr-ı tâm 
ve takrîr-i kelâm edip, mezbûr İsmail zevcim olup bundan akdem beni bâyinen 
tatlîk edip, mezbûrun firâşından hamlim zuhûr etmekle, iddet-i haml münka-
ziye oluncaya değin mezbûr İsmail üzerine kıbel-i şer‘den kadr-i ma‘rûf nafa-
ka farz ve takdîr olunmak matlûbumdur dedikde, hâkim-i muvakki‘-i sadr-ı 
kitâb -tû[bâ]-lehû ve hüsnü me’âb- hazretleri dahi mezbûre Hatice’ye târih-i 
kitâbdan yevmî dörder akçe nafaka farz ve takdîr edip, meblağ-ı mefrûz-ı 
mezbûru kendiye harc ve sarfa ve lede’l-iktizâ istidâneye ve inde’z-zafer zev-
ci mezbûr İsmail üzerine rücû‘a mezbûre Hatice’ye izin vermeğin, mâ vaka‘a 
bi’t-taleb ketb olundu.
Fi’l-yevmi’l-hâmis aşer min şehri Recebi’l-ferd sene 1102.
Şuhûdü’l-hâl: İbrahim Çelebi b. Ahmed, Mahmud b. Hasan, Ali b. Bali, Ahmed 
b. Ahmed.

88 [14a-1] Hüseyin b. Mustafa’nın Mehmed Bey b. Bayram’a 
borcunu ödediği
Mahmiye-i İstanbul’da Sarıgez’de sâkin Mehmed Bey b. Bayram tarafından 
husûs-ı âti’l-beyâna vekîl olup, Hasan Çelebi b. Mehmed ve Ahmed Ağa b. Re-
ceb şehâdetleri ile şer‘an vekâleti sâbite olan Abdülbâki Ağa b. Mustafa meclis-i 
şer‘-i şerîf-i enverde, vilâyet-i Anadolu’da medîne-i Tire’de Türenc? mahalle-
sinde sâkin işbu bâ‘isü’l-kitâb Hüseyin b. Mustafa mahzarında bi’l-vekâle ikrâr 
ve i‘tirâf edip, müvekkilim mezbûr Mehmed Bey mukaddemâ Tire müteselli-
mi olmağla merkūm Hüseyin müvekkil-i mezbûr için bi gayri hakkın cebren 
yüz aded Engürüs altını ve kıymetleri beynimizde ilm-i şer‘î ile ma‘lûm bir 
câmeşûy ve sâir eşyâ-yı ma‘lûmeyi kabz etmiş idi deyu müvekkilim mezbûrdan 
da‘vâ edip, ol vechile beynlerinde ba‘de’l-münâza‘a muslihûn tavassut edip, 
beynlerinde evvelâ sekiz bin akçelik mangır üzerine musâlaha olundukda, 
mezbûr Hüseyin dahi sulh-ı mezbûru kabûl ve bedelini kabz ve ziyâde[ye] 
müte‘allika âmme-i da‘vâdan ibrâ etmekle, müvekkil-i mezbûr Mehmed Bey 
dahi mezkûr Hüseyin[‘in] bedel-i sulh olmak üzre verdiği meblağı mezbûre 
müte‘allika cemî‘ da‘vâdan ibrâ eyledi, her birinin âhar ile nizâ‘ları kalmadı de-
dikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Ahmed Çavuş b. Receb, el-Hâc İbrahim Ağa b. Yusuf, Hasan Ça-
vuş b. Mustafa, Ahmed Efendi el-imâm, Hüseyin Çavuş b. Mehmed ve gayru-
hüm.









89 [14a-2] Mustafa b. Zülfikar’ın Sakine bt. Hüseyin’den intikal eden 
eşyaları Mehmed Çelebi b. İsmail’e satması
Fi’l-asl vilâyet-i Anadolu’da Akyazı kazâsına tâbi‘ Bâzergânlı nâm karye 
sükkânından olup, hâlâ mahmiye-i İstanbul’da Çıkrıkçı Kemal mahallesinde ta-
vattun eden Mustafa b. Zülfikar meclis-i şer‘-i şerîf-i enverde Mehmed Çelebi 
b. İsmail nâm kimesne mahzarında ikrâr-ı tâm ve takrîr-i kelâm edip, karye-i 
mezbûrede sâkine iken bundan [akdem] vefât eden li ebeveyn er karındaşım 
kızı Sâkine bt. Hüseyin nâm hâtun[dan] bi hasebi’l-irsi’ş-şer‘î bana intikāl eden 
işbu yedimde olan defter nâtıka olduğu üzre, bir sîm bâzûbend ve bir sîm saç-
bağı ve bir istefan ve üç gömlek ve bir beyaz sâde ve bir mâî dârâyî kaftan ve bir 
mâî kapama ve bir don ve bir mikdâr bez ve iki ayaklı taş ve bir küçük yasdık ve 
bir dest-mâl ve bir balta ve def ‘a bir balta ve kazan ve bir testere ve mendil ve iki 
saçbağı ve bir küçük musluk ve kebîr bakraç ve kazgan ve bir süd tavası ve bir 
saban demiri ve bir kılıç demiri ve bir çatal sabanı demiri ve bir ibrik ve iki çu-
val ve bir anbar ve iki saç ve bir düğe ve bir el değirmeni ve bir ma‘lûmü’l-hudûd 
menzil yeri ve iki tosun ve iki saman damı ma‘a saman ve bir çift kara sığır ökü-
zü ve bir tencere ve bir yorgan ve bir yasdık ve bir kilim ve bir çuka ferâce ve 
iki gömlek ve iki tombay tosunu ve bir kara sığır ineği ve bir kilim ve bir tâbe 
ve bir bakraç ve bir sahan ve bir zıbınımı [bi]safkatin vâhidetin mezbûr Meh-
med Çelebi’ye yedi [bin] akçe [ye bey‘], ol dahi ber vech-i muharrer iştirâ ve te-
mellük ve kabûl ettiğinden sonra semeni olan meblağ-ı mezbûrun üç bin akçe-
sini mezbûr Mehmed Çelebi yedinden ahz u kabz edip, bâkī dört bin akçesini 
def ‘aten iktidârı olmamağla te’cîle tâlib oldukda, ben dahi târih-i kitâbdan kırk 
bir gün tamâmına değin te’cîl eylediğimde, ol dahi te’cîl-i mezbûru ber vech-i 
muharrer kabûl eylediğinden sonra eşyâ-yı muharrere-i mezbûrede kat‘â benim 
alâka ve medhalim kalmayıp, mezbûr Mehmed Çelebi’yi mahallinde kabz ve ta-
sarrufa taslît eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi min şehri Cemâziyelevvel li sene isneteyn ve mi’e ve elf.
Şuhûdü’l-hâl: Lütfullah b. Ahmed, Osman b. Abdullah, Ömer b. Ali, Ömer b. 
Mehmed, Ahmed b. Ahmed.

90 [14a-3] Mehmed Odabaşı b. Şaban’ın kölesi Ahmed b. Abdullah’ı 
azat etmiş olduğu
Dergâh-ı âlî yeniçerilerinin otuz beşinci cemâ‘ati odabaşısı olup bundan akdem 
vefât eden Mehmed Odabaşı b. Şaban b. Mehmed’in abd-i memlûkü olup, ıtkı-
nı iddi‘â eden orta boylu açık kaşlı elâ gözlü Rûsiyyü’l-asl hâmilü hâze’l-kitâb 
Ahmed b. Abdullah meclis-i şer‘-i şerîf-i enverde, müteveffâ-yı mezbûrun 
vasiyy-i muhtârı olmağla, kendiye vaz‘-ı yed eden Ahmed Odabaşı b. Veli mah-
zarında üzerine da‘vâ ve takrîr-i kelâm edip, ben müteveffâ-yı mezbûr Meh-
med Odabaşı’nın abd-i memlûkü olup, hâl-i hayâtında beni mâlından tahrîr ve 
i‘tâk edip, ben sâir ahrâr-ı asliyyîn gibi hür olmuş iken mezbûr Ahmed Odaba-
şı bana rık olmak zu‘miyle vaz‘-ı yed eder suâl olunup sebîlim tahliye ve her bi-
rine tenbîh olunmak matlûbumdur dedikde, gıbbe’s-suâl mezbûr Ahmed Oda-
başı cevâbında, fi’l-hakīka mevsûf-ı mezbûra vaz‘-ı yedini ikrâr, lâkin müdde‘î-i 
mezbûrun mu‘tak olduğunu inkâr edicek, mevsûf-ı mezbûrdan müdde‘âsına 
beyyine taleb olundukda, udûl-i müslimînden olup Hâfız Paşa Câmi‘-i şerîfi 
kurbunda vâki‘ hânda sâkin İsmail Beşe b. Ali ve Yarhisâr mahallesinde sâkin 
İbrahim Beşe b. Ali ve Kapıcı Şaban Beşe b. Osman ve Ali Beşe b. Ahmed li ecli’ş-
şehâde meclis-i şer‘a hâzırûn olup isre’l-istişhâd, fi’l-vâki‘ işbu müdde‘î-i mezbûr 
Ahmed’in mevlâsı müteveffâ-yı mezbûr Mehmed Odabaşı b. Şaban b. Mehmed 
hayâtında abd-i memlûkü işbu mevsûf-ı mezbûr Ahmed’i bizim huzûrumuzda 
mâlından tahrîr ve i‘tâk etmişidi. Biz bu husûsa bu vech üzre şâhidleriz, şehâdet 
dahi ederiz deyu her biri edâ-i şehâdet-i şer‘iyye eylediklerinde, gıbbe’t-ta‘dîl 
ve’t-tezkiye şehâdetleri makbûle olmağın, mûcebiyle mezbûr Ahmed’in ıtkına 
ba‘de’l-hükm, mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Beşe b. Ahmed, İbrahim Beşe 
b. Mehmed, Ali b. Bâli ve gayruhüm.

91 [14b-1] Abdullah Çelebi b. İbrahim Çelebi’nin menzil 
davasının reddi
Mahmiye-i İstanbul’da Kefeli mahallesinde sâkine iken bundan akdem vefât 
eden İbrahim Çelebi b. Abdi b. Mahmud’un hâlâ kebîr olan oğlu ve vârisi Ab-
dullah Çelebi meclis-i şer‘-i şerîf-i enverde, zikri âtî menzile vâzı‘atü’l-yed ol-
duğu sâbit olan işbu bâ‘isetü’l-kitâb Ayşe bt. Hüseyin nâm hâtun mahzarın-
da üzerine da‘vâ ve takrîr-i kelâm edip, mahalle-i mezbûrede vâki‘ bir tara-
fı Emine Hâtun Vakfı ve iki tarafı Şakire bt. Abdullah b. Şaban Çelebi vere-
sesi mülkleri ve bir tarafı tarîk-i âm ile mahdûd, dâhiliyesi fevkānî üç oda ve 
bir sofa ve altından bir mahzen ve su kuyusu ve zât-ı eşcâr-ı müsmire ve gay-
ri müsmire bahçe ve hâriciyesi bir bâb fevkānî oda ve altında ahır ve kenîfi 
müştemil menzil babam müteveffâ-yı mezbûrun mülkü olup, ba‘de vefâtihî 
zevcesi Râbia bt. Bayram ve vâlidesi Hatice bt. İbrahim nâm hâtunlar ile bana 
irsen isâbet etmiş iken, hâlâ mezbûre Ayşe menzil-i mezbûra bi gayri hak-
kın kabz ve mâlikâne zabt ve tasarruf eder, suâl olunup menzil-i mezbûrda 
olan hisse-i irsiyemden kasr-ı yedine tenbîh olunması matlûbumdur dedikde, 
gıbbe’s-suâl mezbûre Ayşe cevâbında, fi’l-hakīka menzil-i mezbûr müdde‘î-i 
mezbûrun babası müteveffâ-yı mezbûrun mülkü olup bin yetmiş dört se-
nesinde vefât eyledikde mezbûr Abdullah sagīr bulunup, vâlidesi mezbûre 
Râbia tesviye-i umûruna kıbel-i şer‘den mensûbe vasîsi olup ve müteveffâ-yı 
mezbûrun düyûn-ı müsbetesi olup, menzil-i mezbûrdan gayri mâlı olmayıp, 
sagīr-i mezbûrun tarafından nafakası dahi müte‘ayyin olmağla, mezbûretân 
Râbia ve Hatice bi’l-irsi’ş-şer‘î menzil-i mezbûru târih-i mezbûrda asâleten ve 
vesâyeten el-Hâc Mustafa Beşe nâm kimesneye ba‘de’l-müzâyede ve’l-kat‘ ani’r-
rağbe otuz bir bin akçeye bey‘ ve teslîm ve kabz-ı semen edip, hattâ bâlâda şerh 
ve beyân olunan minvâl üzre olduğunu, ol târihde Bâb nâibi olan Mehmed 
Efendi huzûrunda cemm-i gafîr ihbâr edip, cânib-i şer‘den hüccet-i şer‘iyye 
tahrîr olundukdan sonra mezbûr el-Hâc Mustafa fevt olup, menzil-i mezbûr 
hasran vârisleri olan kebîr oğlu işbu hâzır bi’l-meclis Hüseyin Çelebi ve kebîre 
kızı Hatice’ye isâbet edip, onlar dahi menzil-i mezbûru Kemâhî Mehmed 
Efendi’ye semen-i ma‘lûma bey‘ ve kabz-ı semen edip, ba‘dehû mezbûr Kemâhî 
Mehmed Efendi bilâ-vâris fevt olup, menzil-i mezbûr cânib-i beytülmâle âid 
olmağla, emîn-i beytülmâlden menzil-i mezbûru semen-i ma‘lûma iştirâ et-
mekle mülk-i müşterâmdır deyu def ‘le mukābele ve mazmûnı min külli’l-
vücûh takrîr-i meşrûhuna mutâbık nâib-i mezbûrun imzâ ve hatmini hâviye 
hüccet-i şer‘iyye ibrâz etmeğin, gıbbe’l-istintâk ve’l-inkâr mezbûre Ayşe’den 
def ‘-i meşrûhuna beyyine taleb olundukda, yine mahalle-i mezbûrede sâkin 
İvaz Efendi b. Şaban ve Süleyman b. Ömer li ecli’ş-şehâde meclis-i şer‘a hâzırân 
olup isre’l-istişhâd, fi’l-hakīka menzil-i mezbûrun mâliki olup işbu müdde‘î-i 
mezbûrun babası merkūm İbrahim Çelebi b. Abdullah b. Mahmud fevt olduk-
da düyûn-ı müsbetesi olup ve menzil-i mezbûrdan gayri mâlı olmamağla, ol 
târihde sagīr bulunan işbu müdde‘î-i mezbûrun vâlidesi mezbûre Râbia ile 
müteveffâ-yı mezbûrun vâlidesi merkūme Hatice menzil-i mezbûru zarûret-i 
deyni ve nafaka-i sâbite olundukdan sonra asâleten ve vesâyeten bi’l-izni’ş-şer‘î 
mezbûr el-Hâc Mustafa’ya semen-i ma‘lûma bey‘ ve kabz-ı semen edip, bâlâda 
tafsîl olunan minvâl üzre tedâvül-i eyâdî ile merkūme Ayşe iştirâ ve ol vechi-
le mülk-i müşterâsı olmuşdur. Biz bu husûsa bu vech üzre şâhidleriz, şehâdet 
dahi ederiz deyu her biri edâ-i şehâdet-i şer‘iyye eylediklerinde, gıbbe’t-tasdîk 
ve’t-tezkiye şehâdetleri makbûle olmağın, mûcebiyle mezbûr Abdullah Çelebi 
bî-vech mu‘ârazadan men‘ olunup, işbu vesîka bi’t-taleb ketb olundu.
Fî evâsıtı Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Ağa b. ( ), el-Hâc Mehmed b. el-Hâc Muharrem, Kadızâde 
Abdurrahman, Seydî Ali Bey, Kayyum Nurullah.









92 [14b-2] Halil b. Mirza varislerinin alacak davasının reddi
Medîne-i Sofya’da bundan akdem fevt olan Halil b. Mirza b. Halil nâm ki-
mesnenin verâseti, zevce-i metrûkesi Râbia bt. Abdullah nâm hâtun ile baba-
sı mezbûr Mirza’ya ve sulbiye sagīre kızı Fâtıma’ya münhasıra olduğu şer‘an 
zâhir ve müte‘ayyin oldukdan sonra mezbûr Mirza kendi tarafından asâleten 
ve sagīre-i mezbûrenin cedd-i sahîhi olmağla velâyeten ve mezbûre Râbia dahi 
asâleten meclis-i şer‘-i şerîf-i enverde, müteveffâ-yı mezbûrun vasiyy-i muhtârı 
olan [15a] işbu râfi‘ü’l-kitâb Mustafa Beşe b. Durmuş mahzarında üzerine her 
biri da‘vâ ve takrîr-i kelâm edip, mezbûr Mustafa Beşe mûrisimiz müteveffâ-
yı mezbûrun yanında mevcûd terekesinden on guruş ve zimem-i nâsda olan 
hukūkundan el-Hâc İbrahim zevcesi Fâtıma Hâtun zimmetinde olan doksan 
üç guruşu bi’l-vesâye ahz u kabz edip, meblağeyn-i mezbûreyn cem‘an yüz üç 
guruşun otuz guruşunu getirip bize teslîm, biz dahi ahz u kabz edip, mâ‘adâsı 
olan yetmiş üç guruşu yedinde kalmağın, hâlâ suâl olunup meblağ-ı mezbûr 
yetmiş üç guruşun alıverilmesi matlûbumuzdur dedikde, gıbbe’s-suâl mezbûr 
Mustafa Beşe cevâbında, müteveffâ-yı mezbûrun yanında mevcûd terekesin-
den on guruş ve mezbûre Fâtıma’dan ancak yirmi guruş ki, cem‘an otuz guruş 
bi’l-vesâye ahz u kabz ve getirip kendilere teslîm etmişimdir deyu ziyâde kab-
zını bi’l-külliye inkâr edicek, müdde‘iyân-ı mezbûrândan müdde‘âlarına bey-
yine taleb olundukda, ityân-ı beyyineden izhâr-ı acz ile istihlâf etmeğin, fi’l-
hakīka meblağeyn-i mezbûreyn otuz guruşdan mâ‘adâ müteveffâ-yı mezbûrun 
hukūkundan mezbûre Fâtıma’dan yetmiş üç guruş dahi bi’l-vesâye ahz u kabz 
etmeyip, ol vechile meblağ-ı mezbûrun red ve teslîmi üzerine lâzım gelmedi-
ğine mezbûr Mustafa Beşe’ye yemîn teklîf olundukda, ol dahi hasbe’l-mes’ûl 
yemîn billâhi te‘âlâ etmeğin, mûcebince müdde‘iyân-ı mezbûrâna bilâ-beyyine 
bî-vech mu‘ârazadan men‘ birle, mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Osman Beşe el-mübâşir, İbrahim Çelebi b. Abdullah, Siyavuş b. 
Abdullah, Mehmed Çelebi b. Ahmed, İbrahim b. Mehmed ve gayruhüm mine’l-
hâzırûn.

93 [15a-1] Tire beyi Mehmed Bey b. Bayram’ın haksız yere parasını 
aldığı Abdülbâki Ağa b. Mustafa’yla sulh olduğu
Vilâyet-i Anadolu’da medîne-i Tire’de Dürec? mahallesinde sâkin Hüseyin [b.] 
Mustafa nâm kimesne meclis-i şer‘-i şerîf-i enverde, mahmiye-i İstanbul’da 
Sarıgez’de sâkin işbu bâ‘isü’l-kitâb umdetü’l-eşbâh Mehmed Bey b. Bayram ta-
rafından husûs-ı âti’l-beyâna vekîl olup Hasan Çelebi b. Mehmed ve Ahmed 
Ağa b. Receb şehâdetleriyle şer‘an vekâleti sâbite olan Abdülbâki Ağa b. Mus-
tafa nâm kimesne mahzarında ikrâr-ı tâm ve takrîr-i kelâm edip, müvekkil-i 
mezbûr Mehmed Bey Tire mütesellimi olmağla beni habs edip, bi gayri vech-i 
şer‘î yüz aded Engürüs altınım ile kıymetleri beynimizde ilm-i şer‘î ile ma‘lûm 
bir câmeşûy ve ba‘zı eşyâm ahz u kabz etmekle, hâlâ taleb ve da‘vâ eylediğim-
de beynimizde münâza‘ât-ı kesîre cereyân etmişidi. El-hâletü hâzihî muslihûn 
tavassut edip, da‘vâ-yı mezkûremden mezbûr Mehmed Bey ile beynimizde on 
sekiz bin akçe üzerine inşâ-i akd-i sulh olundukda, ben dahi sulh-ı mezbûru 
kabûl ve bedel-i sulh olan meblağ-ı mezbûr on sekiz bin akçelik mangırımı ye-
dinden alıp kabz edip ve ziyâde[ye] müte‘allika âmme-i da‘vâdan mezkûr Meh-
med Bey’i ibrâ-i âmm-ı kātı‘ü’n-nizâ‘la ibrâ ve iskāt eyledim. Min ba‘d da‘vâ 
ve nizâ‘ım kalmamışdır dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb [olundu].
Fi’l-yevmi’s-sâdis ve’l-ışrîn min Cemâziyelevvel sene 1102.
Şuhûdü’l-hâl: Ahmed Çavuş b. Receb, el-Hâc İbrahim Ağa b. Yunus, Hasan Ça-
vuş b. Mustafa, Hüseyin Çavuş b. Ömer.

94 [15a-2] Susana bt. Foti’nin Hacı Mahmud b. Durmuş’a olan 
borcuna karşılık menzilini rehin vermesi
Mahmiye-i İstanbul’da Çakırağa mahallesinde sâkine ve zâtı zevci Todori v. Mas-
di ve Yorgi v. Panayot ta‘rîfleriyle mu‘arrefe olan Susana bt. Foti nâm nasrâniyye 
meclis-i şer‘-i şerîfde, işbu bâ‘isü’l-kitâb el-Hâc Mahmud b. Durmuş mahza-
rında ikrâr-ı tâm ve takrîr-i kelâm edip, merkūm el-Hâc Mahmud[‘a] cihet-i 
deyn-i şer‘îden târih-i kitâbdan bir sene tamâmına değin mev‘ûd ve müeccel 
yetmiş beş guruş zimmetimde vâcibü’l-edâ deynim olmağla, meblağ-ı mezbûr 
mukābelesinde meclis-i mezbûrda vâki‘ iki tarafdan Pilaşe menzili ve bir taraf-
dan Fotini menzili ve bir tarafdan zevcim mezbûr Todori menzili ile mahdûd ve 
fevkānî ve tahtânî iki oda ve zevcimle müşterek sokak kapısını müştemil mülk 
menzilimi, fâriğan ani’ş-şevâgil mezbûr el-Hâc Mahmud[‘a] rehin vaz‘ ve teslîm, 
ol dahi irtihân ve kabz eyledi dedikde, gıbbe’t-tasdîki’l-vicâhî mezbûrenin zev-
ci merhûm Todori ve dâmâdı mezbûr Yorgi meblağ-ı merkūm yetmiş beş guru-
şa tarafeynden îcâb ve kabûlü hâviye kefâlet-i sahîha [ile] her biri kefîl olmağın, 
mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel sene 1102.
Şuhûdü’l-hâl: Yahya Efendi el-imâm, Ahmed Efendi b. Mehmed, Receb Çelebi b. 
( ) el-müezzin, Osman Efendi [b.] İsa, Müezzin İbrahim Çelebi.









95 [15a-3] Riyazi Mustafa Efendi b. Hacı Süleyman’ın çiftlik 
satışının iptali
Vilâyet-i Anadolu’da Larende kasabası ahâlîsinden Riyâzî Mustafa Efendi b. el-
Hâc Süleyman nâm kimesne meclis-i şer‘-i şerîf-i enverde, bâ‘isü’l-vesîka Ab-
durrahim Efendi b. el-Hâc Yusuf mahzarında ikrâr ve takrîr-i kelâm edip, mûmâ-
ileyh Abdurrahim Efendi hazretleri kasaba-i mezbûreye tâbi‘ Silazek? nâm kar-
yede vâki‘ lede’l-cîrân ma‘lûmü’l-hudûd büyût-ı adîdeyi müştemil mülk menzil 
ve mülk arsalarını ve yirmi beş koyun ve üç camus ve dört öküz ve beynimizde 
ma‘lûm çiftlik âlâtın bi cümleti’t-tevâbi‘ dört yüz guruşa ve ma‘lûmü’l-hudûd 
ve’l-kat‘ arâzîyi dahi bâ-ma‘rifet-i sâhib-i arz bedel-i merkūm mukābelesinde 
bana bey‘ ve teslîm ve tefvîz edip, ben dahi iştirâ ve tesellüm ve tefevvüz etmiş 
idim. Lâkin semen-i mezkûr dört yüz guruşu kendiye edâ ve teslîm etmemek-
le, rızâm ile bey‘-i mezkûru fesh ve ikāle efendiyi taslît eyledim. El-yevm zikr 
olunan emlâk ve arâzîde alâka ve medhalim kalmayıp, mülknâmeyi dahi kendi-
ye teslîme ta‘ahhüd eyledim dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’r-râbi‘ ve’l-ışrîn min Cemâziyelevvel sene 1102.
Şuhûdü’l-hâl: Fahrü’l-müderrisîni’l-kirâm Mehmed Efendi, Mefharü’l-mehâdim 
Emin Mehmed Efendi, Hüseyin Çelebi b. Halil, Mehmed Efendi, Ahmed Efen-
di, Ali Çelebi.

96 [15b-1] Hatice bt. Hacı Receb ile eski kocası Seyyid Hüseyin Çelebi 
b. Mehmed’in birbirlerinin zimmetlerini ibra etmesi
Mahmiye-i İstanbul’da Manisalı Çelebi mahallesinde sâkine olup zâtı el-Hâc 
Mustafa b. Veli ve Süleyman b. Mevlid nâm kimesneler ta‘rîfleriyle mu‘arrefe 
olan Hatice bt. el-Hâc Receb nâm hâtun meclis-i şer‘-i şerîf-i enverde, zevc-i 
sâbıkı bâ‘isü hâze’l-kitâb es-Seyyid Hüseyin Çelebi b. Mehmed mahzarında 
ikrâr ve takrîr-i kelâm edip, zevcim mezbûr es-Seyyid Hüseyin Çelebi talâk-ı 
selâse ile tatlîk etmekle, zimmetinde mütekarrir ve ma‘kūdun aleyh olan elli 
guruş ve yüz akçenin otuz üç guruşunu beynimizde ma‘lûm kürk semenin-
den kendiye deynim olan otuz üç guruşa takās ve on iki buçuk guruş olmak 
üzre zimmetimde hakkı olan beş Frengî altınından beş guruşunu bana hibe 
edip, bâkī yedi buçuk guruşunu dahi mehr-i mezbûr bin yedi buçuk guruşu-
na takās, mezbûr es-Seyyid Hüseyin Çelebi dahi mukāssa ve kabûl edip, mehr-i 
mezbûrdan bâkī on guruş ve yüz akçe ve nafaka-i iddet ve me’ûnet-i süknâm 
için bi’t-terâzî dokuz yüz akçe ki, cem‘an iki bin iki yüz akçeyi mezbûr es-Seyyid 
Hüseyin Çelebi bana edâya ta‘ahhüd edip ve kendinde olan bin akçe kıymetli bir 
kırmızı nîmten mukābelesinde bana işbu kaftanı verip, ben dahi kabz ve kabûl 
eyledim. Ba‘de’l-yevm hukūk-ı zevciyyete müte‘allika meblağ-ı mezbûr iki [bin] 
iki yüz akçeden mâ‘adâ biribirimiz ile da‘vâ ve münâza‘amız kalmadı dedikde, 
gıbbe’t-tasdîki’l-mer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel sene 1102.
Şuhûdü’l-hâl: El-Hâc Mustafa b. Veli, Mehmed Efendi b. ( ) el-imâm, Hüseyin Çe-
lebi b. Mevlid, Mehmed Beşe b. Hasan, Hüseyin Çelebi b. ( ), Hasan Çelebi b. ( ).

97 [15b-2] Mehmed Çelebi b. Mustafa’nın varislerinin Mustafa Efendi 
b. Yusuf ’tan alacaklarını tahsil ettikleri
Mahrûse-i Galata’da Bereketzâde mahallesinde sâkin iken bundan akdem vefât 
eden Çenez? Mehmed Çelebi b. Mustafa’nın verâseti, zevce-i metrûkesi Ayşe bt. 
Osman ile li ebeveyn kız karındaşı Safiye hâtunlara münhasıra olduğu şer‘an 
zâhir ve müte‘ayyin oldukdan sonra mezbûre Safiye Hâtun kendi tarafından 
asâleten ve mezbûre Ayşe Hâtun tarafından husûs-ı âti’l-beyânı ikrâra vekîl ol-
mağla vekâleten meclis-i şer‘-i şerîf-i enverde ve mahfil-i dîn-i münîf-i ezher-
de, sâbıkan matbah emîni olan fahrü’l-eşbâh Mustafa Efendi b. Yusuf tarafından 
husûs-ı âti’l-beyâna vekîl-i şer‘î olan Abdullah Efendi b. Mehmed mahzarın-
da asâleten ve vekâleten ikrâr ve takrîr-i kelâm edip, karındaşım müteveffâ-
yı mezbûr Mehmed Çelebi’nin mezbûrun müvekkili mûmâ-ileyh Mustafa 
Efendi’nin tarafından hizmetinde olmağla, …? değirmenini nâzır olduğu va-
kitte mûmâ-ileyh Mustafa Efendi zimmetinde [ve] beynlerinde vezni ma‘lûm 
revgan-ı zeyt semeninden olan altı bin dört yüz doksan sekiz akçe hakkı olup, 
kable’l-ahz fevt olup müteveffâ-yı mezbûrun terekesi bi hasebi’l-irsi’ş-şer‘î bize 
isâbet edip, meblağ-ı mezbûr tereke-i müteveffâ-yı mezbûrdan olmağın, bun-
dan akdem meblağ-ı mezbûra mûmâ-ileyh Mustafa Efendi’den bi’l-asâle ve bi’l-
vekâle taleb ve da‘vâ ettiğimde, ol dahi inkâr etmekle, beynimizde münâza‘ât-ı 
kesîre vukū‘undan sonra da‘vâ-yı mezbûrumdan mûmâ-ileyh Mustafa Efendi 
benim ile yedi bin akçe üzerine sulh oldukda, ben dahi asâleten [ve] vekâleten 
sulh-ı mezbûru kabûl ve bedel-i sulh olan meblağ-ı mezbûr yedi bin akçeyi 
mûmâ-ileyh Mustafa Efendi yedinden bi’t-tamâm ve’l-kemâl ahz u kabz edip, 
ba‘de’l-yevm husûs-ı mezbûra ve ziyâdeye müte‘allika âmme-i da‘vâdan mûmâ-
ileyh Mustafa Efendi’nin ve gerek kethüdâsı gāib ani’l-meclis Mehmed Ağa b. 
Mahmud’un zimmetlerini ibrâ-i âmm-ı kātı‘ü’n-nizâ‘la ibrâ ve iskāt eyledim. 
Ba‘de’l-yevm benim ve müvekkilim mezbûre Ayşe’nin mûmâ-ileyh [Mustafa] 
Efendi’nin yedinde ve zimmetlerinde bir akçe ve bir habbe husûs-ı mezbûra 
müte‘allika da‘vâ ve nizâ‘ımız kalmamışdır dedikde, gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Halil Ağa b. İbrahim, Ahmed Ağa b. Abdi, Ahmed Efendi b. Rama-
zan, Osman Çelebi b. Ali, Ahmed Ağa b. Mahmud ve gayruhüm.

98 [15b-3] Gevher bt. Musa’dan intikal eden tereke hisselerinin 
mirasçılar tarafından teslim alındığı
Mahmiye-i İstanbul’da Arabacılar mahallesi sâkinelerinden iken bundan [ak-
dem] vefât eden Gevher bt. Musa nâm hâtunun verâseti, zevci Ahmed b. Abdul-
lah ile oğlunun oğlu Süleyman Çelebi b. Ali’ye münhasıra olduğu şer‘an zâhir 
ve mütehakkik oldukdan sonra mezbûr Süleyman Çelebi meclis-i şer‘-i şerîf-i 
enverde, müteveffâ-yı mezbûrenin terekesine vâzı‘u’l-yed olan zevc-i metrûku 
merkūm Ahmed tarafından husûs-ı âti’l-beyâna vekîl olduğu İsmail Çelebi b. 
İbrahim ve Receb b. Hüseyin şehâdetleriyle şer‘an sâbit olan Mustafa b. el-Hâc 
Osman mahzarında ikrâr-ı sahîh-i şer‘î ve i‘tirâf-ı sarîh-i mer‘î edip, cedde-i 
sahîham müteveffâ-yı mezbûrenin Gevher’in terekesinin dört sehmden bir 
sehmi müvekkil-i mezbûr Ahmed’e ve üç sehmi bana isâbet ve intikāl eyledi-
ği lede’ş-şer‘i’l-enver müte‘ayyin olmağla, ben dahi ber vech-i muharrer tereke-i 
mezbûreden üç sehme isâbet eden on üç bin akçe hissemi müvekkil-i mezbûr 
bana def ‘ ve teslîm, ben dahi yedinden tamâmen ahz u kabz ettiğimden son-
ra min ba‘d meblağ-ı mezbûr on üç bin akçe hissemden müvekkil-i merkūm 
Ahmed yedinde ve zimmetinde bir akçe ve bir habbe hakkım kalmadı dedikde, 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Ali Reis b. Mehmed, Ahmed b. Mehmed, el-Hâc İbrahim b. Abdul-
lah, Ahmed b. el-Hâc Abdullah, İbrahim Çelebi b. Ahmed.

99 [16a-1] Yorgi v. Panayot’un menzilini Susana bt. Foti’ye satması
Mahmiye-i İstanbul’da Çakır Ağa mahallesinde sâkin Yorgi v. Panayot nâm 
zimmî meclis-i şer‘-i şerîf-i enver ve cânibi’ş-şer‘de işbu bâ‘isetü’l-vesîka Susana 
bt. Foti nâm nasrâniyye muvâcehesinde ikrâr ve takrîr-i kelâm edip, mahalle-i 
mezbûrede vâki‘ iki tarafdan Pilaşe nâm nasrâniyye menzili ve bir tarafdan Fon-
ti nâm nasrâniyye menzili ve bir tarafdan işbu kaynanam Todori menzili ile 
mahdûd bir bâb fevkānî ve bir bâb tahtânî oda ve mezbûr Todori ile müşte-
rek sokak kapusunu müştemil mülk menzilimi, bi cümleti’t-tevâbi‘ ve’l-levâhık 
bey‘-i bâtt-ı kat‘î ile mezbûre Susana’ya yetmiş beş guruşa bey‘ ve teslîm, ol dahi 
iştirâ ve kabûl ve tesellüm ettiğinden sonra semeni olan meblağ-ı mezbûr yet-
miş beş guruşu yedinden tamâmen ahz u kabz eyledim. Ba‘de’l-yevm menzil-i 
mezbûrda vechen mine’l-vücûh alâka ve medhalim kalmayıp, Susana’nın mülk-i 
müşterâsı olmuşdur. Keyfe mâ teşâ ve tahtâr mutasarrıfa olsun dedikde, gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cemâziyelevvel sene 1102.
Şuhûdü’l-hâl: Yahya Efendi el-imâm, Ahmed Çelebi b. Mehmed, Receb Çelebi 
el-müezzin, el-Hâc Mehmed b. Süleyman, Osman Efendi b. İsa, Usta Hamza ter-
zi, Müezzin İbrahim Çelebi, Pazarcı Mehmed Çelebi.

100 [16a-2] Kahraman Hatun Vakfı menzilinin İbrahim Efendi 
b. Receb’e tahsis edilmesi
Merhûme Kahraman nâm hâtunun süknâsı ulemâya meşrûta vakfı olup 
mahmiye-i İstanbul’da Sancakdâr Hayreddin mahallesinde vâki‘ lede’l-ahâlî 
ve’l-cîrân ma‘lûmü’l-hudûd menzilin tevcîh-i hâkimü’ş-şer‘le mutasarrıfı olan 
Yusuf Efendi fevt olmağla, süknâ-yı menzil-i mezkûr mahlûle ve ulemâdan işbu 
bâ‘isetü’l-kitâb İbrahim Efendi b. Receb nâm kimesne süknâya muhtâc ve her 
vechile mahal ve müstahık olmağın, süknâ-yı menzil-i mezkûru mûceb-i şart-ı 
vâkıf mûmâ-ileyh İbrahim Efendi’ye kıbel-i şer‘den tevcîh olunup, tasarrufu 
için işbu vesîka bi’t-taleb ketb olunup, yedine def ‘ u i‘tâ olundu.
Fi’l-yevmi’l-hâmis ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Efendi b. Mehmed, Abdurrahman Efendi el-imâm, Mus-
tafa Ağa Kethüdâ-yı [hazret-i] efendi, Ahmed Çelebi, Mehmed Efendi el-imâm 
efendi.

101 [16a-3] İbrahim Ağa b. Hüseyin’in borcunu kefillerinin ödemesi
Dergâh-ı âlî yeniçerilerinin dördüncü ağa bölüğüne mahsûs oda ahâlîsine 
mevkūfe nukūda bi’l-fi‘il mütevellî olan işbu râfi‘ü’l-vesîka Bayrakdar Arslan 
Beşe b. Abdullah meclis-i şer‘-i şerîf-i enverde, yine Dergâh-ı âlî yeniçerilerinin 
otuzuncu ağa bölüğüne mahsûs oda ahâlîsinden Ali Beşe b. Mustafa ve seksen 
yedinci cemâ‘atine mahsûs oda neferâtından Derviş Beşe b. Hasan mahzarların-
da bi’t-tevliye üzerlerine da‘vâ ve takrîr-i kelâm edip, yine Dergâh-ı [âlî] yeniçe-
rilerinin yedinci bölüğüne mahsûs oda ahâlîsinden gāib ani’l-meclis Serdengeç-
di Ağası İbrahim Ağa b. Hüseyin b. Abdullah bundan akdem nukūd-ı mevkūfe-i 
mezbûreden kırk dokuz bin akçe idâne ve teslîm, ol dahi istidâne ve kabz ey-
ledikde meblağ-ı mezbûr kırk dokuz bin akçeye gāibûn ani’l-meclis kırk dör-
düncü bölükden Hasan Beşe ve otuzuncu bölükden Hüseyin Beşe ve Süleyman 
Beşe ve otuz üçüncü bölükden Çorlulu Hüseyin Beşe ve Çorlulu Şaban Beşe ve 
Maraşlı Zaîm İbrahim Bey ve Zaîm Mehmed Bey ile işbu mezbûrân Ali Beşe ve 
Derviş Beşe’den her biri emr ve kabûlü hâviye kefâlet-i sahîha-i şer‘iyye ile alâ 
haddihî kefîl olmuşlar idi. Hâlâ suâl olunup meblağ-ı mezbûrun kefâletlerine 
binâ’en mezbûrândan alıverilmesi matlûbumdur dedikde, gıbbe’s-suâl mezbûrân 
Ali Beşe ve Derviş Beşe cevâblarında, fi’l-hakīka kaziyye bâlâda tafsîl olunan 
vech üzre olup, müdde‘î-i mezbûr Arslan Beşe nukūd-ı mevkūfe-i mezbûreden 
gāib-i mezbûr Serdengeçdi Ağası İbrahim Ağa b. Hüseyin b. Abdullah’a kırk do-
kuz bin akçe idâne ve teslîm eyledikde, gāibûn-ı mezbûrûn ile biz emr ve kabûlü 
hâviye kefâlet-i sahîha-i şer‘iyye ile alâ haddihî kefîl olup, meblağ-ı merkūm 
bi hükmi’l-kefâle zimmetimizde lâzımü’l-edâ deynimizdir deyu her biri tav‘an 
ikrâr ve i‘tirâf etmeğin, mûcebince meblağ-ı mezbûru müdde‘î-i mezbûra edâ 
ve teslîme mezbûrân Ali Beşe ve Derviş Beşe’ye ba‘de’t-tenbîh, mâ vaka‘a bi’t-
taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Seroda Mehmed Beşe b. Mustafa, Hasan Beşe b. Abdullah, Ahmed 
Beşe b. Hüseyin, Mustafa b. Halil, Halil b. Mehmed ve gayruhüm.

102 [16a-4] Süleyman b. Bayram üzerine hamile eşi Sâliha bt. Süleyman 
için nafaka takdiri
Mahmiye-i İstanbul’da Çukurbostan kurbunda sâkin Sâliha bt. Süleyman 
meclis-i şer‘-i şerîfde, zevc-i mutallıkı Süleyman b. Bayram mahzarında ikrâr-ı 
tâm ve takrîr-i kelâm edip, zevc-i mutallıkı mezbûr Süleyman firâşından hâlâ 
hamli zuhûr etmekle, müddet-i haml münkaziye oluncaya değin mezbûr Sü-
leyman üzerine kıbel-i şer‘den nafaka farz ve takdîr olunmak matlûbumdur 
dedikde, hâkim-i muvakki‘-i sadr-ı kitâb -tûbâ-leh ve hüsnü me’âb- hazretle-
ri dahi mezbûre Sâliha iddet-i hamli inkızâsına değin bi’t-terâzî yevmî altışar 
akçe nafaka farz ve takdîr edip, meblağ-ı mefrûz-ı mezbûru nafakasına sarfa 
lede’l-iktizâ istidâneye vakt-i zaferde mezbûr Süleyman üzerine rücû‘a mezbûre 
Sâliha’ya izin verilmeğin, mâ vaka‘a bi’t-taleb ketb olundu.
Fi’l-yevmi’r-râbi‘ min Cemâziyelevvel sene 1102.
Şuhûdü’l-hâl: Mustafa b. Şaban, Ahmed b. Ahmed el-muhzır, İbrahim Çelebi b. 
Ahmed, Abdullah Efendi el-kâtib, Abdurrahman Çelebi, el-Hâc Ali b. Abdullah.

103 [16a-5] Ahmed b. Abdullah’ın varislerinin alacak davasının reddi
Mahmiye-i İstanbul’da Âşıkpaşa mahallesinde sâkin iken bundan akdem vefât 
eden Ahmed b. Abdullah b. Abdürrahim’in sulbî sagīr oğlu Mahmud’un tesviye-i 
umûruna kıbel-i şer‘den mansûb vasîsi olan ceddesi Ayşe bt. Mehmed nâm hâtun 
ba‘de’t-ta‘rîfi’ş-şer‘î meclis-i şer‘-i enverde, işbu râfi‘ü’l-kitâb sagīr-i mezbûrun 
sâbıkan vasiyy-i mansûbu olan Mahmud b. Süleyman mahzarında üzerine da‘vâ 
ve takrîr-i kelâm edip, mezbûr Mahmud sagīr-i mezbûrun mukaddemâ vasîsi 
olmağla babası müteveffâ-yı mezbûrdan müntakil mevrûsundan altmış beş gu-
ruşunu ahz u kabz eylediğinden sonra meblağ-ı mezbûrdan on’ı on bir buçuk 
olmak üzre sagīr-i mezbûr için istirbâh edip, rıbh-ı mezbûrdan on senede müc-
temi‘ olan yirmi altı guruşla asl-ı mâl olunan meblağ-ı mezbûr altmış beş guruş 
ki, cem‘an doksan guruş mezbûr Mahmud yedinde olmağla, hâlâ bi’l-vesâye ta-
leb ederim suâl olunup alıverilmesi matlûbumdur dedikde, gıbbe’s-suâl mezbûr 
Mahmud cevâbında, ber vech-i muharrer bi’l-vesâye asl-ı mâl olan meblağ-ı 
mezbûr altmış beş guruşu ahz u kabz edip, lâkin istirbâh etmeyip, asl-ı mâl 
olmak üzre makbûzum olan meblağ-ı mezbûru üç senede kabz ve mezbûrun 
nafaka-i mefrûzasına ve kisve ve levâzım-ı zarûriyyesine izn-i hâkim ile kadr-i 
mefrûz infâk ve iksâ etmişdim deyucek evvel müdde‘î-i mezbûrdan vasiyy-i 
sâbıkın meblağ-ı mezbûrda da vech-i muharrer üzre istirbâh (...) [16b] rıbh kabz 
eylediğine beyyine taleb olundukda, isbât-ı beyyineden izhâr-ı acz edip istihlâf 
etmeğin ve vasiyy-i mezbûr nafaka hücceti mûcebince sinîn-i mezbûrede asl-ı 
mâl-ı mezbûru sagīr-i mezbûra sarf ve infâk eylediğinde emîn olmağla aynı ile 
tasdîk olmağın, fi’l-vâki‘ meblağ-ı mezbûru bâlâda zikr olunduğu üzre istirbâh 
ve rıbhından yirmi guruş kabz etmeyip ve asl-ı mâl olan meblağ-ı mezbûru bi’t-
tamâm sagīr-i mezbûreye infâk ve iksâ edip, bir vechle üzerine sagīr-i mezbûr 
için red ve zamândan nesne lâzım gelmediğine bi’t-taleb yemîn teklîf olunduk-
da, ol dahi alâ vefki’l-mes’ûl yemîn billâhi’l-aliyyi’l-azîm etmeğin, mûcebiyle 
müdde‘î-i mezbûre bilâ-beyyine bî-vech mu‘ârazadan men‘ olunup, mâ hüve’l-
vâki‘ bi’t-taleb ketb olundu.
Fî evâsıtı şehr-i Cemâziyelevvel sene 1102.
Şuhûdü’l-hâl: İbrahim Çelebi [b.] el-Hâc Ahmed, Mustafa b. Şaban, el-Hâc Ab-
dullah b. Ahmed, el-Hâc Ali [b.] Abdülmennân, Osman b. el-Hâc Musa, Abdur-
rahman b. Mustafa.

104 [16b-1] Safiye Hatun bt. Kenan Ağa’nın menzilini Emine Hatun 
bt. Mahmud Ağa’ya satması
Husûs-ı âti’z-zikrin mahallinde ketb ü tahrîri iltimâs olunmağın, savb-ı şer‘den 
irsâl olunan İbrahim Efendi b. Mehmed el-Hamîdî mahmiye-i İstanbul’da Sarrâc 
Doğan mahallesinde sâkine umdetü’l-mekânât Safiye Hâtun bt. el-merhûm 
Kenan Ağa’nın menzil[ine] varıp, zeyl-i kitâbda muharrerü’l-esâmi müslimîn 
huzûrunda akd-i meclis-i şer‘-i nebevî eyledikde, mezbûre Safiye Hâtun 
ba‘de’t-ta‘rîfi’ş-şer‘î meclis-i ma‘kūd-ı mezbûrda, umdetü’l-muhadderât Emi-
ne Hâtun bt. Mahmud Ağa tarafından husûs-ı âti’l-beyâna vekîl olduğu zât-ı 
mezbûreyi ma‘rifet-i şer‘iyye ile ârifân Ahmed Çelebi b. Mehmed ve Ramazan 
Bey b. Osman nâm kimesneler şehâdetleriyle şer‘an sâbit olan umdetü’l-eşbâh 
el-Hâc Mehmed Ağa b. Abdullah mahzarında ikrâr-ı tâm ve takrîr-i kelâm edip, 
silk-i mülkümde münselik olup, mahmiye-i mezbûrede Molla Güranî mahal-
lesinde vâki‘ bir tarafı benim âhar mülküm ve bir tarafı ba‘zan vakıf odalar 
ve ba‘zan Ahmed Çelebi mülkü ve iki tarafı tarîk-i âm ile mahdûd, dâhiliyesi 
dört bâb fevkānî oda ve iki sofa ve dehliz ve iki tahtânî oda ve bir kiler ve bir 
matbah ve bir mahtab ve iki halvetli bir hamam ve câmekân odası ve iki kenîf 
ve zât-ı eşcâr-ı müsmire ve gayri müsmire hadîka ve hâriciyesi üç bâb fevkānî 
oda ve iki sofa ve iki bâb tahtânî oda ve kameriyeli bir tahta-pûş ve iki kenîf 
ve iki ahır ve iki su kuyusu ve kezâlik zât-ı eşcâr-ı müsmire ve gayr-ı müs-
mire hadîkayı muhtevî menzilimi, bi cümleti’t-tevâbi‘ ve’l-levâhık ve kâffeti’l-
hukūk ve’l-merâfık tarafeynden îcâb ve kabûlü hâvî bey‘-i bâtt-ı sahîh-i şer‘î 
ile mezbûre Emine Hâtun’a iki yük seksen bin akçe[ye] bey‘ ve temlîk ve teslîm, 
ol dahi ber vech-i muharrer iştirâ ve temellük ve tesellüm ve kabûl eylediğin-
den sonra semeni olan meblağ-ı mezbûr iki yük seksen bin akçe[yi] mezbûre 
Emine Hâtun yedinden bi’t-tamâm ve’l-kemâl ahz u kabz eyledim. Ba‘de’l-yevm 
menzil-i mahdûd-ı mezbûr mezbûre Emine Hâtun’un mülk-i müşterâsı ve 
hakk-ı sırfı olup menzil-i mezbûrda benim kat‘â alâka ve medhalim ve hakk-ı 
müstahakkım kalmamışdır, mezbûre Emine Hâtun keyfe mâ teşâ mutasarrı-
fe olsun dedikde, gıbbe’t-tasdîki’ş-şer‘î vâki‘ hâli mevlânâ-yı mezbûr mahallin-
de ketb ü tahrîr edip, ba‘dehû ma‘an irsâl olunan İsmail b. Mustafa ve Hüseyin b. 
Halil nâm kimesneler ile meclis-i şer‘a gelip, alâ vukū‘ihî inhâ ve takrîr etmeğin, 
mâ hüve’l-vâki‘ bi’t-taleb ketb olundu.
Fî gurreti [Cumâde]lâhire li sene isneteyn ve mi’e ve elf.
Şuhûdü’l-hâl: Yazıcı İbrahim Çelebi b. Ahmed, der-mahalle Ahmed b. Mahmud, 
Hasan Çelebi b. Ramazan, der-mahalle Veli Çelebi b. Ali, der-mahalle Ahmed 
Çelebi b. Mehmed, Ramazan Çelebi b. Osman, Mehmed Efendi b. Halil.

105 [16b-2] Fâtıma bt. Mehmed’in menzilini Hatice bt. Hacı 
Ahmed’e satması
Husûs-ı âti’z-zikrin mahallinde ketb ü tahrîri için savb-ı şer‘den mevlânâ Ali 
Efendi b. Mustafa irsâl olunup, ol dahi Mahmiye-i İstanbul’da Sultan Selim kur-
bunda Çukur Bostan mahallesi sâkinelerinden olup, zâtı ma‘rifet-i şer‘iyye 
ile ârifân Hasan Çelebi b. Ahmed [ve] Abdurrahman b. Hüseyin ta‘rîfleriyle 
mu‘arrefe olan Fâtıma bt. Mehmed nâm hâtunun menziline varıp, zeyl-i rakīmde 
muharrerü’l-esâmi müslimîn huzûrlarında akd-i meclis-i şer‘-i şerîf eyledikde, 
mezbûre Fâtıma Hâtun meclis-i ma‘kūd-ı merkūmda işbu râfi‘atü’l-kitâb Hatice 
bt. el-Hâc Ahmed mahzarında ikrâr ve takrîr-i kelâm edip, mahalle-i mezbûrede 
vâki‘ bir tarafdan Fâtıma bt. Halil mülkü ve bir tarafdan Fâtıma bt. Ahmed Bey 
mülkü ve bir tarafdan tarîk-i hâs ve bir tarafdan tarîk-i âm ile mahdûd eş-Şeyh 
Yavsî Vakfı’na senede otuz akçe mukāta‘a-i kadîmesi olup, iki bâb fevkānî oda 
ve bir bâb tahtânî oda ve bir sofa ve hâricen bir oda ve bir su kuyusu ve kenîfi 
müştemil menzilimi, bi cümleti’t-tevâbi‘ ve’l-levâhık mezbûre Hatice’ye yüz gu-
ruşa bey‘-i bâtt-ı sahîh-i şer‘iyye ile bey‘ ve teslîm, ol dahi minvâl-i muharrer 
üzre iştirâ ve kabûl ettikden sonra semeni olan meblağ-ı mezbûr yüz guruşu 
mezbûre Hatice’ye cihet-i karzdan olan yüz guruş deynime takās merkūme Ha-
tice dahi mukāssa ve kabûl ettikden sonra menzil-i mahdûd-ı mezkûr merkūme 
Hatice’nin mülk-i müşterâsı ve hakk-ı sırfı olmuşdur. Keyfe mâ teşâ ve tahtâr 
mutasarrıfa olsun dedikde, gıbbe’t-tasdîki’ş-şer‘î vâki‘ hâli mevlânâ-yı mezbûr 
mahallinde ketb ü tahrîr, ba‘dehû ma‘an ba‘s olunan Yahya Çelebi b. Ahmed ve 
Mahmud Çelebi b. Hasan meclis-i şer‘a gelip alâ vukū‘ihî inhâ ve takrîr etmeğin, 
mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Ali Efendi b. Mehmed el-imâm, Abdullah b. Ali el-müezzin, el-
Hâc Abdülaziz b. Bektaş, el-Hâc Hüseyin b. Receb, es-Seyyid Osman b. Hüseyin, 
Haydar Beşe b. Ali.

106 [17a-1] Eski adı Fâtıma olan Şahbaz’ın aslen hür olduğu
İşbu orta boylu çatık kaşlı kara gözlü hâmiletü’l-vesîka mukaddemâ Fâtıma tes-
miye olunan Şahbaz nâm bikr-i bâliğa meclis-i [şer‘-i] şerîf-i enverde, kendiye 
rık olmak üzre vaz‘-ı yed eden İbrahim b. Mustafa mahzarında üzerine da‘vâ ve 
takrîr-i kelâm edip, ben vilâyet-i Rumeli’nde Vidin kasabası sâkinelerinden olup 
hürretü’l-asl iken mezbûr İbrahim Beşe bana rık olmak üzre vaz‘-ı yed eder, suâl 
olunup üzerimden yed-i mubtılasının kasr ve izâlesine tenbîh ve sebîlim tahliye 
olunmak matlûbumdur dedikde, gıbbe’s-suâl mezkûr İbrahim Beşe cevâbında, 
ben müdde‘iye-i mezkûreyi işbu hâzır bi’l-meclis Haffâf İbrahim Çelebi b. Ha-
san nâm kimesneden câriye-i memlûkesi olmak üzre otuz beş yaldız altını 
semen-i medfû‘a iştirâ etmekle vaz‘-ı yed ederim, müdde‘iye-i mezbûrenin ber 
vech-i muharrer hürretü’l-asl olduğu ma‘lûmum değildir deyicek, müdde‘iye-i 
mezkûreden müdde‘âsına beyyine taleb olundukda, udûl-i müslimînden olup 
hazret-i Ebâ Eyyûb el-Ensârî’de Baba Haydar mahallesi sükkânından fahrü’l-
akrân Osman Çavuş b. Ebûbekir ve İbrahim Çelebi b. Mehmed nâm kimes-
neler li ecli’ş-şehâde meclis-i şer‘a hâzırân olup isre’l-istişhâd, fi’l-hakīka işbu 
müdde‘iye-i mezbûre kasaba-i mezkûre sâkinelerinden olup, hürretü’l-asldır. 
Biz bu husûsa bu vech üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye eylediklerinde, gıbbe’t-ta‘dîl ve’t-tezkiye şehâdetleri makbûle 
olmağın, mûcebiyle müdde‘iye-i mezbûrenin hürriyetine ba‘de’l-hükm, 
müdde‘iye-i mezkûrenin üzerinden mezbûr İbrahim Beşe’nin [b. Mustafa’nın] 
yed-i mubtılasının kasr ve izâlesine tenbîh olunup sebîli tahliye olunmağın, mâ 
vaka‘a bi’t-taleb ketb olundu.
Fi’s-selhi min Cemâziyelevvel sene 1102.
Şuhûdü’l-hâl: İbrahim Çelebi b. Ahmed, ve diğer İbrahim b. Mehmed, Mehmed 
Çelebi b. İbrahim ve gayruhüm.

107 [17a-2] Ömer Paşa b. Mustafa Efendi’nin Receb Çelebi b. Hüseyin’e 
olan borcu karşılığında menzilini rehin vermesi
Mahrûse-i Galata muzâfâtından kasaba-i Kasımpaşa’da Kadı mahallesinde sâkin 
olup sâbıkan Rodos muhâfızı olan emîrü’l-ümerâ’i’l-kirâm kebîrü’l-küberâ’i’l-
fihâm sa‘âdetlü Ömer Paşa b. el-merhûm Zindân kâtibi Mustafa Efendi tarafın-
dan husûs-ı âti’l-beyâna vekîl olduğu etbâ‘ından Mehmed Ağa b. Receb ve Meh-
med Bey b. Ali şehâdetleriyle şer‘an sâbit olan el-Hâc İbrahim Ağa b. el-Hâc Mus-
tafa meclis-i şer‘-i şerîf-i enverde, işbu bâ‘isü’l-kitâb Şumârî Receb Çelebi b. Hü-
seyin mahzarında ikrâr-ı tâm ve takrîr-i kelâm edip, müvekkil-i müşârün-ileyh 
Ömer Paşa târih-i kitâbdan bir gün mukaddem mezbûr Receb Çelebi yedinden 
beş yüz aded yaldız altını iktirâz ve kabz edip, hâlâ meblağ-ı mezbûr beş yüz yal-
dız altını cihet-i karz-ı şer‘îden zimmetinde merkūm Receb Çelebi’ye vâcibü’l-
edâ ve lâzımü’l-kazâ deyni olmağla, meblağ-ı mezbûr mukābelesinde mahalle-i 
mezbûrede vâki‘ bir tarafdan Medîne-i münevvere Vakfı olup Mücella Hâtun ta-
sarrufunda olan menzil ve üç tarafdan tarîk-i âmla mahdûd dâhiliye ve hâriciyesi 
büyût-ı adîde ve hamam ve câmekân ve mahzen ve zindân ve ahır ve su hazînesi 
ve gurfeler ve fıskıye ve fırınlar ve havlu ve bahçeleri müştemil mülk menzilini, 
fâriğan ani’ş-şevâgil merkūm Receb Çelebi’ye rehin vaz‘ ve teslîm, ol dahi irtihân 
ve kabz ettiğinden sonra müvekkil-i müşârün-ileyh târih-i mezkûrdan altmış 
bir gün tamâmına değin edâ-i deyn ve fekk-i rehne ta‘ahhüd ve iltizâm edip ve 
eğer müddet-i madrûbe tamâmında edâ-i deyn ve fekk-i rehin müyesser olmaz-
sa menzil-i mezbûru semen-i misline âhara bey‘ ve kabz-ı semene ve semenin-
den deyn-i mezbûr beş yüz yaldız altını ahz u istîfâya ve fazla kalırsa kendiye 
îsâle ve husûs-ı mezbûr mütevakkıf olduğu umûrun küllîsine dâyin-i merkūm 
Receb Çelebi’yi vekîl-i nâib-i menâb nasb ve ta‘yîn eyleyip, mezbûr Receb Çelebi 
dahi vekâlet-i mezbûreyi kabûl eyledim dedikde, gıbbe’l-vicâhî ve tasdîki’ş-şifâhî, 
mâ hüve’l-vâki‘ bi’t-taleb ve’l-ibtiğā ketb ve imlâ olundu.
Fi’l-yevmi’t-tâsi‘ ve’l-ışrîn fî Cemâziyelevvel li sene isneteyn ve mi’e ve elf.
Şuhûdü’l-hâl: Sâlih Efendi b. Şaban, Ali Çelebi b. Mustafa, Mustafa Beşe b. Hüse-
yin, Mustafa Çelebi b. Osman, Mustafa b. Şaban.

108 [17a-3] Gevher bt. Behram Çavuş’un cariyesi Timurhan 
bt. Abdullah’ı vasiyet yoluyla azat etmesi
Mahmiye-i İstanbul’da Hoca Hayreddin mahallesi sâkinelerinden olup Gev-
her bt. Behram Çavuş b. el-Hâc Yusuf Çavuş nâm hâtunun tarafından husûs-ı 
âti’l-beyânı ikrâra vekîl olduğu zâtını ma‘rifet-i şer‘iyye ile ârifân mahalle-i 
mezbûre sükkânından Hasan Çelebi b. Halil ve el-Hâc Hüseyin b. Ahmed 
şehâdetleriyle şer‘an sâbit olan Ali Çelebi b. Veli nâm kimesne meclis-i şer‘-i 
şerîfde, müvekkile-i mezbûrenin câriye-i memlûkesi olan işbu uzun boylu, 
gök elâ gözlü, açık kaşlı Rûsiyyetü’l-asl râfi‘atü’l-kitâb Timurhan bt. Abdullah 
nâm câriye muvâcehesinde bi’l-vekâle ikrâr ve takrîr-i kelâm edip, müvekkile-i 
mezbûre Gevher Hâtun câriye-i memlûkesi olan mevsûfe-i mezbûre Timurhan’ı 
tedbîr-i mutlak ile tedbîr [müdebber] edip, bi emrillâhi te‘âlâ fevt olduğunda 
mevsûfe-i mezbûre Timurhan mâlımdan mu‘tekā olup, eşyâ-i memlûkemden 
iki minder ve dört yasdık ve bir keçe ve iki yorgan ve bir kaliçe ve bir bakır tep-
si ve bir hamam tası mevsûfe-i mezbûre Timurhan’a verile deyu vasiyyet eyle-
di. Min ba‘d mevsûfe-i mezbûrenin bey‘-i câiz olmayıp, vech-i meşrûh üzre mü-
debbere olmuşdur dedikde, gıbbe’t-tasdîki’l-mu‘teber mâ vaka‘a bi’t-taleb ketb 
olundu.
Fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Çelebi b. Mehmed, es-Seyyid Hasan Çelebi b. Osman, es-
Seyyid Abdullah Efendi b. Hasan Efendi, Ali Çelebi b. Mustafa.

109 [17a-4] Hasan Çelebi’nin Halil b. Hüseyin’e borçlu olduğu
Dârü’l-hilâfeti’l-aliyye Kostantıniyye el-mahmiye’de Sâlih Paşa mahallesi 
sükkânından Halil b. Hüseyin nâm kimesne meclis-i şer‘î şerîf-i Ahmedî ve 
mahfil-i dîn-i münîf-i Muhammedî’de Hasan b. Mehmed nâm kimesne mah-
zarında üzerine da‘vâ ve takrîr-i kelâm edip, merkūm Hasan zimmetinde bey-
nimizde kıymeti ma‘lûm duhân bahâsından ba‘de külli hesâb üç bin sekiz yüz 
seksen akçe hakkım olmağla, hâlâ taleb eylediğimde bana edâdan imtinâ‘ eder 
suâl olunup alıverilmesi matlûbumdur dedikde, gıbbe’s-suâl mezbûr Hasan 
cevâbında, hâl bâlâda mürûr ettiği üzre olup, müdde‘î-i mezbûr Halil’e zimme-
timde vâcibü’l-edâ ve lâzımü’l-kazâ meblağ-ı mezbûr üç bin sekiz yüz akçe dey-
nimdir deyu bi’t-tav‘i’s-sâf  ikrâr ve i‘tirâf etmeğin, alâ mu‘cebi i‘tirâfihî meblağ-ı 
mezbûru müdde‘î-i mezbûra edâ ve teslîme mezbûr Hasan’a tenbîh olunup, mâ 
vaka‘a bi’t-taleb ketb olundu.
Fî gurre-i Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi [b.] Ahmed, Mustafa b. Ahmed, Mehmed b. Mu-
harrem, (…) b. Ahmed.

110 [17b-1] Veli b. Ali ile kardeşi İsa’nın tarla hisselerini sipahiye 
terk ettikleri
Vilâyet-i Anadolu’da Kastamonu sancağında Küre-i Nühâs kazâsına tâbi‘ Aslan-
lı nâm karye sükkânından Veli b. Ali nâm kimesne meclis-i şer‘-i şerîf-i enverde, 
karye-i mezbûrda sipâhi olan işbu bâ‘isü’l-kitâb Ahmed Ağa b. Hasan mahza-
rında bi’t-tav‘i’s-sâf  ikrâr-ı tâm ve takrîr-i kelâm edip, karındaşım olup karye-i 
mezbûrede sâkin olan İsâ ile mukaddemâ fevt olan babamızdan ikimize münta-
kil olup, karye-i mezbûrede vâki‘ lede’l-ahâlî ve’l-cîrân ma‘lûmü’l-hudûd ve’l-kat‘ 
tarlalarda olan nısf hissesi hâlâ bilâ-veled-i zükûr fevt olup, müstahıkk-ı tapu 
olmuş idi. Lâkin ben cilâ-yı vatan edip, mahmiye-i İstanbul’da sâkin olup kat‘-ı 
alâka etmekle, mezbûr Ahmed Ağa zikr olunan arâzîde karındaşım mezbûrun 
hissesi ile benim hissemi dilediği kimesneye tefvîz eyleyip, benim aslâ ve kat‘â 
alâkam kalmayıp kasr-ı yed ve husûs-ı mezbûra müte‘allika sâhib-i arz olan 
mezkûr Ahmed Ağa ile da‘vâ ve nizâ‘ım yokdur dedikde, gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Mustafa b. Osman, Hasan Beşe b. Mahmud, Receb b. Os-
man, el-Hâc Mehmed b. Mehmed.

111 [17b-2] Kulhan v. Avak’ın alacakları için İsmail Çelebi 
b. Mehmed’i vekil tayin etmesi
Tüccârdan olup medîne-i Van’da bundan akdem hâlik olan Avak v. Halkat nâm 
Ermeni’nin sulbî kebîr oğlu Kulhan nâm Ermeni meclis-i şer‘-i şerîf-i enverde, 
işbu bâ‘isü’l-kitâb İsmail Çelebi b. Mehmed mahzarında takrîr-i kelâm ve ta‘bîr-i 
ani’l-merâm edip, babam hâlik-i mezbûrdan bi’l-irsi’ş-şer‘î bana isâbet edip, am-
mim Dilan? nâm Ermeni zimmetinde cihet-i karz-ı şer‘îden olan dört kese gu-
ruş hakkımı mezbûr Dilan’dan taleb ve da‘vâ ve ahz u kabz ve bana îsâle husûs-ı 
mezbûr mütevakkıf olduğu umûrun küllîsine mezbûr İsmail Çelebi’yi tarafım-
dan vekîl ve nâib-i menâb nasb ve ta‘yîn eyledim dedikde, ol dahi vekâlet-i 
mezbûreyi kabûl ve hizmet-i lâzımesini kemâ-yenbağī edâya ta‘ahhüd etmeğin, 
işbu vesîka bi’t-taleb ketb olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: Süleyman Çelebi b. Abdullah, Hüseyin Çelebi b. Mehmed, Ömer 
Çelebi b. ( ), İbrahim Çelebi b. Ahmed ve gayruhüm.

112 [17b-3] Ayşe bt. Hacı Mustafa’nın Süleyman Beşe b. Süleyman’daki 
alacağını taksitlendirmesi
Mahmiye-i İstanbul’da Ergili mahallesi sâkinelerinden Ayşe bt. el-Hâc Musta-
fa nâm hâtun ba‘de’t-ta‘rîf-i şer‘î meclis-i şer‘-i şerîf-i enverde, Süleyman Beşe b. 
Süleyman mahzarında ikrâr ve takrîr-i kelâm edip, işbu yedimde olan mazmûnı 
müsbit hüccet-i şer‘iyye nâtık olduğu üzre mezbûr Süleyman Beşe zimmetinde 
cihet-i deyn-i şer‘îden mahkûme iki yüz esedî guruş hakkım olup, mezbûr Sü-
leyman def ‘ ve edâya iktidârı olmamağla te’cîl ve taksîte tâlib olmağın, ben dahi 
beher otuz yevm tamâmında bana dörder guruş vermek üzre meblağ-ı mezbûru 
târih-i kitâbdan bin dört yüz seksen güne değin te’cîl ve taksît eylediğimde, 
mezbûr Süleyman Beşe dahi taksît-i mezbûreyi kabûl ve meblağ-ı mezbûru ber 
vech-i muharrer edâya ta‘ahhüd eyledi dedikde, gıbbe’t-tasdîki’ş-şer‘î mezbûr 
Süleyman Beşe’nin li ebeveyn kız karındaşı işbu hâzır bi’l-meclis Meryem nâm 
hâtun mezbûrun nefsine ve gaybet ederse meblağ-ı taksît-i mezbûru edâya ta-
rafeynden emr ve kabûlü hâviye kefâlet-i sahîha-i şer‘iyye ile kefîl olmağın, işbu 
vesîka-i enîka, mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Osman Çavuş b. Ebûbekir, Ahmed Efendi b. Şaban, es-Seyyid Yah-
ya Çelebi b. Şaban, es-Seyyid Nureddin, Mehmed b. Ahmed.

113 [17b-4] Hatice bt. Mehmed’in İsmail b. Mustafa’dan muhâlaa  
yoluyla boşanması
Mahmiye-i İstanbul’da Çivizâde mahallesi sâkinelerinde Hatice bt. Mehmed 
nâm hâtun ba‘de’t-ta‘rîf-i şer‘î meclis-i şer‘-i şerîf-i enverde, zevc-i muhâlı‘ı işbu 
bâ‘isü’l-kitâb İsmail b. Mustafa mahzarında ikrâr ve takrîr-i kelâm edip, zev-
cim mezbûr İsmail zimmetinde mütekarrir ve ma‘kūdun aleyh olan bin akçe 
mehr-i müeccelim ve nafaka-i iddet-i mu‘ayyene-i ma‘lûmemden fâriğa olup ve 
me’ûnet-i süknâm dahi kendi üzerime olmak üzre zevcim mezbûr [İsmail ile] 
muhâla‘a-i sahîha-i şer‘iyye ile muhâla‘a olup, ol dahi ber vech-i muharrer hul‘-ı 
mezbûru ba‘de’l-kabûl hukūk-ı zevciyyete müte‘allika âmme-i da‘vâdan her bi-
rimiz âharın zimmetini ibrâ-i âmm-ı râfi‘ü’l-hisâm ile ibrâ ve iskāt eyledik de-
dikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: Osma[n] b. Osman, Mustafa b. Hüseyin, İsmail Çelebi b. Mehmed, 
Mehmed Çelebi b. Abdullah, İbrahim Çelebi b. Ahmed, Ahmed Çelebi b. Ahmed, 
Mustafa Çelebi b. Şaban.

114 [18a-1] Ahmed Ağa b. Mehmed ile Seyyid Hüseyin Ağa b. Hasan 
Ağa’nın birbirlerinin zimmetini ibra etmesi
Vilâyet-i Anadolu’da Pazarsuyu kazâsına tâbi‘ Behramşâh-ı Bâlâ nâm karye 
sükkânından Ahmed Ağa b. Mehmed nâm kimesne meclis-i şer‘-i şerîf-i en-
verde, yine karye-i mezbûre sükkânından es-Seyyid Hüseyin Ağa b. Hasan Ağa 
nâm mahzarında ikrâr-ı tâm ve takrîr-i kelâm edip, mezbûr Hüseyin Ağa ile 
beynimizde ba‘zı ahz u i‘tâ vâki‘ olmuş idi. El-hâletü hâzihî mezbûr es-Seyyid 
Hüseyin Ağa ile beynimizde hesâb görüp, mezbûr es-Seyyid Hüseyin Ağa zim-
metinde bir akçe ve bir habbe kalmayıp, ba‘de’l-yevm âmme-i da‘vâdan her bi-
rimiz âharın zimmetini ibrâ-i âmm-ı râfi‘ü’l-hisâm ile ibrâ ve iskāt eyledik de-
dikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî evâsıtı Cemâziyelevvel li sene isneteyn ve mi’e ve elf.
Şuhûdü’l-hâl: es-Seyyid Mehmed b. İbrahim, es-Seyyid Ali b. es-Seyyid Meh-
med, Ahmed Efendi, Mehmed Efendi b. Ahmed, Şeyh Hasan Efendi, Ali b. İsa, 
Şeyh Hayreddin, es-Seyyid Nurullah b. Çelebi Mahmud, Mustafa Beşe b. Meh-
med ve gayruhüm mine’l-hâzırîn.

115 [18a-2] Mehmed Odabaşı b. Kenan’ın verâsetinin kızkardeşi 
ve annesi ait olması
Dergâh-ı âlî Yeniçerilerinin yüz birinci odası odabaşısı olup Girit’de bundan ak-
dem vefât eden Mehmed Odabaşı b. Kenan b. Abdullah’ın li ebeveyn kız karın-
daşı ve vârisesi olduğunu iddi‘â eden Fâtıma nâm hâtun meclis-i şer‘de, tereke-i 
müteveffâ-yı mezbûra bi’l-vesâye vaz‘-ı yedi sâbit olan Mustafa Beşe b. İbra-
him mahzarında üzerine da‘vâ ve takrîr-i kelâm edip, ben müteveffâ-yı mezbûr 
ile li ebeveyn karındaşlar olup, babamız ismi Kenan b. Abdullah vâlidemiz işbu 
hâzıra bi’l-meclis Havva bt. Abdullah ve maskat-ı re’simiz Galata kazâsında Bo-
ğazkesen kal‘ası mahallâtından Meydan mahallesi olup, müteveffâ-yı mezbûrun 
verâseti, vâlidesi mezbûre Havva ile bana münhasıra iken mezbûr Mustafa Beşe 
tereke-i müteveffâ-yı mezbûru bize teslîmden imtinâ‘ eder, suâl olunup alıveril-
mesi matlûbumdur dediklerinde, gıbbe’s-suâl mezbûr Mustafa Beşe [cevâbında] 
tereke-i müteveffâ-yı mezbûra bi’l-vesâye vaz‘-ı yedini ikrâr, lâkin mezbûretânın 
verâsetlerini inkâr edicek, mezbûretândan sıdk-ı makāline beyyine taleb 
olundukda, zât-ı mezbûretânı ma‘rifet-i şer‘iyye ile ârifân olup, yine kal‘a-i 
mezbûre müstahfızlarından Mustafa Çelebi b. Hüseyin ve el-Hâc Mehmed b. Ali 
nâm kimesneler li ecli’ş-şehâde meclis-i şer‘a hâzırân olup isre’l-istişhâd, fi’l-vâki‘ 
mezbûre Fâtıma Hâtun müteveffâ-yı mezbûr Mehmed Odabaşı ile li ebeveyn 
karındaşlar olup, babaları ismi Kenan b. Abdullah ve vâlideleri işbu mezkûre 
Havva ve maskat-ı re’sleri mârru’z-zikr Boğazkesen kal‘asında Meydan mahal-
lesidir, müteveffâ-yı mezbûrun verâseti merkūmân Havva ve Fâtıma’ya münha-
sıradır gayrı vârisi ve terekesine müstahıkk-ı âhar olduğu ma‘lûmumuz değil-
dir, tereke-i müteveffâ-yı mezbûru merkūmetân için hakk-ı taleb ve ahz vardır. 
Biz bu husûsa bu vech üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye eylediklerinde, gıbbe’t-ta‘dîl ve’t-tezkiye şehâdetleri makbûle 
olmağın, mûcebiyle ba‘de’l-hükm, mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: El-Hâc Maksud b. Halil, Mustafa b. Osman, Mustafa b. el-Hâc Ah-
med, Ahmed Beşe b. Mehmed, Mustafa b. Mehmed.

116 [18a-3] İbrahim b. Ali’nin oğullarının icâreteynli vakıf evdeki 
hisselerinin Sâliha bt. Abdullah’a devredildiği
Mahmiye-i İstanbul’da Hasan Halîfe mahallesinde sâkin iken bundan akdem 
vefât eden İbrahim b. Ali’nin sulbî sagīr oğulları Ahmed ve Ali’nin vâlideleri 
olup üzerlerine kıbel-i şer‘den mansûbe vasîleri olan Havva bt. Abdullah nâm 
hâtun ba‘de’t-ta‘rîf meclis-i şer‘de, zikr-i âtî vakfın vâkıfı ve mütevellîsi olan Hı-
zır Ağa b. Hamza hâzır olduğu hâlde, bâ‘isetü hâze’l-vesîka Sâliha bt. Abdul-
lah nâm hâtun mahzarında bi’l-vesâye ikrâr ve takrîr-i kelâm edip, mahmiye-i 
mezbûrede vâki‘ lede’l-ahâlî ma‘lûmü’l-hudûd menzil-i mezbûr Hızır Ağa’nın 
vakfından olup, icâreteyn-i ma‘lûmeteyn ile müteveffâ-yı mezbûrun tasar-
rufunda olup, ba‘de vefâtihî Ahmed ve Ali’ye ve âhar oğlu Osman ve kızları 
Hatice’ye intikāl edip, ba‘dehû mezbûr Hasan bilâ-veled fevt olmağla hissesi 
vakfa âid olup ve merkūme Hatice dahi hissesini mezbûre Sâliha[’ya] ferâğat 
edip, ancak vasîleri olduğum sagīrân-ı mezbûrânın nısf hisse-i şâyi‘aları ka-
lıp, lâkin sagīrân-ı mezbûrânın mâlları olmamağın hisselerini ferâğa kıbel-i 
şer‘den me’zûn olunduğum ecilden sagīrânın nısf hisselerini zarûret-i nafakala-
rı için ecr-i misli olan yüz otuz guruşa mütevellî-i mezbûrun izn ve ma‘rifetiyle 
mezbûre Sâliha vesâyeten ferâğ ve tefvîz, ol dahi tefevvüz ve kabûl edip, bedel-i 
ferâğ olan meblağ-ı mezbûr yüz otuz guruşu mukaddemâ mezbûre Sâliha’dan 
ahz u kabz etmişidim. Ba‘de’l-yevm sagīrân-ı mezbûrân Ahmed ve Ali’nin hisse-
leri dahi mezbûre Sâliha’nın tasarrufundadır. Kimesnenin alâka ve medhali kal-
mamışdır dedikde, gıbbe’t-tasdîki’ş-şer‘î mezbûre Sâliha’nın oğlu Ali b. Kadri ve 
kızı Ümmühâni ve zevci Ali Beşe b. Abdurrahman her biri sagīrân-ı mezbûrân 
bir tarîkle hisselerine hükm-i hâkim ile ahz u kabz ederlerse, bedel-i mezbûra 
biz kefîl ve zâminiz dediklerinde, bi emri’t-tasdîki’ş-şifâhî mâ vaka‘a bi’t-taleb 
ketb olundu.
Fi’l-yevmi’s-sâbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Abdullah b. Ahmed, Nasuh Efendi el-imâm, Çelebi b. Nuh, Hasan 
Çelebi el-Müezzin.

117 [18b-1] Canfedâ Hatun bt. Abdullah’ın menzilinde Mehmed 
Çelebi’nin alakası olmadığı
Mahmiye-i İstanbul’da Yenibahçe kurbunda sâkin bâ‘isü hâze’l-kitâb Yusuf b. 
Osman meclis-i şer‘de, Hoca Hayreddin Vakfı mütevellîsi Abdülkerim b. Ab-
dülhalim hâzır olduğu hâlde Mehmed b. Abdullah mahzarında üzerine da‘vâ 
ve takrîr-i kelâm edip, vakf-ı mezbûrdan olup mârru’z-zikr Yenibahçe kurbun-
da vâki‘ müte’ehhilîn odalarında [ve] bir tarafı Nakkaş Mehmed Çelebi menzili 
ve bir tarafı Hatice Hâtun tasarrufunda olan menzil ve bir tarafı Vakf-ı Sinan ve 
bir tarafı tarîk-i âm ile mahdûd bir bâb odayı târih-i kitâbdan altı sene mukad-
dem icâreteyn-i ma‘lûmeteyn ile mutasarrıfesi olup bundan akdem vefât eden 
Canfedâ bt. Abdullah nâm hâtun işbu mütevellî-i mezbûr Mehmed’in izniy-
le bana ferâğ ve tefvîz, ben dahi tefevvüz ve kabûl ve kabz etmiş iken, menzil-i 
mezbûra mezbûr Mehmed bi gayri hakkın vaz‘-ı yed eder, suâl olunup kasr-ı 
yedine tenbîh olunmak matlûbumdur dedikde, gıbbe’s-suâl mezbûr Mehmed 
cevâbında, işbu yedinde olan mütevellî-i mezbûrun temessükü nâtık olduğu 
üzre iki sene mukaddem menzil-i mezbûru mezbûre Canfedâ Hâtun bana ferâğ 
ve tefvîz, ben dahi tefevvüz ve kabûl etmiş idim deyu mezbûre Canfedâ’nın 
kendiden mukaddem menzil-i mezkûru müdde‘î-i mezbûra tefvîzini inkâr edi-
cek, müdde‘î-i mezbûrdan müdde‘âsına beyyine taleb olundukda, Receb Halîfe 
b. Mustafa ve Mehmed b. Musa ve İbrahim b. Osman li ecli’ş-şehâde meclis-i 
şer‘a hâzırûn olup istişhâd olunduklarında, fi’l-hakīka târih-i kitâbdan altı sene 
mukaddem menzil-i mezbûru mezbûre Canfedâ Hâtun bt. Abdullah mezbûr 
Yusuf ’a bizim huzûrumuzda mütevellî-i mezbûrun izn ve ma‘rifetiyle ferâğ 
ve tefvîz, ol dahi tefevvüz ve kabûl edip, mütevellî-i merkūm hat ve hatmini 
hâvî temessük dahi vermiş idi. Biz bu husûsa bu vech üzre şâhidleriz, şehâdet 
dahi ederiz deyu mütevellî-i mezbûr muvâcehesinde edâ-i şehâdet-i şer‘iyye 
eylediklerinde, ba‘de’t-ta‘dîl ve’t-tezkiye şehâdetleri makbûle olduğundan son-
ra mütevellî-i mezbûr dahi kaziyye minvâl-i meşrûh üzre olduğuna ikrâr ve 
i‘tirâf etmeğin, mûcebiyle menzil-i mezbûrdan kasr-ı yed edip, mezbûr Yusuf ’a 
teslîme tenbîh birle, mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis ve’l-ışrîn min şehri Cemâziyelevvel sene 1102.
Şuhûdü’l-hâl: İbrahim Çelebi b. Ahmed, İsmail Çelebi b. Mustafa, Mehmed Çe-
lebi (...), Ali b. Mehmed.

118 [18b-2] Bayram Bey b. Süleyman’ın menzilini Abdullah Çelebi 
b. Mehmed’e satması
Mahmiye-i İstanbul’da Papasoğlu mahallesinde sâkin iken Bayram Bey b. Süley-
man meclis-i şer‘-i şerîf-i enverde, işbu bâ‘isü’l-kitâb Abdullah Çelebi b. Meh-
med mahzarında ikrâr-ı tâm ve takrîr-i kelâm edip, akd-i âtî sudûruna değin 
yedimde mülküm olup mahmiye-i mezbûrede Debbâğ Yunus mahallesinde 
vâki‘ bir tarafdan Fetvâcı Ali Çelebi b. Abdünnebî mülkü bir tarafdan Hazînedâr 
Hasan Çelebi b. Hüseyin mülkü ve bir taraf tarîk-i âm ile mahdûd, dâhiliyesi 
fevkānî iki oda ve bir sofa ve tahtânî bir matbah odası ve demir kapılı mah-
zen ve havlu ve hâriciyesi fevkānî oda ve tahtında ahırı müştemil mülk men-
zili, bi cümleti’t-tevâbi‘ ve’l-levâhık ve kâffe-i menâfi‘ ve merâfık tarafeynden 
îcâb ve kabûlü hâvî şurût-ı müfsideden ârî bey‘-i bâtt-ı kat‘î ile merkūm Abdul-
lah Çelebi’ye üç yüz altmış esedî guruşa bey‘ ve temlîk ve teslîm, ol dahi iştirâ 
ve tesellüm ve kabz ve kabûl ettiğinden sonra semeni olan meblağ-ı mezbûr 
üç yüz altmış esedî guruşu bana edâ ve teslîm, ben dahi yedinden bi’t-tamâm 
ahz u kabz ve istîfâ eyledim. Ba‘de’l-yevm menzil-i mahdûd-ı mezkûrda vechen 
mine’l-vücûh hak ve alâkam kalmayıp, cümle müştemilâtıyla müşterî-i mezbûr 
Abdullah Çelebi’nin mülk-i müşterâsıdır. Keyfe mâ yeşâ ve yahtâr mutasarrıf ol-
sun dedikde, gıbbe’t-tasdîk mâ hüve’l-vâki‘ bi’t-taleb [ketb] olundu.
Fi’l-yevmi’l-hâmis aşer min Cemâziyelevvel li sene isneteyn ve mi’e ve elf.
Şuhûdü’l-hâl: Ahmed Efendi b. Mahmud, el-Hâc Süleyman b. Halil, Süleyman 
Efendi b. Osman, Ahmed Çelebi b. Nasuh, Ali Çelebi b. Yusuf.

119 [19a-1] Yanaki v. Katarkurna’nın menzilini Yamandi 
v. Preşkova’ya satması
Mahmiye-i İstanbul’da Fenerkapısı dâhilinde Abdi Subaşı mahallesi sükkânından 
Yanaki v. Katarkurna? nâm zimmî meclis-i şer‘-i şerîf-i enverde, işbu bâ‘isü’s-sifr 
Yamandi v. Preşkova nâm zimmî muvâcehesinde ikrâr ve takrîr-i kelâm edip, 
akd-i âti’z-zikrin sudûruna değin yedimde mülk ve hakkım olup, mahalle-i 
mezkûrede vâki‘ bir tarafdan Cevâhirci Andriye mülkü ve bir tarafdan Meydan-
cı Bila? mülkü ve bir tarafdan ba‘zan Kuyumcu Peraşer mülkü ve ba‘zan tarîk-i 
âm ve bir tarafdan yine tarîk-i âm ile mahdûd ve tabaka-i ulyâsında iki bâb oda 
ve dehliz ve tabaka-i vustâsında iki bâb oda ve süflâsında iki bâb oda ve mahzen 
ve bi’r-i mâ ve üç kenîf ve havluyı müştemil mülk menzilimi, cümle tevâbi‘ ve 
levâhıkı ile mezbûr Yamandi tarafından îcâb ve kabûlü hâvî bey‘-i kat‘î ile altı 
yüz elli beş esedî guruşa bey‘ ve temlîk ve teslîm, ol dahi ber vech-i muharrer 
iştirâ ve temellük ve tesellüm ve kabûl eylediğinden sonra semeni olan meblağ-ı 
mezbûr altı yüz elli esedî guruşu mezbûr Yamandi yedinden tamâmen ahz u 
kabz eyledim. Ba‘de’l-yevm menzil-i mahdûd-ı mezkûrda benim alâka ve med-
halim kalmayıp mezbûr Yamandi’nin mülk-i müşterâsıdır. Keyfe mâ yeşâ ve 
yehtâr mutasarrıf olsun dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sânî min Cemâziyelevvel sene 1102.
Şuhûdü’l-hâl: Süleyman Efendi b. Abdullah el-imâm, Hüseyin Efendi b. Hasan 
el-müezzin, İbrahim Bey b. Abdullah, Abdülkādir Efendi b. İsâ el-müezzin, İb-
rahim Çelebi b. Ahmed, Dimitri? v. Kostantin, Avadik v. Haçador, Papayani v. 
Duma, Papa Nikori? v. İstamo.

120 [19a-2] Mehmed Çelebi b. Abdülaziz’in kendisi ve vekilleri adına 
müşterek menzillerini Fâtıma bt. Mehmed’e satması
Cezîre-i Cerbe ahâlîsinden olup hâlâ mahmiye-i İstanbul’da Hızır Bey mahalle-
sinde sâkin Mehmed Çelebi b. Abdülaziz nâm kimesne kendi tarafından asâleten 
ve li ebeveyn ammileri Ömer ve Said ibney el-Hâc İsâ b. Ali ve ammisi oğlu Me-
sud b. Ebû Selam b. Ali nâm kimesneler ve ceddesi Lülüe bt. Mela Abd b. Abdul-
lah nâm hâtun taraflarından husûs-ı âti’l-beyâna vekîl olduğu el-Hâc Abdurrah-
man b. el-Hâc Salim ve el-Hâc Yusuf b. Abdullah şehâdetleriyle şer‘an sâbit ol-
mağla dahi vekâleten meclis-i şer‘-i şerîfde, işbu bâ‘isetü’l-kitâb Fâtıma bt. Meh-
med nâm hâtun mahzarında ikrâr-ı tâm ve takrîr-i kelâm edip, arsası merhûm 
Hoca Sadık Vakfı’ndan olmağla ayda on beş akçe ücret-i maktû‘a ile taht-ı ta-
sarrufumuzda olup ve ebniyesi benimle müvekkilûn-ı merkūmdan Ömer ve 
Said ve Mesud ve Lulde’nin beynimizde müşterek mülk-i mevrûsumuz olup, 
mahmiye-i mezbûrede Gül Câmi‘i mahallesinde vâki‘ bir tarafdan mütevellîye 
Râbia Hâtun menzili ve bir tarafdan Yemenîzâde el-Hâc Mehmed tasarrufunda 
olan vakıf menzil ve bir tarafdan yine vakf-ı mezbûr ve bir tarafdan tarîk-i âmla 
mahdûd dâhiliyesi iki fevkānî ve bir tahtânî oda ve dehliz ve kenîf ve hâriciyesi 
bir fevkānî ve bir tahtânî oda ve sofa ve su kuyusu ve mâbeyn dehlizi müştemil 
menzilin mülkümüz olan ebniye-i mezbûresini, bi cümleti’t-tevâbi‘ ve’l-levâhık 
bey‘-i bâtt-ı kat‘î ile mezbûre Fâtıma Hâtun’a iki yüz yetmiş guruşa asâleten 
ve vekâleten bey‘ ve teslîm ve arsasını izn-i mütevellî ile meccânen ferâğ ve 
tefvîz, ol dahi iştirâ ve tesellüm ve tefevvüz ve kabz ve kabûl eylediğinden son-
ra semeni olan meblağ-ı mezbûr iki yüz yetmiş guruşu yedinden tamâmen 
ahz u kabz eyledim. Ba‘de’l-yevm menzil-i mezkûrda benim ve müvekkilûn-ı 
merkûmûnun bir vechile alâka ve medhalimiz kalmayıp, ebniyesi mezbûre 
Fâtıma Hâtun’un mülk-i müşterâsı ve arsası hakk-ı müfevvazı olmuşdur dedik-
de, gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel sene 1102.
Şuhûdü’l-hâl: es-Seyyid eş-Şeyh Efendi, Mehmed Efendi el-imâm, el-Hâc Mah-
mud b. (  ), tüfengî, Osman Bey [b.] Abdi, Bakkal İbrahim Beşe b. Ahmed, Ali 
Rıza b. Mehmed.

121 [19a-3] Hasan Efendi b. Abdullah’ın Mehmed b. Abdullah’tan 
alacaklı olduğu
Hâlâ şeyh-i meşâyihu’l-İslâm hazretlerinin telhîsciliği hizmetinde olan bâ‘isü 
hâze’l-kitâb Hasan Efendi b. Abdullah b. Abdurrahman tarafından husûs-ı âti’l-
beyâna vekîl olduğu Ahmed Çelebi b. Mehmed ve Hasan b. Osman şehâdetleriyle 
şer‘an sâbit olan Hüseyin Efendi b. Bayram meclis-i şer‘-i şerîf-i enverde, 
vilâyet-i Anadolu’da Kütahya kazâsına tâbi‘ Tavşanlı nâm karye ahâlîsinden 
olup, vilâyet-i Rumeli’nde İlbasan kazâsında nâibü’ş-şer‘i’ş-şerîf iken bundan ak-
dem vefât eden Hüseyin Efendi’nin babası olmağla terekesine vâzı‘u’l-yed olan 
Mehmed b. Abdullah nâm kimesne mahzarında, bi’l-vekâle üzerine da‘vâ ve 
takrîr-i kelâm edip, müvekkilim mezbûr Hasan Efendi mukaddemâ mezbûr di-
ğer Hüseyin Efendi’ye yirmi beş guruş ikrâz ve teslîm, ol dahi iktirâz ve kabz 
edip hattâ mukābelesinde (  ) rehin teslîm, ol dahi irtihân ve kabz eyledikden 
sonra ve yine [meblağ-ı] mezbûru kable’l-edâ merkūm Hüseyin Efendi fevt 
olup, tereke-i vâfiyesin babası mezbûr Mehmed kabz etmeğin, hâlâ suâl olunup 
tereke-i vâfiyesinden bi’l-vekâle bana edâya tenbîh olunması matlûbumdur de-
dikde, gıbbe’s-suâl mezbûr Mehmed cevâbında, fi’l-hakīka tereke-i müteveffâ-
yı mezbûra vaz‘-ı yedini ikrâr, lâkin deyn-i mezbûru inkâr edicek, vekîl-i 
mezbûrdan müdde‘âsına beyyine taleb olundukda, udûl-i müslimînden olup ( ) 
nâm kimesneler li ecli’ş-şehâde meclis-i şer‘a hâzırân olup isre’l-istişhâd, fi’l-
vâki‘ müvekkil-i mezbûr Hasan Efendi müteveffâ-yı mezbûr Hüseyin Efendi b. 
Mehmed b. Abdullah’a mukaddemâ bizim huzûrumuzda yirmi beş esedî guruş 
ikrâz ve teslîm, ol dahi iktirâz ve kabz ve mukābelesinde eşyâ-i mezkûreyi rehin 
vaz‘ ve teslîm etmiş idi. Biz bu husûsa bu vech üzre şâhidleriz, şehâdet dahi ede-
riz deyu her biri edâ-i şehâdet-i şer‘iyye eylediklerinde, gıbbe’t-ta‘dîl ve’t-tezkiye 
şehâdetleri makbûle olup ve müvekkil-i mezbûr meclis-i şer‘de tahlîf-i şer‘î ile 
tahlîf dahi olunmağın, mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel sene 1102.
Şuhûdü’l-hâl: Ahmed Çelebi b. Mehmed, Hasan Beşe b. Osman, İbrahim Çelebi 
b. Ahmed, Mehmed Çelebi (...).

122 [19b-1] Ayşe bt. Ali’nin yarım menzil hissesini İsmail Çelebi 
b. Halil’e satması
Mahmiye-i İstanbul’da Akşemseddin mahallesinde sâkine olup zâtı Abdullah b. 
Mustafa ve Halil b. Mustafa nâm kimesneler ta‘rîfleriyle mu‘arrefe olan Ayşe bt. 
Ali nâm hâtun meclis-i şer‘-i şerîf-i enverde, dâmâdı bâ‘isü hâze’l-kitâb İsmail 
Çelebi b. Halil nâm kimesne mahzarında ikrâr ve takrîr-i kelâm edip, silk-i mül-
kümde münselik olup mahalle-i mezbûrede vâki‘ bir tarafdan el-Hâc Mehmed 
mülkü ve bir tarafdan ba‘zan Fâtıma ve ba‘zan evlâda meşrûta vakıf menzil ve 
Ayşe Hâtun mülkü ve bir tarafdan İbrahim Çavuş’un tasarrufunda olan vakıf 
menzil ve bir tarafdan tarîk-i âm ile mahdûd fevkānî iki oda ve iki sofa ve tahtânî 
iki oda ve bir matbah ve bir kuyu ve bahçe ve havluyı müştemil mülk menzi-
limin nısf-ı şâyi‘ini, mezbûr İsmail Çelebi’ye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile dört yüz guruşa bey‘ ve teslîm, ol dahi iştirâ ve tesel-
lüm ettiğinden sonra semeni olan meblağ-ı mezbûr dört yüz guruşu hîbetü’d-
deyn mimmen aleyhi’d-deyn fehvâsınca, mezbûr İsmail Çelebi’ye hibe-i sahîha 
ile hibe ve temlîk, ol dahi meclis-i hibede ittihâb ve kabûl ve temellük eyledi. 
Ba‘de’l-yevm menzil-i mezkûrun nısf-ı şâyi‘i mezbûr İsmail Çelebi’nin mülk-i 
müşterâsıdır. Keyfe mâ yeşâ mutasarrıf olsun dedikde, gıbbe’t-tasdîki’l-mer‘î mâ 
vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Halil Çelebi b. Mustafa, Abdullah Çelebi b. Mustafa, Hasan Çelebi 
b. (  ), Abdullah Efendi hazretleri el-imâm, Fahrü’l-kuzât Şaban Efendi, Siyavuş 
Bey b. ( ), Abdi Çelebi b. ( ).

123 [19b-2] Ayşe bt. Abdullah’ın boşandığı kocası Ahmed 
b. Mustafa’dan alacağını tahsil ettiği
Dârü’l-hilâfeti’l-aliyye Kostantıniyye el-mahmiye’de sâkin Kürkçübaşı mahalle-
si sâkinelerinden Ayşe bt. Abdullah nâm hâtun tarafından husûs-ı âti’l-beyânı 
ikrâra vekîl olduğu zât-ı mezbûreyi ma‘rifet-i şer‘iyye ile ârifân Mesud Çele-
bi b. Receb ve el-Hâc Mehmed b. Mustafa nâm kimesneler şehâdetleriyle şer‘an 
sâbit olan İbrahim Çelebi b. Mehmed nâm kimesne meclis-i şer‘-i şerîf-i en-
verde, müvekkile-i mezbûrenin zevc-i mutallıkı Ahmed b. Mustafa nâm ki-
mesne mahzarında bi’l-vekâle ikrâr-ı tâm ve takrîr-i kelâm edip, müvekkilim 
mezbûre Ayşe’yi merkūm Ahmed bundan akdem bâyinen tatlîk, ol dahi mezbûr 
Ahmed zimmetinde mütekarrir ve ma‘kūdun-aleyh olan iki bin akçe mehr-i 
müeccelini ve bi’t-terâzî ta‘yîn olunan dört yüz akçe nafaka-i iddetini taleb ey-
lediğinde, beynlerinde nizâ‘-ı küllî vukū‘undan sonra muslihûn tavassut edip, 
da‘vâ-yı mezkûresinden müvekkilim mezbûreyi mezbûr Ahmed ile bin beş 
yüz akçe üzerine sulh eylediklerinde, ol dahi sulh-ı mezbûru kabûl ve bedel-i 
sulh olan meblağ-ı mezbûr bin beş yüz akçeyi merkūm Ahmed yedinden bi’t-
tamâm ve’l-kemâl ahz u kabz edip, husûs-ı mezbûra müte‘allika âmme-i da‘vâ 
ve münâza‘âttan ve eymân ve muhâsamâtdan her biri âharın zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledi dedikde, gıbbe’t-tasdîki’l-mu‘teberi’l-
vicâhî işbu vesîka-i enîka bi’t-taleb ve’l-ibtiğā ketb olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: Mesud Efendi b. Receb İmâm-ı Kürkçübaşı, Attâr Osman Çelebi b. 
( ), Haffâf Mehmed Çelebi b. ( ), el-Hâc Mehmed b. ( ), İbrahim Çelebi b. el-Hâc 
Ahmed, Mustafa b. Şaban, Köse el-Hâc Ali.

124 [19b-3] Rukiye bt. Mehmed’in Ali Çelebi b. İbrahim’den muhâlaa  
yoluyla boşanması
Mahmiye-i İstanbul’da Hızır Bey mahallesi sâkinelerinden olup zâtı ma‘rifet-i 
şer‘iyye ile ârifân olan İmâm İsmail Efendi b. Mustafa [ve] İbrahim Çelebi b. Meh-
med nâm kimesneler ta‘rîfleriyle mu‘arrefe olan Rukiye bt. Mehmed nâm hâtun 
meclis-i şer‘-i şerîf-i enverde ve mahfil-i dîn-i münîf-i ezherde, zevc-i dâhili bâ‘isü 
hâze’l-kitâb Ali Çelebi b. İbrahim nâm kimesne mahzarında ikrâr ve takrîr-i kelâm 
edip, zevcim mezbûr Ali Çelebi zimmetinde mütekarrir ve ma‘kūdun aleyh olan 
altı bin akçe mehr-i müeccelim ve nafaka-i iddet-i mu‘ayyene-i ma‘lûmem üzerle-
rine ve me’ûnet-i süknâm dahi kendi üzerime olmak üzre zevcim mezbûr Ali Çe-
lebi ile muhâla‘a-i sahîha-i şer‘iyye ile muhâla‘a edip, ol dahi hul‘-ı mezbûru kabûl 
ettiğinden sonra hukūk-ı zevciyyete müte‘allika da‘vâdan her birimiz âharın zim-
meti ibrâ-i âmm-ı kātı‘ü’n-nizâ‘la ibrâ ve iskāt eyledik dedikde, gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fî gurreti Cumâdelâhire sene 1102.
Şuhûdü’l-hâl: İmâm İsmail Efendi b. Mustafa, İbrahim Çelebi b. Mehmed, Hüse-
yin Çelebi b. Mustafa, Mehmed Çelebi b. Muharrem.

125 [19b-4] Fâtıma bt. Kenan’ın verâset işleri için Hacı Maksud’u 
vekil tayin etmesi
Mahmiye-i İstanbul’da Molla Hüsrev mahallesi sâkinelerinden olup zâtı ma‘rifet-i 
şer‘iyye ile ârifân Mustafa b. İbrahim ve Halil b. İbrahim ta‘rîfleriyle mu‘arrefe 
olan Fâtıma bt. Kenan nâm hâtun meclis-i şer‘-i şerîf-i enverde, bâ‘isü hâze’l-
kitâb el-Hâc Maksud nâm kimesne mahzarında ikrâr ve takrîr-i kelâm edip, li 
ebeveyn er karındaşım olup, Dergâh-ı âlî yeniçerilerinin yüz birinci odada iken 
Girit cezîresinde bundan akdem vefât eden Mehmed Odabaşı’nın verâseti [20a] 
bana münhasıra olmağla, cezîre-i mezbûrede müteveffâ-yı mezkûrun terekesi-
ni kabz eden yeniçeri beytülmâl emîni Keştî Ahmed Ağa’dan ve sâir vâzı‘-ı yed 
olanlardan taleb ve da‘vâ ve ahz u kabz ve bana îsâle mütevakkıf olduğu umûrun 
küllîsine mezbûr el-Hâc Maksud’u tarafımızdan vekîl ve nâib-i menâb nasb ve 
ta‘yîn ettim dedikde, mezbûr el-Hâc Maksud dahi ve vekâlet-i mezbûreyi kabûl 
ve merâsimin edâya ta‘ahhüd etmeğin, mâ vaka‘a bi’t-taleb ketb olundu.
Fi’l-yevmi’s-sânî min Cumâdelâhir sene 1102.
Şuhûdü’l-hâl: İbrahim Çelebi b. Ahmed, İbrahim Çelebi b. Mehmed, Ebûbekir b. 
Hüseyin, Ali b. Veli.

126 [20a-1] Sâliha bt. Mehmed’in Receb Beşe b. Şaban’dan muhâlaa  
yoluyla boşanması
Mahrûse-i Galata’ya tâbi‘ kasaba-i Tophâne’de Perviz Ağa mahallesinde sâkine 
Sâliha bt. Mehmed nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde 
ve mahfil-i dîn-i münîf-i ezherde, zevc-i dâhili bâ‘isü hâze’l-kitâb Receb Beşe b. 
Şaban nâm kimesne mahzarında ikrâr ve takrîr-i kelâm edip, zevcim mezbûr Re-
ceb Beşe zimmetinde mütekarrir ve ma‘kūdun-aleyh olan altı yüz akçe mehr-i 
müeccelim ve nafaka-i iddet-i mu‘ayyene-i ma‘lûmem üzerlerine ve mezbûrun 
firâşından hâsıl ve benden mütevellid sadrî sagīr oğlum Mustafa’yı yedi yaşı-
na değin kendi mâlımdan infâk ve iksâ etmek üzre ve me’ûnet-i süknâm dahi 
kendi üzerime olmak üzre zevcim mezbûr Receb Beşe ile muhâla‘a-i sahîha-i 
şer‘iyye ile muhâla‘a edip, ol dahi hul‘-ı mezbûru kabûl ettiğinden hukūk-ı zev-
ciyyete müte‘allika da‘vâdan her birimiz âharın zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledik dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fî gurreti Cumâdelâhire sene 1102.
Şuhûdü’l-hâl: Hasan Beşe b. Mehmed, Ali Beşe b. Ebûbekir, Mehmed Beşe b. Ali, 
Mahmud Beşe b. Hasan.

127 [20a-2] Fâtıma Hatun bt. İbrahim’in menzilini Ahmed Çelebi 
b. Mahmud’a satması
Mahmiye-i İstanbul’da el-Hâc İsâ mahallesi sâkinelerinden olup zâtını ma‘rifet-i 
şer‘iyye ile ârifân Hüseyin Çelebi b. Abdullah ve el-Hâc Ahmed b. Abdullah 
ta‘rîfleriyle mu‘arrefe olan Fâtıma Hâtun bt. İbrahim meclis-i şer‘-i şerîf-i en-
verde, işbu râfi‘ü’l-kitâb Ahmed Çelebi b. Mahmud nâm kimesne mahzarında 
ikrâr-ı tâm ve takrîr-i kelâm edip, ferâğ-ı âti’z-zikrin sudûruna değin merhûm 
İskender Paşa Vakfı’ndan icâre-i mu‘accele ve her mâh on iki akçe ücret-i mü-
eccele ile taht-ı tasarrufumda olup, mahmiye-i mezbûrede Hızır Çavuş mahal-
lesinde vâki‘ bir tarafı Câbî İsmail menzili ve bir tarafı Kuloğlanı Mustafa men-
zili ve bir tarafı Yahudihâne ve bir tarafı tarîk-i hâss ile mahdûd fevkānî oda ve 
bir tahtânî oda ve kenîfi müştemil mülk menzilimi, bâ-izn-i mütevellî merkūm 
Ahmed Çelebi’ye altı bin akçe bedel mukābelesinde ferâğ ve tefvîz edip, ol dahi 
tefevvüz ve kabûl eyledikden sonra bedel-i ferâğ olan meblağ-ı mezbûr altı bin 
akçeyi yedinden ahz u kabz eyledim. Fîmâ ba‘d menzil-i mahdûd-ı merkūm 
mezbûr Ahmed Çelebi’nin dâhil-i havza-i tasarrufu olmuşdur. Keyfe mâ yeşâ ve 
yahtâr mutasarrıf olsun dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sânî fî Cumâdelâhire sene 1102.
Şuhûdü’l-hâl: Hüseyin Çelebi b. Abdullah, İbrahim Çelebi b. Mahmud, İbrahim 
Efendi b. Osman, İbrahim Çelebi b. Ahmed, Mustafa Çelebi b. İsmail, Yahya b. 
Hasan, Abdülkerim b. Hasan, Ahmed b. Mehmed.

128 [20a-3] Fâtıma bt. Ali’nin menzilini Hacı İbrahim b. Hacı 
Mehmed’e satması
Mahmiye-i İstanbul’da Neslişah Sultan mahallesinde vâki‘ bir tarafı Hüseyin 
Ağa Bostanı ve bir tarafı Ali Beşe mülkü ve bir tarafı Ahmed Efendi mülkü ve 
bir tarafı tarîk-i hâs ile mahdûd fevkānî iki oda ve iki sofa ve dehliz ve tahtânî 
üç oda ve bir ahır ve bir kenîf ve zât-ı eşcâr bahçe ve bi’r-i mâyı müştemil mülk 
menzilin nısfı Fâtıma bt. Ali nâm hâtunun mülkü ve nısf-ı âharı zevci Meh-
med b. Hasan nâm kimesnenin mülkü olup, fevt oldukda menzil-i mezbûrda 
olan nısf hissesi sekiz sehim i‘tibâr olundukda, bir sehmi zevcesi mezbûre 
Fâtıma’ya ve dört sehmi oğlu kızı Emetullah bt. Ali nâm sagīreye ve üç seh-
mi karındaşı Mustafa’ya isâbet edip, mezbûr Mustafa menzil-i mezbûrda olan 
hisse-i irsiyesin semen-i makbûza mezbûre Fâtıma Hâtun’a bey‘ ve teslîm ey-
lediği lede’ş-şer‘i’l-enver sâbit ve mütehakkik oldukdan sonra mezbûre Fâtıma 
Hâtun ba‘de’t-ta‘rîfi’ş-şer‘î meclis-i şer‘-i şerîf-i lâzımü’t-tevkīrde, işbu bâ‘isü’l-
kitâb el-Hâc İbrahim b. el-Hâc Mehmed mahzarında bi tav‘ihâ ikrâr-ı sahîh-i 
şer‘î ve i‘tirâf-ı sarîh-i mer‘î kılıp, bâlâda hudûdu ve müştemilâtı ketb ve terkīm 
olunan menzil-i merkūmda olan mecmû‘ hissemi cemî‘ tevâbi‘ ve levâhıkı ve 
kâffe-i hukūk ve merâfıkı ile mezbûr el-Hâc İbrahim’e yüz seksen dört esedî gu-
ruşa tarafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i 









şer‘î ile bey‘ ve temlîk ve teslîm, ol dahi iştirâ ve kabûl ve temellük ve tesellüm 
eyledikden sonra semeni olan meblağ-ı mezbûr yüz seksen dört esedî guruşu 
mezbûr el-Hâc İbrahim yedinden bi’t-tamâm ve’l-kemâl ahz u kabz ve tesellüm 
eyledim. Ba‘de’l-yevm mecmû‘-ı menzil-i mezbûrda olan hissem mezkûr el-Hâc 
İbrahim’in mülk-i müşterâsıdır. Keyfe mâ yeşâ ve yahtâr mutasarrıf olsun de-
dikde, gıbbe’t-tasdîki’ş-şer‘î mezbûre Emetullah’ın dayısı ve tesviye-i umûru için 
kıbel-i şer‘den mansûb vasîsi olan el-Hâc Mehmed b. el-Hâc Mehmed meclis-i 
şer‘de, mezbûr el-Hâc İbrahim mahzarında bi’l-vesâye ikrâr-ı tâm ve takrîr-i 
kelâm edip, mezbûre Fâtıma menzil-i mezbûrda olan hissesini bey‘ ile sagīre-i 
mezbûrenin hissesi (...) kalıp ve hattâ harcına vefâ etmemekle hisse-i mezkûresi 
bey‘ ve semeni istirbâh olunup, (...) sarf olunmak lâzım ve mühim olmağla, ben 
dahi vesâyet-i mahkiyem hasebiyle zikr olunan (...) sagīre-i mezbûrenin bir-
kaç hissesin semen-i mislinden ezyed olan bin dokuz yüz esedî akçeye mezbûr 
el-Hâc İbrahim’e bey‘ ve teslîm, [20b] ol dahi iştirâ ve kabûl ve temellük ve te-
sellüm eyledikden sonra semeni olan meblağ-ı mezbûru yedinden bi’t-tamâm 
alıp kabz eyledim. Hisse-i mezbûre dahi merkūm el-Hâc İbrahim’in mülk-i 
müşterâsıdır mutasarrıf olsun dedikde, gıbbe’t-tasdîki’l-mu‘teber mâ hüve’l-
vâki‘ bi’t-taleb ketb olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Siyavuş b. Abdullah, Hasan Çelebi b. Hüseyin, Osman Ağa 
b. Mustafa, el-Hâc Mehmed b. Yusuf, Mustafa Çelebi b. Abdullah.

129 [20b-1] Hacı Mustafa Ağa b. Hüseyin’in varislerinin terekenin 
paylaşımında birbirlerinin zimmetlerini ibra ettikleri
Mahmiye-i İstanbul’da Mimar Sinan mahallesinde sâkin iken bundan akdem 
vefât eden el-Hâc Mustafa Ağa b. Hüseyin b. Mahmud’un verâseti, zevce-i 
metrûkesi Gevher Hâtun bt. Şerif Abdullah ve sulbiye kebîre oğulları Mehmed 
Çelebi ve Ahmed Çelebi’ye sulbiye kebîre kızı Hatice Hâtun’a münhasıra olduğu 
şer‘an mütehakkik oldukdan sonra mezbûretân Gevher ve Hatice taraflarından 
husûs-ı âti’l-beyâna vekîl olduğu zâtlarını ma‘rifet-i şer‘iyye ile ârifân el-Hâc İb-
rahim b. Abdullah ve Hüseyin Çelebi b. Ahmed şehâdetleriyle şer‘an sâbit olan 
mezbûre Hatice’nin zevci Halil Çelebi b. İbrahim meclis-i şer‘-i şerîfde, merkūm 
Mehmed Çelebi mahzarında ikrâr-ı tâm ve takrîr-i kelâm edip, merkūm el-Hâc 
Mustafa Ağa’nın zimem-i nâsda olan hukūkundan Hüseyin? nâm kimesneden 
iki yüz guruş …? İbrahim’den kırk sekiz guruş ve Dervişoğlu’ndan otuz gu-
ruş ve karye-i Öksüzlü ahâlîsinden dört bin akçe ve Aslan nâm zimmîden iki 
yüz otuz guruş cem‘an merkūmûndan altmış dört bin dokuz yüz altmış akçeyi 
merkūm Mehmed Çelebi ahz u kabz ve istîfâ ettiğinden sonra meblağ-ı mezbûr 
altmış dört bin dokuz yüz altmış akçeden müvekkiletân-ı mezbûretânın hisse-
lerine isâbet eden on dokuz bin dört yüz seksen sekiz akçeyi müvekkiletân-ı 
mezbûretâna def ‘ ve teslîm, onlar dahi yedinden tamâmen ahz u kabz edip, min 
ba‘d meblağ-ı mezbûrdan merkūm Mehmed Çelebi zimmetinde bir akçe ve bir 
habbe hakları bâkī kalmamakla, husûs-ı mezbûra müte‘allika âmme-i da‘vâdan 
mezbûr Mehmed Çelebi’nin zimmetini ibrâ-i âm ile ibrâ ve iskāt eylediler de-
dikde, gıbbe’t-tasdîki’l-vicâhî mâ vaka‘a bi’t-taleb ve’l-ibtiğā ketb ve imlâ olundu.
Fi’l-yevmi’s-sâmin min Cumâdelâhire li sene isneteyn ve mi’e ve elf.
Şuhûdü’l-hâl: es-Seyyid Abdullah Efendi b. Abdurrahman, el-Hâc İbrahim b. 
Abdi, Halil Çelebi b. İbrahim, Molla Mehmed b. Ali, Mustafa Efendi b. Piyâle, 
Yazıcı Hasan b. Ahmed.

130 [20b-2] Ahmed Çelebi b. Mehmed’in Sultan Bayezid Vakfı’na 
borçlu olduğu
Mahmiye-i İstanbul’da Sultan Bayezid Hân –aleyhi’r-rahmetü ve’l-gufrân- haz-
retlerinin binâ eylediği câmi‘-i şerîfin evkāfına bi’l-fi‘il câbî olan Mustafa Çele-
bi b. Abdurrahman meclis-i şer‘-i şerîf-i enverde bundan akdem Akşemseddin 
mahallesinde sâkine iken vefât eden el-Hâc İsmail b. Hasan nâm kimesnenin 
sulbî sagīr oğlu İsmail ile sulbiye sagīre kızı Rahime’ye kıbel-i şer‘den mansûb 
vasîleri olan bâ‘isü hâze’l-kitâb Ahmed Çelebi b. Mehmed mahzarında üzeri-
ne da‘vâ ve takrîr-i kelâm edip, müteveffâ-yı mezbûrun sagīrlerine irsen intikāl 
eden Karabaş mahallesinde vâki‘ beyne’l-ahâlî ve’l-cîrân ma‘lûmü’l-hudûd bir 
bâb menzilden vakf-ı mezbûra senede yedi akçe mukāta‘a ve Akşemseddin 
mahallesinde vâki‘ ma‘lûmü’l-hudûd bir bâb menzilden on iki akçe ve yine 
Akşemseddin mahallesinde vâki‘ diğer menzilden bin yüz elli akçe mezbûr 
Ahmed Çelebi’den vefâtı hasebiyle vakf-ı mezbûr için taleb eylediğimde, bana 
edâdan imtinâ‘ eder suâl olunup meblağ-ı mezbûr bin yüz elli akçenin vakf-ı 
mezbûr için alıverilmesi matlûbumdur dedikde, gıbbe’s-suâl mezbûr Ahmed 
Çelebi cevâbında, kaziyye minvâl-i muharrer üzre olup ve vakf-ı mezbûr için 
ve her sene kırk yedişer akçeden yalnız altı senede müctemi‘ olan bin yüz elli 
akçeyi bi tav‘ihî ikrâr ve i‘tirâf etmeğin, alâ mûcebi i‘tirâfihî meblağ-ı mezbûr 
bin yüz elli akçeyi vakf-ı mezbûr için câbî-i mezbûr Mustafa Çelebi’ye edâ ve 
teslîme, vasiyy-i mezbûr Ahmed Çelebi’ye ba‘de’l-hükm ve’t-temlîk bi’t-taleb 
ketb olundu.
Fî selhi Cemâziyelevvel li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, İbrahim Çelebi b. Mehmed, Şaban Çe-
lebi b. Ali, Mahmud Dede b. Ahmed, Ahmed b. Mehmed, Ali b. Bâli.









131 [21a-1] Hacı Mehmed b. Receb’in iyi ahlâk sahibi olduğu ve eşi 
Nâime bt. Ahmed’e bakmaya iktidarı bulunduğu
Mahmiye-i İstanbul’da Hızır Bey mahallesinde sâkine Nâime bt. Ahmed nâm 
hâtun tarafından husûs-ı âti’l-beyâna vekîl olduğu zât-ı mezbûreyi ma‘rifet-i 
şer‘iyye ile ârifân Mustafa Çelebi b. Hızır ve Ebûbekir Çelebi b. Hüseyin 
şehâdetleriyle vekâlet-i sâbite olan mezbûrenin karındaşı Abdülaziz Çelebi 
meclis-i şer‘-i şerîf-i enverde, işbu bâ‘isetü’l-kitâb mezbûre Nâime Hâtun’un 
zevc-i dâhili el-Hâc Mehmed b. Receb’e mahzarında takrîr-i kelâm ve ta‘bîr 
ani’l-merâm edip, mezbûr el-Hâc Mehmed müvekkile-i mezbûreyi infâk ve iksâ 
etmeğe kudreti olmadığından mâ‘adâ cevr ve eziyetden hâli değildir, keyfiyet-i 
ahvâli ahâlî-i mahalle-i mezbûra suâl olunmak matlûbumdur dedikde, taraf-ı 
şer‘den irsâl olunan Ziyaeddin Efendi b. Halil mahalle-i mezbûreye varıp, 
ahâlîsinden el-Hâc İsmail Efendi b. Mustafa ve Ahmed Çelebi b. Mustafa ve İh-
san Bey b. Veli ve Hasan b. Veli ve Veli Beşe b. Süleyman ve es-Seyyid Mustafa 
Efendi b. Mustafa ve Muhyiddin Halîfe [b.] Şükrullah ve Ahmed [b.] İbrahim 
ve İvaz [b.] Himmet nâm kimesnelerden mezbûr el-Hâc Mehmed’in keyfiyet-i 
ahvâlini suâl eyledikde, mezbûr el-Hâc Mehmed zevce-i mezbûresini infâk ve 
iksâ etmeğe iktidârı vardır, hüsn-i hulk sâhib-i eyü âdemdir deyu mezbûrun 
hüsn-i hâlini müslimîn-i mezkûrûna haber verdiklerin mevlânâ-yı mezbûr ma-
hallinde ketb ü tahrîr, ba‘dehû ma‘an ba‘s olunan Şaban [b.] Ali ile meclis-i şer‘a 
gelip, alâ vukū‘ihî inhâ ve takrîr etmeğin, mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, İbrahim Çelebi b. Mehmed, Ebûbekir b. 
Hüseyin, Osman b. Ali, Ali b. Bâli ve gayruhüm.

132 [21a-2] Hacı Ebûbekir Ağa b. Mahmud’un tuz mahzenini Hamide 
Hatun’a meccânen terk ettiği
Husûs-ı âti’l-beyânın mahallinde tahrîri için savb-ı şer‘-i enverden bi’l-iltimâs 
Murtaza Efendi b. İshak irsâl olunup, ol dahi zeyl-i sütûrda muharrerü’l-esâmi 
olan müslimîn ile mahmiye-i mezbûrede Mimar Ayas mahallesinde arpacı 
tâifesinden el-Hâc Ebûbekir Ağa b. Mahmud b. Derviş nâm kimesnenin sâkin ol-
duğu menziline varıp akd-i meclis-i şer‘î nebevî eylediklerinde, merkūm el-Hâc 
Ebûbekir Ağa meclis-i ma‘kūd-ı merkūmda hâlâ zevce-i menkûhası olup, zâtı 
ma‘rifet-i şer‘iyye ile ârifân mahalle-i mezbûre sükkânından İmâm Abdüllatîf 
Efendi b. Mehmed ve İbrahim Efendi b. el-Hâc Mehmed ta‘rîfleriyle mu‘arrefe 
olan işbu bâ‘isetü’l-kitâb Hamide b. el-Hâc (  ) nâm hâtun mahzarında ikrâr-ı 
tâm ve takrîr-i kelâm edip, işbu el-Hâc Abdullah Çelebi b. Şaban câbîsi olduğu 
Şehîd Mehmed Paşa Vakfı’ndan icâreteyn-i ma‘lûmeteyn ile taht-ı tasarrufun-
da olup, mahalle-i mezbûre hısn ebvâbı hâricinde Balıkpazarı sûkunda vâki‘ bir 
tarafdan âhar tasarrufunda olan vakıf menzil ve iki tarafdan İvaz Abdullah Ağa 
tarafında olan vakıf menzili ve taraf-ı râbi‘i tarîk-i âm ile mahdûd fevkānî ve 
tahtânî bir bâb kirpi sakıflı tuz mahzeni demekle ma‘rûf tahta kapılı mahzeni, 
bi cümleti’t-tevâbi‘ ve’l-levâhık vakf-ı mezbûr mütevellîsi ma‘rifetiyle zevce-i 
mezbûre Hamide Hâtun’a meccânen ferâğ ve tefvîz, ol dahi ber vech-i muhar-
rer tefevvüz ve kabûl eyledi. Min ba‘d mahzen-i mahdûd-ı mezkûrda kat‘â alâka 
ve medhalim kalmayıp, mezbûr Hamide Hâtun’un hakk-ı müfevvazıdır dedik-
de, gıbbe’t-tasdîki’ş-şer‘î husûs-ı mezkûru mevlânâ-yı mezbûr mahallinde ketb 
ü tahrîr, ba‘dehû ma‘an irsâl olunan Çukadâr Mehmed Beşe b. Mustafa ve İbra-
him Çelebi b. Mehmed ile meclis-i şer‘a gelip alâ vukū‘ihî inhâ ve takrîr etme-
ğin, mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: es-Seyyid Hüseyin Ağa b. es-Seyyid Mahmud kavukcu?, Mehmed 
Ağa b. Ahmed Ağa, es-Seyyid Hasan Çelebi b. Mustafa, Ali Çelebi b. Mehmed, 
Mehmed Çelebi b. Mustafa, Osman ...?, Müezzin Mustafa Halîfe, el-Hâc Kenan b. 
Abdullah, Kemaleddin b. Ahmed, Hüseyin Çelebi b. Abdullah, Abdülkādir Beşe 
b. Receb berşci?, İbrahim b. Mustafa el-Hâc, Abdullah Efendi el-kâtib.

133 [21a-3] Hatice bt. Abdullah’ın köle ve cariye hak sahipliği 
iddiasının reddi
Fi’l-asl mahrûse-i Belgrad’da sâkin olup hâlâ Galata kazâsına tâbi‘ Tophâne’de 
müsâferet vechi üzre sâkine Hatice bt. Abdullah nâm hâtun ba‘de’t-ta‘rîfi’ş-
şer‘î meclis-i şer‘de bâ‘isü hâze’l-kitâb Osman b. Ebûbekir mahzarında üzeri-
ne da‘vâ ve takrîr-i kelâm edip, mezbûr Osman mukaddemâ iki yüz elli guruş 
kıymetli Nemçeviyyü’l-asl üç yaşında bir gulâm ile sekiz yaşında bir câriyemi 
bi gayri hakkın ahz u kabz etmeğin, hâlâ suâl olunup mevcûd ise aynlarını de-
ğil ise kıymet-i şer‘iyyelerini bana edâ ve teslîme tenbîh olunmak matlûbumdur 
dedikde, gıbbe’s-suâl mezbûr Osman cevâbında, ben mukaddemâ abd-i 
memlûküm olan gulâm-ı mezbûr ile câriye-i mezbûrumu bi tarîki’l-emâne 
kendiye teslîm, ol dahi tesellüm edip ba‘dehû yine kendiden taleb eylediğimde 
mezbûrân mülk ve hakkım olduğunu ba‘de’l-i‘tirâf bana teslîm, ben dahi kabz 
ve tesellüm etmiş idim deyu def ‘le mukābele edicek, gıbbe’l-istintâk ve’l-inkâr, 
mezbûr Osman’dan def ‘-i meşrûhuna beyyine taleb olundukda, zât-ı mezbûreyi 
ma‘rifet-i şer‘iyye ile ârifân udûl-i ahrâr-ı ricâlden [21b] hâlâ mahmiye-i 
İstanbul’da Firuzağa mahallesinde sâkin İsmail Bey b. Ömer, Mercan Ağa ma-
hallesinde sâkin Süleyman Ağa b. Veli nâm kimesneler li ecli’ş-şehâde meclis-i 









şer‘a hâzırân olup isre’l-istintâk, fi’l-vâki‘ işbu mezbûr Osman bundan akdem 
müdde‘î-i mezbûrdan Nemçeviyyü’l-asl üç yaşında bir gulâm ile sekiz yaşında 
bir câriyesini mezbûreye emânete vaz‘ etmek üzre taleb eyledikde, mezbûre Ha-
tice Hâtun sagīrân-ı mezbûrânı merkūm Osman’ın memlûkeleri olup, kendi ye-
dine emânet idüğini bizim huzûrumuzda ikrâr ve mezbûra teslîm, ol dahi kabz 
ve tesellüm etmiş idi. Biz bu husûsa bu vech üzre şâhidleriz, şehâdet dahi ede-
riz deyu her biri edâ-i şehâdet-i şer‘iyye eylediklerinde, gıbbe’t-ta‘dîl ve’t-tezkiye 
şehâdetleri makbûle olmağın, mûcebiyle mezbûre Hatice bî-vech mu‘ârazadan 
men‘ olunup, mâ vaka‘a bi’t-taleb ketb olundu.
Fî yevm-i evâsıtı şehri Rebî‘u’lâhir li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Halil b. Ahmed, Mustafa b. 
Ahmed, Mustafa b. Şaban.

134 [21b-1] Fâtıma Hatun bt. Bursevî Mehmed Efendi’nin 
menzil vakfiyesi
Elhamdü lillâhi vâkıfı alâ külli hâli el-muttali‘ı alâ mâ hâli fi’l-bâl, âlemi’l-gaybi 
ve’ş-şehâdeti’l-kebîri’l-müte‘âl, ve’s-salâtü ve’s-selâmü alâ seyyidinâ erbâbi’l-
kemâl Muhammedini’l-mevsûf bi mekârimi’l-ahlâk ve ekârimi’l-hisâl ve alâ 
âlihî ve ashâbihî hayra sahb ve âl. Ve ba‘d bâ‘is-i tenmîk-i kabâle-i makbûletü’l-
fehvâ ve dâ‘î-i tasvîri’l-makaleti ma‘kūletü’l-ma‘na oldur ki, sâbıkan Şeyhülislâm 
olduğundan sonra vedâ‘-ı âlemü’l-fânî eden merhûm ve mağfûrun-leh Bursevî 
Mehmed Efendi’nin kerîme-i mükerremeleri olan fahrü’l-muhadderât tâcü’l-
mekânât sâhibetü’l-hayrât ve’l-hasenât tâlibetü’s-sadakāt ve’l-meberrât Fâtıma 
Hâtun hazretleri taraf-ı şereflerinden vakf-ı âti’l-beyâna ba‘dehû da‘vâ-yı rücû‘ 
ve istirdâda vekîl olduğu zât-ı müşârün-ileyhâyı ma‘rifet-i şer‘le ârifân Mehmed 
Efendi b. Musa ve Mustafa Efendi b. İbrahim nâm kimesneler şehâdetleriyle 
şer‘an sâbit olan fahrü’l-kuzâti’l-müteşerri‘în Mehmed Efendi b. Resul nâm ki-
mesne meclis-i şer‘-i şerîf-i şâmihu’l-imâd ve mahfil-i münîf-i râsihü’l-evtâdda, 
vakf-ı âti’l-beyânı li ecli’t-tescîl ve li itmâmi emrihi’l-müzeyyel mütevellî nasb 
ve ta‘yîn olunan Yakub Çelebi b. Ramazan nâm kimesne mahzarında bi’l-vekâle 
ikrâr-ı sahîh-i şer‘î ve i‘tirâf-ı sarîh-i mer‘î kılıp, müvekkil-i mûmâ-ileyhâ Fâtıma 
Hâtun silk-i mülk-i sahîhinde münselik ve münderic olup, Dârü’l-hilâfeti’l-aliyye 
Kostantıniyye el-mahmiye’de Molla Aşkī mahallesinde vâki‘ bir tarafdan Receb 
Beşe mülkü ve bir tarafdan Yedekci Mehmed mülkü ve iki tarafından tarîk-i âm 
ile mahdûd dâhiliyesi dört bâb fevkānî oda ve mahzen ve fırın ve mahavvata ve 
hadîka ve kenîf ve hâriciyesi tahtânî bir bâb oda ve kule ve bi’r-i mâ ve hadîkayı 
müştemil menzilini ve yine mahmiye-i mezbûrede Keçeci Pîrî mahallesinde 
vâki‘ bir tarafdan Bogasici mülkü ve bir tarafdan imâma meşrûta vakıf menzil 
ve bir tarafdan İsmihân Hâtun mülkü ve bir tarafdan tarîk-i âm ile mahdûd mü-
ceddeden binâ eylediği altı bâb odaları müştemil mülk menzilini ve mahmiye-i 
mezbûrede Tercüman Yunus mahallesinde vâki‘ etrâf-ı erba‘ası şeyhe meşrûta 
menzil ve eş-Şeyh Ömer Efendi veresesi mülkleri ve Şaban Efendi Vakfı’nda 
sulehâya meşrûta menzil ve tarîk-i âm ile mahdûd müceddeden binâ eylediği 
tahtânî dört bâb odaları müştemil mülk menzilini, hasbeten lillâhi’l-hamîd ve 
taleben li merzâti’r-rabbi’l-ehad vakf-ı sahîh-i muhalled ve habs-i sarîh-i müeb-
bed ile vakf ve habs edip şöyle şart eyledi ki, zikr olunan menâzil yed-i mütevellî 
ve ecr-i misli ile âhara îcâr olunup hâsıl olan ücretinden yevmî ikişer akçe vazîfe 
ile mahmiye-i mezbûrede Bâzergân Mescid-i şerîfinde yedi cüz’-i şerîf vaz‘ ve 
kırâ’at olunup, birinin sevâbını sultân-ı kevneyn ve Rasûli’s-sakaleyn -sallallâhu 
aleyhi ve sellem- hazretlerinin rûh-ı şerîflerine ihdâ olunup ve bir cüz’-i şerîfin 
sevâbı dahi çehâr-yâr-ı güzîn -rıdvânullâhi te‘âlâ aleyhim- ervâh-ı şerîflerine 
ihdâ oluna ve birer cüz’-i şerîfin sevâbı kendi rûhlarına ve bir cüz’-i şerîfin 
sevâbı dahi vâlideleri rûhuna ihdâ oluna ve üç akçe vazîfe dahi cihet-i tevliyet 
oluna ve tevliyet-i merkūme hayâtda olduklarınca kendilere ba‘dehâ evlâdına 
ve evlâd-ı evlâdına ve evlâd-ı evlâdına meşrûta olup, ba‘dehüm re’y-i hâkimü’ş-
şer‘a müfevvaz ola. Vakf-ı mezbûrun tebdîli ve tağyîri ve taklîli ve teksîri mer-
reten ba‘de uhrâ yedinde ola ve mürûr-ı eyyâm ile ve şurût-ı mezkûreye ri‘âyet 
müte‘azzire olursa, galle-i vakf-ı mezbûr mutlaka fukarâ-yı müslimîne sarf olu-
na deyu ta‘yîn-i şart ve tebyîn-i kuyûd eyleyip, mârru’z-zikr menâzil-i selâsenin 
her birini fâriğan ani’ş-şevâgil mütevellî-i mezbûra teslîm, ol dahi tesellüm 
ve kabz ve sâir mütevellîlerin evkāfına tasarrufları gibi tasarruf eyledi dedik-
de, gıbbe’t-tasdîki’l-vicâhî vekîl-i mûmâ-ileyh inân-ı kelâmını semt-i vifâkdan 
cânib-i şikāka atf edip, vakfen akār İmâm-ı A‘zam ve İmâm-ı efhâm Ebû Ha-
nife el-Kûfî -cûziye bi’l-hayri’l-cezâ ve kûfiye- hazretleri mezheb-i hatîrlerinde 
gayr-ı lâzım olmağla, binâen-aleyh vakf-ı mezbûrdan bi’l-vekâle rücû‘ eyledim. 
Mütevellî-i mezbûrdan menâzil-i merkūmeyi istirdâd ederse bana teslîm eyle-
sin dedikde, mütevellî-i reşîd cevâb-ı savâba tesaddî edip, eğerçi hâl bast olunan 
minvâl üzredir, lâkin imâmeyn-i hümâmeyn -rahimehu’llâh- hazretleri katla-
rında sıhhat [ve] lüzûm tev’emân olup mufârıkan olmayıp müte‘allikası olma-
ğın, redden imtinâ‘ ederim deyu vekîl-i müşârün-ileyh ile husûmet ve nizâ‘ edip, 
hâkim-i muvakki‘-i kitâb -tûbâ-leh ve hüsnü me’âb- hazretleri huzûr-ı fâ’izü’n-
nûrlarında müterâfi‘ân ve her biri mübtegāsınca fasl-ı hasme tâlibân oldukla-
rından hâkim-i müşârün-ileyh lâ zâle müşârün bi’l-beyân-ileyh hazretleri dahi 
tarafeynin kelâmını ısgā [22a] ve temhîd-i mebânî her vechile hayrı evlâ görüp, 
alâ kabûli men‘ yerâhü vakf-ı mezbûrun lüzûmana dahi hükm-i sahîh-i mer‘î 
etmeğin, mezbûr vakf-ı mezkûr sahîh ve lâzım olup, nakz-ı nakīzine mecâl 
muhâl ve ibtâl ve ta‘tîli adîmü’l-ihtimâl oldu, cerâ zâlike ve hurrire fî evâsıtı 
Cemâziyelevvel li sene isneteyn ve mi’e ve elf. Min hicreti men-lehü’l-izz ve’ş-
şeref.
Şuhûdü’l-hâl: Mehmed Efendi, Abdurrahman Efendi b. Mehmed Efendi, İbra-
him Çelebi b. Ahmed, Mehmed Efendi b. Sefer Efendi.

135 [22a-1] Hacı Veli b. Abbas’ın kendisinden haksız yere para olan 
Kadı Abdülbâki Çelebi b. Mehmed ile sulh olması
Medîne-i Tokat ahâlîsinden el-Hâc Veli b. Abbas nâm kimesne meclis-i şer‘-i 
şerîfde, bâ‘isü hâze’l-kitâb es-Seyyid Rahmetullah Efendi b. Mehmed nâm ki-
mesne tarafından husûs-ı âti’l-beyâna vekîl olduğu Mustafa Efendi b. Mehmed 
ve İbrahim b. Hüseyin şehâdetleriyle sâbit olan Abdülbâki Çelebi b. Mehmed 
mahzarında ikrâr ve takrîr-i kelâm edip, bundan akdem mezbûr es-Seyyid Rah-
metullah Efendi Manisa’da sâbit nâib iken (  ) nâm zimmetinde hakkım olmağ-
la, mûmâ-ileyhi müvellâ eylediğimde da‘vâ-yı mezkûreyi istimâ‘ için benden bi 
gayri hakkın yüz yirmi guruş ve ücret nâmına yüz beş guruşu ahz u kabz etmek-
le, ber vech-i muharrer cem‘an iki yüz yirmi beş guruşu müvekkil-i müşârün-
ileyhden da‘vâ ve taleb eylediğimde, beynimizde nizâ‘-ı küllî vukū‘undan son-
ra muslihûn tavassut edip, da‘vâ-yı mezkûremdan doksan guruş üzerine bey-
nimizde inşâ-i akd ve sulh eylediklerinde, ben dahi sulh-ı mezbûru kabûl ve 
bedel-i sulh olan doksan guruşu bi’t-tamâm müvekkil-i müşârün-ileyhden ahz 
u kabz ettiğimden sonra husûs-ı mezbûra müte‘allik cemî‘ da‘vâdan müvekkil-i 
müşârün-ileyhin ve sâîr etbâ‘ının zimmetlerini ibrâ-i âmm-ı kātı‘ü’n-nizâ‘la ibrâ 
ve iskāt eyledim dedikde, gıbbe’t-tasdîki’l-mer‘î mâ vaka‘a bi’t-taleb ketb olundu.
Tahrîren fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: Mahmud Beşe b. İvaz, Yahya Çelebi b. Ahmed, Diğer Yahya Çelebi 
b. Ahmed, el-Hâc Mustafa Ağa b. Davud, el-Hâc Abdullah b. Mehmed.

136 [22a-2] Pîr Mehmed Ağa b. Mehmed Vakfı’na mütevelli 
tayin edilmesi
Merhûm Pîr Mehmed Ağa b. Mehmed nâm sâhibü’l-hayrın Mahmiye-i 
İstanbul’da Hayreddin Bey mahallesinde hayyâtîn-i hâssa kârhânesinde vâki‘ 
mescid-i şerîf mühimmâtına vakf olan altmış guruşun mütevellîsi olmamağla, 
bir mütevellî nasb olunmak ehem ve elzem ve işbu bâ‘isü’l-kitâb Hasan Ağa b. 
Ahmed nâm kimesne tevliyete ehil ve müstahık olmağın, vakf-ı mezbûra yevmî 
nîm akçe ile kıbel-i şer‘-i şerîfden mütevellî nasb ve ta‘yîn olundukda, ol dahi 
tevliyet-i mezkûreyi kabûl ve merâsimini edâya ta‘ahhüd ve iltizâm etmeğin, mâ 
vaka‘a bi’t-taleb ketb olundu.
Fî gurreti Cumâdelâhire [li sene] isneteyn ve mi’e ve elf.
Şuhûdü’l-hâl: Ahmed Ağa b. Ali ser-hayyâtîn-i hâssa, Osman Efendi b. Hasan 
imâm-ı mescid-i mezkûr, Osman b. Abdullah kethüdâ-yı hayyâtîn-i hâssa, Ah-
med b. Hasan ser-bölük-i hâssa ve İbrahim Çelebi b. Ahmed.

137 [22a-3] Pîr Mehmed Ağa b. Mehmed Vakfı’na nâzır tayin edilmesi
Merhûm Pîr Mehmed Ağa b. Mehmed nâm sâhibü’l-hayrın Mahmiye-i İstanbul’da 
Hayreddin Bey mahallesinde hayyâtîn-i hâssa kârhânesinde vâki‘ mescid-i şerîf 
mühimmâtına mevkūfe nukūdun mütevellîsi üzerine bir nâzır nasbı lâzım ve 
mühim olmağın, vâkıf-ı mezbûrun sulbî oğlu fahrü’l-müderrisîni’l-kirâm Meh-
med Efendi hazretleri vakf-ı mezbûra kıbel-i şer‘î şerîfden hasbî nâzır nasb 
ve ta‘yîn olundukda, ol dahi nezâret-i mezkûreyi kabûl ve merâsimini edâya 
ta‘ahhüd etmeğin, mâ vaka‘a bi’t-taleb ve’l-ibtiğā ketb ve imlâ olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: es-Sâbıkūn.

138 [22a-4] Fâtıma bt. Mustafa Ağa’nın kardeşi Râbia Hatun’a müşterek 
sahibi oldukları eşya ve bahçeyi satması
Dârü’l-hilâfeti’l-aliyye Kostantıniyye el-mahmiye’de Kovacı Dede mahallesinde 
sâkine fahrü’l-muhadderât Fâtıma bt. Mustafa Ağa nâm hâtun ba‘de’t-ta‘rîfi’l-
mu‘teber meclis-i şer‘-i şerîf-i enverde ve mahfil-i dîn-i münîf-i ezherde, li ebe-
veyn karındaşı olan bâ‘isetü hâze’l-kitâb zahrü’l-muvakkarât Râbia Hâtun ta-
rafından husûs-ı âti’l-beyânı tasdîka vekîl-i müsecceli olan fahrü’l-akrân Ah-
med Ağa b. Mehmed nâm kimesne mahzarında ikrâr ve takrîr-i kelâm edip, 
mahmiye-i mezbûrede Mirahor mahallesinde Bucakbağı nâm mevzi‘de vâki‘ bir 
tarafdan Kapı Ağası Halil Ağa bostanı ve bir tarafdan civâr-ı hısn ve bir tarafdan 
Ömer Çavuş ve Mustafa Bey mülkleri ve bir tarafdan tarîk-i hâs ile mahdûd üç 
bâb fevkānî oda ve iki bâb tahtânî oda ve selâmlık ve havz ve bi’r-i mâ ve dolap 
ve kapı ve eşcâr-ı müsmire ve gayr-ı müsmireyi müştemil olup mezbûre Râbia 
Hâtun ile ale’l-iştirâki’s-seviy mülk-i mevrûsumuz olan eşyânın benim hissem 
olan nısf-ı şâyi‘ini hemşîrem mezbûre Râbia Hâtun tarafından îcâb ve kabûlü 
hâvî şurût-ı müfsideden ârî bey‘-i bâtt-ı sahîh-i şer‘î ile bin guruşa bey‘ ve teslîm, 
ol dahi ber vech-i muharrer iştirâ ve tesellüm edip ve mahmiye-i mezbûrede 
Aksaray kurbunda Kovacı mahallesinde vâki‘ bir tarafdan Medîne-i münevvere 
Vakfı ve bir tarafdan Mehmed Çelebi mülkü ve bir tarafdan Mehmed Ağa mülkü 
ve bir tarafdan tarîk-i âm ile mahdûd tûlen ve arzan bi hesâb-ı terbî‘î sekiz yüz 
altmış sekiz zirâ‘ arsayı ve eşcâr-ı müsmireyi hâvî bahçeyi ale’l-iştirâki’s-seviy 









[22b] merkûme  Râbia Hâtun ile mülk-i mûrisimiz olmağla, zikr olunan bahçe-
den dahi nısıf hisse-i şâyi‘amı mûmâ-ileyha Râbia Hâtun’a kezâlik tarafeynden 
îcâb ve kabûlü hâvî bey‘-i kat‘î ile beş yüz guruşa bey‘ ve teslîm, ol dahi iştirâ ve 
tesellüm ettiğinden sonra mezkûr Râbia Hâtun dahi cihet-i deyn-i şer‘îden bin 
beş yüz guruş hakkı olmağla mezkûreye bey‘ eylediğim eşyâya ve bahçe mülk-
leri olan bin beş yüz guruşu deyni olan bin beş yüz guruşa takās ol dahi kabûl 
etti. Ba‘de’l-yevm sâlifü’z-zikr bostan ve bahçe merkūme Râbia Hâtun’un irsen 
ve şirâ’en mülkü ve hakkı olup, benim alâkam kalmamışdır, keyfe mâ teşâ ve 
tahtâr mutasarrıfe olsun dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: Abdülbâki Efendi b. Handen b. (  ), Yahya Çelebi b. Ahmed, 
Abdülbâki Çelebi b. ( ), Mehmed Çelebi b. Mehmed Efendi.

139 [22b-1, Arapça] İbrahim b. Yusuf adlı çocuğa nafaka takdir edildiği
Hâkim, hâzır bi’l-meclis olan İbrahim b. Yusuf nâm sagīrin nafakası, kisvesi ve 
sâir havâic-i zarûriyesi için, medine-i mahmiye-i Kostantıniyye mahallâtından 
Karabaş mahallesinde sâkine olan  râfi‘atü hâzihi’l-vesika Fatıma bt. Mehmed 
nâm annesi ve hâdinesinin talebiyle yine hâzır bi’l-meclis olan mezbûr babası 
üzerine, zeyilde mezkûr tarihten itibaren yevmî râyicü’l-vakt dört akçe farz ve 
takdir etti. Hâkim, meblağ-ı mefrûz-i mezkûru sagīr-i merkūmun havâicine sarf 
etmeye ve vakt-i hâcette istidâne edip lede’z-zafer mezbûr Yusuf ’a rücû‘ etme-
ye mezkûre Fatıma’ya izin verdi.
Cerâ zâlike ve hurrire fi’l-yevmi’s-sâdis ve’l-ışrîn min Cumâdelûlâ sene isneyn 
ve mie ve elf.
Şuhûdü’l-hâl: Mehmed Efendi, İbrahim Çelebi b. Ahmed, Mehmed Çelebi b. ( ), 
İbrahim Çelebi b. ( ), Yahya b. Ahmed

140 [22b-2] Hüseyin Çelebi b. Ahmed’in para vakfı
Elhamdülillâhi’l-vâkıfe alâ külli hâl el-muttali‘ alâ âcâli fi’l-bâl âlimi’l-gaybi 
ve’ş-şehâdeti’l-kebîri’l-müte‘âl. Ve’s-salâtü ve’s-selâmü alâ seyyidinâ Muham-
medin -sallallâhu te‘âlâ aleyhi ve sellem- el-men‘utu bi nu‘ûti’l-kemâl ve alâ 
âlihî ve ashâbihî hayru’l-ashâb ve’l-âl. Ammâ ba‘d işbu kitâb-ı sıhhat-nisâbın 
tahrîr ve inşâsına bâ‘is ve bâdî ve mûcib-i dâ‘î oldur ki, Dârü’l-hilâfeti’l-aliyye 
Kostantıniyye el-mahmiye’de Muhtesib Karagöz mahallesinde sâkin sâhibü’l-
hayrât ve’l-hasenât, tâlibü’s-sadakāt ve’l-meberrât Hüseyin Çelebi b. Ahmed b. 
Müstecâb tarafından zikr-i âtî vakfı ikrâr ve da‘vâ-yı rücû‘a vekîl olup, Abdi 









Çelebi b. Abdülvehhâb ve Mustafa Efendi b. Ali şehâdetleriyle şer‘an vekâleti 
sâbite olan el-Hâc Sâlih Efendi b. Receb meclis-i şer‘-i şerîf-i enverde ve mahfil-i 
dîn-i münîf-i ezherde, vakf-ı âti’z-zikre li ecli’t-tescîl mütevellî nasb ve ta‘yîn ey-
lediği İbrahim Çelebi b. Mehmed mahzarında bi’t-tevliye ikrâr-ı sahîh-i şer‘î ve 
i‘tirâf-ı sarîh-i mer‘î kılıp, müvekkilim mezbûr Hüseyin Çelebi atyeb-i mâl ve 
ahsen-i menâlinden dört yüz elli guruş ifrâz ve imtiyâz-ı tâm ile mümtâz kı-
lıp, hasbeten lillâhi’s-samed vakf-ı sahîh-i müeyyed ve habs-i sarîh-i muhal-
led ile vakf ve habs edip şöyle şart ve ta‘yîn eyledi ki, meblağ-ı mezbûr dört 
yüz elli guruş rehn-i kavî ve kefîl-i melî ile yed-i mütevellî ve senede on’ı an-
cak on bir akçe hesâbı üzre ale’l-vechi’l-helâl istirbâh olunup, bi inâyeti’llâhi’l-
meliki’l-fettâh hâsıla olan gılâlden yevmî on akçesi mahmiye-i İstanbul’da Kara-
gümrük kurbunda Mesih Paşa Mescid-i şerîfinde bi izni’l-mütevellî müvekkil-i 
mezbûr mâlından ikāmet-i salât-ı Cum‘a ve gayr için minber vaz‘ etmekle 
mescid-i mezbûrda imâm olanlar hatîb olup, vazîfe-i hitâbet ola. Ve yevmî bi-
rer akçe ile üç nefer kimesne dahi devr-hân olup, kable salâti’l-Cum‘a resm-i 
me’lûf üzre tilâvet-i Kur’ân-ı azîm-i âlîşân edeler [ve] zikr olunan devr-hânlığın 
biri câmi‘-i şerîf-i mezbûrda hatîb olanlara ve biri asıl müezzin olanlara ve biri 
salâ müezzini ta‘yîn eylediği kimesneye meşrûta ola. Ve yevmî bir akçe vazîfe 
ile Abdullah ve Mustafa müezzin-i salâ ola ve asıl müezzin olanlara yevmî bi-
rer akçe vazîfe verilip, ol dahi hatîb hutbeye çıkmazdan mukaddem cehrile 
vâkıf-ı hayra du‘â eyleyip ve salâ müezzini ile salâda bilece buluna ve her kim 
câmi‘-i mezkûrda kayyım olursa beher şehr otuzar akçe verilip, ol dahi on ak-
çesiyle buhur iştirâ ve câmi‘-i mezkûrda îkād ve minberinin seccâdesini vaz‘ ve 
ba‘dehû hıfzı mukābelesinde yirmi akçesine kendi mutasarrıf ola. Ve yevmî iki 
akçe cihet-i tevliyet olup [23a] tevliyet-i mezbûre bana meşrût olup, vefâtımdan 
sonra İstanbul’da muhâsebe-i evkāf kâtibi olanların aslahına meşrûta ola. Ve 
mezbûr bir akçe cihet-i kitâbet ve bir akçe cihet-i cibâyet ve bir akçe cihet-i 
nezâret olup, kitâbet ve nezâret küttâb-ı muhâsebeden Abdurrahman Efendi b. 
Mehmed’e, ba‘dehû yine küttâb-ı muhâsebeden müstahıkkına meşrûta ola ve 
cibâyet-i mezbûre merkūm Abdullah’a ba‘dehû re’y-i hâkime müfevvaz ola. Ve 
yirmi bir? akçesi yed-i mütevellîde hıfz olunup, nısfı harc-ı muhâsebe ve nısfı 
vakıfda hıfz-ı rihân için lâzım gelen sandık kirâsına verile. Ve mescid-i şerîf kur-
bunda olan Hatice Sultan mahallesi ahâlîsi hasbî nâzır olalar. Ve mürûr-ı eyyâm 
ve şuhûr ve kürûr-ı a‘vâm-ı duhûr ile şerâit-i mezkûreye ri‘âyet müte‘azzire 
olursa mutlaka fukarâ-yı müslimîne vakf ola deyu meblağ-ı mezbûru mütevellî 
mezbûra teslîm, ol dahi tesellüm ve kabz ve sâir mütevellîlerin evkāfda olan 
tasarrufları gibi [tasarruf] eyledi dedikde, gıbbe’t-tasdîki’ş-şer‘î ve’t-tahkīki’l-
mer‘î vekîl-i mezbûr el-Hâc Sâlih Efendi semt-i vifâkdan cânib-i şikāka âzim 
ve husûmet ve nizâ‘a câzim olup, vakf-ı nukūd inde’l-e’immeti’s-selâse olmağın, 
vakf-ı mezbûrdan bi’l-vekâle rücû‘ eyledim, meblağ-ı mezbûru mülk-i mü-
vekkileme istirdâd ederim deyücek, mütevellî-i mezbûr cevâb-ı bâ-savâba 
mütesaddî olup, eğerçi vakf-ı nukūd inde’l-e’immeti’s-selâse menkūddür, lâkin 
Hazret-i İmâm-ı Züfer -aleyhi rahmetü meliki’l-ekber-den İmâm Ensârî -aley-
hi rahmetü’l-meliki’l-bârî- rivâyeti üzre sahîh ve câizdir deyu red ve teslîmden 
imtinâ‘ ve husûmet ve nizâ‘ edip, hâkim-i muvakki‘-i sadr-ı -kitâb-tûbâ-leh ve 
hüsnü me’âb- huzûrunda müterâfi‘ân olduklarında, hâkim-i mûmâ-ileyh tara-
feynin kelâmında fikr-i dakīk edip, imâm-ı mûmâ-ileyh kavl-i şerîfi üzre vakf-ı 
nukūdun sıhhatine hükm ettikden sonra vekîl-i mezbûr semt-i âhardan nizâ‘ 
edip, eğerçi hükm-i mezbûr ile vakfa sıhhat hâsıla oldu, lâkin İmâm-ı A‘zam-ı 
hümâm-ı akdem Ebû Hanife el-Kûfî -cûziye bi’l-hayr ve kûfiye- katında sıhhat 
müstelzim-i lüzûm olmamağın, vakf-ı mezbûrdan bi’l-vekâle rücû‘ eyledim de-
dikde, mütevellî-i mezbûr cevâb verip, eğerçi hâl imâm-ı müşârün-ileyh katında 
bast olunan minvâl üzredir, lâkin İmâm Ebû Yusuf hazretlerinin re’y-i şerîfleri 
üzre teslîm ile’l-mütevellî etmekle, vakıf sahîh ve İmâm Muhammed makāli 
üzre “vakaftü” demekle, sıhhati müstelzim-i lüzûmdur, ana binâ’en red ve teslîm 
etmem deyu tekrâr murâfa‘a olduklarında, hâkim-i mûmâ-ileyh cânib-i vakfa 
nazar ve mubtıl-ı hayr olmakdan hazer edip, âlimen bi’l-hilâf lüzûm-ı vakfa dahi 
hükm etmekle, vakf-ı mezbûr sahîh ve lâzım oldu. Femen beddelehû ba‘demâ 
semi‘ahû fe-innemâ ismuhû ale’llezîne yübeddilûnehû inna’llâhe semî‘un alîm 
ve ecru’l-vâkıfu ale’l-hayyi’l-cevâdi’l-kerîm, cerâ zâlike,
Ve hurrire fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: Mustafa Çelebi b. el-Hâc Ahmed, İmâm Mustafa Efendi b. Abdur-
rahman, İmâm Hasan Efendi b. (  ), Molla Mehmed b. Hasan Efendi, Abdülke-
rim el-müezzin, es-Seyyid İbrahim b. es-Seyyid Mustafa, es-Seyyid Abdülhalil 
[b.] Mustafa, Ali Ağa b. Hasan, Mustafa Çelebi b. ( ), İbrahim Çelebi b. Ahmed, 
Ebûbekir b. Hasan ve gayruhüm.

141 [23b-1] Seyyid Ahmed Efendi b. Seyyid Mehmed’in kölesi 
Kenan’ı azat etmesi
Dârü’l-hilâfeti’l-aliyye Kostantıniyye el-mahmiye mahallâtından Hoca Hayred-
din mahallesinde sâkin mefharu’l-kuzâti’l-müteşerri‘în es-Seyyid Ahmed Efen-
di b. el-merhûm es-Seyyid Mehmed nâm kimesne meclis-i şer‘-i şerîf-i enverde 
ve mahfil-i dîn-i münîf-i ezherde ikrâr-ı sahîh-i şer‘î ve i‘tirâf-ı sarîh-i mer‘î kı-
lıp, bana rıkkını mu‘terif olan işbu orta boylu, açık kaşlı, sarı elâ gözlü Rûsiyyü’l-
asl râfi‘ü hâze’l-kitâb Kenan b. Abdullah’ı hasbeten lillâhi’l-meliki’l-hallâk ve ta-
leben li merzâti’r-rabbi’r-rezzâk mâlımdan tahrîr ve i‘tâk ve kazâ-yı ahr[râr-ı 
asliyyîne] idrâc ve ilhâk eyledim. Ba‘de’l-yevm mevsûf-ı mezbûr Kenan üzerinde 
velâ-i şer‘îden gayri hak ve alâkam kalmayıp, sâir ahrâr-ı asliyyîn gibi hür ol-
muşdur dedikde, işbu vesîka mâ hüve’l-vâki‘ [bi’t-taleb] ketb olundu.
Fi’l-yevmi’s-sâbi‘ min Cemâziyelevvel li sene 1102.
Şuhûdü’l-hâl: El-Hâc İbrahim b. Ali, el-Hâc Mustafa b. Ahmed, Halil Beşe b. Yu-
suf, Esad Çelebi berber, Mehmed b. Abdülkādir, Hasan Beşe b. Hüseyin, İbrahim 
Çelebi b. el-Hâc Ahmed, Süleyman b. Abdullah.

142 [23b-2] Hacı Abdullah b. Abdullah’ın kölesi Osman’ı azat etmesi
Mahmiye-i İstanbul’da Hoca Üveys mahallesinde sâkin el-Hâc Abdullah b. Ab-
dullah meclis-i şer‘-i şerîf-i enverde ikrâr-ı tâm ve takrîr-i kelâm edip, bana 
rıkkını mu‘terif olan işbu orta boylu, açık kaşlı, sarı elâ gözlü, kumral sakallı 
Gürciyyü’l-asl Osman b. Abdülmennân nâm abd-i memlûkümü, hasbeten lillâhi 
te‘âlâ mâlımdan tahrîr ve i‘tâk ve zümre-i ahrâr-ı asliyyîne idr[âc] ve ilhâk ey-
ledim. Ba‘de’l-yevm mevsûf-ı mezbûr Osman sâir ahrâr-ı asliyyîn gibi hür olup, 
üzerinde velâ-i şer‘îden gayri hak ve alâkam kalmamışdır dedikde, mâ vaka‘a 
bi’t-taleb ve’l-ibtiğā ketb olundu.
Fi’l-yevmi’s-sâlis min Cumâdelâhire sene 1102.
Şuhûdü’l-hâl: Abdullah Efendi b. Abdülbâki, Ali b. Abdi, Osman b. Ali, 
Abdülmennân b. Yusuf, İbrahim b. Hasan, Hasan b. Abdullah, Hasan b. Şaban, 
Mehmed b. Mustafa.

143 [23b-3] Mustafa Efendi b. Hacı Ali’nin menzilini eski eşi Hatice 
bt. Ömer Ağa’ya satması
Mahmiye-i İstanbul’da Hamamcı Muhyiddin mahallesinde sâkine Mustafa Efen-
di b. el-Hâc Ali meclis-i şer‘-i hatîr-i lâzımü’t-tevkīrde, hâlâ zevcesi olan işbu 
bâ‘isetü’l-kitâb Hatice bt. Ömer Ağa nâm hâtun tarafından husûs-ı âti’l-beyâna 
vekîl olup zâtını ma‘rifet-i şer‘iyye ile ârifân olan İmâm İbrahim Efendi [b.] Hü-
seyin ve Hasan Çelebi [b.] Hızır şehâdetleriyle şer‘an vekâleti sâbite olan İbra-
him Çorbacı b. Bâli muvâcehesinde ikrâr-ı tâm ve takrîr-i kelâm edip, akd-i âtî 
sudûruna değin silk-i mülkümde münselik olup, mahalle-i mezbûrede vâki‘ bir 
tarafı Süleyman Beşe mülkü ve iki tarafı Ömer ve ba‘zan el-Hâc Himmet mülkü 
ve bir tarafı tarîk-i âm ile mahdûd ve hâriciyesi bir kebîr oda ve bir kahve odası 
ve bir matbah ve yanında bir sofa ve altında ahır ve bi’r-i mâ ve dâhiliyesi tahtânî 
iki oda ve önünde dehliz ve eşcâr-ı müsmireli hadîka ve kenîfi müştemil mülk 
menzilimi, bi cümleti’t-tevâbi‘ ve’l-levâhık zevcem mezbûre Hatice’ye kırk se-
kiz bin akçeye bâtten bey‘ ve temlîk ve teslîm, ol dahi iştirâ ve kabûl ve temellük 
ve tesellüm eyledikden sonra semeni olan meblağ-ı mezbûr kırk sekiz bin akçe-
den yirmi üç bin akçesini, zimmetimde mehr-i müecceli olan yirmi beş bin ak-
çenin yirmi üç bin akçesine ve yirmi beş bin akçesini dahi cihet-i karz-ı şer‘îden 
deynim olan yirmi beş bin akçe hakkına takās, ol dahi mukāssa ve kabûl eyledi. 
Mezbûre Hatice’nin iki bin akçe mehrinden mâ‘adâ hakkı olmayıp ve menzil-i 
mezbûr dahi merkūme Hatice’nin mülk-i müşterâsıdır. Keyfe mâ teşâ mutasarrı-
fa olsun dedikde, gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: es-Seyyid Mehmed Çelebi b. Mehmed, el-Hâc Abdullah b. Receb, 
Ömer Bey b. Bektaş, Mustafa Çelebi b. İbrahim, Mahmud Çelebi b. İbrahim, Sü-
leyman b. ( ).

144 [23b-4] Hatice bt. Abdullah’ın Ahmed Çelebi b. Mustafa’dan 
muhâlaa  yoluyla boşanması
Mahmiye-i İstanbul’da Elvanzâde mahallesi sâkinelerinden zâtı ma‘rifet-i şer‘iyye 
ile [ârifân] el-Hâc Abdülkādir Efendi b. Osman ve Nasuh Efendi b. Abdüsselâm 
ta‘rîfleriyle mu‘arrefe olan Hatice bt. Abdullah nâm hâtun meclis-i şer‘-i şerîf-i 
enverde, zevc-i dâhili işbu bâ‘isü’l-kitâb Ahmed Çelebi b. Mustafa mahzarında 
ikrâr ve takrîr-i kelâm edip, zevcim mezbûr Ahmed Çelebi zimmetinde mütekar-
rir ve ma‘kūdun aleyh olan beş bin akçe mehr-i müeccelim ve nafaka-i iddet-i 
mu‘ayyene-i ma‘lûmem üzerlerine ve me’ûnet-i süknâm dahi kendi üzerime 
olmak üzre zevcim mezbûr Ahmed Çelebi ile muhâla‘a-i sahîha-i şer‘iyye ile 
muhâla‘a edip, ol dahi hul‘-ı mezbûru kabûl eylediğinden sonra hukūk-ı zevciy-
yete müte‘allika âmme-i da‘vâdan zevcim mezbûrun zimmetini ibrâ-i âm ile ibrâ 
ve iskāt eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Abdülkādir Efendi b. Osman el-imâm, Nasuh Efendi b. 
Abdüsselâm, Bayram Beşe b. Mahmud, Resul Çelebi b. Mustafa, Sâlih Çelebi b. 
Cafer.

145 [23b-5] Mehmed Bey b. Hüseyin Paşa’nın cariyesi Kâtibe’yi 
azat etmesi
Mahmiye-i İstanbul’da Deniz Abdal mahallesinde sâkin fahrü’l-akrân Mehmed 
Bey [b.] mîr-i alem Hüseyin Paşa meclis-i şer‘-i şerîf-i enverde ikrâr ve takrîr-i 
kelâm edip, orta boylu, açık kaşlı, elâ gözlü Rûsiyyü’l-asl Kâtibe nâm câriye-i 
memlûkemi hasbeten lillâhi te‘âlâ mâlımdan tahrîr ve i‘tâk ve zümre-i harâir-i 
asliyyâta idrâc ve ilhâk eyledim. Ba‘de’l-yevm mevsûfe-i mezbûre sâir harâir-i 
asliyyîn gibi hürre olup, üzerinde velâ-i şer‘îden gayri hakkım kalmadı dedikde, 
mâ vaka‘a bi’t-taleb ketb olundu.
Fî evâili Cumâdelâhire li sene isneteyn ve mi’e ve elf.
Şuhûdü’l-hâl: Yahya Çelebi b. Ahmed, Hasan Beşe b. Mustafa, es-Seyyid Ahmed 
b. Hamza, Ömer Efend[i] b. Hasan, Ahmed Çelebi b. Hüseyin, Mehmed Çelebi 
b. ( ), ve gayruhüm mine’l-hâzırîn.

146 [24a-1] Kostantin v. Laskari’nin varislerinin kölesi Yorgi’yi 
azat etmesi
Mahmiye-i İstanbul’da Ayakapısı hâricinde Gül Câmi‘i mahallesinde sâkine 
iken bundan akdem hâlik olan Kotar? demekle ma‘rûf Kostantin v. Laskari’nin 
hasran vârisleri olan, sulbiye kebîr oğulları Mihalaki ve Laskaraki ve Manol ve 
Yorgo ve İskerlet nâm zimmîler ve sulbiye kızları Zafire ve Ezmerağda ve Kateri-
na nâm nasrâniyyeler taraflarından husûs-ı âti’l-beyâna vekîl olduğu mahalle-i 
mezkûre sükkânından Berber Mehmed Çelebi b. Müstedâm ve Receb Beşe b. 
İvaz şehâdetleriyle şer‘an sâbit olan Dimitri v. Kiryako meclis-i şer‘-i şerîfde 
ikrâr-ı tâm ve takrîr-i kelâm edip, verese-i merkūmûn babalarından irsen ken-
dilere intikāl eden orta boylu ve açık kara gözlü, kara sakallı Gürciyyü’l-asl Yorgi 
v. Yuvan nâm memlûkelerini, bilâ-ivaz ve lâ-garaz mâllarından tahrîr ve i‘tâk ve 
zümre-i ahrâr-ı asliyyîne idrâc ve ilhâk eylediler. Ba‘de’l-yevm mevsûf-ı mezbûr 
Yorgi sâir ahrâr-ı asliyyîn gibi hür olmuşdur dediklerinde, mâ vaka‘a bi’t-taleb 
ve’l-ibtiğā ketb ve imlâ olundu.
Fi’l-yevmi’s-sâbi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Abdullah Efendi b. (  ) el-imâm, Abdülkerim Efendi el-müezzin, 
Hasan Efendi el-müezzin, Mehmed Çelebi b. Mustafa, Mehmed Bey b. Receb, 
el-Hâc Hasan b. Çukadâr, Manol v. Hristo.

147 [24a-2] Kostantin v. Laskari’nin köle ve cariyelerinin 
varislerince azat edilmesi
Rayil [v.] Yanaki, Yorgaki v. Andon, İspandola [v.], Kanakir, Kostantin [v.] And-
riye, Şeranko [v.] Renari?, Manol [v.] Laskari, Yani [v.] İlya. Dimitraki [v.] Kos-
tantin, Yorgaki [v.] Mihal eyzan hâlik-i mezbûrun veresesi, orta boylu, açık kaşlı, 
elâ gözlü Rûsiyyü’l-asl Luyarişka? v. Yuvan nâm abd-i memlûklarını ve yine orta 
boylu, açık kaşlı, kara gözlü ve yine Gürciyyetü’l-asl Kasani bt. Leskodari nâm 
câriye-i memlûkelerini ve yine uzun boylu, açık kaşlı, gök gözlü Rûsiyyetü’l-asl 
Malenka? bt. Aleksi nâm câriye-i memlûkelerini ve yine orta boylu, açık kaş-
lı, gök gözlü Rûsiyyetü’l-asl Anna bt. Vasil nâm câriye-i memlûkelerini ve 
yine orta boylu, açık kaşlı, kara gözlü Rûsiyyetü’l-asl Sofya bt. Kelimi bt. (  ) 
câriye-i memlûkelerini ve yine uzun boylu, açık kaşlı, gök gözlü kumral bıyıklı 
Rûsiyyetü’l-asl İlyaşko v. Vasil nâm abd-i memlûklarını verese-i mezbûrûn bi’l-
cümle mâllarından tahrîr ve i‘tâk eyledikleri kayd şüd.
Şuhûdü’l-hâl: Şâhidûn-ı sâbıkūn.

148 [24a-3] Ali b. Abdullah’ın Ahmed Sipahi b. Mustafa’dan 
aldığı beygiri iade etmesi
Tokat kazâsına tâbi‘ İbrac nâm karye ahâlîsinden Ahmed Sipâhi b. Mustafa 
meclis-i şer‘-i şerîf-i enverde, sâbıkan İvaz ismiyle müsemmâ Ali b. Abdullah 
mahzarında üzerine da‘vâ ve takrîr-i kelâm edip, mezbûr Ali beş sene mukad-
dem hizmetimde iken menzilimden otuz guruş kıymetli bir re’s doru Bârgirimi 
bi gayri hakkın ahz u kabz etmiş idi. Hâlâ suâl olunup mevcûd ise aynı müs-
tehlek ise ba‘de’s-sübût kıymet-i şer‘iyyesi alıverilmek matlûbumdur dedikde, 
gıbbe’s-suâl ve akībe’l-inkâr, müdde‘î-i mezbûrdan müdde‘âsına beyyine taleb 
olundukda, medîne-i mezbûre ahâlîsinden diğer Ahmed Sipâhi b. Lütfi ve Kı-
rama? nâm karye ahâlîsinden Mustafa Sipâhi b. Sefer nâm kimesneler li ecli’ş-
şehâde meclis-i şer‘a hâzırân olup isre’l-istişhâd, fi’l-vâki‘ mezbûr Ali beş sene 
mukaddem müdde‘î-i mezbûrun hizmetinde iken karye-i mezbûre menzilinden 
zikri mürûr eden doru Bârgiri bizim huzûrumuzda bi gayri hakkın ahz u kabz 
eyledi. Biz bu husûsa bu vech üzre şâhidleriz, şehâdet dahi ederiz deyu her biri 
edâ-i şehâdet-i şer‘iyye eylediklerinde, gıbbe ri‘âyeti şerâiti’l-kabûl şehâdetleri 
makbûle olmağın, mûcebince mârru’z-zikr Bârgir mevcûd ise aynı, müstehlek 
ise ba‘de’s-sübût bedel-i şer‘iyyesi müdde‘î-i mezbûra devr ve teslîme mezbûr 
Ali’ye tenbîh olunup, mâ hüve’l-vâki‘ bi’t-taleb ketb olundu.
Fî gurreti Cumâdelâhir sene 1102.
Şuhûdü’l-hâl: Mübâşir el-Hâc Mustafa, İbrahim Çelebi [b.] Ahmed, Mehmed b. 
Derviş, Ahmed b. Ahmed, Mustafa [b.] Şaban.

149 [24b-1] Hatice bt. Musa’nın Hüseyin Bey b. Mehmed’den 
muhâlaa  yoluyla boşanması
Mahmiye-i İstanbul’da Tûtî Latif mahallesinde sâkine olup, zâtı ma‘rifet-i 
şer‘iyye ile ârifân Yusuf Efendi b. Abdurrahman ve Ahmed b. Mehmed nâm ki-
mesneler ta‘rîfleriyle mu‘arrefe olan Hatice bt. Musa nâm hâtun meclis-i şer‘-i 
şerîf-i enverde, zevc-i dâhili bâ‘isü hâze’l-kitâb Hüseyin Bey b. Mehmed nâm 
kimesne mahzarında ikrâr ve takrîr-i kelâm edip, mezbûr Hüseyin Bey zevcim 
olup, beynimizde hüsn-i zindegânemiz olmamağla, mezbûrun zimmetinde mü-
tekarrir ve ma‘kūdun aleyh olan bin altı yüz akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olup ve 
kendiye def ‘ ve teslîm eylediğim kıymeti beynimizde ma‘lûme yedi miskāl bir 
denk altın bilezik dahi bedel-i hul‘ olmak üzre zevcim mezbûr Hüseyin Bey 
ile muhâla‘a-i sahîha-i şer‘iyye ile muhâla‘a edip, ol dahi ber-minvâl-i muhar-
rer hul‘-ı mezbûru kabûl eylediğinden sonra hukūk-ı zevciyyete müte‘allika 
âmme-i da‘vâdan zevcim mezbûrun zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim. Zevcim mezbûr Hüseyin Bey dahi benim zimmetimi ibrâ 
ve iskāt eyledi dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ali Çelebi b. Bâli, Yusuf Efendi el-imâm, 
Ahmed b. Mehmed, Ahmed b. Ahmed ve gayruhüm.

150 [24b-2] Hacı Ahmed Ağa b. Mustafa’nın kölesi Hacı Hüseyin’in 
varislerince azat edilmesi
Mahmiye-i İstanbul’da Zeyrek mahallesinde sâkin iken bundan akdem vefât 
eden Tokatlızâde el-Hâc Ahmed Ağa b. Mustafa b. Abdülmennân’ın verâseti, 
sulbî kebîr oğulları Mehmed Ağa ve Mustafa Ağa’ya münhasıra olduğu şer‘an 
zâhir ve mütehakkik oldukdan sonra mezbûr Mehmed Ağa asâleten ve karın-
daşı mezbûr Mustafa Ağa tarafından husûs-ı âti’l-beyâna vekîl olduğu mahalle-i 
mezbûre sâkinlerinden Murtaza Beşe b. İbrahim ve Ahmed Bey b. Osman nâm 
kimesneler şehâdetleriyle şer‘an sâbit olmağla vekâleten meclis-i şer‘-i şerîf-i 
enver ve mahfil-i dîn-i münîf-i ezherde asâleten ve vekâleten ikrâr ve takrîr-i 
kelâm edip, babamız müteveffâ-yı mezbûr el-Hâc Ahmed Ağa, kendiye rıkkını 
mu‘terif olan işbu orta boylu, açık kaşlı, elâ gözlü Nemçeviyyü’l-asl bâ‘isü hâze’l-
kitâb el-Hâc Hüseyin b. Abdullah nâm abd-i memlûkünü, târih-i kitâbdan dört 
sene mukaddem hasbeten lillâhi’l-meliki’l-hallâk ve taleben li merzâti’r-rabbi’r-
rezzâk mâlından tahrîr ve i‘tâk ve zümre-i ahrâr-ı asliyyîne idrâc ve ilhâk edip, 
mevsûf-ı mezbûr el-Hâc Hüseyin târih-i mezbûrdan beri sâir ahrâr-ı asliyyîn 
gibi hür olmuşdur, bizim kat‘â alâkam ve medhalim yokdur dedikde, mâ vaka‘a 
bi’t-taleb ketb olundu.
Fi’l-yevmi’r-râbi‘ min Cumâdelâhire li sene isneteyn ve mi’e ve elf.
Şuhûdü’l-hâl: Müezzin Mustafa Efendi b. Mehmed Efendi, Hasan Çelebi keyyâl-i 
kapan, el-Hâc Hasan b. Receb, Mustafa Efendi sahhâf, el-Hâc Ebûbekir Efendi b. 
Hasan, el-Hâc Hasan b. Abdullah.









151 [24b-3] Gürcü Yusuf ’un terekesinin tamâmının beytülmâla 
teslim edilmesi
Dârü’l-hilâfeti’l-aliyyeti’l-Osmâniyye Kostantıniyye  el-mahmiye’de 
beytülmâl hâssa emîni olan fahrü’l-akrân Ahmed Ağa b. Abdülmennân’ın 
vekîl-i müsecceli olan Mehmed Çelebi b. Mustafa meclis-i şer‘-i şerîf-i en-
verde, mahmiye-i mezbûrede Sîmkeş mahallesi sâkinlerinden Ali b. Abdul-
lah nâm kimesne mahzarında ikrâr-ı tâm ve takrîr-i kelâm edip, bundan ak-
dem Gürcü Yusuf nâm mezbûr Ali’nin menzilinde sâkin iken bilâ-vâris fevt 
olup, terekesi beytülmâle âid olmağla müteveffâ-yı mezbûrun terekesinden 
iki köhne dolama ve zibun ve bir kara kilim ve iki köhne gömlek ve sâir kalîl 
ü kesîr ü celîl ü hakīr eşyâsını merkūm Ali bana def ‘ ve teslîm, ben dahi 
mezbûr Ali’nin yedinden bi’l-vekâle ahz u kabz edip, tereke-i müteveffâ-yı 
mezbûrdan mezbûr Ali yedinde ve kıbelinde aslâ ve kat‘â bir nesne kalma-
mışdır dedikde, gıbbe’t-tasdîki’l-mu‘teberi’l-vicâhî mâ hüve’l-vâki‘ bi’t-taleb 
ketb olundu.
Fi’l-yevmi’l-hâmis min Cumâdelâhire sene 1102.
Şuhûdü’l-hâl: Ahmed Çelebi b. Mehmed, İbrahim Çelebi b. Ahmed, Siyavuş b. 
Abdullah, Mustafa b. Şaban, İbrahim Çelebi b. Mehmed.

152 [24b-4] Kırımlı Rukiye bt. Eyüb ile Seyyid İsmail 
b. Yusuf ’ın boşanması
Mahmiye-i İstanbul’da Atmeydanı kurbunda Suhte Sinan mahallesinde 
sâkine Kırımlı Rukiye bt. Eyüb nâm hâtun ba‘de’t-ta‘rîfi’ş-şer‘î meclis-i şer‘-i 
şerîf-i enverde, zevc-i dâhili işbu bâ‘isü’l-kitâb es-Seyyid İsmail b. Yusuf mah-
zarında ikrâr-ı tâm ve takrîr-i kelâm [edip], mezbûr es-Seyyid İsmail ile bey-
nimizde hüsn-i zindegânî olmamağla, zimmetinde mütekarrir ve ma‘kūdun 
aleyh olan seksen guruş mehr-i müeccelim ve nafaka-i iddet-i ma‘lûmem 
üzerlerine ve me’ûnet-i süknâm dahi kendi üzerime olmak üzre, zevcim 
mezbûr es-Seyyid İsmail ile muhâla‘a-i sahîha-i şer‘iyye ile muhâla‘a olup, ol 
dahi hul‘-ı mezbûru kabûl ettiğinden sonra hukūk-ı zevciyyete müte‘allika 
âmme-i da‘vâdan her birimiz âharın zimmetini ibrâ-i âm ile ibrâ ve iskāt ey-
ledik dedikde, gıbbe’t-tasdîki’ş-şer‘î mâ vaka‘a bi’t-taleb ve’l-ibtiğā ketb ve 
imlâ olundu.
Fi’l-yevmi’l-hâmis min Cumâdelâhire sene 1102.
Şuhûdü’l-hâl: Mehmed Efendi b. Abdi, Abdullah b. Hasan, Hüseyin b. Musli, Hü-
seyin b. Abdi, Hüseyin b. Ali, Süleyman b. Mustafa, Mustafa b. Mehmed.









153 [24b-5] Rahime bt. Mehmed ile eski kocası Ahmed Çelebi 
b. Rezzak’ın birbirlerinin zimmetini ibra etmesi
Mahmiye-i İstanbul’da Akşemseddin mahallesi sâkinelerinden olup zâtını 
ma‘rifet-i şer‘iyye ile ârifân Yusuf Efendi b. Abdurrahman ve Mustafa Çelebi 
b. Mehmed ta‘rîfleriyle mu‘arrefe olan Rahime bt. Mehmed nâm hâtun meclis-i 
şer‘-i şerîf-i enverde, zevc-i mutallıkı işbu bâ‘isü’l-vesîka Ahmed Çelebi b. 
Rezzâk mahzarında ikrâr ve takrîr-i kelâm edip, mezkûr Ahmed Çelebi’den sen-
de bir çuka ferrâce ve bir sîm kuşak ve sâir eşyâ-i ma‘lûmem kalmış idi deyu 
taleb ve da‘vâ eylediğimde ol dahi inkâr eylediğinden mâ‘adâ benim dahi sen-
de bir Kelâmullâh ve bir Birgili risâlesi ve bir kebîr kum sâ‘ati ve bir fener ve 
sâir eşyâ-i ma‘lûmem kalmış idi demekle, beynimizde nizâ‘-ı küllî vukū‘undan 
sonra muslihûn tavassut edip, ben ferrâce ve kuşak ve sâir eşyâ-i ma‘lûme ve 
bi’l-cümle târih-i kitâba gelince hukūk-ı ma‘lûme ve mechûle-i zevciyyete 
müte‘allika âmme-i da‘vâdan mezbûr Ahmed’in zimmetini ibrâ-i âmm-ı râfi‘ü’l-
hisâm ile ibrâ ve iskāt edip, ol dahi eşyâ-i mezkûre ve sâir hukūk-ı ma‘lûme ve 
mechûle ve bi’l-cümle târih-i kitâba gelince âmme-i da‘vâ ve muhâsamâtdan 
benim zimmetimi ibrâ-i âmm-ı kātı‘ü’n-nizâ‘la ibrâ ve iskāt eyledi dedikde, 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Cumâdelâhire sene 1102.
Şuhûdü’l-hâl: Mustafa Efendi b. Mehmed, Yusuf Efendi b. Abdurrahman, Mus-
tafa Çelebi b. Ömer, Mustafa Çelebi b. Mehmed, Mustafa Çelebi b. Mehmed, İb-
rahim Çelebi b. Ahmed, Ahmed Çelebi b. Ahmed.

154 [25a-1] Mustafa Efendi b. Hacı Ahmed’in varisleriyle Mustafa 
Çelebi’nin sulh olması
Vilâyet-i Anadolu’da medîne-i Kastamonu’da Kırkçeşme mahallesinde sâkin 
iken bundan akdem vefât eden Mustafa Efendi b. el-Hâc Ahmed’in verâseti, 
zevcesi Belkıs nâm hâtun ile sulbiye kızı Râbia’ya ve li ebeveyn karındaşı oğlu 
el-Hâc Mehmed b. es-Seyyid Mehmed’e münhasıra olduğu mütehakkikdan sonra mezbûr el-Hâc Mehmed meclis-i şer‘-i şerîfde, medîne-i mezbûrda 
sâkin iken bundan akdem vefât eden el-Hâc b. Mustafa’nın sulbî oğlu ve hasran 
vârisi olan bâ‘isü hâze’l-kitâb Mustafa Çelebi nâm kimesne mahzarında ikrâr ve 
takrîr-i kelâm edip, mûrisim müteveffâ-yı mezbûr Mustafa Efendi’nin mezbûr 
el-Hâc zimmetinde cihet-i karzdan bin üç yüz guruş hakkı olup, kable’l-ahz 
ikisi dahi vefât etmeğin, meblağ-ı mezbûrun sekiz sehmden bana isâbet eden 
üç sehim hissemi terekesine vâzı‘u’l-yed olan oğlu mezbûr Mustafa Çelebi’den taleb ve da‘vâ eylediğimde, ol dahi edâdan imtinâ‘ etmeğin beynimizde nizâ‘-ı 
küllî vukū‘undan sonra muslihûn tavassut edip, da‘vâ-yı mezkûremden yüz elli 
guruş üzerine beynimizde inşâ-i akd eylediklerinde, ben dahi sulh-ı mezbûru 
kabûl ve bedel-i sulh olan meblağ-ı mezbûr yüz elli guruşu mezbûr Musta-
fa Çelebi yedinden bi’t-tamâm ahz u kabz ettiğimden sonra husûs-ı mezbûra 
müte‘allika cemî‘ da‘vâdan mezbûr Mustafa Çelebi’nin zimmetini ibrâ ve iskāt 
eyledim dedikde, gıbbe’t-tasdîki’l-mer‘î mâ vaka‘a bi’t-taleb ketb ve imlâ olundu.
Fi’l-yevmi’r-râbi‘ min Cumâdelâhire sene 1102.
Şuhûdü’l-hâl: Mehmed b. Osman, Seyyid Mehmed b. Mahmud, Abdülbâki [b.] 
Mehmed, Yahya Çelebi b. Ahmed ve gayruhüm.

155 [25a-2] Kırımlı Rukiye bt. Eyüb’ün eski kocasındaki 
alacağını taksitlendirmesi
Mahmiye-i İstanbul’da Atmeydanı kurbunda Suhte Sinan mahallesinde sâkin 
es-Seyyid İsmail b. Yusuf meclis-i şer‘-i şerîf-i enverde, zevce-i mutallakası Kı-
rımlı Rukiye bt. Eyüb nâm hâtun mahzarında ba‘de’t-ta‘rîfi’ş-şer‘î ikrâr-ı tâm ve 
takrîr-i kelâm edip, mezbûre Rukiye Hâtun cihet-i deyn-i şer‘îden kırk beş gu-
ruş zimmetimde vâcibü’l-edâ deynim olup, lâkin def ‘aten edâya iktidârım ol-
mamağla te’cîle tâlib olduğumda mezbûre Rukiye dahi meblağ-ı mezbûru be-
her otuz gün tamâmında bir guruş olmak üzre târih-i kitâbdan bin üç yüz elli 
gün tamâmına değin taksît ve te’cîl eyledikde, ben dahi kabûl ve deynim olan 
meblağ-ı mezbûr kırk beş guruşu ber vech-i mukassat edâ ve teslîme ta‘ahhüd 
ve iltizâm eyledim dedikde, gıbbe’t-tasdîki’ş-şer‘î mukırr-ı mezbûrun vâlidesi 
Âlime bt. Mustafa nâm hâtun ba‘de’t-ta‘rîfi’ş-şer‘î meblağ-ı mukassat-ı mezkûra 
bi’l-emr ve’l-kabûl kefâlet-i sahîha ile kefîl olmağın, mâ vaka‘a bi’t-taleb ketb 
olundu.
Fi’l-yevmi’s-sâdis min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Abdi, Hüseyin b. Mustafa, Yahya b. Ali, Süley-
man b. Mustafa, Mustafa b. Mehmed, İbrahim b. Ahmed, Şâtır Mehmed b. Ha-
san, İbrahim b. Mehmed ve gayruhüm.

156 [25a-3] Salamon v. Yuda ile İzmit mütesellimi Hüseyin 
Ağa’nın sulh olması
Misine cemâ‘atinden olup medîne-i İznikmid’de sâkin Salamon v. Yuda nâm 
Yahudi meclis-i şer‘-i şerîf-i enverde, sâbıkan İznikmid mütesellimi olan Hü-
seyin Ağa tarafından husûs-ı âti’l-beyâna vekîl olan Pîrî Ağa b. Osman nâm 
kimesne mahzarında ikrâr ve takrîr-i kelâm edip, mezbûr Hüseyin Ağa zim-
metinde bundan akdem yedimden iştirâ ve kabz eylediği beynimizde ma‘lûm 
atlas ve telli hatâyî ve hâre ve yasdık semenlerinden yirmi bir bin akçe hak-
kım olup, meblağ-ı mezbûra merkūm Pîrî Ağa kefîl dahi olmağla meblağ-ı 
mezbûru mezbûrdan taleb ve da‘vâ eylediğimde, ol dahi edâdan imtinâ‘ etmek-
le muslihûn tavassut edip, da‘vâ-yı mezkûremden vekîl-i mezbûr Pîrî Ağa ile 
beynimizde on iki bin akçe üzerine inşâ-i sulh eylediklerinde, ben dahi sulh-ı 
mezbûru kabûl ve bedel-i sulh olan meblağ-ı mezbûrun üç bin akçesini nakid 
ve bâkī dokuz bin akçesi mukābelesinde meclis-i sulhda mevcûd iki çift yasdık 
ve bir ihrâm ve bir pîştahta ve bir kalın anteri yine vekîl-i mezbûr Pîrî Ağa ye-
dinden bi’t-tamâm ahz u kabz ettiğimden sonra husûs-ı mezbûra müte‘allika 
cemî‘ da‘vâdan mezbûr Hüseyin Ağa’nın ve mezkûr Pîrî Ağa’nın zimmetlerini 
ibrâ ve iskāt eyledim dedikde, gıbbe’t-tasdîki’l-vicâhî mâ vaka‘a bi’t-taleb ketb 
olundu.
Fi’l-yevmi’s-sâmin min Cumâdelâhire li sene isneteyn ve mi’e ve elf.
Şuhûdü’l-hâl: Ali Çelebi b. Hasan, Mahmud Çelebi b. Mustafa, Hüseyin Odaba-
şı, Ahmed Çavuş ve gayruhüm mine’l-huzzâr.

157 [25b-1] Mustafa Çelebi b. Hacı Mehmed’in menzilini Ahmed Efendi 
b. Mehmed’e satması
Mahmiye-i İstanbul’da Kâtib Hüsrev mahallesi sâkinlerinden Mustafa Çelebi 
b. el-Hâc Mehmed meclis-i şer‘-i şerîf-i enverde, Dergâh-ı âlî -dâme mahfûfen 
bi’l-me‘âlî- yeniçeri kâtiblerinden fahrü’l-küttâb Ahmed Efendi b. Mehmed 
mahzarında ikrâr-ı tâm ve takrîr-i kelâm edip, akd-i âti’z-zikrin sudûruna değin 
silk-i mülkümde münselik olup, mahalle-i mezbûrede vâki‘ bir tarafdan Fâtıma 
bt. Hasan nâm hâtun mülkü ve bir tarafdan tarîk-i hâs ve bir tarafdan tarîk-i 
âm ve bir tarafdan âhar mülküm ile mahdûd fevkānî bir bâb oda ve tahtânî bir 
oda ve tahta-pûş ve bi’r-i mâ ve kenîf ve havluyı müştemil mülk menzilimi, bi 
cümleti’t-tevâbi‘ ve’l-levâhık ve kâffeti’l-hukūk ve’l-merâfık tarafeynden îcâb ve 
kabûlü hâvî bey‘-i bâtt-ı sahîh-i şer‘î ile merkūm Ahmed Efendi’ye iki yüz elli 
[guruşa] bey‘ ve temlîk ve teslîm ve ol dahi ber vech-i muharrer iştirâ ve temel-
lük ve tesellüm ve kabûl eylediğinden semeni olan meblağ-ı mezbûr iki yüz elli 
guruşu merkūm Ahmed Efendi yedinden tamâmen ahz u kabz eyledim. Ba‘de’l-
yevm menzil-i mahdûd-ı mezkûr merkūm Ahmed Efendi’nin mülk-i müşterâsı 
olmuşdur, keyfe mâ yeşâ mutasarrıf olsun dedikde, gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ min Cumâdelâhire sene 1102.
Şuhûdü’l-hâl: Mustafa Efendi b. Ramazan, Sabunî el-Hâc Ali, Mehmed Efen-
di Hammâmîzâde, Mehmed Ağa b. Pîrî, Yusuf Çelebi b. Abdullah, Hasan Çele-
bi [b.] el-Hâc Veli.

158 [25b-2] Şerife Ayşe Hatun bt. Seyyid Mehmed Çelebi’nin alacak id-
diasının reddi
Mahmiye-i İstanbul’da Hâce Hâtun mahallesi sâkinelerinden Şerife Ayşe Hâtun 
bt. es-Seyyid Mehmed Çelebi meclis-i şer‘-i şerîf-i enverde, zevc-i sâbıkı işbu 
râfi‘ü’l-kitâb el-Hâc İsmail b. Hüseyin nâm kimesne mahzarında üzerine da‘vâ 
ve takrîr-i kelâm edip, mezbûr el-Hâc İsmail mukaddemâ zevcim olup târih-i 
kitâbdan beş sene mukaddem beni bâyinen tatlîk etmekle zimmetinde müte-
karrir ve ma‘kūdun aleyh olan altı bin akçe mehr-i müeccelim taleb eylediğim-
de, bana edâdan imtinâ‘ eder suâl olunup alıverilmesi matlûbumdur dedikde, 
gıbbe’s-suâl merkūm el-Hâc İsmail cevâbında, müdde‘iye-i mezbûre Şerife Ayşe 
zevce-i menkûham olduğu hâlde târih-i mezbûrda zimmetimde mütekarrir ve 
ma‘kūdun aleyh altı bin akçe mehr-i müecceli ve nafaka-i iddet-i ma‘lûmesi üzer-
lerine ve me’ûnet-i süknâsı dahi kendi üzerine olmak üzre benimle muhâla‘a-i 
sahîha-i şer‘iyye ile muhâla‘a edip, ben dahi hul‘-ı mezbûru ba‘de’l-kabûl 
hukūk-ı zevciyyete müte‘allika âmme-i da‘vâdan her birimiz âharın zimmetin 
ibrâ-i âmm-ı kātı‘ü’n-nizâ‘la ibrâ ve iskāt etmişidik deyu da‘vâ-yı def ‘ edicek, 
gıbbe’l-istintâk ve’l-inkâr, mezbûr el-Hâc İsmail’den def ‘-i mezbûrunu mübey-
yine beyyine taleb olundukda, udûl-i müslimînden ve zât-ı mezbûreyi ma‘rifet-i 
şer‘iyye ile ârifân olup, mahmiye-i mezbûrede Koğacı Dede mahallesinde sâkin 
Ahmed Çelebi b. el-Hâc Hüseyin ve Kızılmusluk kurbunda sâkin Hüseyin Çe-
lebi b. Süleyman nâm kimesneler li ecli’ş-şehâde meclis-i şer‘a hâzırân olup 
isre’l-istişhâd, fi’l-hakīka târih-i kitâbdan beş sene mukaddem işbu müdde‘iye-i 
mezbûre Şerife Ayşe Hâtun merkūm el-Hâc İsmail’in zevce-i menkûhası ol-
duğu hâlde zevci mezbûr el-Hâc İsmail zimmetinde mütekarrir ve ma‘kūdun-
aleyh altı bin akçe mehr-i müecceli ve nafaka-i iddet-i ma‘lûmesi üzerlerine ve 
me’ûnet-i süknâsı dahi kendi üzerine olmak üzre zevci mezbûr el-Hâc İsmail ile 
muhâla‘a-i sahîha-i şer‘iyye ile bizim huzûrumuzda muhâla‘a edip, ol dahi hul‘-ı 
mezbûru ba‘de’l-kabûl hukūk-ı zevciyyete müte‘allika âmme-i da‘vâdan her biri 
âharın zimmetini ibrâ-i âmm-ı kātı‘ü’n-nizâ‘la ibrâ ve iskāt etmişidi. [Biz bu] 
husûsa bu vech üzre şâhidleriz, şehâdet dahi ederiz deyu her biri edâ-i şehâdet-i 
şer‘iyye eylediklerinde, gıbbe’t-ta‘dîl ve’t-tezkiye şehâdetleri makbûle olmağın, 
mûcebiyle müdde‘iye-i mezbûre Şerife Ayşe bî-vech mu‘ârazadan men‘ birle, mâ 
vaka‘a bi’t-taleb ketb olundu.
Fî gurreti Cumâdelâhir sene 1102.
Şuhûdü’l-hâl: Sarı İbrahim müzekkî, Ali b. Bâli, İbrahim b. Mehmed, Receb b. 
Osman, el-Hâc Abdi [b.] Mahmud.

159 [25b-3] Turta mahallesi mescidi vakfına mütevelli tayini
Dârü’l-hilâfeti’l-aliyye Kostantıniyye el-mahmiye’de Turta mahallesi [mescid-i] 
şerîfi vakfının mütevellîsi olmamağla, bir mütevellî nasb olunmak ehem ve elzem 
ve işbu râfi‘ü’l-kitâb Ali Çelebi b. Abdullah her vechile tevliyete ehil ve müstakīm 
olduğu zeyl-i kitâbda muharrerü’l-esâmi olan müslimîn ihbârıyla mütehakkik 
olmağın, mezbûr Ali Çelebi tevliyet-i mezbûra cihet-i şer‘den mütevellî nasb 
ve ta‘yîn olunmağın, ol dahi tevliyet-i mezkûreyi kabûl ve merâsimini edâya 
ta‘ahhüd etmekle, mâ vaka‘a bi’t-taleb ketb [olundu].
Fi’l-yevmi’s-sânî min Cemâziyelevvel li sene isneteyn ve mi’e ve elf.
Şuhûdü’l-hâl: Mustafa Efendi b. Ramazan, es-Seyyid Mustafa Çavuş, Mehmed 
Efendi, İbrahim Çelebi b. Hasan.

160 [25b-4] Ahmed Çelebi b. Rezzak’ın üzerine oğlu Mustafa 
için nafaka takdiri
Dârü’l-hilâfeti’l-aliyyeti’l-Osmaniyye Kostantıniyye el-mahmiye mahallâ tın-
dan Akşemseddin mahallesi sâkinelerinden olup, zâtını ma‘rifet-i şer‘iyye 
ile ârifân olan Yusuf Efendi b. Abdurrahman ve Mustafa Çelebi b. Mehmed 
ta‘rîfleriyle mu‘arrefe olan Rahime bt. Mehmed nâm hâtun meclis-i şer‘-i 
şerîf-i enverde, sâbıkan zevci olan Ahmed Çelebi b. Rezzak mahzarında ikrâr 
ve takrîr-i kelâm ve ta‘bîr ani’l-merâm edip, zevcim mezkûrun firâşından hâsıl 
ve benden mütevellid bi hakkı’l-hidâne hacr ve terbiyemde olan işbu sagīr oğ-
lum Mustafa’nın nafaka ve sâir levâzım ve mühimmesi için babası mezbûr 
üzerine kadr-i ma‘rûf nafaka farz ve takdîr olunmak matlûbumdur dedikde, 
hâkim-i muvakki‘-i sadr-ı kitâb –tûbâ lehû ve hüsnü me’âb- hazretleri dahi 
sagīr-i mezbûrun nafaka ve sâir levâzım-ı mühimmesi için târih-i kitâbdan 
beher yevm babası mezbûr üzerine bi’t-terâzî altışar akçe farz ve takdîr 
edip, meblağ-ı mefrûz-ı mezbûru sagīr-i mezbûrun nafaka ve sâir levâzım-ı 
zarûriyyesine harc ve sarfa ve lede’l-iktizâ istidâneye ve inde’z-zafer baba-
sı mezbûr üzerine rücû‘a merkūme Rahime’ye izin vermeğin, mâ hüve’l-vâki‘ 
bi’t-taleb ketb olundu.
Fi’l-yevmi’l-ışrîn min Cemâziyelevvel sene 1102.
Şuhûdü’l-hâl: Mustafa Efendi b. Mehmed, Yusuf Çelebi b. Abdurrahman, Musta-
fa Çelebi b. Ömer, İbrahim Çelebi b. Ahmed, Ahmed Çelebi b. Ahmed.









161 [26a-1] Emine bt. Ahmed’in eşyalarını kızı Aynî bt. Muharrem’e 
hibe etmesi
Mahmiye-i İstanbul’da Ali Paşa-yı Atîk mahallesi sâkinelerinden Emine bt. Ah-
med nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, sulbiye kebîre 
kızı Aynî bt. Muharrem nâm hâtun mahzarında ikrâr-ı sahîh-i şer‘î ve i‘tirâf-ı 
sarîh-i mer‘î kılıp, eşyâ-i memlûkemden dört tencere ve dört sahan ve iki sagīr 
tepsi ve dört yasdık gılâfı ve iki minder ve iki köhne yorgan ve bir leğen ma‘a 
ibrik ve bir kebîr tâbe ve iki gömlek ve bir köhne orta keçesi ve bir kebe kızım 
mezbûre Aynî’ye hibe-i sahîha-i şer‘iyye ile hibe ve temlîk, ol dahi meclis-i hibe-
de ittihâb ve temellük ve kabûl ettiğinden sonra hâlâ işbu lâbise olduğum köh-
ne libâsımdan gayri ism-i mâl ıtlâk olunur eşyâmdan bir nesnem yokdur. Sulbi-
ye kızım mezbûre Aynî’nin mülk ve hakkıdır dedikde, gıbbe’t-tasdîki’ş-şer‘î mâ 
vaka‘a bi’t-taleb ve’l-ibtiğā ketb ve imlâ olundu.
Fi’[l-yevmi’]r-râbi‘ min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Musli el-hatîb, Mustafa b. ( ) el-kayyum, Sâlih 
Çelebi b. Seyfullah, Mehmed b. Oruç, Hasan Beşe b. Abdurrahman.

162 [26a-2] Cafer b. Abdullah ile Yusuf Çelebi b. Ahmed’in alacak 
davasında sulh olması
Mahmiye-i İstanbul’da Avcı Bey mahallesinde sâkine Yusuf Çelebi b. Ahmed 
meclis-i şer‘-i şerîf-i enverde Cafer b. Abdullah mahzarında ikrâr ve i‘tirâf edip, 
mezbûr Cafer’in gāib ani’l-meclis Yusuf b. Abdullah’a ma‘lûmü’l-vezn don yağı 
bahâsından altı bin dokuz yüz yirmi dört akçe deyni olup, meblağ-ı mezbûra 
mezkûrun emriyle ben vekâlet-i sahîha-i şer‘iyye ile kefîl ve bi hükmi’l-kefâle 
mezbûre el-Hâc Yusuf ’a mâlımdan edâ ve teslîm etmekle, hâlâ meblağ-ı 
mezbûru taleb ve da‘vâ eylediğimde beynimizde münâza‘ât-ı kesîre cereyân 
etmiş idi. El-hâletü hâzihî muslihûn tavassut edip, da‘vâ-yı mezkûremden 
mezkûr Cafer ile beynimizde iki bin akçe üzerine sulh eylediklerinde, ben dahi 
sulh-ı mezbûru ve bedel-i sulh olan meblağ-ı mezbûr iki bin akçeyi yedinden 
alıp kabz edip, ziyâde[ye] müte‘allika cemî‘ da‘vâdan mezbûrun zimmetini ibrâ 
ve iskāt eyledim dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb [ketb 
olundu].
Fi’l-yevmi’s-sânî min Cumâdelâhire sene 1102.
Şuhûdü’l-hâl: Mustafa Çelebi b. İbrahim, el-Hâc İbrahim b. el-Hâc Mustafa, İb-
rahim Çelebi b. Ahmed, Osman Çelebi b. Şaban.









163 [26a-3] Hacı Halil b. Hacı Receb’in Mehmed Ağa 
b. Ahmed’e borçlu olması
Vilâyet-i Anadolu’da Eğin kazâsına tâbi‘ Meşreke nâm karye sükkânından 
işbu bâ‘isü’l-kitâb Mehmed Ağa b. Ahmed meclis-i şer‘-i şerîfde, yine karye-i 
mezbûre ahâlîsinden mahmiye-i İstanbul’da Cebealikapısı kurbunda müsâferet 
vechi üzre sâkin iken hâlâ fevt olan el-Hâc Halil b. el-Hâc Receb b. Ahmed’in 
evlâd-ı sıgār-ı  Mehmed ve Ayşe ve Sâliha’nın tesviye-i umûrları için min 
kıbeli’l-eb vasî olmağla tereke-i müteveffâ-yı mezbûra vaz‘-ı yed eden Mehmed 
Ağa [b.] el-Hâc Receb mahzarında üzerine da‘vâ ve takdîr-i kelâm edip, mezbûr 
el-Hâc Halil târih-i kitâbdan yirmi beş gün mukaddem hâl-i hayâtında yüz 
esedî guruş ikrâz ve teslîm, ol dahi iktirâz ve kabz edip, hattâ meblağ-ı mezbûr 
bana zimmetinde lâzımü’l-edâ deyni olduğunu alâ ru’ûsi’l-işhâd ikrâr ve işhâd 
dahi edip, kable’l-edâ fevt olup tereke-i vâfiyesin mezbûr Mehmed Ağa kabz et-
meğin, suâl olunup terekesinden deyn-i mezbûru bana edâya tenbîh olunması 
matlûbumdur dedikde, gıbbe’s-suâl mezbûr Mehmed Ağa cevâbında, fi’l-hakīka 
tereke-i müteveffâ-yı mezbûra vaz‘-ı yedini ikrâr, lâkin deyn-i mezbûru inkâr 
edicek müdde‘î-i mezbûrdan müdde‘âsına beyyine taleb olundukda, udûl-i 
müslimînden olup yine mahalle-i mezbûrede sâkin Süleyman Ağa b. el-Hâc Os-
man ve el-Hâc Mehmed [b.] Hüseyin li ecli’ş-şehâde meclis-i şer‘a hâzırân olup 
isre’l-istişhâd, fi’l-vâki‘ müteveffâ-yı mezbûr el-Hâc Halil b. el-Hâc Receb b. Ah-
med târih-i mezbûrda hâl-i hayâtında, işbu müdde‘î-i mezbûrdan yüz esedî gu-
ruş istikrâz ve kabz eyledim ve meblağ-ı mezbûr zimmetimde lâzımü’l-edâ ve 
vâcibü’l-kazâ deynimdir deyu bizim huzûrumuzda ikrâr ve bizi işhâd etmiş idi. 
Biz bu husûsa bu vech üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye eylediklerinde, gıbbe’t-ta‘dîl ve’t-tezkiye şehâdetleri makbûle 
olmağın, ba‘de’t-tahlîfi’ş-şer‘î mûcebiyle ba‘de’l-hükm, işbu vesîka bi’t-taleb ketb 
olundu.
Fi’l-yevmi’r-râbi‘ min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Çelebi b. Muharrem, Ahmed 
Çelebi b. Ahmed, Mustafa b. Şaban, Ali b. Bâli ve gayruhüm.

164 [26a-4] Hacı Mustafa Ağa b. Hüseyin’in mirasının 
varislerince paylaşılması
Mahmiye-i İstanbul’da Mi‘mâr Sinan mahallesinde sâkin iken bundan akdem 
vefât eden el-Hâc Mustafa Ağa b. Hüseyin b. Mahmud’un verâseti, zevce-i 
metrûkesi Gevher Hâtun bt. Sefer ile sulbî kebîr oğlu Mehmed Çelebi ve Ah-
med Çelebi ve sulbiye kebîre kızı Hatice Hâtun’a münhasıra olduğu şer‘an 
mütehakkik oldukdan sonra [26b] merkūm Ahmed Çelebi meclis-i şer‘-i 
şerîfde, karındaşı merkūm Mehmed Çelebi mahzarında ikrâr-ı tâm ve takrîr-i 
kelâm edip, babamız müteveffâ-yı mezbûr el-Hâc Mustafa Ağa’nın nukūd ve 
menkūl ve akārı ve sâir kalîl ve kebîr bi’l-cümle ism-i mâl ıtlâk olunur cemî‘ 
terekesini bi’l-farîzati’ş-şer‘iyye beynimizde iktisâm, ben cemî‘ hisse-i irsiyemi 
tamâmen ahz u kabz edip ve merkūm Mehmed Çelebi dahi cemî‘ hisse-i irsi-
yesini tamâmen ahz u kabz edip, min ba‘d birbirimizin yedinde ve zimmetin-
de bir akçe ve bir habbe hakkı bâkī kalmamakla, mîrâs-ı mezbûra müte‘allika 
âmme-i da‘vâdan her birimiz âharın zimmetini ibrâ-i âm ile ibrâ ve iskāt ey-
ledik. Ba‘de’l-yevm bir vechile mîrâsa müte‘allika da‘vâ ve nizâ‘ımız ve müs-
tahakkımız kalmamışdır dedikde, gıbbe’t-tasdîki’l-vicâhî mâ vaka‘a bi’t-taleb 
ve’l-ibtiğā ketb ve imlâ olundu.
Fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: eş-Şeyh Abdullah Efendi b. Abdurrahman, el-Hâc İbrahim [b.] 
Abd[ullah], Yazıcı Hasan Çelebi b. Ahmed, Halil Çelebi b. İbrahim, Molla Meh-
med [b.] Ali, Mustafa b. Hamza.

165 [26b-1] Üftâde bt. Abdullah’ın küçük kızı Kerime’ye 
nafaka ödemesi
Mahmiye-i İstanbul’da Sâlih Paşa mahallesinde sâkine bâ‘isetü hâze’l-kitâb Mer-
yem bt. Abdullah nâm hâtun meclis-i şer‘-i şerîf-i enverde, Üftâde bt. Abdul-
lah nâm hâtun mahzarında takrîr-i kelâm ve ta‘bîr ani’l-merâm edip, mezbûre 
Üftâde Hâtun işbu hâzır bi’l-meclis sadriye kızı Kerîme nâm sagīreyi tebennî ve 
terbiyesi için bana def ‘ ve teslîm, ben dahi ber vech-i muharrer kabz ve tesellüm 
etmekle sagīre-i mezbûreye nafaka ve kisve-bahâ ve sâir levâzım-ı zarûriyyesi 
için kadr-i ma‘rûf akçe farz ve takdîr olunmak matlûbumdur dedikde, hâkim-i 
muvakki‘-i sadr-ı kitâb –tûbâ lehû ve hüsnü me’âb- hazretleri dahi sagīre-i 
mezbûre Kerîme’ye nafaka ve kisve-bahâ ve sâir levâzım-ı mühimmesi için 
târih-i kitâbdan beher yevm beşer akçe farz ve takdîr edip, meblağ-ı mefrûz-ı 
mezbûru sagīre-i mezbûre Kerîme’ye harc u sarfa ve vakt-i zarûretde istidâne 
ve lede’z-zafer vâlidesi mezbûreye rücû‘a mezbûre Meryem Hâtun’a izin verme-
ğin, mâ vaka‘a bi’t-taleb ketb olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: İbrahim b. Ahmed, İbrahim Çelebi [b.] Ahmed, Ebûbekir [b.] Hü-
seyin, Nasuh b. Osman.









166 [26b-2] Ali Çavuş b. Süleyman’ın terekesinin karısı İsmihân 
bt. Hızır’a teslim olunması
Havâss-ı Aliyye kazâsına tâbi‘ Otakçılar mahallesi ahâlîsinden olup sefer-i 
hümâyûnda diyâr-ı Erdel’de vefât eden Ali Çavuş b. Süleyman verâseti, zevce-i 
metrûkesi İsmihân bt. Hızır ve sulbî sagīr oğlu Mehmed’e münhasıra olduğu 
şer‘an mütehakkik oldukdan sonra zâtı Mehmed Beşe b. Ahmed ve Ebûbekir 
b. Hüseyin ta‘rîfleriyle mu‘arrefe olan mezbûre İsmihân Hâtun kendi tarafın-
dan asâleten ve sagīr oğlu Mehmed’in tesviye-i umûruna mansûbe vasîsi ol-
mağla dahi vesâyeten meclis-i şer‘-i şerîf-i enverde, mahmiye-i İstanbul’da Emir 
Buharî mahallesinde sâkine işbu bâ‘isü’l-kitâb Mehmed Ağa b. Abdullah mah-
zarında ikrâr ve takrîr-i kelâm edip, mezbûr Ali Çavuş diyâr-ı mezkûrede fevt 
oldukda mezbûr Mehmed Ağa refîki olmağla terekesinden üç bin yüz elli akçe 
ve on iki yaldız altını bi tarîki’l-emâne kabz ve tesellüm edip ve muhallefâtından 
bir mühür Hâtem ve bir sagīr yüzük ve bir atîk cüzdân dahi kabz etmişdi. Hâlâ 
mezbûr Mehmed Ağa ber vech-i mezkûr makbûzu olan üç bin yüz iki akçeyi ve 
on iki yaldız altını ve zikr olunan Hâtem ve yüzük ve cüzdân bana def ‘ ve teslîm, 
ben dahi asâleten ve vesâyeten bi’t-tamâm yedinden ahz u kabz edip, min ba‘d 
meblağeyn-i mezkûreyn ve eşyâ-yı mezkûreden merkūm Mehmed Ağa’nın ye-
dinde ve kıbelinde bir akçe ve bir habbe bâkī kalmamışdır dedikde, gıbbe’t-
tasdîki’l-vicâhî mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Ahmed b. Süleyman, Hasan Beşe b. Mahmud, Mustafa Efendi b. 
Dilaver, Mehmed Beşe b. Ahmed, Ebûbekir b. Hüseyin.

167 [26b-3] Mehmed b. Mehmed’in mirasında varislerin sulh olması
Vilâyet-i Anadolu’da Akçaşehir kazâsına tâbi‘a Kemermendi? nâm karye 
sükkânından olup hâlâ mahmiye-i İstanbul’da el-Hâc Ferhad mahallesinde 
sâkine iken bundan akdem vefât eden Mehmed b. Mehmed b. Ali’nin verâseti, 
vâlidesi Mevcude nâm hâtun ile li ebeveyn er karındaşları Osman ve Ha-
san ve Ahmed ve kız karındaşları Ayşe ve Fâtıma’ya münhasıra olduğu şer‘an 
zâhir ve mütehakkik oldukdan sonra mezbûr Osman kendi tarafından asîl ve 
er karındaşları mezbûrân Hüseyin ve Ahmed ve kız karındaşları mezbûretân 
Fâtıma ve Ayşe ve vâlide-i merkūme Mevcude taraflarından husûs-ı âti’l-beyânı 
ikrâra vekîl olduğu zât-ı mezbûrânı ma‘rifet-i şer‘iyye ile ârifân yine karye-i 
mezbûre sükkânından Mehmed b. Nimetullah ve Musli b. Ramazan nâm kimes-
neler şehâdetleriyle şer‘an sâbite oldukdan sonra meclis-i şer‘-i şerîf-i enver-
de, müteveffâ-yı mezbûrun terekesine vâzı‘u’l-yed olan yine mahalle-i mezbûre 
sükkânından Abdürrahim b. ( ) tarafından husûs-ı [27a] âti’l-beyâna vekîl oldu-
ğu Ali Efendi b. Mustafa ve Mehmed Efendi b. Osman şehâdetleriyle şer‘an sâbite 
ve sübût-ı vekâletine hükm-i şer‘î lâhık olan Mehmed Çelebi b. Ali nâm kimes-
ne mahzarında ikrâr ve takrîr-i kelâm edip, tereke-i müteveffâ-yı mezbûrdan 
olmak üzre ma‘lûmü’l-mikdâr eşyâ ile on üç aded yaldız altını hâlâ yedindedir 
deyu müvekkil-i mezbûrâna bi’l-asâle ve bi’l-vekâle taleb ve da‘vâ eylediğim-
de, beynimizde münâza‘ât-ı kesîre cereyânından sonra muslihûn tavassut edip 
da‘vâ-yı mezkûrundan yüz üç guruş ile dört guruş kıymetli bir kılıç ve bir yeşil 
çukaya kaplı kuzu derisi kürkü ve bir köhne kavuk ve bir köhne sarık ve ketanî 
çintiyân ve bir köhne hilâlî kuşak ve bir köhne siyah kapama üzerine sulh eyle-
diklerinde, ben dahi sulh-ı mezbûru kabûl ve bedel-i sulh olan meblağ-ı mezbûr 
üç guruş ile eşyâ-i muharrere-i mezkûreyi müvekkil-i merkūm Abdurrahman 
Efendi yedinden asâleten ve vekâleten tamâmen ahz u kabz ettiğimden son-
ra tereke-i müteveffâ-yı mezbûra müte‘allika âmme-i da‘vâ-yı münâza‘ât ve 
eymân-ı muhâsamâtdan müvekkil-i mezbûr Abdurrahman Efendi’nin zimme-
tini ibrâ-i âmm-ı kātı‘ü’n-nizâ‘la asâleten ve vekâleten ibrâ ve iskāt eyledim de-
dikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: Ali Efendi b. Osman, Mahmud Efendi b. Osman, Mustafa b. Şaban, 
İbrahim b. Ahmed.

168 [27a-1] Mehmed Çelebi b. Hacı Mustafa Ağa’nın bütün mal ve 
emlâkını kardeşi Ahmed Çelebi’ye satması
Mahmiye-i İstanbul’da Mi‘mâr Sinan mahallesinde sâkin Mehmed Çelebi b. 
merhûm el-Hâc Mustafa Ağa b. Hüseyin meclis-i şer‘-i şerîf-i enverde, li eb ka-
rındaşı işbu bâ‘isü’l-kitâb Ahmed Çelebi mahzarında ikrâr ve takrîr-i kelâm 
edip, benimle karındaşım mezbûr Ahmed ile beynimizde iştirâki’s-seviy üzre 
mülk ve hakkımız olup Havâss-ı Aliyye kazâsı muzâfâtından Çatalca kazâsında 
vâki‘ bir tarafdan Ali Çavuş bahçesi ve bir tarafdan Kulaksız Halil Bey mül-
kü ve bir tarafdan Karakulak Hasan Ağa mülkü ve bir tarafdan tarîk-i âm ile 
mahdûd, hâricen iki oda ve bir ahır ve su kuyusu ve dâhilen iki fevkānî ve 
iki tahtânî oda ve bir matbahı müştemil mülk menzilden ve içinde mevcûd 
beynimizde ma‘lûm kalîl ve kesîr cümle eşyâdan dahi nısf hisse-i şâyi‘amı [ve] 
hâriciyesi üç oda ve ahır ve samanhâne ve dört öküz ahır[ı] ve dört hizmetkâr 
odası ve dâhiliyesi taş kule ve hamam ve matbah ve saman anbarları ve oda ve 
bir sofa ve iki bağı müştemil çiftlik ta‘bîr olunur mülk menzilden ve kezâlik 
içinde mevcûd ve beynimizde ilm-i şer‘î ile ma‘lûmü’l-vasf ve’l-aded köleler ve 
câriyeler ve öküzler ve sâir devâbb ve mevâşî ve ma‘lûmü’l-mikdâr zehâyir-i 
mütenevvi‘a ve âlât-ı hırâset ve zirâ‘at ve evân-ı nühâsiye ve gayr-ı nühâsiye ve 
sâir onda mevcûd olan kalîl ve kesîr cümle eşyâdan dahi nısf hisse-i şâyi‘amı, bi 
cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık tarafeynden îcâb 
ve kabûlü hâviye şürût-ı müfsideden ârî bey‘-i bâtt-ı sahîh-i kat‘î ile karındaşım 
mezbûr Ahmed Çelebi’ye bi safkatin vâhidetin bin iki yüz guruşa bey‘ ve temlîk 
ve teslîm ve yine iştirâken tasarrufumuzda olup çiftlik-i mezbûra tâbi‘ mevâzi‘-i 
adîdede vâki‘ kezâlik beynimizde ma‘lûmü’l-hudûd ve’l-kat‘ cümle tarlalar-
dan nısf hisse-i şâyi‘amı, kezâlik cümle tevâbi‘ ve levâhık ile bâ-izn-i sâhib-i 
arz safka-i vâhide ile merkūm Ahmed Çelebi’ye üç yüz guruş mukābelesinde 
ferâğ ve tefvîz, ol dahi iştirâ ve tesellüm ve tefevvüz ve kabûl ettiğinden son-
ra semen-i merkūm ile bedel-i mezbûr cem‘an bin beş yüz guruşu merkūm 
Ahmed Çelebi bana edâ ve teslîm, ben dahi yedinden tamâmen ahz u kabz ve 
istîfâ eyledim. Ba‘de’l-yevm emlâk-i mezkûrda ve cümle eşyâ-yı mezbûrede ve 
arâzî-i mesfûrede vechen mine’l-vücûh alâka ve medhalim kalmayıp, cümle-
si merkūm Ahmed Çelebi’nin mülk-i müşterâsı ve hakk-ı müfevvazı olmuşdur. 
Min-ba‘d onda olan akārda ve cemî‘ eşyâda aslâ hak ve müstahakkım kalmamış-
dır. Merkūm Ahmed Çelebi keyfe mâ yeşâ ve yahtâr mutasarrıf olsun dedikde, 
gıbbe’t-tasdîki’l-vicâhî mâ hüve’l-vâki‘ ve’l-ibtiğā ketb ve imlâ olundu.
Fi’l-yevmi’s-sâlis min Cumâdelâhire li sene isneteyn ve mi’e ve elf.
Şuhûdü’l-hâl: Eş-Şeyh Abdullah Efendi b. Abdullah, Halil Çelebi, Hasan Yazı-
cı [b.] Ahmed, el-Hâc İbrahim [b.] Abd[ullah], Molla Mehmed b. Ali, Mustafa 
b. Piyâle, İbrahim Çelebi [b.] Ahmed, el-Hâc Abdülkerim [b.] Yunus, Mustafa b. 
Şaban ve İbrahim b. Muharrem.

169 [27b-1] Palaşe bt. Mihayil’de alacağı olduğunu iddia eden Lefter’e 
ispat için süre verilmesi
Havâss-ı Aliyye kazâsına tâbi‘ Hasköy’de Pîrî Paşa mahallesinde sâkin Lefter 
v. Yanko nâm zimmî meclis-i şer‘-i şerîf-i enverde, işbu bâ‘isetü’l-vesîka Pala-
şe bt. Mihayil nâm nasrâniye mahzarında üzerine da‘vâ ve takrîr-i kelâm [edip], 
mezbûre Palaşe târih-i kitâbdan dokuz sene mukaddem Babam Yanko v. Yorko? 
kendinin mahalle-i mezbûrda vâki‘ ekmekçi fırınında müste’cir olmağla, zevci 
Anastas zimmî ile ma‘an silk-i mülklerinde münselik on sekiz re’s Bârgiri safka-i 
vâhide ile babam Yanko’ya kırk bin akçeye bey‘ ve teslîm, babam mezbûr dahi 
iştirâ ve tesellüm ve teslîm-i mesfûr eyledikden sonra babam mezbûr Yanko âhar 
diyâra gaybet edip, mârru’z-zikr Bârgirleri merkūme Palaşe yedinde kalıp ve ba-
bam mezbûr Yanko zikr olunan Bârgirleri kable’l-kabz diyâr-ı âharda hâlik olup 
verâseti, bana münhasıra olmağın, hâlâ merkūme Palaşe’ye suâl olunup mûceb-i 
şer‘îsi icrâ olunmak matlûbumdur dedikde, gıbbe’s-suâl ve akībe’l-inkâr mezkûr 
Lefter’den müdde‘âsına beyyine taleb olundukda ityân-ı beyyine için istimhâl 
etmeğin, mehl-i şer‘î birle imhâl olunup, işbu vesîka bi’t-taleb ketb olundu.
Fi’l-yevmi’s-sâlis min Cumâdelâhire sene 1102.
Şuhûdü’l-hâl: Mustafa Çavuş el-mübâşir, İbrahim Çelebi b. Ahmed, diğer İbra-
him Çelebi b. Mehmed, Mustafa b. Şaban.

170 [27b-2] Havva bt. Abdülmennân’ın Seyyid İbrahim Receb’den 
muhâlaa  yoluyla boşanması
Dârü’l-hilâfeti’l-aliyye Kostantıniyye el-mahmiye mahallâtından Beyceğiz ma-
hallesi sâkinelerinden olan Havva bt. Abdülmennân nâm hâtun ba‘de’t-ta‘rîfi’ş-
şer‘î meclis-i şer‘-i şerîf-i enverde, zevc-i dâhili işbu râfi‘ü’l-kitâb es-Seyyid İb-
rahim Receb nâm kimesne mahzarında ikrâr ve takrîr-i kelâm edip, zevcim 
mezbûr es-Seyyid İbrahim zimmetinde mütekarrir ve ma‘kūdun-aleyh olan beş 
yüz akçe mehr-i müeccelim ve nafaka-i iddet-i mu‘ayyene-i ma‘lûmem üzerle-
rine ve me’ûnet-i süknâm dahi kendi üzerime olmak üzre zevcim mezbûr es-
Seyyid İbrahim ile muhâla‘a-i sahîha-i şer‘iyye ile muhâla‘a olup, ol dahi hul‘-ı 
mezbûru ba‘de’l-kabûl, hukūk-ı zevciyyete müte‘allika âmme-i da‘vâdan her bi-
rimiz âharın zimmetini ibrâ-i âmm-ı râfi‘ü’l-hisâm ile ibrâ ve iskāt eyledik de-
diklerinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Abdullah Efendi (  ) kâtib, Nuh Efendi 
kâtib, es-Seyyid Mehmed Çelebi, Ahmed b. Ahmed.

171 [27b-3] Yeniçeri Abdullah b. Mehmed Ağa’nın kendisini yaralayan 
Yeniçeri Hasan Beşe b. Mehmed ile sulh olması
Dergâh-ı âlî -dâme merci‘an li’l-e‘âlî- yeniçerilerinin yirmi beşinci cemâ‘atine 
mahsûs oda yoldaşlarından Abdullah nâm kimesnenin babası ve tarafından 
zikr-i âtî husûsu ikrâra vekîl olduğu el-Hâc İbrahim Beşe b. Mehmed ve Meh-
med Beşe b. Ali şehâdetleriyle şer‘an sâbit olan el-Hâc Mehmed Ağa b. Hasan 
meclis-i şer‘-i şerîf-i enverde, yine Dergâh-ı âlî yeniçerilerinin beşinci bölük 
yoldaşlarından işbu bâ‘isü’l-kitâb Hasan Beşe b. Mehmed mahzarında ikrâr-ı 
tâm ve takrîr-i kelâm edip, merkūm Mehmed Beşe oğlum müvekkil-i mezbûru 
târih-i kitâbdan on sekiz gün mukaddem sağ yüzünün üzerinden bıçak ile 
darb ve mecrûh etmekle, mûceb-i şer‘îsini mezbûr Hasan Beşe’den taleb ve 
da‘vâ eylediğinde, beynlerinde nizâ‘-ı küllî vukū‘undan sonra muslihûn tavas-
sut edip, da‘vâ-yı mezkûresinden oğlum müvekkil-i mezbûru üç guruş üzerine 
sulh eylediklerinde, oğlum mezbûr dahi sulh-ı mezbûru kabûl ve bedel-i sulh 
olan meblağ-ı mezbûr üç guruşu mezbûr Hasan Beşe yedinden tamâmen ahz u 
kabz eylediğinden sonra husûs-ı mezbûre ve mâ yuhdesü minhumâ müte‘allika 
âmme-i da‘vâdan mezbûr Hasan Beşe’nin zimmetini ibrâ-i âmm-ı râfi‘ü’l-hisâm 
ile ibrâ ve iskāt eyledi dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâmin min Cumâdelâhire sene 1102.
Şuhûdü’l-hâl: İbrahim Beşe b. Mehmed, el-Hâc Ahmed, İbrahim Beşe, Mehmed 
Çavuş, Kara Müezzin Abdülbâki.

172 [27b-4] Mahmud Beşe b. Hacı Mustafa’nın emânet 
eşya davasının reddi
Mahmiye-i İstanbul’da Küçükkaraman’da sâkin Mahmud Beşe b. el-Hâc Mus-
tafa nâm kimesne meclis-i şer‘-i şerîf-i enverde, bâ‘isü hâze’l-kitâb Nasuh 
Beşe b. Yusuf nâm kimesne mahzarında üzerine da‘vâ ve takrîr-i kelâm edip, 
mukaddemâ ben âhar diyâra gider olduğumda yüz on akçe ve iki buçuk gu-
ruş kıymetli bir hançer ve üç guruş kıymetli bir sîm dizge ve bir guruş kıymet-
li otuz makrama ve dörder guruş kıymetli dört gömlek ve birer guruş kıymet-
li iki don ve yarımşar guruş kıymetli beş uçkurumu mezbûr Nasuh Beşe’ye bi 
tarîki’l-emâne teslîm, ol dahi istîdâ‘ ve kabz eylediğinden sonra mezbûr doksan 
guruşunu bana teslîm, ben dahi ahz u kabz edip mâ‘adâ akçe teslîminden imtinâ‘ 
eder, suâl olunup mûcebince icrâ olunmak matlûbumdur dedikde, gıbbe’s-suâl 
mezbûr Nasuh Beşe cevâbında, fi’l-hakīka meblağ-ı mezbûr yüz on guruş ile 
eşyâ-i mezkûreyi istîdâ‘ ve kabzını ikrâr, lâkin eşyâ-i mezkûrenin mecmû‘unu 
bi a‘yânihâ kendiye teslîm etmişimdir deyicek, mezbûr Nasuh Beşe’ye husûs-ı 
mezbûr emîni olup yemîni ile musaddak olmağla, eşyâ-i mezkûreyi bi a‘yânihâ 
müdde‘î-i mezbûra teslîm eylediğine bi’t-taleb yemîn teklîf olundukda, ol dahi 
hasbe’l-mes’ûl half bi’llahi’l-aliyyi’l-a‘lâ etmeğin, mûcebiyle mezbûr Mahmud 
Beşe bî-vech mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’s-sâlis min Cumâdelâhire sene 1102.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, İbrahim 
Çelebi b. Mehmed, Mustafa [b.] Şaban.

173 [28a-1] Anca bt. Aleksan’ın Mehmed b. Abdullah’tan 
muhâlaa  yoluyla boşanması
Mahmiye-i İstanbul’da Abdi Subaşı mahallesi sâkinelerinden olup zâtı ma‘rifet-i 
şer‘iyye ile ârifân Ali Çelebi b. Abdullah ve Kanbur Ahmed Çelebi nâm kimesneler 
ta‘rîfleriyle mu‘arrefe olan Anca bt. Aleksan nâm nasrâniye meclis-i şer‘-i şerîfde, 
zevc-i dâhili Mehmed b. Abdullah nâm mühtedî mahzarında ikrâr-ı tâm ve 
takrîr-i kelâm edip, zevcem merkūm Mehmed Çelebi zimmetinde mehr-i mü-
eccelim olmak üzre beynimizde kıymeti [mütekarrir ve] ma‘kūdun aleyh olan 
bir sîm yüzük ve iddet-i mu‘ayyenem üzerlerine ve me’ûnet-i süknâm dahi ken-
di üzerime olmak üzre zevcim merkūm Mehmed ile muhâla‘a edip, ol dahi ber 
vech-i muharrer muhâla‘a-i mezbûreyi kabûl ettiğinden sonra hukūk-ı zevciy-
yete ve sâir târih-i kitâba gelince beynimizde cereyân eden kalîl ü kesîr hukūka 
müte‘allika âmme-i da‘vâdan her birimiz âharın zimmetini ibrâ ve iskāt eyledik 
dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Şaban b. Ebûbekir, Süleyman Çelebi b. Abdullah, el-Hâc 
Mehmed b. Halil, Mehmed Çelebi b. Veli, İbrahim Çelebi b. Ahmed gayruhüm 
mine’l-hâzırîn.

174 [28a-2] Asvador v. Sahak’ın Ekmekçi Tatos v. Uskoni’ye 
borcu olduğu
Ekmekçi tâifesinden işbu bâ‘isü’s-sifr Tatos v. Uskoni nâm zimmî meclis-i 
şer‘-i şerîf-i enverde, Asvador v. Sahak nâm zimmî mahzarında üzerine da‘vâ 
ve takrîr-i kelâm edip, merkūm Asvador zimmetinde beynimizde ma‘lûm ek-
mek bahâsından dokuz yüz otuz akçe hakkım olmağla, suâl olunup alıverilme-
si matlûbumdur dedikde, gıbbe’s-suâl merkūm Asvador cevâbında, fi’l-hakīka 
kaziyye minvâl-i meşrûh üzre olup zikr olunan ekmek bahâsından dokuz yüz 
otuz akçe zimmetimde vâcibü’l-edâ deynimdir deyu ikrâr ve i‘tirâf etmeğin, 
mûcebince meblağ-ı mezbûr dokuz yüz otuz akçeyi müdde‘î-i mezbûra edâ ve 
teslîme mezbûr Asvador’a tenbîh olunmağın, mâ vaka‘a bi’t-taleb ketb olundu.
Fi’l-yevmi’s-sâbi‘ min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Derviş b. 
( ), Ali b. Bâli ve gayruhüm.

175 [28a-3] Ahmed Ağa b. Mehmed’in borcunun varislerince ödenmesi
Mahmiye-i İstanbul’da Molla Şeref mahallesinde sâkin iken bundan akdem 
vefât eden Ahmed Ağa b. Mehmed b. Ali’nin verâseti, zevce-i metrûkesi Emi-
ne bt. Abdullah ve vâlidesi Meryem bt. Abdullah nâm hâtun ile sagīr oğulla-
rı Ali ve Hamza’ya münhasıra olduğu şer‘an zâhir ve müte‘ayyin oldukdan son-
ra sagīrân-ı mezbûrânın tesviye-i umûrlarına kıbel-i şer‘den mansûb vasîleri 
olmağla vesâyeten ve mezbûretân Emine ve Meryem nâm hâtunlar tarafından 
husûs-ı âti’l-beyâna vekîl-i şer‘îsi olmağla vekâleten el-Hâc Mustafa Ağa b. İbra-
him meclis-i şer‘-i şerîf-i enver ve mahfil-i dîn-i münîf-i ezherde, Mehmed Beşe 
b. Abdullah mahzarında bi’l-vesâye ve bi’l-vekâle üzerine da‘vâ ve takrîr-i kelâm 
edip mezbûr Mehmed Beşe müteveffâ-yı mezbûr Ahmed Ağa’ya hayâtında bir 
yeniçeri esâmesi alıvereyim deyu bi gayri hakkın müteveffâ-yı mezbûrun ye-
dinden altmış beş guruşunu ahz u kabz edip, kable’l-ahz fevt olup mezbûrun 
zimmetinde bâkī kalmağın, mezbûr Mehmed Beşe’ye suâl olunup meblağ-ı 
mezbûru bi’l-vesâye ve bi’l-vekâle bana teslîme tenbîh olunmak matlûbumdur 
dedikde, gıbbe’s-suâl mezbûr Mehmed Beşe cevâbında, fi’l-hakīka müteveffâ-yı 
mezbûr Ahmed Ağa’ya ber vech-i muharrer hayâtında bir yeniçeri esâmesi alı-
verilmek için mezbûrun yedinden altmış beş guruş ahz u kabz ettiğin ikrâr ve 
i‘tirâf etmeğin ,alâ mûcebi i‘tirâfihî meblağ-ı mezbûr altmış beş guruş müdde‘î-i 
mezbûr el-Hâc Mustafa Ağa’ya def ‘ ve teslîme mezbûr Mehmed Beşe’ye tenbîh 
birle, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, İsmail b. Mustafa, diğer İbrahim b. 
Mehmed, Ali Çelebi b. Bâli ve gayruhüm.

176 [28a-4] Ayşe bt. Abdullah’ın terekesinden kocası Ahmed Beşe 
b. Şaban’ın hissesinin verilmesi
Mahmiye-i İstanbul’da Timurhan mahallesi sâkinelerinden iken bundan akdem 
fevt olan Ayşe bt. Abdullah nâm hâtunun zevci olduğunu iddi‘â eden Ahmed 
Beşe b. Şaban nâm kimesne meclis-i şer‘-i şerîf-i enver ve mahfil-i dîn-i münîf-i 
ezherde, müteveffât-ı mezbûrenin zevci olmak zu‘muyla rub‘-ı terekesine vaz‘-ı 
yedi mütehakkik olan Mustafa Beşe b. Abdülkerim mahzarında üzerine da‘vâ ve 
takrîr-i kelâm edip, müteveffât-ı mezkûre Ayşe târih-i kitâbdan sekiz sene mu-
kaddem altı yüz akçe mehr-i müeccel tesmiyesiyle şuhûd mahzarında nefsini 
bana tezvîc, ben dahi ber vech-i muharrer tezevvüc ve kabûl eyledikden sonra 
taht-ı nikâhımda iken mezbûre Ayşe fevt olup, verâseti bana ve benim firâşımdan 
hâsılân ve mezbûreden mütevellidân oğlum Mehmed ve kızım Hatice’ye ve âhar 
kızı Fâtıma’ya münhasıra iken mezbûr Mustafa Beşe ber vech-i muharrer rub‘ 
hisseme vaz‘-ı yed eder, suâl olunup rub‘ hisse-i şer‘iyyemi bana teslîme tenbîh 
olunmak matlûbumdur dedikde, gıbbe’s-suâl mezbûr Mustafa Beşe cevâbında, 
müteveffât-ı mezbûre Ayşe târih-i kitâbdan beş sene mukaddem benim zevcim 
yokdur deyu nefsini dokuz yüz akçe mehr-i müeccel tesmiyesiyle lede’ş-şuhûd 
bana inkâh ve tezvîc ve ben dahi tezevvüc ve kabûl ve zevce-i menkûha ol-
mak üzre rub‘ hisseye vaz‘-ı yed ederim, müteveffât-ı mesfûre Ayşe müdde‘î-i 
mezbûre benden mukaddem altı yüz akçe mehr-i müeccel tesmiyesiyle nefsi-
ni tezvîc, müdde‘î-i mezbûr dahi tezevvüc ve kabûl edip, zevce-i menkûhası ol-
duğu ma‘lûmum değildir dedikde, müdde‘î-i mezbûrdan müdde‘âsına beyyi-
ne taleb olundukda, mahalle-i mezbûre sükkânından müteveffât-ı mezbûrenin 
hayâtında zâtını ma‘rifet-i şer‘iyye ile [28b] ârifân Yusuf Çelebi b. Abdurrahman 
ve Şahin Beşe b. Abdullah nâm kimesne li ecli’ş-şehâde meclis-i şer‘a hâzırân 
olup isre’l-istişhâd, fi’l-hakīka müteveffât-ı mezbûre Ayşe târih-i kitâbdan se-
kiz sene mukaddem altı yüz akçe mehr-i müeccel tesmiyesiyle şuhûd mahza-
rında nefsini işbu müdde‘î-i mezbûr Ahmed Beşe’ye inkâh ve tezvîc ve ol dahi 
tezevvüc ve kabûl eyledikden sonra taht-ı nikâhında iken fevt olmuşdur. Biz bu 
husûsa bu vech üzre şâhidleriz, şehâdet dahi ederiz deyu her biri edâ-i şehâdet-i 
şer‘iyye eylediklerinde, gıbbe’t-ta‘dîl ve’t-tezkiye şehâdetleri makbûle olmağın, 
mûcebiyle ba‘de’l-hükm ve’t-tenbîh mâ vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire sene 1102
Şuhûdü’l-hâl: İbrahim Çelebi [b.] Ahmed, Mehmed Çelebi b. İbrahim, Hüseyin 
Çelebi b. Mustafa, İsmail b. Mehmed.

177 [28b-1] Hasan Ağa b. Abdurrahman’ın Simon 
v. Mardiros’da alacağı olduğu
Husûs-ı âti’l-beyânı mahallinde istimâ‘ ve tahrîr için savb-ı şer‘-i şer‘îf-i en-
verden me’zûnen bi’l-iltimâs Murtaza Efendi b. İshak irsâl olunup, ol dahi 
mahmiye-i İstanbul’da Çıkrıkçı Kemal mahallesinde Helvacı Mehmed Ağa b. 
Abdullah nâm kimesnenin ve sâkin olduğu menziline varıp, zeyl-i mastûrda 
muharrerü’l-esâmi olan müslimîn huzûrunda akd-i meclis-i şer‘-i mübîn eyle-
dikde, mahalle-i mezbûre sükkânından bâ‘isü’l-kitâb Hasan Ağa b. Abdurrah-
man nâm kimesne meclis-i ma‘kūd-ı merkūmda Simon v. Mardiros nâm zimmî 
muvâcehesinde üzerine da‘vâ ve takrîr-i kelâm edip, bundan esbak merkūm 
Simon zimmî yedime verdiği işbu bin yüz bir Saferü’l-hayr ile müverrah ve 
mührüyle memhûr temessük nâtık olduğu yüz on beş guruş ve Cumâdelâhire 
gurresiyle müverrah ve kezâlik mührüyle memhûr temessük nâtık olduğu üzre 
yüz yirmi guruş cem‘an iki yüz otuz beş guruşu merkūm Simon zimmîye bi’d-
defa‘ât ikrâz ve def ‘ ve teslîm, ol dahi ber vech-i muharrer iktirâz ve ahz u 
kabz ve mesârifine sarfla istihlâk edip, sarfını huzûrumuzda ikrâr dahi etmişi-
di. Hâlâ merkūm Simon zimmîye suâl olunup temessükleri mûcebince meblağ-ı 
mecmû‘-ı mezbûru bana edâ ve teslîme merkūm Simon zimmîye tenbîh olun-
mak matlûbumdur deyu mazmûnları takrîr-i meşrûhuna muvâfık iki kıt‘a deyn 
temessükü ibrâz edip, merkūm Simon zimmî muvâcehesinde feth ve kırâ’at ve 
suâl olundukda, merkūm Simon cevâbında sene-i mezbûrenin Cumâdelâhire’yle 
müverrah temessükün nâtık olduğu yüz yirmi guruşdan ancak yüz guruş dey-
ni olduğunu ikrâr, ziyâde yirmi guruş ile Saferü’l-hayr ibtidâsıyla müverrah 
olan temessükün nâtık olduğu yüz on beş deynini inkâr edicek, müdde‘î-i 
mezbûrdan müdde‘âsına mutâbık beyyine taleb olundukda, temessük-i mezbûr 
zeylinde mastûrü’l-ism olan mezbûr Helvacı Mehmed Ağa b. Hüseyin b. Meh-
med nâm kimesneler meclis-i ma‘kūd-ı mezbûra li ecli’ş-şehâde hâzırân olup 
isre’l-istişhâd, fi’l-hakīka târih-i mezbûrda merkūm Simon zimmî cihet-i karz-ı 
şer‘îden yüz on beş guruş müdde‘î-i mezbûr Hasan Ağa’ya zimmetimde vâcibü’l-
edâ deynimdir deyu bizim huzûrumuzda ikrâr ve bizi işhâd edip, işbu deyn te-
messükünü vermişdi. Biz bu husûsa bu vech üzre şâhidleriz, şehâdet dahi ede-
riz deyu her biri edâ-i şehâdet-i şer‘iyye ettiklerinde, mevlânâ-yı mezbûr ma-
hallinde tahrîr ve ba‘dehû ma‘an irsâl olunan Mehmed Çelebi b. Halil ve Na-
suh b. Osman ile meclis-i şer‘a gelip alâ vukū‘ihî her biri inhâ ve takrîr etmeğin, 
gıbbe’t-ta‘dîl ve’t-tezkiye şehâdetleri makbûle olmağın, mûcebince merkūm Si-
mon kabzını i‘tirâf eylediği yüz guruş ile meblağ-ı mezbûr yüz on beş guruşu 
müdde‘î-i mezbûra edâ ve teslîme merkūm Simon zimmîye tenbîh olundukdan 
sonra müdde‘î-i mezbûr Hasan Ağa ziyâde yirmi guruş da‘vâsına âhar beyyi-
ne için istimhâl etmekle, mehil-i şer‘î ile imhâl olunmağın, mâ vaka‘a bi’t-taleb 
ketb olundu.
Fi’l-yevmi’s-sâbi‘ min Cumâdelâhire li sene isneteyn ve mi’e ve elf.
Şuhûdü’l-hâl: Mustafa b. Halil, İsmail Çelebi b. Ahmed, Murad Bey b. Mehmed, 
İbrahim Bey b. Abdullah, Mehmed Çelebi b. Halil, Rıdvan Bey b. Osman.

178 [28b-2] Mustafa b. Hasan üzerine kızı Hatice için nafaka 
takdir edilmesi
Mahmiye-i İstanbul’da Harâccı Muhyiddin mahallesi sâkinlerinden bâ‘isetü’l-
hâze’l-kitâb Ayşe bt. Kadri nâm hâtun meclis-i şer‘-i şerîf-i enverde takrîr-i 
kelâm ve ta‘bîr ani’l-merâm edip, zevc-i mutallıkım işbu Mustafa b. Hasan 
nâm kimesnenin firâşından hâsıla ve benden mütevellide sadriye sagīre kızım 
ve hâlâ bi hakkı’l-hidâne hacr ve terbiyemde olan Hatice nâm sagīrenin nafa-
ka ve kisve ve sâir levâzım-ı mühimmesi için babası mezbûr Mustafa üzerine 
kıbel-i şer‘den kadr-i ma‘rûf nafaka farz ve takdîr olunmak matlûbumdur de-
dikde, hâkim-i muvakki‘-i sadr-ı kitâb –tûbâ lehû ve hüsnü me’âb- hazretle-
ri dahi sagīre-i mezbûrenin nafaka ve kisve ve sâir levâzım-ı mühimmesi için 
târih-i kitâbdan bi’l-muvâcehe beher yevm beşer akçe nafaka farz ve takdîr edip, 
meblağ-ı mefrûz-ı mezbûru sagīre-i mezbûrenin levâzım-ı mühimmesine harc 
u sarf ve lede’z-zarûriyye istidâne ve inde’z-zafer babası mezbûr Mustafa üzeri-
ne rücû‘a mezbûre Ayşe Hâtun’a izin vermeğin, mâ vaka‘a bi’t-taleb ketb olundu.
Fi’l-yevmi’s-sâdis min Cumâdelâhire li sene isneteyn ve mi’e ve elf.
Şuhûdü’l-hâl: Sinan Efendi b. Pîrî, Mehmed Efendi b. (  ) el-imâm, el-Hâc Mus-
tafa b. Ali, Ahmed b. Abdullah, Mustafa b. Ali.

179 [29a-1] Ayşe bt. Abdullah’ın bazı eşyalarını Hatice 
bt. Sâlih’e bağışlaması
Mahmiye-i İstanbul’da Yenibahçe kurbunda Hoca Hayreddin mahallesinde 
sâkine Ayşe bt. Abdullah nâm hâtun tarafından husûs-ı âti’l-beyâna vekîl olup, 
zât-ı mezbûreyi ma‘rifet-i şer‘ ile ârifân olan İmâm el-Hâc Receb Efendi b. Mus-
tafa ve Sefer Beşe b. Şaban ve Hüseyin Bey b. Abdullah şehâdetleriyle şer‘an 
vekâleti sâbite olan Abdullah b. Abdullah meclis-i şer‘-i şerîf-i enverde, işbu 
bâ‘isetü’l-kitâb Hatice bt. Sâlih mahzarında bi’l-vekâle ikrâr ve i‘tirâf edip, mü-
vekkilem mezbûre Ayşe Hâtun silk-i mülkümde münselik eşyâsından beş aded 
beyaz köhne yasdık alaca ve beyaz iki minder ve iki beledî döşek ve iki yeme-
ni köhne yorgan ma‘a çarşeb ve dört ayaklı sahan ve bir hereni ve iki tencere 
ma‘a kapak ve iki leğen ve iki tâbe ve bir yeşil sandal kaftan ve def ‘a bir güve-
zi kaftan ve bir al köhne kaftan ve bir köhne atlas kürk kabı ve sîm dolamalı bir 
mâ’î sandal zıbın ve bir köhne kibrîtî şal ve bir kılabdânlı yağlık ve bir kadife 
tarbuş ve bir alaca sandal boğçasını mezbûre Hatice’ye hibe-i sahîha-i şer‘iyye 
ile hibe ve temlîk ve teslîm, ol dahi meclis-i hibede ittihâb ve kabûl ve kabz ey-
ledi. Fîmâ-ba‘d eşyâ-i mezkûre merkūme Hatice’nin mülk-i mevhûbudur, key-
fe mâ yeşâ mutasarrıfe olsun dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis min Cumâdelâhire sene 1102.
Şuhûdü’l-hâl: İmâm el-Hâc Receb Efendi, Müezzin Yusuf Hoca, Ahmed Oda-
başı b. Osman, Mustafa b. Mehmed, Ali Bey b. Abdullah, Abdullah b. Abdullah, 
Musa b. Osman.

180 [29a-2] Yakub b. İsa’nın menzilini Yusuf Bey b. Abdullah’a satması
Mahmiye-i İstanbul’da Kefeli mahallesinde sâkin Yakub [b.] İsâ nâm kimesne 
meclis-i şer‘-i şerîf-i enverde, işbu bâ‘isü’l-kitâb Yusuf Bey b. Abdullah mahza-
rında ikrâr ve takrîr-i kelâm edip, arsası merhûme Emine Hâtun’un mahalle-i 
mezbûrede vâki‘ mescid-i şerîfinin ebniyesine meşrûta vakfı olup ebniyesi mül-
küm olan mahalle-i mezbûrede vâki‘ bir tarafdan Sâliha Hâtun mülkü ve bir ta-
rafdan Hatice Hâtun tarafında olan vakıf menzil ve iki tarafdan tarîk-i âm ile 
mahdûd iki bâb fevkānî oda ve bir bâb tahtânî oda ve bi’r-i mâ ve kenîf ve zât-ı 
eşcâr-ı müsmireyi müştemil menzilin ebniye-i memlûkesin, mezbûr Yusuf bana 
tarafeynden îcâb ve kabûlü hâvî bey‘-i kat‘î ile seksen guruşa bey‘ ve teslîm ve 
arsasını dahi mütevellîsi olan el-Hâc Mehmed’in izin ve ma‘rifetiyle meccânen 
ferâğ ve tefvîz, ol dahi ber vech-i muharrer iştirâ ve tesellüm ve tefevvüz ve 
kabûl eylediğinden sonra semeni olan meblağ-ı mezbûr seksen guruşu mezbûr 
Yusuf Bey’den ahz u kabz eyledim. Ba‘de’l-yevm menzil-i mezbûrun ebniye-
si mezkûr Yusuf Bey’in mülk-i müşterâsı ve arsası hakk-ı müfevvazı olmuş-
dur. Keyfe mâ yeşâ ve yahtâr mutasarrıf olsun dedikde, gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâlis min şehri Cumâdelâhire sene 1102.
Şuhûdü’l-hâl: Ahmed Efendi b. Mehmed el-imâm, Mehmed Çelebi b. Musa el-
kayyum, Mahmud Çelebi b. Hasan, el-Hâc Mehmed b. Hasan, Ali Çelebi b. Bâli, 
Mahmud b. Ali, Çavuş b. Abdullah.

181 [29a-3] İbrahim Çelebi b. Halil’in alacak hususunda Osman 
Efendi b. İsmail ile sulh olması
Mahmiye-i İstanbul’da Arabacı Bayezid mahallesinde sâkin İbrahim Çelebi b. 
Halil meclis-i şer‘-i şerîf-i enverde Osman Efendi b. İsmail mahzarında ikrâr ve 
takrîr-i kelâm edip, mezbûr Osman Efendi bundan akdem babam mezbûr Halil 
vefât etmekle terekesinden bi hasebi’l-irs bana isâbet[eden] eşyâsın ben füruht 
etmek murâd ettiğimde bi gayri hakkın on beş guruşumu ahz u kabz etmeğin, 
meblağ-ı mezbûru mezbûr Osman Efendi’den mukaddemâ taleb ve da‘vâ ey-
lediğimde beynimizde münâza‘ât-ı kesîre ve muhâsamât-ı şedîde vukū‘undan 
sonra da‘vâ-yı mezkûrumdan mezbûr Osman Efendi an-inkâr benimle beş gu-
ruş üzerine sulh oldukda, ben dahi sulh-ı mezbûru kabûl ve bedel-i sulh olan 
meblağ-ı mezbûr beş guruşu mezbûr Osman Efendi yedinden bi’t-tamâm ve’l-
kemâl ahz u kabz edip, ba‘de’l-yevm husûs-ı mezbûra ve ziyâde makbûzum olan 
on guruşa müte‘allika âmme-i da‘vâdan mezbûr Osman Efendi’nin zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: Ahmed b. Mehmed, Derviş b. Mustafa, İbrahim Çelebi b. Mehmed, 
Mehmed Çelebi b. Hasan, Mehmed Çelebi b. İsmail, İbrahim Çelebi b. Ahmed.

182 [29a-4] Halil Efendi b. İbrahim’in mirası hususunda oğlu 
İbrahim’in kardeşi Ahmed Efendi ile sulh olması
Mahmiye-i İstanbul’da Arabacı Bayezid mahallesinde sâkine iken bundan ak-
dem vefât eden Halil Efendi b. İbrahim’in verâseti, zevcesi Emine bt. İbrahim ve 
sulbî kebîr oğulları Ahmed Efendi ve İbrahim’e münhasıra olduğu şer‘an zâhir 
ve müte‘ayyin oldukdan sonra mezbûr İbrahim meclis-i şer‘-i şerîfde, karında-
şı Ahmed Efendi mahzarında ikrâr ve takrîr-i kelâm edip, babam müteveffâ-yı 
mezbûrun terekesinden bi hasebi’l-irsi’ş-şer‘î bana isâbet ve intikāl eden hissemi 
işbu yedimizde olan defter-i kassâm nâtık olduğu üzre karındaşım mezbûrun 
yedinden ahz u kabz edip, lâkin defter-i kassâmdan hâric tereke-i müteveffâ-
yı mezbûrdan olmak üzre karındaşım mezbûr yüz yirmi guruşu benim habe-
rim yoğiken ahz u kabz etmekle, meblağ-ı mezbûrdan bana isâbet eden hisse-i 
mu‘ayyenemi bundan akdem karındaşım mezbûrdan taleb ve da‘vâ ettiğimde, 
beynimizde münâza‘ât-ı kesîre vukū‘undan sonra da‘vâ-yı mezkûrumdan ka-
rındaşım mezbûr benimle on beş guruş üzerine sulh oldukda, ben dahi sulh-ı 
mezbûru kabûl ve bedel-i sulh olan meblağ-ı mezbûr on beş guruşu yedin-
den bi’t-tamâm ahz u kabz edip, ba‘de’l-yevm babam müteveffâ-yı mezbûrun 
hayâtında Osman nâm kimesneye verdiği seksen guruş ve kürekçi zimmî zim-
metinde olan yüz guruş ki, cem‘an yüz seksen guruşdan mâ‘adâ müteveffâ-yı 
mezbûrun terekesine müte‘allika âmme-i da‘vâdan karındaşım mezbûr zimme-
tini ibrâ-i âmm-ı kātı‘ü’n-nizâ‘ ile ibrâ ve iskāt [29b] eyledim. Ba‘de’l-yevm gerek 
defter-i kassâmda tahrîr olan eşyâya ve gerek hâric-i defter hukūka müte‘allika 
bir vechile hak ve alâkam kalmayıp karındaşım mezbûrun tereke-i müteveffâ-yı 
mezbûra müte‘allika âmme-i da‘vâdan zimmeti berî olmuşdur dedikde, gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: Ahmed b. (…), Derviş Çelebi b. Mustafa, İbrahim Çelebi b. Meh-
med, Mustafa b. Şaban, Osman Efendi b. İsmail ve gayruhüm.

183 [29b-1] Fâtıma bt. Derviş’in terekesinin varisler 
arasında paylaşılması
Mahmiye-i İstanbul’da el-Hâc Ali mahallesinde sâkine iken bundan akdem vefât 
eden Fâtıma bt. Derviş nâm hâtunun verâseti, zevc-i metrûku Yusuf Ağa b. Ab-
durrahman ile sadrî oğlu Ahmed ve Hasan ve Ali’ye münhasır olup, ba‘dehâ 
mezbûr Ali dahi vefât edip, verâseti kebîr oğulları Mahmud ve Mustafa’ya 
münhasıra olduğu şer‘an zâhir ve mütehakkik oldukdan sonra mezbûr Mah-
mud ile kendi tarafından asâleten ve karındaşı merkūm Mustafa Çelebi tara-
fından vekâleten meclis-i şer‘-i şerîfde, bundan esbak fevt olan mezbûr Yu-
suf Ağa’nın terekesine bi’l-verâse vâzı‘u’l-yed olan sulbî kebîr oğlu Mehmed 
Çelebi nâm kimesne mahzarında üzerine da‘vâ ve takrîr-i kelâm edip, ba-
bam müteveffâ-yı mezbûr Ali’nin vâlidesi olup merkūm Yusuf Ağa’nın zevce-i 
menkûhası iken vefât eden merkūme Fâtıma’nın zevci mezbûr Yusuf Ağa 
zimmetinde mehr-i müecceli olan otuz bin akçeyi kable’l-ahz mezbûre Fâtıma 
vefât etmekle, mezbûr Yusuf Ağa’dan mehr-i mezbûrdan babam müteveffâ-yı 
mezbûr Ali’ye yedi bin altı yüz akçe hissesine kable’l-edâ mezbûr Yusuf Ağa 
ve babam mezbûr Ali vefât etmeleriyle ben dahi bundan akdem mezbûr Yu-
suf Ağa’nın vârisleri olan mezbûrân Mehmed ve Hasan ve Hatice’den meblağ-ı 
mezbûr bin beş yüz akçe ile mu‘accel otuz miskāl altın bilezik ve yüz guruş kıy-
metli bir re’s câriye bahâsı ve cihet-i karzdan beş yüz guruş ve zırh bahâsı yet-
miş guruş ve sâir tereke-i müteveffât-ı mezbûre Fâtıma’dan bize isâbet eden 
hisse-i şer‘iyyemizi taleb ve da‘vâ eylediğimde, mezbûrûn Mehmed ve Hasan 
ve Hatice dahi mehr-i müeccel-i mezbûrdan babam mezbûr Ali’ye isâbet eden 
meblağ-ı mezbûr yedi bin beş yüz akçe zimmetlerinde bize deynleri olduğu-
nu i‘tirâf edip ve yedime deyn temessükü dahi ver dediklerinden sonra târih-i 
kitâb senesi Rebî‘ulevveli’nin evâhirinde mahmiye-i mezbûrede Bâb nâibi olan 
Muharrem Efendi huzûrunda mezbûrûn ile mürâfa‘a-i şer‘-i şerîf olduğunda, 
mezbûr Mehmed ve Hasan ve Hatice ancak yedi bin beş yüz akçe bize deynle-
rin ikrâr ve i‘tirâf mâ‘adâsın inkâr etmeleriyle nâib-i mûmâ-ileyh dahi ikrârları 
mertebesi olan yedi bin beş yüz akçeyi hükm ve kazâ ziyâde için yine imhâl 
edip, işbu hüccet-i şer‘iyyemi tahrîr ve yedime vermişdi. Hâlâ mezbûr Meh-
med Çelebi’ye suâl olunup meblağ-ı mezbûr yedi bin beş yüz akçeyi bana edâ 
ve teslîme tenbîh olunmak matlûbumdur deyu mazmûnu min-külli’l-vücûh 
takrîr-i meşrûhuna mutâbık ve nâib-i mûmâ-ileyhin imzâsıyla mümzât ve 
târih-i mezbûr ile müverraha bir kıt‘a hüccet-i şer‘iyye irâ’e edip, merkūm Meh-
med Çelebi muvâcehesinde feth ve kırâ’at ve istintâk olundukda merkūm Meh-
med Çelebi mazmûn-ı hüccet-i mezkûreyi ikrâr ve i‘tirâf etmeğin, mûcebince 
mahkûmun-bih olan meblağ-ı mezbûr yedi bin beş yüz akçeyi müteveffâ-yı 
mezbûr Yusuf Ağa terekesinden merkūm Mahmud Çelebi’ye edâ ve teslîm et-
mek üzre mezbûr Mehmed Çelebi’ye tenbîh olunup, mâ vaka‘a bi’t-taleb ketb 
olundu.
Fi’l-yevmi’s-sâbi‘ ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Murtaza Efendi b. İshak el-kadı, Ali Efendi b. Hüseyin el-müderris, 
diğer Ali Efendi b. Mustafa el-müderris, İbrahim Çelebi b. Ahmed.

184 [29b-2] Yamandi v. Kostantin ile kiracısı Katano v. Yani’nin 
birbirlerinin zimmetini ibra etmesi
Mahmiye-i İstanbul’da vâki‘ Kaliçeciler hânında olan tüccâr tâifesinden Katano 
v. Yani nâm zimmî meclis-i şer‘-i şerîf-i enver ve mahfil-i dîn-i münîf-i ezherde, 
yine tâife-i mezbûrdan işbu râfi‘ü hâze’s-sifr Yamandi v. Kostantin nâm zimmî 
muvâcehesinde takrîr-i kelâm ve ta‘bîr ani’l-merâm edip, zikr olunan Kaliçeciler 
hânında merkūm Yamandi’nin taht-ı tasarrufunda olan odasında ben ücret-i 
ma‘lûme ile müste’cir iken hâlâ merkūm Yamandi fesh-i akd-i icâre edip, oda-i 
mezkûreden beni ihrâc murâd ettiğinde, ben dahi oda-i mezkûreye ve beyni-
mizde cârî olan ba‘zı ahz u i‘tâya müte‘allika husûs-ı ma‘lûm için nizâ‘ etmiş-
dim. El-hâletü hâzihî târih-i kitâbdan on güne değin ben oda-i mezbûrdan çı-
kıp metâ‘ımı âhar yere nakl etmek ta‘ahhüd ettiğimden sonra merkūm Yaman-
di ile oda-i mezkûreye ve târih-i kitâba gelince beynimizde cereyân eden ahz u 
i‘tâya müte‘allika kalîl ü kesîr hukūk da‘vâsından her birimiz âharın zimmeti-
ni ibrâ ve iskāt eyledik dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fî şehri Cumâdelâhire li sene [1102].
Şuhûdü’l-hâl: Mustafa Çavuş b. Abdullah el-mübâşir, İbrahim Çelebi b. Ahmed, 
İbrahim Çelebi b. Mehmed.

185 [30a-1] Yeniçeri Bayram Odabaşı b. Mehmed’in emânet eşya 
davasının reddi
Dergâh-ı Âlî yeniçerilerinin yedinci cemâ‘atine mahsûs oda yoldaşlarından 
Bayram Odabaşı b. Mehmed meclis-i şer‘-i lâzımü’t-tevkīrde, oda-i mezbûrda 
hâlâ odabaşı olan el-Hâc Ahmed b. Bektaş mahzarında üzerine da‘vâ ve takrîr-i 
kelâm edip, târih-i kitâbdan altı sene mukaddem Şâm-ı şerîf ’e gider olduğum-
da mezbûr el-Hâc Ahmed Odabaşı’ya bir husûs için bi tarîki’r-rüşvet kırk iki 
yaldız altınımı ahz u kabz etmekle, meblağ-ı mezbûru da‘vâ ve taleb eyledi-
ğimde bana edâdan imtinâ‘ eder, suâl olunup alıverilmesi matlûbumdur de-
dikde, gıbbe’s-suâl ve akībe’l-inkâr, müdde‘î-i mezbûr odabaşıdan müdde‘âsına 
mutâbık beyyine taleb olundukda ityân-ı beyyineden izhâr-ı acz edip istihlâf 
etmekle, fi’l-hakīka târih-i mezbûrda husûs-ı mezkûr için mezbûr Bayram’dan 
bi tarîki’r-rüşvet ol mikdâr altın almadığına ve mezbûr Bayram Odabaşı’nın ol 
vechile zimmetinde red ve zamânı lâzım hakkı olmadığına merkūm Ahmed’e 
yemîn teklîf olunup, ol dahi hasbe’l-mes’ûl yemîn bi’llahi’l-aliyyi’l-a‘lâ etmeğin, 
mûcebiyle müdde‘î-i merkūm Bayram Odabaşı bî-vech mu‘ârazadan men‘ olu-
nup, mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire sene 1102.
Şuhûdü’l-hâl: Hasan Beşe el-mübâşir, İbrahim Çelebi b. Ahmed, İbrahim Çelebi 
b. Ahmed, Mehmed b. Ahmed, Ali b. Yusuf.









186 [30a-2] Fâtıma bt. Hüseyin’in emânet eşyaları için Hacı Ahmed 
b. İbrahim’le sulh olması
Medîne-i Ebâ Eyyûb-i Ensârî’de Yeniçeşme kurbunda sâkine olup, zâtı Hasan b. 
Abdurrahman ve Mehmed Beşe b. Ahmed nâm kimesneler ta‘rîfleriyle mu‘arrefe 
olan Fâtıma bt. Hüseyin nâm hâtun meclis-i şer‘-i şerîf-i enverde, bâ‘isü hâze’l-
kitâb el-Hâc Ahmed b. İbrahim mahzarında ikrâr ve takrîr-i kelâm edip, bun-
dan akdem mezbûr el-Hâc Ahmed’e otuz iki dal kıymetleri beynimizde ma‘lûm 
inci ve bir sîm ayna ve bir dîvân kaliçesi ve bir yan keçesi ve bir çift baş yasdı-
ğımı emânet vaz‘ ve teslîm edip, ba‘dehû taleb ve da‘vâ ettiğimde ol dahi inkâr 
etmeğin, beynimizde nizâ‘-ı küllî vukū‘undan sonra muslihûn tavassut edip, 
da‘vâ-yı mezkûremden beynimizde sekiz yüz akçe üzerine akd-i musâlaha olun-
dukda, ben dahi sulh-ı mezbûru kabûl ve bedel-i sulh olan meblağ-ı mezkûra 
müte‘allika cemî‘-i da‘vâdan mezbûr el-Hâc Ahmed’in zimmetini ibrâ ve iskāt 
eyledim. Ba‘de’l-yevm kat‘â da‘vâ ve nizâ‘ım kalmadı dedikde, gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâmis min Cumâdelâhire sene 1102.
Şuhûdü’l-hâl: Hasan Çelebi b. Abd[ullah], Mehmed Beşe b. Ahmed, Mehmed 
Çavuş b. Ahmed, Davud Çelebi, Hüseyin Beşe, Halil b. Mehmed.

187 [30a-3] Karahisar-ı Şarkî’ye bağlı Ezbider-i Bâlâ köyü ahalisinin 
şikâyetçi oldukları Ali Bey b. Zülfikar Bey davası için Bedros’u 
vekil tayin etmeleri
Vilâyet-i Anadolu’da Karahisar-ı Şarkî kazâsına tâbi‘ Ezbider-i Bâlâ karye 
ahâlîsinden olup, hâlâ mahmiye-i İstanbul’da ticâret tarîkiyle sâkin Haçok v. 
Serkis ve Şahin v. Makaros ve Karabet v. Serkis ve Marlanhoros? v. Amrak ve 
Kermoz v. Samandin ve Asvador v. Karaca ve Bogos v. Taraperhaki? ve Bağdasar 
v. Periker ve Delot v. Asvador ve Markos v. Manuk nâm zimmîler meclis-i şer‘-i 
şerîf-i enverde, kezâlik karye-i mezbûre ahâlîsinden işbu râfi‘ü hâze’s-sifr Bed-
ros v. Murad muvâcehesinde her biri takrîr-i kelâm ve bast-ı merâm edip, kar-
yemizde mütegallibeden Ali Bey b. Zülfikar Bey nâm kimesne vilâyetimizde bi 
gayri hakkın emlâk ve arâzîyi gasb ve ehl ü iyâl ve evlâdımıza ta‘arruz ve nice 
emvâl ve erzâkımızı zulmen ahz edip, hadden bîrûn fesâd ve te‘addîsi olmağ-
la, merkūm Ali Bey Âsitâneme ihzâr [ve] mahbûsiyeti [için] der-i devlet tara-
fından fermân-ı şerîf ile mübâşir ta‘yîn ve irsâl olunmuşdur. Merkūm Ali Bey 
geldikde ba‘zımız bulunmamak ihtimâli olmağın, husûs-ı mezkûra müte‘allika 
hukūk-ı şer‘iyyemizi merkūm Ali Bey’den taleb ve da‘vâ ve mürâfa‘aya tara-
fımızdan mezbûr Bedros’u her birimiz vekîl ve nâib-i menâb nasb ve ta‘yîn 
eyledik dediklerinde, merkūm Bedros dahi ber vech-i muharrer vekâlet-i 
mezbûreyi kabûl ve merâsimini edâya ta‘ahhüd ve iltizâm etmeğin, mâ vaka‘a 
bi’t-taleb ketb olundu.
Fi’l-yevmi’l-hâmis min Cumâdelâhire sene 1102.
Şuhûdü’l-hâl: Ali Efendi b. Hüseyin, Osman b. Receb, Ali Beşe b. ( ), İbrahim b. 
Ahmed, Mustafa b. ( ) Mestan?

188 [30b-1] Manas v. Biral’in alacak hususunda ortağı Serkis 
v. Manol ile sulh olması
Mahmiye-i İstanbul’da horasancı tâifesinden Manas v. Biral nâm zimmî meclis-i 
şer‘-i şerîf-i enverde, yine tâife-i mezbûrdan olup mahmiye-i mezbûrda Kali-
çeciler Köşkü sûkunda vâki‘ horasancı dükkânında müşteriki olan işbu râfi‘ü’r-
rakīm Serkis v. Manol nâm zimmî muvâcehesinde ikrâr ve takrîr-i kelâm edip, 
bundan akdem mezbûr Serkis ile beynimizde hâsıl olan üç hisseden bir benim 
ve ikisi mezbûr Serkis’in olup dükkân-ı mezbûrda horasancılık işlemek üzre 
şerîkimiz olup, elli günde hâsıl olan fâideden benim hisseme on guruş isâbet 
eder deyu mezbûr Serkis’den da‘vâ taleb eyleyip, ol dahi fâide-i merkūmeyi bi’l-
külliye inkâr etmekle beynimizde münâza‘ât-ı kesîre vâki‘ olmuşdur. El-hâletü 
hâzihî beynimizde muslihûn tavassut edip da‘vâ-yı mezbûrumdan merkūm 
Serkis ile beni an-inkâr dört yüz akçe üzerine sulh eylediklerinde, ben dahi 
sulh-ı mezbûru kabûl ve bedel-i sulh olan meblağ-ı merkūm dört yüz akçe-
yi mezbûr Serkis yedinden tamâmen ahz u kabz ba‘de’l-yevm husûs-ı mezbûra 
müte‘allika mezbûr Serkis ile kat‘â da‘vâ ve nizâ‘ım kalmayıp, zimmetini ibrâ-i 
âm ile ibrâ ve iskāt eyledim dedikde, gıbbe’t-tasdîki’l-vicâhî mâ hüve’l-vâki‘ bi’t-
taleb ketb olundu.
Fi’l-yevmi’s-sâbi‘ min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, İbrahim b. Mehmed, Osman b. ( ), Bed-
ros v. Serkis, Melkon v. Aslan?, Sombat v. (...).

189 [30b-2] Mehmed Ağa b. Ali’nin kaybolan beygirinin parasını 
Usta Mehmed’den aldığı
Vilâyet-i Rumeli’nde medîne-i Hezargrad sâkinlerinden olup, hâlâ mahmiye-i 
İstanbul’da Küçükkaraman’da Usta Mehmed nâm kimesnenin nalband 
dükkânında müsâfir vechi üzre sâkin Mehmed Ağa b. Ali nâm kimesne meclis-i 
şer‘-i şerîfde, işbu merkūm Usta Mehmed ile şâkirdi Murad b. Ahmed mahzar-
larında ikrâr ve takrîr-i kelâm edip, işbu bâ‘isü’l-kitâb gecesi ben merkūm Usta 
Mehmed ve mârru’z-zikr nalband dükkânında müsâfir iken kırk guruş kıymetli 
bir kır Bârgirim dükkân-ı mezbûrdan leylen zâyi‘ olmağın, ben dahi mezbûrân 
Usta Mehmed ile Murad’ı dükkân-ı mezbûr kapısını muhâfazada taksîr ettikle-
rinden nâşî Bârgir-i mezbûr zâyi‘ oldu deyu bundan akdem Bârgir-i mezbûrun 
kıymet-i şer‘iyyesi mezbûrân Usta Ahmed ile Murad’dan taleb ve da‘vâ ve 
nizâ‘ etmişdim. El-hâletü hâzihî mezbûrân Usta Mehmed ve Murad tavassut-ı 
muslihîn ile husûs-ı mezbûrdan on bir guruş üzerine benimle an-sükût sulh 
oldukda, ben dahi ber vech-i muharrer sulh-ı mezbûru kabûl ve bedel-i sulh 
olan meblağ-ı mezbûr on bir guruşu mezbûrân yedlerinden tamâmen ahz u 
kabz edip, min-ba‘d Bârgir-i mezbûra ve kıymete müte‘allika âmme-i da‘vâdan 
mezbûrân Usta Mehmed ve Murad’ı zimmetlerinden ibrâ ve iskāt eyledim de-
dikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ahmed Bey b. Ahmed, Mehmed b. Mus-
tafa, Ali Beşe [b.] Sabit?, Osman Beşe b. Hasan.

190 [30b-3] Abdürrezzak b. Musa’nın kardeşi Abdülkâdir Efendi’deki 
alacağının varislerince tahsili
Mahmiye-i İstanbul’da Kabakulak mahallesi ahâlîsinden olup Circe kadısı iken 
bundan akdem vefât eden Abdürrezzak Efendi b. merhûm Musa Efendi’nin 
verâseti, zevce-i metrûkesi Emine bt. Hüseyin ile evlâd-ı sıgār-ı  Ahmed ve Musa 
ve Ayşe’ye münhasıra olduğu şer‘an zâhir ve müte‘ayyin oldukdan sonra ken-
di tarafından asîl ve sıgār-ı  mezbûrunun tesviye-i umûrlarına kıbel-i şer‘den 
mansûb vasîsi olan mezbûre Emine Hâtun ba‘de’t-ta‘rîfi’ş-şer‘î meclis-i şer‘-i 
şerîf-i enverde, merhûm-ı mezbûrun birâderi işbu bâ‘isü’l-kitâb fahrü’l-kuzât 
Abdülkādir Efendi mahzarında ikrâr ve takrîr-i kelâm edip, mezbûr Abdülkādir 
Efendi’nin mezkûr Abdürrezzak Efendi’ye cihet-i karz-ı şer‘îden üç yüz otuz beş 
guruş deyni olup, mukābelesinde işbu mevcûd bi’l-meclis dokuz aded mücevher 
incili düğme ve on beş inci düğme ve sekiz altın düğme ve bir sîm kemer kuşak ve 
dört aded Frenk-bâb? mücevher kuşak bâftesini irhân ve teslîm, ol dahi irtihân 
ve kabûl ve tesellüm eyledikden sonra deyn-i mezbûru kable’l-ahz mezkûr Ab-
dürrezzak Efendi fevt olmağla, hâlâ meblağ-ı mezbûr irsen bize isâbet etmişdi. 
Lâkin mârru’z-zikr dört bâfte müstehlek olmağla, kıymet-i şer‘iyye-i müsbetesi 
olan seksen guruş deyn-i mezbûrdan ol mikdâra takās olup ve seksen beş guru-
şunu dahi mezbûr Abdülkādir Efendi işbu meclis-i şer‘de bana edâ ve teslîm ve 
ben dahi ahz u kabz ve rihân-ı mezbûreyi yedinden tamâmen ahz u kabz edip, 
mâ‘adâ yüz yetmiş guruşu târih-i kitâbdan dört yüz yirmi gün tamâmında bana 
edâya iltizâm ve mârru’z-zikr dört bâfteye ve birâderi olup mukaddemâ fevt 
olan Abdülhalim’in oğlu Mehmed’in terekesinden ber-mûceb-i defter-i kassâm 
kendiye isâbet eden otuz dört bin altı yüz kırk akçe ve hâric-i defter Kanlıcak’da 
vâki‘ yalı hissesi olan elli guruşdan [31a] bizi ibrâ etmekle, ben dahi husûs-ı 
mezbûra ve sâire müte‘allika merkūm Abdülkādir Efendi ile bi vechin mine’l-
vücûh da‘vâ ve nizâ‘ım kalmamışdır dedikde, gıbbe’t-[tasdîki’l]-mu‘teber mâ 
hüve’l-vâki‘ bi’t-taleb ketb olundu.
Fi’l-[yevmi’r-]râbi‘ min Cumâdelâhire li sene 1102.
Şuhûdü’l-hâl: Abdurrahman Efendi, Eyüb Ağa b. Mehmed, Mustafa Efendi b. 
Bâli, Abdülkādir b. Yusuf Çavuş el-mübâşir, Abdülbâki Çelebi b. Mustafa.

191 [31a-1] Erdel’de ölen Ali Çavuş b. Süleyman’ın terekesinin 
varislerine teslim edilmesi
Havâss-ı Aliyye kazâsına tâbi‘ Otakçılar nâm mahalle ahâlîsinden olup sefer-i 
hümâyûnda diyâr-ı Erdel’de vefât eden Ali Çavuş b. Süleyman’ın zevce-i metrûkesi 
ve sulbî sagīr oğlu Mehmed’in tesviye-i umûruna taraf-ı şer‘-i şerîfden mansûbe 
vasîsi olan İsmihân bt. Hızır nâm hâtun ba‘de’t-ta‘rîfi’ş-şer‘î meclis-i şer‘-i şerîfde 
sagīr-i mezbûrun ammi ve nâzırı Ahmed b. Süleyman mahzarında ikrâr ve takrîr-i 
kelâm edip, merkūm Ali Çavuş diyâr-ı mezbûrede fevt oldukda refîki Mehmed 
Ağa b. Abdullah terekesinden üç yüz elli akçe ve on iki yaldız altını ve bir Hâtem 
ve bir sagīr yüzük ve bir cüzdân kabz ve bu tarafa geldikde bana teslîm ettikden 
sonra meblağ-ı mezbûrun bin akçesini mehr-i müeccel-i mislim için ve yedi yüz 
on sekiz akçesini sümün hisse-i irsiyem için şer‘an ben ahz u kabz edip, mâ‘adâsı 
sagīr-i mezbûrun hissesi olmağla hâlâ vesâyetim hasebiyle cümlesi makbûzumdur 
dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Hasan Beşe b. Mahmud, Ebûbekir Çelebi b. Hasan, Mustafa Çele-
bi b. ( ), İbrahim Çelebi b. Ahmed, Yusuf b. Şaban.

192 [31a-2] Ali b. Süleyman’ın Mustafa Ağa’dan alacağını 
konusunda sulh olduğu
Mahmiye-i İstanbul’da At Meydanı kurbunda sâkin Topçu Ali b. Süleyman nâm 
kimesne meclis-i şer‘-i şerîf-i enverde, bâ‘isü hâze’l-kitâb Mustafa Ağa b. Osman 
nâm kimesne tarafından husûs-ı âti’l-beyâna vekîl olduğu Mustafa b. Abdullah 
ve Süleyman b. Hasan nâm kimesne mahzarında ikrâr ve takrîr-i kelâm edip, 
bundan akdem müvekkil-i mezbûr Mustafa Ağa’ya altı sene hizmet etmekle üc-
retimi taleb ve da‘vâ eylediğimde, ol dahi teslîmden imtinâ‘ etmeğin beynimizde 
nizâ‘-ı küllî vukū‘undan sonra muslihûn tavassut edip, da‘vâ-yı mezkûrumdan 
müvekkil-i mezbûr ile beynimizde üç bin akçe üzerine akd-i musâlaha olun-
dukda, ben dahi sulh-ı mezkûra müte‘allika cemî‘ da‘vâdan mûmâ-ileyh Musta-
fa Ağa’nın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedik-
de, gıbbe’t-tasdîki’l-mer‘î mâ vaka‘a bi’t-taleb ketb olundu.
Fi’l-yevmi’s-sâdis min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Beşe el-mübâşir, Ali Beşe b. (  ), Hasan Ağa b. Ali, İbra-
him Çelebi b. Ahmed, İbrahim Çelebi b. Mehmed.

193 [31a-3] Râbia bt. Hacı Ömer’in Süleyman Çelebi b. İbrahim’den 
muhâlaa  yoluyla boşanması
Mahmiye-i İstanbul’da Harâccı Muhyiddin mahallesi sâkinelerinden Râbia 
bt. el-Hâc Ömer nâm hâtun tarafından husûs-ı âti’l-beyâna vekîl olduğu zât-ı 
mezbûreyi ma‘rifet-i şer‘iyye ile ârifân İmâm Ahmed Efendi b. Ramazan ve 
Mahmud Çavuş b. Ahmed Ağa şehâdetleriyle şer‘an sâbite olan babası merkūm 
el-Hâc Ömer b. Mustafa meclis-i şer‘-i şerîf-i enverde, müvekkile-i mezbûrenin 
zevc-i gayr-ı dâhili Süleyman Çelebi b. İbrahim mahzarında bi’l-vekâle ikrâr 
ve takrîr-i kelâm edip, kızım müvekkile-i mezbûre Râbia’nın zevci mezbûr Sü-
leyman dahi zimmetinde mütekarrir ve ma‘kūdun aleyh on bin akçe mehr-i 
müeccelinin nısfı beş bin akçe ve on bin akçe mehr-i mu‘accelenin nısfı olan 
beş bin akçe üzerlerine dahi zevc-i mezbûr Süleyman Çelebi ile bi’l-vekâle 
muhâla‘a-i sahîha-i şer‘iyye ile muhâla‘a edip, ol dahi ber vech-i muharrer hul‘-ı 
mezbûru kabûl eyledikden sonra hukūk-ı zevciyyete müte‘allika da‘vâdan her 
birimiz âharın zimmetini ibrâ ve iskāt eyledik dedikde, gıbbe’t-tasdîki’l-vîcâhî 
mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire sene isneteyn ve mi’e ve elf.
Şuhûdü’l-hâl: Receb Ağa b. Ali, el-Hâc Hasan el-mübâşir, Hasan Çelebi b. İbra-
him, Ali Efendi b. ( ), İbrahim Çelebi b. Ahmed ve gayruhüm.

194 [31b-1] Abdülkâdir Efendi b. Musa Efendi’nin varislerinin kardeşi 
Abdürrezzak Efendi’ye olan borcunu ödemesi
Zümre-i kudâtdan fahrü’l-kuzât Abdülkādir Efendi ibnü’l-merhûm Musa Efen-
di meclis-i şer‘-i şerîf-i enverde, birâderi olup Circe kadısı iken anda vefât 
eden Abdürrezzak Efendi b. el-merhûmü’l-mezbûr Musa Efendi’nin evlâd-ı 
sıgārı Ahmed ve Musa ve Ayşe’nin vâlideleri ve tesviye-i umûrları için meclis-i 
şer‘den mansûbe vasîleri olan işbu bâ‘isetü’l-kitâb Emine bt. Hüseyin nâm 
hâtun mahzarında ikrâr ve takrîr-i kelâm edip, müteveffâ-yı mezbûr Abdür-
rezzak Efendi’nin hâl-i hayâtında üç yüz otuz beş esedî guruş iktirâz ve kabz ve 
mukābelesinde işbu meclis-i şer‘den müşâhede olunan dokuz aded incili düğ-
me ve on beş aded sagīr inci düğme ve sekiz altın düğme ve bir sîm kemer ku-
şak ve sekiz guruş kıymetli Frenk-bâb? ta‘bîr olunur dört dâne mücevher kuşak 
bâftesini yedine irhân ve teslîm, ol dahi irtihân ve kabz ve tesellüm edip yedi-
ne deyn temessükü verdikden sonra mezbûr Abdürrezzak Efendi mârru’z-zikr 
dört bâfteyi istihlâk eylediklerinden sonra fevt olmuşdur. El-hâletü hâzihî hâlâ 
bâlâda tafsîl olunan minvâl üzre olduğu sâbite ve müte‘ayyin olmağla mârru’z-
zikr bâftelerin kıymet-i şer‘iyyeleri olan seksen guruş deyn-i mezbûrdan ol 
mikdâr takās olunup ve seksen beş guruşunu dahi hâlâ mezbûre Emine’ye işbu 
meclisde edâ ve teslîm ve rihân-ı mezbûru yedinden alıp kabz edip, mâ‘adâ yüz 
yetmiş guruşu zimmetinde lâzımü’l-edâ ve vâcibü’l-kazâ deynim olup, meblağ-ı 
mezbûr yüz yetmiş guruşu târih-i kitâbdan dört yüz yirmi gün tamâmında 
edâsı[nı] iltizâm eyledim dedikde, gıbbe’t-tasdîki’l-mu‘teber mezbûrun sulbî 
oğlu Abdullah Efendi deyn-i mezbûra emr ü kabûlü hâviyeye kefâlet-i sahîha-i 
şer‘iyye ile kefîl olmağın, mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire sene li sene isneteyn ve mi’e ve elf.
Şuhûdü’l-hâl: Abdurrahman Efendi b. Sefer, Eyüb Ağa b. Mehmed, Mustafa Çe-
lebi b. Veli, İbrahim Çelebi b. Mustafa, Ebûbekir Çavuş el-mübâşir, Mehmed Çe-
lebi b. Hasan, Mustafa Çelebi b. Veli, Abdülbâki Çelebi b. Mustafa.

195 [31b-2] Mustafa Reis b. Hacı Derviş ile Hasan Beşe b. Derviş’in 
birbirlerinin zimmetini ibra etmesi
Sefîne reislerinden Atinalı Mustafa Reis b. el-Hâc Derviş meclis-i şer‘-i şerîf-i 
enverde, yine tâife-i mezbûreden işbu bâ‘isü’l-kitâb Rizeli Hasan Beşe b. Der-
viş mahzarında ikrâr ve i‘tirâf edip, mukaddemâ mezkûr Hasan Beşe ile şay-
ka ta‘bîr olunur birer sefîneye ale’l-iştirâki’s-seviy mâlikler olup, mârru’z-zikr 
sefîne yedimde iken bi emrillâhi te‘âlâ fırtınadan nâşî karaya düşüp gark ve 
helâk olmağla beynimizde münâza‘a vâki‘ olmuşdu. El-hâletü hâzihî mezbûr 
Hasan Beşe sefîne-i mezkûreye ve sâir ahz u i‘tâya müte‘allika da‘vâdan beni 
ibrâ etmekle, ben dahi zimmetinde deyn-i şer‘îden hakkım olan seksen dört gu-
ruşdan geçip ve mâlımdan mezbûra on beş guruş dahi verip târih-i kitâba ge-
lince beynimizde cereyân eden ahz u i‘tâya ve mu‘âmelât-ı şettâya müte‘allika 
âmme-i da‘vâdan mezbûr Hasan Beşe’yi ibrâ-i âmm-ı kātı‘ü’n-nizâ‘la ibrâ ve 
iskāt eyledim. Fîmâ-ba‘d her birimizin âhar ile da‘vâ ve nizâ‘ kalmamışdır de-
dikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire sene 1102.
Şuhûdü’l-hâl: Ali Kaptan b. Mustafa, Ehl-i hibre Mahmud Çelebi b. İbrahim, 
Mehmed Çelebi b. Mahmud, Ahmed b. Mehmed el-mübâşir, Mustafa b. Musa.

196 [31b-3] Mustafa Çelebi b. Abdullah’ın Haffâflar Arastası Vakfı’na 
olan borcunu ödemesi
Mahmiye-i İstanbul’da Karaman kurbunda vâki‘ haffâflar arastasının bâzvend 
ve kanadlarına mevkūfe nukūda hâlâ mütevellî olan işbu râfi‘ü’l-kitâb Ali b. Ha-
san nâm kimesne meclis-i şer‘-i şerîfde, zikr olunan arastada haffâf olan Mus-
tafa Çelebi b. Abdullah mahzarında bi’t-tevliye üzerine da‘vâ ve takrîr-i kelâm 
edip, nukūd-ı merkūme-i mezbûreye benden mukaddem mütevellî olan işbu 
hâzır bi’l-meclis İbrahim Çelebi b. (  ) emvâl-i vakf-ı mezbûrdan merkūm Mus-
tafa Çelebi’ye otuz guruş idâne ve teslîm, ol dahi istidâne ve kabz ve tesel-
lüm eyledikden sonra meblağ-ı mezbûru kable’l-ahz merkūm İbrahim Çele-
bi tevliyet-i mezbûreden azl ve yerine ben mütevellî olmağla üçümüz bir ma-
halde iken meblağ-ı mezbûr ile beni merkūm Mustafa Çelebi üzerine ihâle ve 
tevkîl edip, her birimiz kabûl etmeğin mezbûr Mustafa Çelebi kaziyye vech-i 
muharrer üzre olup zimmetinde ol mikdâr deyn olduğunu alâ ru’ûsi’l-işhâd 
ikrâr ve i‘tirâf etmeğin, hâlâ taleb eylediğimde edâdan imtinâ‘ eder suâl olu-
nup alıverilmesi matlûbumdur [32a] dedikde, gıbbe’s-suâl mezbûr Mustafa 
Çelebi cevâbında mütevellî-i sâbık merkūm İbrahim Çelebi’den ancak on gu-
ruş istidâne ve kabz edip zimmetinde deyni idiğini ikrâr ve ziyâde yirmi gu-
ruşu inkâr eyledikleri mütevellî-i mezbûrdan ziyâde müdde‘âsına beyyine ta-
leb olundukda, udûl-i müslimînden el-Hâc Mehmed ve Mehmed b. Abdullah 
ve Mehmed Ağa b. Ömer nâm kimesneler li ecli’ş-şehâde meclis-i şer‘de hâzırûn 
olup isre’l-istişhâd, fi’l-hakīka işbu mezbûr Mustafa Çelebi mütevellî-i sâbık 
işbu merkūm İbrahim Çelebi yedinden asl-ı mâl vakf-ı mezbûrdan otuz altı gu-
ruş istidâne ve fasl edip meblağ-ı mezbûru benden kable’l-ahz mezbûr İbrahim 
Çelebi’yi tevliyet-i mezbûrdan azl ve sâbık müdde‘î-i mezbûr mütevellî olmağla 
mezbûr İbrahim Çelebi meblağ-ı mezbûr ile müdde‘â-yı mezbûr benim üzeri-
me ihâle ve tevkîl ve her birimiz kabûl etmişdik. Hâlâ meblağ-ı mezbûr otuz se-
kiz guruş taraf-ı vakf-ı mezbûra zimmetimde lâzımü’l-edâ deynimdir deyu bi-
zim huzûrumuzda ikrâr ve i‘tirâf edip bizi işhâd etmişdi. Biz bu husûsa bu vech 
üzre şâhidleriz, şehâdet dahi ederiz deyu her biri edâ-i şehâdet-i şer‘iyye ey-
lediklerinde, gıbbe’t-ta‘dîl ve’t-tezkiye şehâdetleri makbûle olmağın, mûcebiyle 
ba‘de’l-hükm ve’t-tenbîh mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Cumâdelâhire sene 1102.
Şuhûdü’l-hâl: El-Hâc İbrahim b. Ahmed, İbrahim Çelebi b. Ahmed, Ali Çelebi b. 
Hüseyin, Ali Çelebi b. Bâli, Ahmed b. Şaban ve gayruhüm.









197 [32a-1] Mehmed Çelebi b. Receb’in menzilini Ahmed Çelebi 
b. Mahmud’a satması
Mahmiye-i İstanbul’da Harâccı Muhyiddin mahallesinde sâkin Mehmed Çele-
bi b. Receb meclis-i şer‘-i şerîf-i enverde, bâ‘isü’l-kitâb Ahmed Çelebi b. Mah-
mud mahzarında ikrâr-ı tâm ve takrîr-i kelâm edip, akd-i âti’z-zikr sudûruna 
değin silk-i mülkümde münselik olup mahalle-i mezbûrede vâki‘ bir tarafdan 
tarîk-i âm ve bir tarafdan tarîk-i hâs ve bir tarafdan benim âhar mülküm ve bir 
tarafdan İsmail Çelebi menzili ile mahdûd, iki bâb fevkānî oda ve bir su kuyu-
su ve tarîk-i âm tarafında vâki‘ kezâlik iki bâb tahtânî oda ve kenîf ve havlu-
yu müştemil menzilimi, bi cümleti’t-tevâbi‘ ve’l-levâhık ve kâffeti’l-hukūk ve’l-
merâfık tarafeynden îcâb ve kabûlü hâviye bey‘-i bâtt-ı sahîh-i şer‘î ile mezbûr 
Ahmed Çelebi’ye elli iki bin akçeye bey‘ ve temlîk ve teslîm, ol dahi ber vech-i 
muharrer iştirâ ve temellük ve tesellüm ve kabûl ettiğinden sonra semeni olan 
meblağ-ı mezbûr elli iki bin akçeyi mezbûr Ahmed Çelebi yedinden bi’t-tamâm 
ve’l-kemâl ahz u kabz eyledim. Ba‘de’l-yevm menzil-i mahdûd-ı mezbûrda kat‘â 
alâka ve medhalim kalmayıp mezbûrun mülk-i müşterâsı ve hakk-ı sırfı olmuş-
dur, keyfe mâ yeşâ ve yahtâr mutasarrıf olsun dedikde, gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ min Cumâdelâhire sene 1102.
Şuhûdü’l-hâl: Mustafa Bey b. Ali, İsmail Çelebi b. Receb, Ahmed Çelebi b. Mus-
tafa, Hasan Efendi b. Mustafa el-imâm, Bektaş Bey b. Mahmud, Veli Çelebi b. 
Mahmud, Mehmed Çelebi b. Ahmed.

198 [32a-2] Hatice bt. İbrahim’in Sâlih Çelebi b. Hacı Mustafa’dan 
muhâlaa  yoluyla boşanması
Mahmiye-i İstanbul’da Eski İmâret mahallesinde sâkine olup verâseti, ma‘rifet-i 
şer‘iyye ile ârifân Ahmed Çelebi b. Musli ve Mustafa Çelebi b. Mehmed 
ta‘rîfleriyle mu‘arrefe olan Hatice bt. İbrahim Hâtun meclis-i şerîf-i Ahmedî ve 
mahfil-i dîn-i münîf-i Muhammedî’de, zevc-i dâhili işbu râfi‘ü’l-kitâb Sâlih Çe-
lebi b. el-Hâc Mustafa nâm kimesne mahzarında ikrâr-ı tâm ve takrîr-i kelâm 
edip, zevcim mezbûr Sâlih Çelebi zimmetinde mütekarrir ve ma‘kūdun aleyh 
olan altı bin akçe mehr-i müeccelim ve nafaka-i iddet-i mu‘ayyene-i ma‘lûmem 
üzerlerine ve me’ûnet-i süknâm dahi üzerime olmak üzre zevcim mezbûr Sâlih 
Çelebi ile muhâla‘a-i sahîha-i şer‘iyye ile muhâla‘a olup, ol dahi hul‘-ı mezbûru 
ba‘de’l-kabûl hukūk-ı zevciyyete müte‘allika âmme-i da‘vâdan her birimiz 
âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledi dediklerin-
de, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Cumâdelâhire li sene isneteyn ve mi’e ve elf.
Şuhûdü’l-hâl: Fahrü’l-müderris[în] Ahmed Efendi b. Mustafa ve Hüseyin Çele-
bi b. Mustafa ve Mehmed Çelebi b. Mustafa, Mehmed b. Abdullah, Yahya Çelebi 
b. Ahmed, Ahmed Efendi b. Receb.

199 [32a-3] Mehmed Efendi b. Nurullah’ın mirası hususunda oğulları 
Hacı Hasan Çelebi ile Mustafa Çelebi’nin sulh olması
Mahmiye-i İstanbul’da Sofular mahallesi sükkânından iken bundan akdem vefât 
eden Müezzin Mehmed Efendi b. Nurullah nâm kimesnenin verâseti, zevce-i 
metrûkesi Ümmühâni Hâtun ile sulbî kebîr oğulları el-Hâc Hasan Çelebi ve 
Mustafa Çelebi’ye ve sagīr oğlu Mehmed’e münhasıra olduğu şer‘an zâhir ve 
müte‘ayyin oldukdan sonra mezbûr Mustafa Çelebi meclis-i şer‘-i şerîf-i en-
verde, karındaşı işbu râfi‘ü’l-kitâb merkūm el-Hâc Hasan Çelebi mahzarın-
da ikrâr ve takrîr-i kelâm edip, karındaşım mezbûr el-Hâc Hasan Çelebi ba-
bam müteveffâ-yı mezbûrun nukūd-ı terekesinde irsen bana isâbet eden üç yüz 
on iki bin sekiz yüz akçe ve dekâkîn icârâtından dahi on beş bin beş yüz ak-
çemi ahz u kabz etmişdir deyu meblağeyn-i mezbûreyni merkūm el-Hâc Ha-
san Çelebi’den taleb ve da‘vâ eylediğimde, ol dahi inkâr etmekle beynimizde 
münâza‘ât-ı kesîre ve muhâsamât-ı ekîde cereyânından sonra muslihûn tavas-
sut edip da‘vâ-yı mezbûrumdan [32b] mezbûr el-Hâc Hasan Çelebi ile beni 
bin akçe üzerine sulh eylediklerinde, ben dahi sulh-ı mezbûru kabûl ve bedel-i 
sulh olan meblağ-ı mezbûr bin akçeyi yedinden tamâmen ahz u kabz edip, 
mâ‘adâsından târih-i kitâba gelince sâire müte‘allika âmme-i da‘vâdan mezbûr 
el-Hâc Hasan zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim de-
dikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire sene 1102.
Şuhûdü’l-hâl: Abdüllatîf Efendi imâm, Molla Abdülkādir b. Mehmed, Şeyh 
Dâmâd b. Osman Efendi, Mehmed Bey b. Abdullah, Hekîmzâde Mehmed Çele-
bi b. ( ).

200 [32b-1] İbrahim b. Süleyman üzerine annesi için nafaka 
takdir edilmesi
Mahmiye-i İstanbul’da Sırmakeş mahallesi sâkinelerinden bâ‘isetü’l-kitâb Emi-
ne bt. Abdullah nâm hâtun meclis-i şer‘-i şerîf-i enverde takrîr-i kelâm ve ta‘bîr 
ani’l-merâm edip, ben ma‘dûme ve mu‘sire olup zarûret-i nafakaya eşedd-i 
ihtiyâcım olmağla, işbu hâzır bi’l-meclis sulbî sagīr oğlum İbrahim b. Süleyman 
üzerine kıbel-i şer‘den kadr-i ma‘rûf nafaka farz ve takdîr olunmak matlûbumdur 
dedikde, hâkim-i muvakki‘-i sadr-ı kitâb –tûbâ lehû ve hüsnü me’âb- hazretle-
ri dahi mezbûrenin oğlu mezbûr İbrahim üzerine târih-i kitâbdan bi’t-terâzî 
yevmî dörder akçe nafaka farz ve takdîr edip, meblağ-ı mefrûz-ı mezbûru harc 
u sarfa ve lede’l-iktizâ istidâneye ve inde’z-zafer oğlu mezbûr İbrahim üzerine 
rücû‘a mezbûre Emine Hâtun’a izin verilmeğin, mâ vaka‘a bi’t-taleb ketb olundu.
Fi’[l-yevmi’s-]sânî min Cumâdelâhire li sene isneteyn ve mi’e ve elf.
Şuhûdü’l-hâl: Mustafa Efendi b. Ali, Hasan Çelebi b. Ali, İbrahim Çelebi b. Ah-
med, Hasan b. Mustafa, Ahmed b. Ahmed, Münâdî? Ali b. Nasuh.

201 [32b-2] Mehmed Çelebi b. Said Efendi’nin dükkân ve odalarını 
Seyyid İbrahim Efendi’ye sattığı
Mahmiye-i İstanbul’da Sultan Selim -aleyhi’r-rahmetü ve’r-rıdvân- câmi‘-i 
şerîfi kurbunda Cebecibaşı mahallesinde sâkin Mehmed Çelebi [b.] Said Efen-
di b. Hâfız Mehmed Efendi meclis-i şer‘-i şerîf-i enverde, bâ‘isü hâze’l-kitâb 
umdetü’l-müderrisîni’l-kirâm Uşşâkīzâde es-Seyyid İbrahim Efendi tarafın-
dan ikrâr-ı âti’z-zikri tasdîka vekîli olup, bimâ[-hüve] nehcü’s-sübût şer‘an 
vekâleti sâbite olan Ali Efendi b. Musa mahzarında ikrâr ve takrîr-i kelâm edip, 
hâlâ sâkin olduğum menzilin civârında vâki‘ bir tarafı kendi mülküm ve bir 
tarafı Hüsrevzâde Vakfı olan müte’ehhilîn odalar[ı] ve bir tarafı tarîk-i âm ile 
mahdûd bir tahtânî ve bir fevkānî iki bâb mülk dükkânları, bi cümleti’t-tevâbi‘ 
ve’l-levâhık mûmâ-ileyh es-Seyyid İbrahim Efendi’ye safka-i vâhide ile kırk altı 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
temlîk ve teslîm, ol dahi iştirâ ve kabûl ve temellük ve tesellüm eyledikden son-
ra semeni olan meblağ-ı mezbûr kırk altı guruşu yedinden alıp kabz eyledim. 
Ba‘de’l-yevm mârru’z-zikr dekâkîn müvekkil-i mûmâ-ileyh es-Seyyid İbrahim 
Efendi’nin mülk-i müşterâsıdır, keyfe mâ yeşâ ve yahtâr mutasarrıf olsun dedik-
de, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: Ahmed Çelebi b. Mehmed, İbrahim Çelebi b. Ahmed, diğer İbra-
him Çelebi b. Mehmed, Mustafa b. Şaban, Ömer Çelebi b. Derviş.

202 [32b-3] Fâtıma ve Emetullah için babaları Muharrem b. Mehmed 
üzerine nafaka takdiri
Mahmiye-i İstanbul’da Sultan mahallesi sâkinelerinden bâ‘isetü hâze’l-kitâb Ha-
tice bt. Mustafa nâm hâtun meclis-i şer‘-i şerîf-i enver ve mahfil-i dîn-i münîf-i 
ezherde takrîr-i kelâm ve ta‘bîr ani’l-merâm edip, zevc-i mutallıkım işbu hâzır 
bi’l-meclis Muharrem b. Mehmed nâm kimesnenin firâşından hâsıla ve benden 
mütevellide sadriye sagīre kızlarım ve hâlâ bi hakkı’l-hidâne hacr ve terbiyemde 
olan Fâtıma ve Emetullah nâm sagīrlerin nafaka ve kisve ve sâir levâzım-ı mü-
himmesi için babaları mezbûr Muharrem üzerine kıbel-i şer‘den kadr-i ma‘rûf 
nafaka farz ve takdîr olunmak matlûbumdur dedikde, hâkim-i muvakki‘-i sadr-ı 
kitâb –tûbâ lehû ve hüsnü me’âb- hazretleri dahi sagīrân-ı mezbûrâna nafaka 
ve kisve ve sâir levâzım-ı mühimmesi için babaları mezbûr Muharrem üzerine 
her birileri için dörder akçe olmak üzre târih-i kitâbdan yevmî sekiz akçe nafa-
ka farz ve takdîr edip, meblağ-ı mefrûz-ı mezbûru sagīrân-ı mezbûrânın nafaka 
ve kisve ve sâir levâzım-ı mühimmesine harc u sarf ve lede’l-iktizâ istidâne ve 
inde’z-zafer babaları mezbûr Muharrem üzerine rücû‘a mezbûre Hatice’ye izin 
vermeğin, mâ vaka‘a bi’t-taleb ketb olundu.
Fi’l-yevmi’s-sâdis min Cumâdelâhire li sene isneteyn ve mi’e ve elf.
Şuhûdü’l-hâl: Mustafa Efendi b. Mehmed el-müezzin, Mustafa b. Mehmed, Ah-
med b. Mustafa, Hüseyin b. Abdullah.

203 [33a-1] Papaz Laytirkos’un İris bt. Manol’a olan borcunun kefili 
Lazari v. Bogos’un ödemesi
Mahmiye-i İstanbul’da Kiremid? mahallesinde sâkine işbu bâ‘isetü’l-vesîka İris 
bt. Manol nâm nasrâniye meclis-i şer‘-i şerîf-i enverde Lazari v. Bogos nâm 
zimmî muvâcehesinde üzerine da‘vâ ve takrîr-i kelâm edip, mezbûr Lazari 
târih-i kitâbdan yedi sene mukaddem Papaz Laytirkos râhib zimmetinde cihet-i 
karz-ı şer‘îden olan altmış esedî guruş hakkıma emr ü kabûlü hâviyeye kefâlet-i 
sahîha-i şer‘iyye ile kefîl olup, yedime deyn temessükü verildikden sonra ken-
di benden on guruş dahi istikrâz ve kabz edip, ba‘dehû beş guruşunu bana edâ 
ve teslîm, ben dahi ahz u kabz etmişdim. Hâlâ suâl olunup mezbûr deynden 
bâkī beş guruş ile min-ciheti’l-kefâle zimmetinde edâsı lâzım gelen altmış gu-
ruş ki, cem‘an altmış beş guruşu bana edâya tenbîh olunmak matlûbumdur de-
dikde, mazmûnu min-külli’l-vücûh takrîr-i meşrûhuna mutâbık deyn temes-
sükü dahi ibrâz etmeğin, gıbbe’s-suâl mezbûr Lazari cevâbında, fi’l-hakīka 
müdde‘iye-i mezbûrenin kabzını i‘tirâf eylediği beş guruşdan mâ‘adâ beş esedî 
guruş ile mezbûrânın mezkûr Papaz Laytirkos zimmetinde cihet-i mezkûreden 
olan altmış guruş hakkına ber vech-i muharrer kefîl olduğunu ikrâr, lâkin 
mezbûre imdi beni kefâletinden ihrâc ve ibrâ etmişdi deyu def ‘le mukābele edi-
cek, gıbbe’l-istintâk ve’l-inkâr merkūm Lazari’den def ‘-i meşrûhuna beyyine ta-
leb olundukda, ityân-ı beyyineden izhâr-ı acz edip tahlîfe dahi tâlib olmamağın, 
mûcibiyle ba‘de’l-hükm ve’l-kazâ mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, İbrahim Çelebi b. Mehmed, Ebûbekir b. 
Hüseyin, Mehmed Çavuş el-mübâşir, Mustafa b. Şaban.

204 [33a-2] İsmail Ağa b. Mehmed Ağa’nın tarlasını Mehmed Ağa 
b. Mustafa’ya satması
Cezâyir-i Bahr-ı Sefîd’den nefs-i Midilli ahâlîsinden umdetü’l-eşbâh ve’l-emsâl 
İsmail Ağa ibnü’l-merhûm Mehmed Ağa meclis-i şer‘-i şerîf-i enverde, işbu 
bâ‘isü’l-kitâb Mehmed Ağa b. Mustafa mahzarında ikrâr-ı tâm ve takrîr-i kelâm 
edip Midilli kazâsında Meskene? nâhiyesinde Merirşah? nâm karyede vâki‘ bir 
taraf çayır ve bir tarafı mer‘â ve iki tarafı tarîk-i âm ile mahdûd yüz elli müd 
tohum istî‘âb eder tarlayı [ve] içinde olan eşcâr-ı müsmire ve gayr-ı müsmi-
re ve cemî‘-i tevâbi‘ ve levâhıkı ile bâ-izn-i sâhib-i arz mezkûr Mehmed Ağa’ya 
kırk akçe bedel mukābelesinde ferâğ ve tefvîz, ol dahi tefevvüz ve kabûl ettiğin-
den sonra bedel-i mezkûr kırk bin akçeyi yedinden alıp kabz eyledim. Ba‘de’l-
yevm mârru’z-zikr tarla merkūm Mehmed Ağa’nın dâhil-i havza-i tasarrufu 
olup, benim kat‘â alâka ve medhalim kalmamışdır dedikde, mukırr-ı mezbûr 
İsmail Ağa’nın ber-minvâl-i mübeyyen cârî ve sâdır olan ikrârını el-mukarru 
lehü’l-mezbûr Mehmed Ağa bi’l-muvâcehe tasdîk ve bi’l-müşâfehe tahkīk etme-
ğin, işbu vesîka bi’t-taleb ketb olundu.
Fi’l-yevmi’s-sâmin min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Ağa b. Mustafa, Ahmed b. el-Hâc Mustafa, Abdullah Çe-
lebi b. Abdurrahman, Sayıcı? Mehmed, Ali Ağa b. Mustafa.

205 [33a-3] Hatice bt. Mustafa’nın kendisini dövmemek üzerine şartlı 
talakta bulunan kocası Muharrem b. Mehmed’den boşanması
Mahmiye-i İstanbul’da Sultan mahallesi sâkinelerinden bâ‘isetü hâze’l-kitâb 
Hatice bt. Mustafa nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enver-
de, zevc-i mutallıkı işbu hâzır bi’l-meclis Muharrem b. Mehmed nâm kimes-
ne mahzarında üzerine da‘vâ ve takrîr-i kelâm edip, zevcim mezbûr Muhar-
rem târih-i kitâbdan iki ay mukaddem bana eğer seni darb edersem benden boş 
ol ve bu şarta ta‘lîk ettiğinden sonra beni darb etmekle, ben şart-ı mezkûrun 
vukū‘una binâ’en mezbûr Muharrem’den mutallaka olmağla, suâl olunup zim-
metinde mütekarrir ve ma‘kūdun aleyh olan bin akçe mehr-i müeccelimin alı-
verilmesi matlûbumdur dedikde, gıbbe’s-suâl mezbûr Muharrem cevâbında, 
şart-ı mezkûru bi’l-külliye inkâr edicek, müdde‘î-i mezkûreden müdde‘âsına 
beyyine taleb olundukda, mahalle-i mezbûre sâkinlerinden Mustafa b. Mehmed 
ve Ahmed b. Mustafa ve Hüseyin b. Abdullah nâm kimesneler li ecli’ş-şehâde 
meclis-i şer‘a hâzırûn olup işhâd olunduklarında, fi’l-hakīka mezbûr Muhar-
rem müdde‘iye-i mezbûreyi târih-i kitâbdan iki ay mukaddem eğer seni darb 
edersem benden boş ol deyu bizim huzûrumuzda şarta ta‘lîk ettiğinden son-
ra müdde‘iye-i mezbûreyi darb etmekle, vücûd-ı şarta binâ’en müdde‘iye-i 
mezbûre, mezbûr Muharrem’den mutallaka olmuşdur. Biz [bu] husûsa bu vech 
üzre şâhidleriz, şehâdet dahi ederiz deyu her biri edâ-i şehâdet-i şer‘iyye ey-
lediklerinde, ba‘de’t-ta‘dîl ve’t-tezkiye şehâdetleri makbûl oldukdan sonra 
mûcebiyle müdde‘iye-i mezbûrenin talâkına ba‘de’l-hükm, mehr-i müecce-
li olan meblağ-ı mezbûr seksen akçeyi müdde‘iye-i mezbûreye edâ ve teslîme 
merkūm Muharrem’e tenbîh olundukdan sonra mezbûrenin rızâsıyla nafaka-i 
iddet ve me’ûnet-i süknâsı için dört yüz akçe dahi vermeğe ta‘ahhüd etmeğin, 
mâ vaka‘a bi’t-taleb ketb olundu.
Fi’l-yevmi’s-sâdis min Cumâdelâhire li sene isneteyn ve mi’e ve elf.
Şuhûdü’l-hâl: Müezzin Mustafa Efendi b. Mehmed, Mustafa b. Mehmed, Ahmed 
b. Mustafa, Hüseyin b. Abdullah, İbrahim Çelebi b. Ahmed.

206 [33b-1] Sâliha bt. Mehmed ile kızı Hatice’nin terekeleri hususunda 
varislerden Ahmed’in Mustafa ile sulh olması
Mahmiye-i İstanbul’da Karaki mahallesi sâkinelerinden iken bundan ak-
dem fevt olan Sâliha bt. Mehmed nâm hâtunun verâseti, sadrî oğlu Mustafa 
ve sadriye kebîre kızı Hatice’ye münhasıra olup kable’l-ahz mezbûre Hatice 
dahi fevt olup, verâseti zevc-i metrûku Ahmed b. Hüseyin Efendi ve karındaşı 
merkūm Mustafa’ya münhasıra ve tashîh-i mes’elesi altı sehimden olup sihâm-ı 
mezbûrdan beş sehim merkūm Mustafa’ya ve bir sehmi mezbûr Ahmed’e isâbet 
ve intikāl eylediği şer‘an sâbite ve müte‘ayyin oldukdan sonra mezbûr Ahmed 
meclis-i şer‘-i şerîf-i enverde, tereke-i müteveffât-ı mezbûreye vâzı‘u’l-yed olan 
merkūm Mustafa mahzarında ikrâr ve takrîr-i kelâm edip, tereke-i müteveffât-ı 
mezbûrdan olup mahalle-i mezbûrede vâki‘ bir tarafı Fodla Kâtibi Ali Efendi 
menzili ve iki tarafı Mahmud Çavuş Vakfı ve bir tarafı tarîk-i âm ile mahdûd 
iki fevkānî oda ve bir sofa ve bi’r-i mâ ve havluyu müştemil mülk menzili, be-
nim iznimle merkūm Mustafa iki yüz seksen guruşa âhara bey‘ ve kabz-ı semen 
ve semen-i mezbûrun kırk altı guruşunu mesârif-i mu‘ayyenemize sarf edip iki 
yüz otuz dört guruşu yedinde bâkī kalmışdır. Hâlâ meblağ-ı bâkī-i mezbûrdan 
benim bir sehim hisseme isâbet eden otuz dokuz guruşu merkūm Mustafa bana 
def ‘ ve teslîm, ben dahi yedinden tamâmen ahz u kabz ve istîfâ edip, müteveffâ-
yı mezbûretânın terekelerine müte‘allika âmme-i da‘vâdan âharın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde, gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Ahmed b. Mehmed, Yusuf Çelebi b. Abdullah, Vekîl-harc 
Ahmed Çelebi, el-Hâc Mustafa b. ( ), Mehmed Halîfe b. ( ), Bayram Bey b. ( ).

207 [33b-2] İsmail b. Abdullah’ın araba kirasından Ayşe bt. Mehmed’de 
alacağı olduğu
Mahrûse-i Edirne arabacılarından işbu râfi‘ü’l-kitâb İsmail b. Abdullah nâm ki-
mesne mahfil-i kazâda Ayşe bt. Mehmed nâm hâtun mahzarında üzerine da‘vâ 
ve takrîr-i kelâm edip, mezbûre Ayşe zimmetinde bundan akdem Edirne’den 
İstanbul’a gelmek için benden istîcâr ve kabz eylediği araba kirâsından yirmi gu-
ruş hakkım olup hattâ mezbûr mahzarında ikrâr dahi ettikden sonra meblağ-ı 
mezbûrun yedi guruşunu bana edâ ve teslîm [ve bâki] on üç guruş zimmetin-
de kalmakla, hâlâ taleb eylediğimde edâdan imtinâ‘ eder suâl olunup alıveril-
mesi matlûbumdur dedikde, gıbbe’s-suâl ve akībe’l-inkâr, müdde‘î-i mezbûrdan 
müdde‘âsına mübeyyine beyyine taleb olundukda, udûl-i ricâlden Ahmed Çele-
bi b. Halil ve Mustafa b. Ali nâm kimesneler li ecli’ş-şehâde meclis-i şer‘-i şerîfe 
hâzırân olup istişhâd olunduklarında, fi’l-hakīka mezbûre Ayşe Hâtun müdde‘î-i 
mezbûra vech-i muharrer üzre araba kirâsından meblağ-ı mezbûr yirmi gu-
ruş zimmetimde edâsı lâzım-ı deynimdir deyu bizim huzûrumuzda ikrâr ve 
bizi işhâd etmişdi. Biz bu husûsa bu vech üzre şâhidleriz, şehâdet dahi ederiz 
deyu her biri edâ-i şehâdet-i şer‘iyye eylediklerinde, ba‘de’t-ta‘dîl ve’t-tezkiye 
şehâdetleri makbûle olmağın, mûcebince meblağ-ı bâkī on üç guruş müdde‘î-i 
mezbûra def ‘ ve teslîme mezbûre Ayşe Hâtun’a tenbîh olunup, mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ahmed b. Şaban, diğer İbrahim Çelebi 
b. Mehmed, Ali Beşe b. Bâli.

208 [33b-3] Ayşe bt. Hasan’ın mehir ve yaralama hususunda eski kocası 
Halil b. Hacı Mehmed’in zimmetini ibra etmesi
Mahmiye-i İstanbul’da Çırakcı mahallesinde sâkine Ayşe bt. Hasan nâm hâtun 
ba‘de’t-ta‘rîfi’l-mu‘teber meclis-i şer‘-i şerîfde, sâbıkan zevci olan bâ‘isü hâze’l-
kitâb Halil b. el-Hâc Mehmed nâm kimesne mahzarında ikrâr ve takrîr-i kelâm 
edip, zevcim mezbûr Halil beni tatlîk edip zimmetinde mütekarrir ve ma‘kūdun 
aleyh olan dört yüz akçe mehr-i müeccelim ve nafaka-i iddetim ve me’ûnet-i 
süknâm için bi’t-terâzî yüz elli akçe ki, cem‘an beş yüz elli akçeyi mezbûr 
Halil’den bi’t-tamâm ahz u kabz eylediğimden sonra zevciyyete ve benim başımı 
darb ve cerh etmekle ana müte‘allika da‘vâdan mezbûr Halil’in zimmetini ibrâ 
ve iskāt eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire li sene isneteyn ve mi’e ve elf.
Şuhûdü’l-hâl: Ahmed Çelebi b. Mustafa, Mehmed Çelebi b. Halil, Ali Çelebi b. 
Mehmed, el-Hâc Mustafa Ağa b. Davud, Mehmed Efendi el-mukayyid, Mehmed 
Efendi nâib-i Davudpaşa, el-Hâc Hasan b. Abdullah.

209 [34a-1] Râbia’nın mehir ve nafaka hususunda boşandığı kocası 
Ahmed Çelebi b. Mehmed’in zimmetini ibra etmesi
Mahmiye-i İstanbul’da Koca Mustafa Paşa Câmi‘i kurbunda vâki‘ Âlem Bey ma-
hallesi sâkinelerinden Râbia bt. Ebûbekir nâm hâtun mahalle-i mezbûreden Ab-
dullah Efendi b. Mehmed Efendi ve el-Hâc Mustafa b. Hüseyin nâm kimesne-
ler ta‘rîfleriyle mu‘arrefe oldukdan sonra meclis-i şer‘-i şerîf ve mahfil-i dîn-i 
münîf-i ezherde, zevcim işbu râfi‘ü’l-kitâb Ahmed Çelebi b. Mehmed nâm ki-
mesne mahzarında ikrâr ve takrîr-i kelâm edip, mezbûr Ahmed Çelebi bundan 
akdem zevcim olup beni tatlîk etmekle zimmetinde mütekarrir ve ma‘kūdun-
aleyh olan üç bin akçe mehr-i müeccelim ve nafaka-i iddet-i ma‘lûme ve 
me’ûnet-i süknâm mukābelelerinde beynimizde ma‘lûm câriye bahâsından 
zimmetinde olan üç yüz akçe ki, min-haysi’l-mecmû‘ üç bin dokuz yüz otuz 
akçe hakkımı mezbûr Ahmed Çelebi yedinden tamâmen ahz u kabz edip zev-
ciyyete müte‘allika da‘vâdan her birimiz âharın zimmetini ibrâ-i ve iskāt[ı-âm] 
ile ibrâ ve iskāt eyleyip, birbirimiz ile kat‘â da‘vâ ve nizâ‘ımız kalmadı dedikde, 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-âşir min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Çelebi b. Abdullah, Süleyman Efendi b. Ali, İbrahim Çe-
lebi b. Ahmed, Mehmed Çelebi b. Hüseyin, Ahmed b. Şaban, İbrahim Çelebi b. 
Mehmed, Kasab el-Hâc Hasan, Abdülbâki Beşe, el-Hâc Mehmed.

210 [34a-2] Mustafa Ağa b. Abdullah’ın mühtedî Hasan’da olan alacak 
iddiasını ispat edemediği
Mahrûse-i [Edir]ne’de el-Hâc Safâ mahallesinde sâkin olan Mustafa Ağa b. Ab-
dullah b. Abdurrahman tarafından husûs-ı âti’l-beyâna vekîl olduğu İbrahim 
Beşe b. Yusuf ve Mehmed Beşe b. Abdullah şehâdetleriyle şer‘an [vekâleti] sâbite 
olan Rüstem b. Abdullah meclis-i şer‘-i şerîf-i enverde, mahmiye-i İstanbul’da 
Balatkapısı kurbunda sâkin Kazancı Heyder v. Refail nâm Yahudi muvâcehesinde 
üzerine bi’l-vekâle da‘vâ ve takrîr-i kelâm edip, müvekkilim mezbûr Mustafa 
Ağa’nın târih-i kitâbdan altı sene mukaddem Françe tercümanlarından olup 
zimmî iken Sefer ismi ile müsemmâ olup, ba‘dehû İslâmla müşerref olan Ha-
san nâm mühtedî zimmetinde cihet-i karzdan ve eşyâ bahâsından cem‘an bin 
yüz guruş hakkı olmağla, meblağ-ı mezbûr bin yüz guruşu târih-i mezkûrda 
mahrûse-i mezbûrda merkūm Heyder kefâlet-i sahîha-i şer‘iyye ile bi’l-emr 
ve’l-kabûl kefîl olmuşdu. Hâlâ mezbûr Heyder’e suâl olunup kefâletine binâ’en 
meblağ-ı mezbûr bin yüz guruşu müvekkilim mezbûr Mustafa Ağa için bana 
edâ ve teslîme tenbîh olunmak matlûbumdur dedikde, gıbbe’s-suâl ve akībe’l-
inkâr, müdde‘î-i mezbûrdan sıdk-ı makāline mutâbık beyyine taleb olunduk-
da, ityân-ı beyyine için istimhâl etmekle, defe‘âtle mehl-i şer‘î verilip müddet-i 
mehil münkaziye olup ve müdde‘î-i mezbûr Rüstem ityân-ı beyyineye kādir 
olmayıp istihlâf dahi etmemeğin, mûcebince müdde‘î-i mezbûr bilâ-beyyine 
mu‘ârazadan men‘ olunup, mâ vaka‘a bi’t-taleb ketb ve imlâ olundu.
Fi’l-yevmi’s-sâlis min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ebûbekir b. Hüseyin, Mustafa b. Şaban, 
İbrahim Çelebi b. Mehmed, Ali Efendi b. Safâ.

211 [34a-3] Mehmed b. Receb’in tasarrufundaki vakıf menzili Sâliha 
bt. Mustafa Ağa’ya devretmesi
Vilâyet-i Anadolu’da Kocaili sancağında Karasu nâm karye sükkânından Meh-
med nâm kimesnenin babası ve tarafından husûs-ı âti’l-beyâna vekîl oldu-
ğu karye-i mezbûre sükkânından Molla Mustafa b. İsmail ve Molla Hasan b. 
Ahmed nâm kimesneler şehâdetleriyle sâbite ve sübût-ı vekâletine hâkim-i 
muvakki‘-i sadr-ı kitâb hazretleri kıbelinden hükm-i mer‘î lâhık olan Receb b. el-
Hâc Müslim nâm kimesne meclis-i şer‘-i şerîf-i enverde, sâbıkan İstanbul Ağa-
sı iken vefât eden Mustafa Ağa b. Ali’nin sulbiye kebîre kızı fahrü’l-muhadderât 
Sâliha nâm hâtun tarafından husûs-ı câ’i’z-zikre vekîl-i müsecceli olan işbu 
bâ‘isü’r-rakīm Ömer Çelebi b. Hasan mahzarından bi’l-vekâle ikrâr ve takrîr-i 
kelâm edip, merhûm Osmanzâde Mehmed Efendi Vakfı’ndan olup mahmiye-i 
İstanbul’da Üskübî mahallesinde vâki‘ iki tarafdan yine vakf-ı merkūm ve tara-
feyni tarîk-i âm ile mahdûd havluyu müştemil menzil icâreteyn-i ma‘lûmeteyn 
ile oğlum müvekkil-i mezbûrun tasarrufunda olmağla, hâlâ menzil-i mahdûd-ı 
mezkûru vakf-ı mezbûra bi’l-fi‘il mütevellî olan fahrü’l-emâsil ve’l-a‘yân iz-
zetlü işbu Mustafa Ağa hazretleri ma‘rifetiyle beş bin beş yüz akçeye bedel 
mukābelesinde merkūme Sâliha Hâtun’a vekâlet-i mahkiyem hasebiyle ferâğ ve 
tefvîz edip, mezbûr Ömer Çelebi dahi bi’l-vekâle tefevvüz ve kabûl ettiğinden 
sonra bedel-i ferâğ olan meblağ-ı mezbûru merkūm Ömer Çelebi yedinden bi’l-
vekâle tamâmen ahz u kabz eyledim. Ba‘de’l-yevm menzil-i mahdûd-ı mezkûr 
merkūme Sâliha Hâtun’un hakk-ı müfevvazı olup, kimesnenin alâka ve medhali 
kalmamışdır, emsâli gibi mutasarrıfe olsun dedikde, gıbbe’t-tasdîki’l-vicâhî mâ 
vaka‘a bi’t-taleb ketb olundu.
Fi’l-yevmi’l-hâmis ve Cumâdelâhire li sene isneteyn ve mi’e ve elf.
Şuhûdü’l-hâl: Mustafa Çelebi b. Ahmed, Ahmed Efendi camcı, Ali Efendi el-
kâtib, Osman Çelebi b. ( ), Mehmed Çelebi b. ( ), İbrahim Yazıcı.

212 [34a-4] Râbia Hatun bt. Hacı Musa’nın ev ve arsa satışını iptal edip 
geri verdiği Mustafa Çelebi ve karısı Hatice ile sulh oldukları
Mahmiye-i İstanbul’da Molla Şeref mahallesi sâkinelerinden Râbia Hâtun bt. el-
Hâc Musa ba‘de’t-ta‘rîfi’ş-şer‘î meclis-i şer‘-i şerîf-i enverde, mahalle-i mezbûre 
sâkinelerinden Mustafa Çelebi b. Osman ve zevcesi Hatice mahzarlarında ikrâr 
ve takrîr-i kelâm edip, mahalle-i mezbûrede vâki‘ bir tarafı yâğhâne ve bir ta-
rafı yine kendi mülkü? ve bir tarafdan ba‘zan el-Hâc İbrahim ba‘zan Ahmed 
Ağa menzili ve bir tarafdan tarîk-i âm ile mahdûd fevkānî [34b] bir oda ve 
bir sofa ve mahtab [ve] bi’r-i mâ ve cüneyne ve kenîfi müştemil mülk men-
zilimi, bundan akdem mezbûretân Mustafa Çelebi ve Hatice’ye ale’l-iştirâki’s-
seviy bey‘-i kat‘î ile yüz on guruşa bey‘ ve teslîm, onlar dahi iştirâ ve kabûl ve 
kabz edip, semeni olan meblağ-ı mezbûr yüz on guruşu mezbûrân yedlerinden 
tamâmen ahz u kabz eylediğimden sonra menzil-i mezbûrun tûlen yirmi beş 
zirâ‘ ve arzan iki zirâ‘ bi hesâb-ı terbî‘î elli zirâ‘ arsası tarîk-i hâs olduğu lede’ş-
şer‘i’l-enver zâhir ve mütehakkik olup, menzil-i mezbûrun reddi lâzım olmağ-
la, hâlâ bey‘-i mezbûru fesh ve ikāle ve menzil-i mezkûru mezbûr Mustafa Çe-
lebi ve Hatice Hâtun bana red ve teslîm, ben dahi tesellüm ve kabz eylediğim-
den sonra mezbûrân Mustafa Çelebi ve Hatice Hâtun menzil-i mezbûrun atîk 
ebniyesini ta‘mîr ve termîme altmış guruş harc ve sarf etmişdik ve bundan ta-
leb ve da‘vâ sadedinde olmalarıyla beynimizde ba‘de’n-nizâ‘ muslihûn tavassu-
tu ile ben mezbûrân Mustafa Çelebi ve Hatice Hâtun ile meblağ-ı mezbûr altmış 
guruş da‘vâsından kırk guruş üzerine sulh olduğumda, mezbûrân dahi sulh-ı 
mezbûru kabûl edip, semen-i mezbûr yüz on guruş ile bedel-i sulh-ı mezbûr 
kırk guruş ki, cem‘an yüz elli guruş mezbûrân Mustafa Çelebi ve Hatice Hâtun’a 
zimmetinde vâcibü’l-edâ deynimdir dedikde, gıbbe’t-tasdîki’l-mu‘teberi’l-vicâhî, 
mâ vaka‘a bi’t-taleb ketb olundu.
Fi’l-yevmi’s-sâbi‘ min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Halîfe b. Abdullah, Osman b. Abdullah, Süleyman [b.] 
Hasan, el-Hâc Hasan, Ahmed Çelebi b. Mehmed, Yağcı Ahmed Çelebi.









213 [34b-1] Hasan Beşe b. Hüseyin ve karısının tasarrufundaki vakıf 
menzilin devrine mütevelli tarafından engel olunmaması
Vilâyet-i Anadolu’da Kastamonu sancağında Devrekani kazâsına tâbi‘ Karalı nâm 
karye ahâlîsinden olup, kendi tarafından asıl ve zevcesi Muammer bt. Abdullah 
b. [Abdu]rrahman tarafından vech-i âtî-i mezbûre vekâlet iddi‘â eden bâ‘isü’l-
vesîka Hasan Beşe b. Hüseyin nâm kimesne meclis-i şer‘-i şerîfde, mahmiye-i 
İstanbul’da vâki‘ merhûm Şeyhülislâm Hamîd Efendi Vakfı’na mütevellî olan 
Halil Ağa b. Mehmed mahzarında takrîr-i da‘vâ ve tasvîr-i müdde‘â edip, vakf-ı 
mezbûrdan olup mahmiye-i mezbûrede Kasab Timurhan mahallesinde bir ta-
rafdan yine vakf-ı mezbûr ve bir tarafdan Mustafa Efendi menzili ve bir taraf-
dan tarîk-i hâs ve bir tarafdan tarîk-i âm ile mahdûd menzil, işbu temessük 
nâtık olduğu icâreteyn-i ma‘lûmeteyn ile nısfı benim ve nısf-ı âharı zevcem 
mezbûrun taht-ı tasarrufunda olup, mezbûre Muammer menzil-i mezkûrdan 
hissesi olan nısf-ı şâyi‘i âhara ferâğa beni vekîl, ben dahi vekâlet-i mezbûreyi 
kabûl etmemle menzil-i mezkûru asâleten ve vekâleten bedel-i misli ile âhara 
ferâğ murâd eylediğimde, mütevellî-i mezbûr mâni‘ olup suâl olunup vech-i mu-
harrer mâni‘ olmamak üzre tenbîh olunmak matlûbumdur dedikde, gıbbe’s-suâl 
mütevellî-i mesfûr [cevâbında] kaziyye minvâl-i meşrûh üzre olduğunu ikrâr, 
lâkin müdde‘î-i mezbûrun vech-i muharrer vekâletin inkâr edicek, müdde‘î-i 
mezbûrdan vekâlet-i mahkiyesini mübeyyin beyyine taleb olundukda, udûl-i 
müslimînden olup kazâ-i mezbûra tâbi‘ Pazarköyü’nden Mustafa b. Ali ve fi’l-asl 
Kastamonu ahâlîsinden olup mahmiye-i mezbûrda Monla Hüsrev mahallesin-
de sâkin Mehmed b. Abdurrahman nâm kimesneler li ecli’ş-şehâde meclis-i şer‘a 
hâzırân olup isre’l-istişhâd, fi’l-hakīka müdde‘î-i mezbûrun zevcesi merkūme 
Muammer bt. Abdullah b. Abdurrahman menzil-i mezkûrdan nısf hissesini bâ-
izn-i mütevellî âhara ferâğ ve tefvîze mezbûr Hasan Beşe’yi bizim huzûrumuzda 
vekîl edip, ol dahi vekâlet-i mezbûreyi kabûl eyledi. Biz bu husûsa bu vech üzre 
şâhidleriz, şehâdet dahi ederiz deyu her biri edâ-i şehâdet-i şer‘iyye eyledikle-
rinde, ba‘de’t-ta‘dîl ve’t-tezkiye şehâdetleri makbûle olmağın, mûcebiyle vekîl-i 
mezbûrun zevcesinin hissesine dahi bedel-i misli ile ferâğa mâni‘ olmamak üzre 
mütevellî-i mersûmeye tenbîh olunmağın, mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire sene 1102.
Şuhûdü’l-hâl: İbrahim Çelebi [b.] Ahmed el-muhzır, Ali b. Bâli muhzır, 
Çavuşzâde Mehmed Efendi, Mustafa Çelebi b. Ali ve gayruhüm.









214 [34b-2] Emetullah bt. Mehmed’in eski kocasından olan kızı 
Ayşe’nin geçimini kendi üzerine alması
Mahmiye-i İstanbul’da Şehremini kurbunda Mustafa Ağa mahallesi 
sâkinelerinden Emetullah Hâtun bt. Mehmed ba‘de ta‘rîfi’ş-şer‘î meclis-i şer‘-i 
şerîf-i enverde takrîr-i kelâm ve ta‘bîr ani’l-merâm edip, zevc-i mutallıkım işbu 
Cafer b. Receb’in firâşından hâsıla ve benden mütevellide işbu sagīre Ayşe’yi 
babası mezbûr beslemek üzre bana teslîm edip, ben dahi kezâlik mezbûrun 
firâşından hâsıla ve benden mütevellide ve hâlâ hacr ve terbiyemde olan işbu 
sagīre kızım Sabiha’yı târih-i kitâbdan iki bin yüz altmış gün tamâmına de-
ğin kendi mâlım ile infâk ve iktisâ eylemek üzre ta‘ahhüd eyledim dedikde, mâ 
hüve’l-vâki‘ bi’t-taleb ve’l-ibtiğā ketb ve imlâ olundu.
Fi’l-yevmi’s-sâmin min Recebi’l-ferd sene 1102.
Şuhûdü’l-hâl: Ahmed Çelebi b. Şaban, Berber Ali Çelebi (  ), İbrahim Çelebi b. 
Ahmed, İbrahim b. Ahmed, Mehmed b. Hasan, Ahmed b. Ahmed.

215 [35a-1] Ali b. Vakkas’ın kaybolan atının kendisine iadesi
Mahmiye-i İstanbul’da Mi‘mâr Sinan mahallesi sükkânından işbu râfi‘ü’l-kitâb 
Ali b. Abdullah nâm kimesne meclis-i şer‘-i şerîf-i enverde, Yusuf Ağa b. Abdul-
lah nâm kimesne tarafından husûs-ı âti’l-beyâna vekîl olduğu Hüseyin Çavuş 
b. Abdürrezzak ve Ömer b. Abdülkādir şehâdetleriyle şer‘an sâbite ve sübût-ı 
vekâletini ilm-i şer‘î lâhık olan Ali b. Hüseyin nâm kimesne mahzarında üze-
rine da‘vâ ve takrîr-i kelâm edip, işbu meclis-i şer‘de mevcûd ve müşâhed ve 
vekîl-i mezbûr yedinde olan bir re’s iğdiş Bârgir mülküm olup târih-i kitâbdan 
dört ay mukaddem mahmiye-i mezbûrede Sultan Bayezid Câmi‘-i şerîfi kur-
bunda vâki‘ Vezneciler Kapısı’nda mülkünden zâyi‘ olmuşdu. Hâlâ müvekkil-i 
mezbûr mârru’z-zikr Bârgire bi gayri hakkın fuzûlen vaz‘-ı yed eder, suâl olu-
nup müvekkil-i mezbûrun kasr-ı yedine ve vekîl-i merkūma Bârgir-i mezbûrun 
bana teslîme tenbîh olunması matlûbumdur dedikde, gıbbe’s-suâl mezbûr 
cevâbında, müvekkilim mezbûr Yusuf Ağa zikr olunan Bârgiri târih-i kitâbdan 
yirmi gün mukaddem canbâz tâifesinden el-Hâc Mehmed b. Derviş nâm kimes-
neden üç bin beş yüz akçe semen-i medfû‘a iştirâ ve kabz edip mülk-i müşterâsı 
olmak üzre vaz‘-ı yed eder, müdde‘î-i mezbûrun vech-i muharrer üzre mülkün-
den zâyi‘ olduğu ma‘lûmum değildir deyicek, müdde‘î-i mezbûrdan müdde‘âsını 
mübeyyine beyyine taleb olundukda, udûl-i müslimînden el-Hâc Ahmed Çele-
bi b. Osman ve Hasan b. Abdullah nâm kimesneler li ecli’ş-şehâde meclis-i şer‘a 
hâzırân olup isre’l-istişhâd, fi’l-hakīka işbu meclis-i şer‘de mevcûd ve müşâhed 
vekîl-i mezbûr yedinde olan bir re’s kır iğdiş Bârgir müdde‘î-i mezbûrun mülkü 
olup târih-i kitâbdan dört ay mukaddem mahmiye-i mezbûrede Sultan Bayezid 
Câmi‘-i şerîfi kurbunda vâki‘ Vezneciler Kapısı kurbunda mülkünden zâyi‘ ol-
muşdu. Biz bu husûsa bu vech üzre şâhidleriz, şehâdet dahi ederiz deyu her biri 
şehâdet-i şer‘iyye ettiklerinde ba‘de’t-ta‘dîl ve’t-tezkiye şehâdetleri makbûle ol-
mağın, müdde‘î-i mezbûr tahlîf-i şer‘î ile tahlîf olundukdan sonra mûcebince 
zikr olunan Bârgiri müdde‘î-i mezbûre edâ ve teslîme vekîl-i mezbûre tenbîh 
birle, mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mustafa b. Şaban, Abdullah Efendi el-
kâtib, Ahmed b. Ahmed.

216 [35a-2] Hamal Fazlullah b. Şaban’ın alacak davasının reddi
Hamal tâifesinden olup mahmiye-i İstanbul’da Haydarpaşa mahallesinde sâkin 
Fazlullah b. Şaban nâm kimesne meclis-i şer‘-i şerîf-i enverde, işbu bâ‘isü’l-
vesîka Hasan b. Abdullah mahzarında üzerine da‘vâ ve takrîr-i kelâm edip, bun-
dan akdem hamal tâifesinden taraf-ı saltanat-ı aliyye’den kürekçi bedeli fermân 
olunmakla, meblağ-ı ma‘lûmü’l-mikdâr bedel-i mezbûr beynlerinde taham-
müllerine göre tevzî‘ ve taksîm eylediklerinde cümlenin izniyle mezbûr Ha-
san tarafından vekâleten meblağ-ı maksûm-ı mezbûru cem‘ ve tahsîl ve ma-
halline teslîm etmeğin, ben dahi hisseme isâbet eden iki guruşu yedimden ahz 
ve mahalline vermeyip kendi mesârifine sarf etmekle zimmetinde hakkım kal-
mağın, hâlâ merkūm Hasan’a suâl olunup meblağ-ı mezbûr iki guruşu bana 
red ve teslîme tenbîh olunmak matlûbumdur dedikde, gıbbe’s-suâl merkūm Ha-
san cevâbında, müdde‘î-i mezbûrdan ber vech-i muharrer iki guruşu ahz ve 
mahalline teslîm eyledim deyu zimmetinde kaldığını inkâr edicek, müdde‘î-i 
mezbûrdan da‘vâsına mutâbık beyyine taleb olundukda ityân-ı beyyineden 
izhâr-ı acz edip istihlâf etmeğin, mezbûr Hasan kabzını i‘tirâf eylediği iki guru-
şu ber vech-i meşrûh mahalline verip zimmetinde ol vechile müdde‘î-i mezbûre 
iki guruş hakkı kalmadığına yemîn teklîf olundukda, ol dahi alâ vefki’l-mes’ûl 
yemîn bi’llahi te‘âlâ etmeğin, mûcebince müdde‘î-i mezbûr bilâ-sebeb bî-vech 
mu‘ârazadan men‘ olunup, mâ vaka‘a bi’t-taleb ketb olundu.
Fî gurreti Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mehmed b. Ahmed, Ahmed b. Ahmed.

217 [35a-3] Kadı Abdülmümin Efendi’nin kölesi Yusuf ’u azat etmesi
Sâbıkan Mahalle-i Kübrâ kadısı olan mefharu’l-kuzâti’l-müteşerri‘în Abdülmü-
min Efendi meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip, 
bana rıkkını mu‘terif olan işbu uzun boylu açık kaşlı sarı elâ gözlü Rûsiyyü’l-
asl bâ‘isü hâze’l-kitâb Yusuf b. Abdülvehhâb nâm abd-i memlûkümü, hasbeten 
lillâhi te‘âlâ mâlımdan tahrîr ve i‘tâk ve zümre-i ahrâr-ı asliyyeye idrâc ve ilhâk 
eyledim. Ba‘de’l-yevm mevsûf-ı mezbûr Yusuf sâir ahrâr-ı asliyyîn gibi hür olup 
üzerinde velâ-i şer‘îden gayrı hakkım kalmadı dedikde, mâ vaka‘a bi’t-taleb ketb 
olundu.
Fi’l-yevmi’s-sânî min Cumâdelâhire sene 1102.
Şuhûdü’l-hâl: Yahya Çelebi b. ( ), es-Seyyid Ömer Çelebi b. ( ), Abdullah Efendi 
câbî, Fahrü’l-kuzât Yusuf Efendi (…).

218 [35b-1] Angoli v. Yani’nin menzilini Dimitri v. Palaş’a satması
Havâss-ı Aliyye kazâsına tâbi‘ Ayapa nâm karye sükkânından olup, mahmiye-i 
İstanbul’da Kiremitçi mahallesinde sâkin Angoli v. Yani nâm zimmî meclis-i 
şer‘-i şerîf-i enverde, işbu bâ‘isü’s-sifr Dimitri v. Palaş muvâcehesinde ikrâr ve 
takrîr-i kelâm edip, akd-i âti’z-zikrin sudûruna değin yedimde mülk ve hakkım 
olup, karye-i mezbûrede vâki‘ bir tarafdan Ali Çelebi mülkü ve bir tarafdan Di-
mitri mülkü ve iki tarafdan tarîk-i âm ile mahdûd fevkānî ve tahtânî iki bâb oda 
ve havlu ve bir mikdâr bahçeyi müştemil mülk menzilimi, bi cümleti’t-tevâbi‘ 
ve’l-levâhık ve kâffeti’l-hukūk ve’l-merâfık Dimitri’ye on bir guruşa tarafeynden 
îcâb ve kabûlü hâviye ve şurût-ı müfsideden ârî bey‘-i bâtt-ı sahîh-i şer‘î ile bey‘ 
ve teslîm, ol dahi ber vech-i muharrer iştirâ ve tesellüm ve temellük ve kabûl et-
tiğinden sonra semeni olan meblağ-ı mezbûr on bir guruşu mezbûr Dimitri ye-
dinden bi’t-tamâm ve’l-kemâl ahz u kabz edip, ba‘de’l-yevm menzil-i mahdûd-ı 
mezkûru mahallinde zabt ve tasarrufa mezbûr Dimitri’yi taslît eyledim. Key-
fe mâ yeşâ ve yahtâr mutasarrıf olsun dedikde, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Şuhûdü’l-hâl: İbrahim Çelebi b. Ahmed, Mehmed b. Hasan, Ahmed b. Ahmed, 
Hüseyin b. Abdullah, Yani v. Miço, Yamandi v. Bağdasar, Yuvan v. Niko, Râhib 
Papaz.

219 [35b-2] Fâtıma bt. Abdullah’ın tereke tahsili için Mehmed Beşe 
b. Ahmed’i vekil tayin etmesi
Fi’l-asl vilâyet-i Anadolu’da medîne-i Tokat ahâlîsinden olup, mahmiye-i 
İstanbul’da Âşık Paşa mahallesinde mutavattın oldukdan sonra vefât eden Na-
suh b. Yusuf b. Abdurrahman’ın zevce-i menkûhası Fâtıma bt. Abdullah nâm 
hâtun zâtını ma‘rifet-i şer‘iyye ile ârifân olan Abdurrahman b. Mustafa ve 
Mehmed b. Ahmed ta‘rîfleriyle mu‘arrefe oldukdan sonra meclis-i şer‘-i şerîf-i 
enverde, işbu bâ‘isü’l-kitâb Mehmed Beşe b. Ahmed mahzarında takrîr-i kelâm 
ve ta‘bîr ani’l-merâm edip, zevce-i müteveffâ-yı mezbûr Nasuh zimmetinde mü-
tekarrir ve ma‘kūdun aleyh olan yedi bin akçe mehr-i müeccelim ve medîne-i 
mezbûrede sâir veresesi yedlerinde olan menzil ve sâir metrûkâtdan hisse-i irsi-
yemi vaz‘-ı yed edenlerden taleb ve da‘vâ ve ahz u kabz ve bana îsâle ve husûs-ı 
mezbûr mütevakkıf olduğu umûrun cümlesine mezbûr Mehmed Beşe’yi tara-
fımdan vekîl ve nâib-i menâb nasb ve ta‘yîn eyledim dedikde, ol dahi vekâlet-i 
mezbûreyi kabûl ve hizmet-i lâzımesin kemâ-yenbağī edâya ta‘ahhüd etmeğin, 
işbu vesîka bi’t-taleb ketb olundu.
Fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: Ahmed Ağa b. Abdi, Ahmed b. Sefer, Ahmed b. Ali, Ahmed b. Sü-
leyman ve gayruhüm.

220 [35b-3] Hasan Ağa b. Abdullah’ın Mehmed Ağa b. Ramazan’da 
alacağı olduğu
Vilâyet-i Rumeli’nde Hırsova kazâsına tâbi‘ Baltacı nâm karyede sâkin Hasan 
Ağa b. Abdullah b. Abdurrahman tarafından zikr-i âtî meblağı taleb ve da‘vâya 
ve husûs-ı mezbûr mütevakkıf olduğu umûrun küllîsine vekîli olup, yine Hır-
sova ahâlîsinden İbrahim Kapudan b. Osman b. Muharrem nâm kimesne-
ler şehâdetleriyle şer‘an vekâleti sâbite ve sübût-ı vekâletine hükm-i şer‘î lâhık 
olan Ebûbekir Ağa b. Halil meclis-i şer‘-i şerîf-i enverde, Mehmed Ağa b. Ra-
mazan nâm kimesne mahzarında ikrâr ve takrîr-i kelâm edip, müvekkilim 
mezbûr Hasan Ağa işbu yedimde olan deyn temessükü nâtık olduğu üzre bin 
doksan yedi senesi Şa‘bânü’l-mu‘azzamın on sekizinci günü mezbûr Mehmed 
Ağa’ya yedimden elli esedî guruş ikrâz ve teslîm, ol dahi iktirâz ve tesellüm ve 
kabz edip, meblağ-ı mezbûr zimmetinde lâzımü’l-edâ deyn olduğunu nâtık ye-
dine mümzâ ve mahtûm temessük dahi vermeğin, hâlâ suâl olunup meblağ-ı 
mezbûru vekâletime binâ’en bana edâ ve teslîme mezbûr Mehmed Ağa’ya tenbîh 
olunmak matlûbumdur deyip mazmûnu takrîr-i meşrûhuna mutâbık deyn te-
messükü dahi ısdâr etmeğin, gıbbe’s-suâl mezbûr Mehmed Ağa cevâbında, fi’l-
hakīka târih-i mezbûrda müvekkilim mezbûr Hasan Ağa’dan yedi yüz elli gu-
ruş iktirâz ve kabz ve tesellüm ve yedine deyn temessükü verdiğini ikrâr, lâkin 
deyn-i mezkûru mezkûr Hasan Ağa’ya tamâmen edâ ve teslîm etmişdim deyu 
def ‘le mukābele edicek, gıbbe’s-suâl ve’l-inkâr, mezbûr Mehmed Ağa’dan def ‘-i 
meşrûhuna beyyine taleb olundukda ityân-ı beyyine için istimhâl etmeğin, 
mehl-i şer‘î birle ba‘de’l-imhâl müddet-i mehil münkaziye olup ityân-ı beyyine-
den aczi nümâyân olmağın, mevkūfen ale’l-yemîn mûcebiyle ba‘de’l-hükm, mâ 
vaka‘a bi’t-taleb ketb olundu.
Fi’l-yevmi’s-sânî min Cumâdelâhire li sene 1102.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, İbrahim 
Çelebi b. Mehmed, Mustafa Çelebi b. Şaban.

221 [36a-1] Hüseyin Çelebi b. Ahmed’in yerine hac için vekil ve 
nâzır tayin etmesi
Husûs-ı câ’î’l-beyânın mahallinde tahrîri iltimâs olunmağın savb-ı şer‘-i 
münîrden irsâl olunan mevlânâ es-Seyyid Abdülmu‘tî Efendi mahmiye-i 
İstanbul’da Emîn Nureddin mahallesinde sâkin Hüseyin Çelebi b. Ahmed b. 
Müstecâb’ın menziline varıp, zeyl-i kitâbda muharrerü’l-esâmi udûl-i müslimîn 
ve sikāt-ı muvahhidîn huzûrunda akd-i meclis-i şer‘-i nebevî ettikde, meclis-i 
ma‘kūd-ı mezkûrda medîne-i hazret-i Ebâ Eyyûb-i Ensârî -aleyhi rıdvânü’l-
Bârî- mahallâtından Câmi‘-i kebîr mahallesi sükkânından olup, mukaddemâ 
edâ-i hacc-ı şerîf eden el-Hâc Numan b. Mehmed mahzarında ikrâr ve takrîr-i 
kelâm edip, hâlâ ben alîl ve sâhib-i firâş olup bi nefsihî edâ-i hacc-ı şerîfden 
âciz olmağla, işbu sene-i mübârekede menâsik-i eimme-i Hanefiyye üzre be-
nim için edâ-i hacc-ı şerîf etmeğe merkūm el-Hâc Numan’a emr edip ve na-
faka deyu yedine ahlas-ı mâlımdan işbu seksen yaldız altını def ‘ ve teslîm ve 
eğer ba‘de edâi’l-hac nafaka olan meblağ-ı mezbûr seksen yaldız altından faz-
la kalırsa fazla-i mezbûremi kendi nefsine hibe edip ve kendi nefsi için ittihâb 
ve kabûle tarafımdan mezbûr el-Hâc Numan’ı tevkîl eylediğimde, ol dahi 
ba‘de’l-kabûl kezâlik bu sene-i mübârekede âzim-i hacc-ı şerîf olan Muhzırlar 
Kethüdâsı fahrü’l-akrân işbu el-Hâc Mustafa Çelebi b. el-Hâc Ahmed’i me’mûr-ı 
mezbûr el-Hâc Numan’ın üzerine nâzır ta‘yîn eyledim dedikde, mezbûr el-Hâc 
Numan dahi emr-i mezkûr[da] Hüseyin Çelebi’yi tasdîk ve meblağ-ı mezbûr 
seksen yaldız altını ber vech-i meşrûh yedinden tamâmen ahz u kabz ettiğinden 
sonra vech-i mübeyyen üzre emr-i merkūm için edâ-i hacc-ı şerîfe kemâ hüve 
hakkuhû kazâ-i menâsik-i latîfe etmek üzre ta‘ahhüd ve iltizâm edip ve merkūm 
Mustafa Çelebi dahi nezâret-i mezbûreyi kabûl etmeğin, vâki‘ hâli mevlânâ-yı 
mezkûr mahallinde tahrîr, ba‘dehû ma‘an ba‘s olunan Mustafa Çelebi b. Meh-
med ve İbrahim Çelebi b. Ahmed ile meclis-i şer‘a gelip alâ vukū‘ihî inhâ ve 
takrîr etmeğin, mâ vaka‘a bi’t-taleb ketb olundu.
Fi’l-yevmi’s-sâbi‘ min Cumâdelâhire sene 1102.
Şuhûdü’l-hâl: Abdurrahman Efendi b. Mehmed, el-Hâc Sâlih Çelebi b. Receb, 
Abdurrahman b. Abdullah, Hüseyin Ağa b. Ahmed, Ahmed Çelebi b. Hüseyin.









222 [36a-2] Mehmed Çelebi b. İsa’nın tarla ve bahçesini Ahmed 
Efendi b. Ali’ye kiraya vermesi
Vilâyet-i Anadolu’da Bolu sancağında Eflani kazâsına tâbi‘ Afşar-ı Örencik nâm 
karye sükkânından Mehmed Çelebi b. İsâ meclis-i şer‘-i şerîf-i enverde, yine 
karye-i mezbûrede sâkin işbu bâ‘isü’l-kitâb Ahmed Efendi b. Ali mahzarında 
ikrâr ve takrîr-i kelâm edip, taht-ı tasarrufumda olup karye-i mezbûre sınırı 
dâhilinde mevâzi‘-i adîdede vâki‘ lede’l-ahâlî ve’l-cîrân ma‘lûmü’l-hudûd sekiz 
kıt‘a tarlamı ve bir kıt‘a mülk bahçemi safka-i vâhide ile beher sene üç keyl buğ-
day ve üç keyl şa‘îr olmak üzre târih-i kitâbdan yedi sene tamâmına değin yir-
mi bir keyl buğday ve yirmi bir keyl arpaya merkūm Ahmed Efendi’ye îcâr-ı 
sahîh ile îcâr edip, ol dahi vech-i meşrûh üzre istîcâr ve kabûl ettiğinden sonra 
mârru’z-zikr sekiz kıt‘a tarlamı ve bir kıt‘a bahçemi mahallinde kabz ve tasarru-
fa merkūm Ahmed Efendi’yi taslît eyledim dedikde, gıbbe’t-tasdîki’l-vicâhî mâ 
vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire li sene isneteyn ve mi’e ve elf.
Şuhûdü’l-hâl: Fahrü’l-kuzât Abdülaziz Efendi b. Fazlullah Efendi, Ali Bey b. 
Abdi, Mehmed Çelebi b. Zülfikar, Ahmed Çelebi b. Abdülaziz Efendi, Ali Çelebi 
b. Abdüsselâm Efendi, Mehmed Çelebi b. Hasan.

223 [36a-3] Hatice bt. Ali’nin eski kocası Dede Mehmed Halife 
b. Abdullah ile mehir ve nafaka davasında sulh olduğu
Mahmiye-i İstanbul’da Davud Paşa mahallesi sâkinelerinden olup zâtını 
ma‘rifet-i şer‘iyye ile ârifân olan Mesud Efendi b. Mehmed ta‘rîfleriyle 
mu‘arrefe olan Hatice bt. Ali nâm hâtun meclis-i şer‘-i şerîf-i enverde, zevc-i 
sâbıkı işbu sâhibü’l-kitâb Dede Mehmed Halîfe b. Abdullah mahzarında ikrâr 
ve takrîr-i kelâm edip, mezbûr Dede Mehmed zevcim olup beni tatlîk etmek-
le zimmetinde mütekarrir ve ma‘kūdun aleyh olan bin akçe mehr-i müecce-
limi ve nafaka-i iddet-i mu‘ayyenem için kadr-i ma‘rûf nafaka taleb ve da‘vâ 
eylediğimde, ol dahi cevâbında sen benimle mehr-i müeccelin olan meblağ-ı 
mezbûr ve nafaka iddet-i mu‘ayyene-i ma‘lûmeyi ve me’ûnet-i süknân dahi 
kendi üzerine olmak üzre muhâla‘a-i sahîha-i şer‘iyye ile muhâla‘a olmuş-
dun demekle, beynimizde nizâ‘-ı küllî vukū‘undan sonra muslihûn tavassut 
edip, da‘vâ-yı mezkûrumdan beni mezbûr Dede Mehmed ile yedi yüz akçe 
üzerine sulh eylediklerinde, ben dahi meblağ-ı mezbûru kabûl ve bedel-i sulh 
olan meblağ-ı mezbûr yedi yüz akçeyi mezbûrun yedinden tamâmen ahz u 
kabz edip, fîmâ-ba‘d mehr-i mezbûr ve nafaka-i iddet-i ma‘lûme ve me’ûnet-i 
süknâm da‘vâsından ve bi’l-cümle hukūk-ı zevciyyete müte‘allika târih-i 
kitâba gelince âmme-i da‘vâdan mezbûrun zimmetini ibrâ-i âmm-ı râfi‘ü’l-
hisâm ile ibrâ ve iskāt eyledim dedikde, gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ min Cumâdelâhire sene 1102.
Şuhûdü’l-hâl: Mehmed Çelebi b. Hüseyin, Mehmed Çavuş b. Abdullah, Arab 
Hüseyin (…), (…) b. Mehmed ve gayruhüm.

224 [36b-1] Ayşe bt. Abdullah’ın mehir davasının reddi
Mahmiye-i İstanbul’da Sancakdâr Hayreddin mahallesinde sâkin olup zâtını 
ma‘rifet-i şer‘iyye ârifân el-Hâc Ali b. Abdullah ve Mehmed b. Mehmed 
ta‘rîfleriyle mu‘arrefe olan Ayşe bt. Abdullah nâm hâtun meclis-i şer‘-i hatîr-i 
lâzımü’t-tevkīrde, zevc-i sâbıkı işbu bâ‘isü’l-kitâb Selim Çelebi b. Ebûbekir mah-
zarında üzerine da‘vâ ve takrîr-i kelâm edip, mezbûr Selim Çelebi zevcim olup 
bin yüz bir senesi Recebü’l-ferd’inin yedinci günü beni tatlîk etmekle, suâl olu-
nup zimmetinde ma‘kūdun aleyh olan dört bin akçe mehr-i müeccelimi bana 
edâ ve teslîme tenbîh olunmak matlûbumdur dedikde, gıbbe’s-suâl mezbûr 
Selim Çelebi cevâbında, fi’l-hakīka mezbûre Ayşe zevcem olup, lâkin târih-i 
mezkûrda benimle hüsn-i zindegânîsi olmamağla zimmetimde ma‘kūdun 
aleyh olan dört bin akçe mehr-i müecceli ve nafaka-i iddet-i ma‘lûmesi üzeri-
ne ve me’ûnet-i süknâsı dahi kendi üzerine olmak üzre târih-i mezbûrda Bâb 
nâibi olan umdetü’l-müderrisîn Muharrem Efendi b. Mustafa huzûrunda be-
nimle muhâla‘a-i sahîha-i şer‘iyye ile muhâla‘a edip, ben dahi hul‘-ı mezbûru 
ba‘de’l-kabûl hukūk-ı zevciyyete ve ol târihe gelince beynimizde cereyân eden 
ahz u i‘tâ ve mu‘âmelât-ı şettâ ve hukūk-ı ma‘lûme ve mechûleye müte‘allika 
âmme-i da‘vâdan beni ibrâ-i âmm-ı kātı‘ü’n-nizâ‘ ile ibrâ ve iskāt edip, hattâ 
mûmâ-ileyh husûs-ı mezbûru tahrîr ettirdip yedime teslîm etmişidi deyu nâib-i 
mûmâ-ileyhin imzâsıyla mümzâ ve hatmi ile mahtûme ve târih-i mezkûr ile 
müverraha bir kıt‘a hüccet ibrâz edip, mezbûre Ayşe muvâcehesinde feth ve 
kırâ’at olundukda mazmûnu min-külli’l-vücûh takrîr-i meşrûhuna mutâbık bu-
lunmağın, gıbbe’l-istintâk mezkûre Ayşe mazmûn-ı hüccet-i mezkûreyi tav‘an 
ikrâr ve i‘tirâf etmeğin, mûcebiyle mezbûre Ayşe Hâtun ber vech-i meşrûh bî-
vech mütâlebeden men‘ olunup, işbu vesîka-i enîka alâ mâ hüve’l-hakīka gıbbe’l-
ibtigā ketb ve imlâ olundu.
Fi’l-yevmi’s-sâlis min Cumâdelâhire li sene isneteyn ve mi’e ve elf.
Şuhûdü’l-hâl: Ali Çelebi b. Abdullah, Mehmed Efendi b. Mustafa İmâmzâde, es-
Seyyid Abdülmu‘tî Efendi, Ebûbekir Çelebi b. el-Hâc Abdi, İbrahim Çelebi b. 
Ahmed.









225 [36b-2] Kayseri Metropoliti Yermakos v. Toma’nın 
İğnadyos’dan şikâyeti
Ruhban tâifesinden işbu bâ‘isü’l-vesîka Yermakos v. Toma nâm râhib meclis-i şer‘-i 
şerîf-i enverde, yine tâife-i mezbûreden İğnadyos v. Yani muvâcehesinde üzeri-
ne da‘vâ ve takrîr-i kelâm edip, ben işbu yedimde olan berât-ı şerîf-i âlîşân nâtık 
olduğu üzre beş altı seneden beri Kayseriye ve tevâbi‘inde vâki‘ kefere tâifesinin 
metropolidi olup, zikr-i âtî meblağı cem‘ ve tahsîl ve kabzına olanlara teslîme ben 
me’mûr iken, mezbûr İğnadyos zikr olunan metropolidlik kendiye teveccüh ol-
muş değilken bin doksan dokuz senesi Saferü’l-hayr’ın on sekizinci gününden üç 
sene tamâmına değin mârru’l-beyân metropolidliği zabt ve mahsûlâtını kabz et-
meğin, hâlâ suâl olunup takrîr ve tahrîr olunmak matlûbumdur dedikde, gıbbe’s-
suâl mezbûr İğnadyos cevâbında, fi’l-hakīka hâl bâlâda şerh ve beyân olunan 
minvâl üzre olup, lâkin mezbûr Yermakos’un berât-ı şerîf-i âlîşân ile metropo-
lidliği kendi mesârifine sarfla istihlâk edip, müdde‘î-i merkūm sene-i mezkûre 
rüsûm-ı âdiyesin mahallinde teslîm etmekle, meblağ-ı mezbûru edâ ve teslîm 
lâzım geldiğini ikrâr, ziyâde kabzını inkâr edicek, müdde‘î-i mezbûrdan ziyâde 
da‘vâsını beyâna havâle olunup, işbu vesîka ketb ve terkīm olundu.
Fî evâhiri Cemâziyelevvel li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Çelebi b. Mehmed, diğer İb-
rahim Çelebi b. Ahmed, Ali b. Bâli ve gayruhüm.

226 [36b-3] Mustafa Efendi b. Yahya’nın kölesi Süleyman’ı azat etmesi
Mahmiye-i İstanbul’da Harâccı Muhyiddin mahallesinde sâkinelerinden 
umdetü’l-eşbâh Mustafa Efendi b. Yahya tarafından ıtk-ı âti’z-zikri ikrâra 
vekîl olup, Mustafa Bey b. Hasan? ve Ahmed Bey b. Mustafa nâm kimesneler 
şehâdetleriyle şer‘an vekâleti sâbite olan fahrü’l-e’imme Hasan Efendi b. Musta-
fa meclis-i şer‘-i şerîf-i enverde bi’l-vekâle ikrâr ve takrîr-i kelâm edip, müvekki-
lim mûmâ-ileyh Mustafa Efendi’ye rıkkını i‘tirâf eden işbu uzun boylu açık kaş-
lı gök elâ gözlü kumral sakallı Rûsiyyü’l-asl Süleyman b. Abdullah nâm abd-i 
memlûkünü hasbeten lillâhi te‘âlâ ve taleben li merzâti rabbihi’l-a‘lâ mâlından 
ihrâc ve ahrâr-ı asliyyîn silkine idhâl ve idrâc edip, ba‘de’l-yevm mevsûf-ı 
mezbûr Süleyman ahrâr-ı asliyyîn gibi hür olup, üzerinde hakk-ı velâdan gayrı 
medhali kalmadı dedikde, mâ vaka‘a bi’t-taleb ketb olundu.
Fi’l-yevmi’l-âşir min Cumâdelâhire li sene isneteyn ve mi’e ve elf.
Şuhûdü’l-hâl: İsmail Çelebi b. Receb Ağa, Mehmed Çelebi b. Receb Ağa, Halil 
Ağa b. Mustafa, Ahmed Ağa b. İbrahim, Mehmed Çelebi b. Ahmed, İbrahim Çe-
lebi b. Ahmed.









227 [37a-1] Mahmud Ağa b. Abdi’nin menzillerini kardeşi 
Hacı Mustafa Efendi’ye satıp bazı emlâkının da kullanım 
hakkını devretmesi
Husûs-ı âti’l-beyânın mahallinde ketb ü tahrîri iltimâs olunmağın, savb-ı 
şer‘den irsâl olunan İbrahim Efendi b. el-Hamid’i mahmiye-i İstanbul’da Avrat-
pazarı kurbunda Kiçi Hâtun mahallesinde vâki‘ umdetü’l-emâcid ve’l-ekârim 
Mahmud Ağa b. Abdi’nin menziline varıp, zeyl-i kitâbda muharrerü’l-esâmi 
huzûrlarında akd-i meclis-i şer‘-i nebevî eyledikde, mûmâ-ileyh Mahmud Ağa 
meclis-i ma‘kūd-ı mezbûrda, li ebeveyn er karındaşı umdetü erbâbi’t-tahrîr ve’l-
kalem zübdetü ashâbi’t-tastîr ve’r-rakam hâlâ tezkireci-i evvel olan el-Hâc Mus-
tafa Efendi mahzarında ikrâr ve takrîr-i kelâm edip, akd-i âti’z-zikrin sudûruna 
değin silk-i mülkümde münselik olup, mahalle-i mezbûrda vâki‘ bir tarafı tarîk-i 
âm ve iki tarafı karındaşım müşârün-ileyh Mustafa Efendi menzili ve bir tara-
fı ba‘zan Bayram Paşa Medresesi ve ba‘zan Sâlih Çelebi menzili ve ba‘zan İbra-
him Paşa Mektebi ile mahdûd ve hâriciyesi üç tabaka olup tabaka-i ulyâda üç 
bâb oda ve bir havuzlu hamam ve bir camekan odası ve dehliz ve bir kiler oda-
sı ve bir cüneyne odası ve bir sofa ve bir köşk ve tabaka-i vustâda beş bâb oda 
ve bir kiler ve sofa ve dehliz ve tahtında iki kebîr ahır ve samanhâne ve bir mat-
bah ve kiler ve havlu ve zât-ı eşcâr-ı müsmire ve gayr-ı müsmire iki kıt‘a cüney-
ne ve fevkānî ve tahtânî kenîf ve dâhiliyesi kezâlik üç bâb fevkānî oda ve biribi-
ri mukābilinde iki köşk ve sofa ve tahtânî iki bâb oda ve bir hamam ve câmekân 
odası ve matbah ve mahtab ve iki fevkānî ve tahtânî mahzen ve kenîf ve hadîka-i 
suğrâyı müştemil mülk menzilimi ve yine menzil-i mezbûrun mukābelesinde 
vâki‘ arsasının Kiçi Hâtun Vakfı’na da seksen akçe ve yine Kiçi Hâtun mahalle-
si müezzinine senede kezâlik seksen akçe mukāta‘ası olup ebniye ve eşcârı mül-
küm olan bir tarafdan ba‘zan Şahin Ağa Vakfı olan menzil ve ba‘zan Matbah 
Emîni Mustafa Efendi mülkü ve bir tarafdan tarîk-i âm ile mahdûd bir kahve 
odası ve bir köşk ve kârgir mahzen ve bodrum ve iki su kuyusu ve zât-ı eşcâr-ı 
müsmire ve gayr-ı müsmire hadîkayı müştemil menzilimi, bi safkatin vâhidetin 
tarafeynden îcâb ve kabûlü hâviye bey‘-i bâtt-ı sahîh-i şer‘î ile her kîsesi beş yüz 
guruş olmak üzre on dört kîse ve dört yüz guruşa karındaşım müşârün-ileyh 
Mustafa Efendi’ye bey‘ ve temlîk ve teslîm, ol dahi ber vech-i muharrer iştirâ ve 
temellük ve tesellüm ve kabûl edip ve yine karındaşım müşârün-ileyhin bâlâda 
zikr olunan iki tarafda vâki‘ Haremeyn-i Muhteremeyn evkāfından icâreteyn-i 
ma‘lûmeteyn ile taht-ı tasarrufumda olan bir parça hadîkayı ve zikr olunan ar-
saları dahi kezâlik müşârün-ileyh Mustafa Efendi’ye bâ-izn-i mütevellî yüz gu-
ruş mukābelesinde ferâğ ve tefvîz, ol dahi ber vech-i muharrer tefevvüz ve kabûl 
ettiğinden sonra min-haysü’l-mecmû‘ semenleri olan meblağ-ı mezbûr on kîse 
akçeyi müşârün-ileyhin yedinden bi’t-tamâm ahz u kabz eyledim. Ba‘de’l-yevm 
menzileyn-i mahdûdeynde zikr olunan arsalarda benim aslâ ve kat‘â alâka ve 
medhalim kalmayıp, müşârün-ileyhin mülk-i müşterâsı ve zikr olunan arsa-
lar dâhil-i havza-i tasarrufu olmuşdur, keyfe mâ yeşâ ve yahtâr mutasarrıf ol-
sun dedikde, gıbbe’t-tasdîki’l-vicâhî vâki‘ hâli mevlânâ-yı mezbûr mahallinde 
ketb ü tahrîr, ba‘dehû ma‘an irsâl olunan Muhzırbaşı Mustafa Çelebi ve İsmail 
b. Mustafa ile meclis-i şer‘a gelip alâ vukū‘ihî inhâ ve takrîr etmeğin, mâ hüve’l-
vâki‘ bi’t-taleb ketb olundu.
Fi’l-yevmi’r-râbi‘ min Cumâdelâhire li sene isneteyn ve mi’e ve elf.
Şuhûdü’l-hâl: Hattât Osman Efendi, Fahrü’l-akrân Tahir Ağa, Mehmed Efen-
di [b.] Ali, Hüseyin Efendi el-imâm, el-Hâc Mustafa Efendi, Ali Odabaşı, Yusuf 
Efendi b. ( ), Erdebilîzâde Ahmed Ağa, İsmail Bey b. Yakub ve gayruhüm.

228 [37a-2] Kenan b. Abdi ve karısı Hatice bt. Mehmed’in cariyeleri 
Kâtibe’yi azat etmesi
Mahmiye-i İstanbul’da el-Hâc Hasan mahallesinde sâkin Kenan b. Abdi ve zev-
cesi Hatice bt. Mehmed nâm hâtun taraflarından husûs-ı âti’l-beyâna vekîl ol-
duğu İbrahim Efendi b. Receb ve Eyüb Efendi b. Ali şehâdetleriyle sâbit olan Ab-
durrahman Efendi b. Hüseyin meclis-i şer‘de bi’l-vekâle ikrâr edip, müvekkilân-ı 
mezbûrân kendilere rıkkını mu‘terife olan orta boylu açık kaşlı sarı elâ göz-
lü Rûsiyyetü’l-asl Kâtibe nâm câriyelerini mâllarından tahrîr ve i‘tâk eylediler. 
Ba‘de’l-yevm sâir harâyir-i asliyyât gibi hurre olmuşdur dedikde, mâ vaka‘a bi’t-
taleb ketb olundu.
Fi’l-yevmi’t-tâsi‘ min Cumâdelâhire li sene isneteyn ve mi’e ve elf.
Şuhûdü’l-hâl: Hasan Çelebi, İbrahim Efendi [b.] Receb, Eyüb Efendi [b.] Ali, So-
lak Bekir, Musa b. Ahmed Çelebi, Demirci Ahmed Beşe ve gayruhüm.

229 [37a-3] Mehmed Sipahi b. İsmail’in kendisinden haksız yere alınan 
para hususunda ehl-i örften Hacı Mehmed Ağa b. Abdülgani’nin 
oğlu ile sulh olması
Vilâyet-i Anadolu’da Antalya sükkânından Mehmed Sipâhi b. İsmail nâm ki-
mesne meclis şer‘-i şerîf-i enverde, fahrü’l-akrân ve’l-misâl el-Hâc Mehmed 
Ağa b. Abdülganî’nin üvey oğlu tarafından husûs-ı âti’l-beyâna vekîl olduğu 
el-Hâc Mustafa b. Mehmed ve Hasan b. Ali nâm kimesneler şehâdetleriyle 
şer‘an sâbite olan Mustafa Efendi nâm kimesne mahzarında ikrâr ve takrîr-i 
kelâm edip, bundan akdem müvekkil-i mûmâ-ileyh bizim kazâmızda Zorba 
Ahmed nâm kimesnenin emvâl ve erzâkını kabza fermân ile geldiğinde, siz 
mezbûrun etbâ‘ındansız deyu bi gayri hakkın elli guruş ile her bir keyli buçuk 
guruşa olmak üzre otuz keyl buğdayımı ahz u kabz etmekle, ber vech-i mu-
harrer makbûzu taleb ve da‘vâ eylediğimde beynimizde nizâ‘-ı küllî cereyân 
etmiş[di]. El-hâletü hâzihî muslihûn tavassut edip da‘vâ-yı mezkûrumdan 
beni müvekkil-i mûmâ-ileyh ile iki bin üç yüz elli akçe üzerine sulh eyle-
diklerinde, ben dahi sulh-ı mezbûru [kabûl] ve bedel-i sulh olan meblağ-ı 
mezbûr iki bin üç yüz elli akçeyi vekîl-i mezbûrdan bi’t-tamâm ve’l-kemâl 
ahz u kabz edip, husûs-ı mezkûra müte‘allika âmme-i da‘vâ ve münâza‘ât ve 
muhâsamâtdan müvekkil-i mûmâ-ileyhin zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledim dedikde, gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâmin min şehri Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mustafa b. Şaban, Abdullah Efendi el-
kâtib, Abdurrahman Efendi el-kâtib.

230 [37b-1] Anastas v. Kostantin’in Efanda bt. Todori’den aldığı 
parayı iade etmesi
Mahrûse-i Galata’da Balık Pazarı kurbunda sâkin iken bundan akdem hâlik 
olan Yani v. Pavle nâm zimmînin zevce-i metrûkesi ve evlâd-ı sıgārının kıbel-i 
şer‘den mansûbe vasîleri olan Efanda bt. Todori nâm nasrâniye meclis-i şer‘-i 
şerîfde, Anastas v. Kostantin nâm zimmî mahzarında asâleten ve vesâyeten üze-
rine da‘vâ ve takrîr-i kelâm edip, mezbûr Anastas hâlik-i mezbûrun bir kimesne-
ye deyni vardır ana versem gerek deyu beni mağdur edip, hâlik-i mezbûrun te-
rekesinden olmak üzre bi gayri hakkın benden iki yüz elli guruş ahz u kabz edip, 
lâkin deyn-i mezkûr sâbite olmamağla suâl olunup alıverilmesi matlûbumdur 
dedikde, gıbbe’s-suâl merkūm Anastas cevâbında, fi’l-vâki‘ hâlik-i mezbûrun el-
Hâc Murad nâm kimesneye deynim vardır deyu müdde‘iye-i mezbûreden an-
cak iki yüz guruş ahz u kabz ettiğini ikrâr ve i‘tirâf ve ziyâde elli guruşu kabz 
eylediğini münkir olmağın, müdde‘iye-i mezbûreden ziyâde da‘vâsını mübey-
yin beyyine taleb olundukda, ityânı için istimhâl etmekle mehil-i şer‘îyle imhâl 
olundukdan sonra ikrârı mertebesi olan iki yüz guruşun semeninden mâ‘adâyı 
vasiyy-i mezbûr Efanda’ya edâ ve teslîme merkūm Anastas’a tenbîh olunmağın, 
mâ vaka‘a bi’t-taleb ketb olundu.
Fi’l-yevmi’s-[tâsi‘] min Cumâdelâhire sene 1102.
Şuhûdü’l-hâl: Es-Seyyid Mustafa Çelebi b. Hasan, el-Hâc Mehmed [b.] Hüseyin, 
Mustafa Beşe b. ( ), Osman Efendi b. ( ), Delot v. Akadek, Nikola v. Poliçon, Ef-
toli v. Pavlo.









231 [37b-2] Osman Çelebi b. Ömer’in menzilini karısı Havva 
bt. Abdullah’a satması
Mahmiye-i İstanbul’da Şehremini kurbunda Mimar Şucâ‘ mahallesi sükkânından 
Osman Çelebi b. Ömer nâm kimesne meclis-i şer‘-i hatîr-i lâzımü’t-tevkīrde, 
hâlâ zevcesi olan işbu bâ‘isetü’l-kitâb Saraylı Şahbaz [nâm-ı] diğer Havva bt. Ab-
dullah mahzarında ikrâr ve takrîr-i kelâm edip, akd-i âtî sudûruna değin yedim-
de mülk ve hakkım olup, mahalle-i mezkûrda vâki‘ bir tarafdan merkūm Ah-
med Paşa veresesi bahçesi ve bir tarafdan Buhurcu Hüseyin mülkü ve bir taraf-
dan Hamide Hâtun mülkü ve bir tarafdan tarîk-i âm ile mahdûd, iki bâb fevkānî 
oda ve bir sofa ve bir dehliz ve iki bâb tahtânî oda ve bi’r-i mâ ve cüneyne ve bir 
kenîfi muhtevî mülk menzilimi, cümle tevâbi‘ ve levâhıkı ile zevcem mezbûreye 
tarafeynden îcâb ve kabûlü hâviye şurût-ı müfsideden ârî bey‘-i bâtt-ı sahîh-i 
şer‘î ile yüz seksen esedî guruşa bey‘ ve temlîk, ol dahi ber vech-i muharrer 
iştirâ ve temellük ve tesellüm ve kabûl eylediğinden sonra semeni olan meblağ-ı 
mezbûr yüz seksen esedî guruşu zevcem mezbûre yedinden tamâmen ahz u 
kabz eyledim. Ba‘de’l-yevm menzil-i mahdûd-ı mezbûrda benim alâka ve med-
halim kalmayıp zevcem mezkûrenin mülk-i müşterâsı ve hakk-ı sırfı olmuş-
dur, keyfe mâ teşâ ve tahtâr mutasarrıfe olsun dedikde, gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Cumâdelâhire li sene isneteyn ve mi’e ve elf.
Şuhûdü’l-hâl: Mustafa Efendi b. Mehmed, Hasan Efendi b. Hasan, Resul Bey b. 
Mehmed, Süleyman Çelebi b. Mustafa, İbrahim Çelebi b. Ahmed.

232 [37b-3] Kâtip İsmail Efendi b. Süleyman’ın karısı ile yaptığı mülk 
satışının iptal edilmesi
Dîvân-ı hümâyûn küttâbından İsmail Efendi b. Süleyman nâm kimesne meclis-i 
şer‘-i şerîf-i enverde, zevcesi bâ‘isetü’l-kitâb Fâtıma bt. Ali nâm hâtun mahza-
rında ikrâr ve takrîr-i kelâm edip, zevcem mezbûre Fâtıma Hâtun yedimde 
olan hüccet nâtık olduğu üzre yedinde mülk ve hakkı olup, vilâyet-i Anadolu’da 
medîne-i Erzurum’da Câmi‘-i kebîr mahallesinde vâki‘ bir tarafdan el-Hâc 
Receb menzili ve bir tarafdan Halil Ağa mülkü ve iki tarafdan tarîk-i âm ile 
mahdûd büyût-ı adîdeyi müştemil menzilini dört yüz elli guruşa bana bey‘ ve 
temlîk edip ve yine kazâ-i mezbûra tâbi‘ Kemer nâm karyede vâki‘ sekiz so-
mar tarlasını dahi sâhib-i arz ma‘rifetiyle elli guruş bedel mukābelesinde ferâğ 
ve tefvîz, ben dahi tefevvüz ve kabûl ve mahallinde kabza beni taslît etmiş-
di. El-hâletü hâzihî lâkin ben semen-i mezkûr ile bedel-i merkūm cem‘an beş 
yüz guruşu mezbûre Fâtıma’ya edâ ve teslîm etmemeğin, edâya dahi kudretim 
olmamağla rızâmız ile bey‘-i mezkûru fesh ve ikāle edip ve zikr olunan tarlaları 
dahi yine bâ-ma‘rifet-i sâhib-i arz mezbûre Fâtıma Hâtun’a ferâğ ve tefvîz edip, 
menzil-i mezkûru ve arâzîyi mahallinde kabz mezbûreyi taslît eyledim. Ba‘de’l-
yevm mârru’z-zikr menzil ve tarlaları ke’l-evvel mezbûre Fâtıma’nın olup, be-
nim alâka ve medhalim kalmamışdır dedikde, gıbbe’t-tasdîki’l-mer‘î mâ vaka‘a 
bi’t-taleb ketb olundu.
Fi’l-yevmi’l-hâmis min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Mehmed Efendi, Yahya Çelebi b. ( ) tâbi‘-i efen-
di, Mustafa Efendi kethüdâ, Ali Çelebi b. ( ).

233 [37b-4] Yusuf Bey b. Mehmed’in alacak davasının reddi
Mahmiye-i İstanbul’da Müfti Ali Çelebi mahallesinde sâkine Yusuf Bey b. 
Mehmed nâm kimesne meclis-i şer‘-i şerîf ve mahfil-i dîn-i münîfde, bâ‘isü 
hâze’s-sifr Abraham v. Pulad nâm zimmî muvâcehesinde [38a] üzerine da‘vâ 
ve takrîr-i kelâm edip, mezbûr Abraham zimmetinde yedimden iştirâ ve kabz 
eylediği iki Hind alacası bahâlarından hakkım olan on guruşun bundan ak-
dem dört guruşunu bana def ‘ ve teslîm, ben dahi yedinden ahz u kabz edip 
yedi guruşu zimmetinde bâkī kalmakla, taleb ettiğimde bana edâdan imtinâ‘ 
eder suâl olunup meblağ-ı bâkī-i mezbûru alıverilmesi matlûbumdur dedikde, 
gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyine 
taleb olundukda, ityân-ı beyyineden izhâr-ı acz edip istihlâf etmeğin, fi’l-hakīka 
müdde‘î-i mezbûrun iki Hind alacasını yedinden iştirâ ve kabz etmeyip ol vechi-
le müdde‘î-i mezbûra on bir guruş deyni olmadığına mezbûr Abraham’a yemîn 
teklîf olundukda, ol dahi alâ vefki’l-mes’ûl yemîn bi’l-lahi’llezî enzele’l-incîle  alâ 
İsâ -aleyhi’s-selâm- etmeğin, mûcebince müdde‘î-i mezbûr bilâ-beyyine bî-vech 
mu‘ârazadan men‘ olunup, mâ hüve’l-vâki‘ bi’t-taleb ketb olundu.
Fi’l-yevmi’l-âşir min Cumâdelâhire li sene isneteyn ve mi’e ve elf.
Şuhûdü’l-hâl: Ebûbekir b. Hüseyin, Ali Çelebi b. Bâli, İbrahim Çelebi b. Ahmed, 
Ahmed Beşe b. Ahmed, Nasuh b. Osman.

234 [38a-1] Mehmed Bey b. Ahmed’in alacak hususunda Mehmed 
Efendi b. Habib Efendi ile sulh olması
Fi’l-asl kasaba-i Mihaliç’de Tavşanlı mahallesi ahâlîsinden olup mahmiye-i 
İstanbul’da Kuzudede [Koğacıdede?] mahallesinde müsâfiren sâkin Mehmed 
Bey b. Ahmed meclis-i şer‘-i şerîf-i enverde, işbu bâ‘isü’l-kitâb Mehmed Efen-
di b. Habib Efendi mahzarında ikrâr ve takrîr-i kelâm edip, bundan akdem 
beynimizde ma‘lûm bir husûs temşiyeti için doksan beş guruşumu merhûm 
Mehmed Efendi’ye sen meblağ-ı mezbûr doksan beş guruşu mahalline sarf 
etmeyip zimmetinde kalmışdı deyu meblağ-ı mezbûru merkūm Mehmed 
Efendi’den taleb ve da‘vâ sadedinde olduğumda, beynimizde ba‘de’l-münâza‘a 
muslihûn tavassut edip, da‘vâ-yı mezkûrumdan beni merkūm Mehmed Efen-
di ile otuz guruş üzerine sulh eylediklerinde, ben dahi sulh-ı mezbûru kabûl ve 
bedel-i sulh olan meblağ-ı mezbûr otuz guruşu merkūm Mehmed Efendi ye-
dinden tamâmen ahz u kabz edip, husûs-ı mezbûra müte‘allika âmme-i de‘âvî 
ve mütâlebâtdan merkūm Mehmed Efendi’nin zimmetini ibrâ-i âmm-ı kātı‘ü’n-
nizâ‘ ile ibrâ ve iskāt edip, husûs-ı mezbûre müte‘allika mezbûr Mehmed Efen-
di ile kat‘â da‘vâ ve nizâ‘ım kalmadı dedikde, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’t-tâsi‘ min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Ali, Sâlih Çelebi b. Ahmed, Ali b. Hamza, Halil 
Çelebi b. Mehmed, Yusuf Çelebi b. Abdullah, Hasan Beşe b. ( ).

235 [38a-2] Süleyman Çelebi b. Mustafa’nın menzil satışıyla ilgili 
Mehmed Çelebi b. Ahmed aleyhine şüf ‘a davası açması
Mahmiye-i İstanbul’da Sancakdâr Hayreddin mahallesinde sâkin Süleyman Çe-
lebi b. Mustafa meclis-i şer‘-i şerîf-i enverde, mahalle-i mezbûrda sâkin Meh-
med Çelebi b. Ahmed mahzarında üzerine da‘vâ ve takrîr-i kelâm edip, mezbûr 
Mehmed târih-i kitâbdan yedi gün mukaddem mahalle-i mezbûrede vâki‘ bir 
tarafdan Zümre Hâtun mülkü ve bir tarafdan benim mülk ve bir tarafdan Mus-
tafa Çelebi mülkü ve bir tarafdan tarîk-i hâs ile mahdûd bir oda ve bir köşk ve 
bir matbah ve cüneyne ve havluyu müştemil mülk menzili, mâliki Süleyman 
b. Abdullah’dan yüz guruş semen-i medfû‘a iştirâ ve tesellüm edip, benim dahi 
câr-ı mülâsıkım olan mebî‘i iştirâ eylediğim mahalde taleb ve hakkāniyet ile ta-
leb eylediğimden sonra teslîm-i mebî‘ ve kabz-ı semen bulunmamakla menzil-i 
mezkûr katına varıp ben şefî‘im da‘vâ-yı şüf ‘a dahi ederim deyu taleb edip, ve’l-
hâsıl şerâit-i şüf ‘aya tamâm-ı ri‘âyet ve işbu hâzırân bi’l-meclis Ali b. Musta-
fa ve Hasan b. Abdullah nâm kimesneleri işhâd etmişdim. Hâlâ taleb ederim 
suâl olunup bi tarîki’ş-şüf ‘a menzil-i mezbûru bana teslîm edip, vech-i meşrûh 
üzre verdiği semen-i mezkûru yedimden kabza tenbîh olunmak matlûbumdur 
dedikde, gıbbe’s-suâl mezbûr Mehmed cevâbında, ben menzil-i mezkûru 
mâlik-i mezbûr Süleyman b. Abdullah’dan işbu mübâya‘a hücceti [nâtık olduğu 
üzre] yüz kıt‘a esedî guruş ile min-haysü’l-keyfiyet-i ma‘lûme ve min-haysi’l-
kemiyet-i mechûle bir kabza fülûsa iştirâ ve kabûl etmekle, şefî‘-i mezbûrun 
şüf ‘ası sâkıt olmuşdur deyu def ‘le mukābele edicek, isre’l-istintâk ve’l-inkâr 
mezbûr Mehmed Çelebi’den def ‘-i mezbûruna beyyine taleb olundukda, yine 
mahalle-i mezbûre sükkânından İmâm Mehmed Efendi b. Receb ve Mustafa 
Efendi b. Mehmed nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında, fi’l-vâki‘ mezbûr Mehmed Çelebi târih-i mezkûrda 
menzil-i mahdûd-ı mezkûru mezbûr Süleyman b. Abdullah nâm kimesneden 
bizim huzûrumuzda yüz kıt‘a esedî guruş ile min-haysü’l-keyfiyet-i ma‘lûme ve 
min-haysi’l-kemiyet-i mechûle bir kabza fülûsa iştirâ ve kabûl edip, bu vechile 
iskāt-ı şüf ‘a etmekle şefî‘-i mezbûrun şüf ‘ası sâkıt olmuşdur. Biz bu husûsa bu 
vech üzre şâhidleriz, şehâdet dahi ederiz deyu her biri şehâdet-i şer‘iyye ettik-
lerinde, ba‘de’t-ta‘dîl ve’t-tezkiye şehâdetleri makbûle olmağın, mûcebince şefî‘-i 
mezbûr (...) olunup (…) mâ hüve’l-vâki‘ bi’t-taleb ketb olundu.
[38b] Fi’l-yevmi’s-sânî ve’l-ışrîn min şehri Cemâziyelevvel li sene isneteyn ve 
mi’e ve elf.
Şuhûdü’l-hâl: Mustafa b. Mehmed, İbrahim b. Şaban, Ahmed Çelebi b. Mehmed, 
İbrahim Çelebi b. Ahmed, Şâtır Mehmed b. Hasan.

236 [38b-1] Yani v. Pavle’nin varislerinin alacak davasının reddi
Mahrûse-i Galata’da Balık Pazarı kurbunda sâkine iken bundan akdem hâlik 
olan Yani b. (…) nâm zimmînin zevce-i metrûkesi ve evlâd-ı sıgārının tesviye-i 
umûrlarına kıbel-i şer‘den mansûbe vasîleri olan Efanda bt. Todori nâm 
nasrâniye ba‘de’t-ta‘rîfi’ş-şer‘î meclis-i şer‘-i şerîfde bâ‘isü hâze’l-vesîka el-Hâc 
Mehmed Ağa b. Mahmud ve el-Hâc Hicâzî b. el-Hâc Ömer nâm kimesneler 
mahzarlarında asâleten ve vesâyeten üzerine da‘vâ ve takrîr-i kelâm edip, zev-
cim hâlik-i merkūm şayka ta‘bîr olunur sefîneden bir hissesi kendinin ve iki seh-
mi mezbûrânın olmağla emirleri ile sefîne-i merkūmenin beynlerinde ma‘lûm 
demir ve kamane? …? âlâtını ve sâir levâzıma kendi mâlından bi şartı’r-rücû‘ üç 
yüz guruşu harc u sarf edip, mezbûrânın hisselerine isâbet eden iki yüz guruşu 
kable’l-ahz hâlik olmağla, suâl olunup meblağ-ı mezbûr iki yüz guruşun alıve-
rilmesi matlûbumdur dedikde, gıbbe’s-suâl ve’l-inkâr, müdde‘iye-i mezbûreden 
müdde‘âsını mübeyyin beyyine taleb olundukda, ityân-ı beyyineden izhâr-ı acz 
edip istihlâf etmekle, fi’l-hakīka hâlik-i mezbûre vech-i meşrûh üzre sâlifü’z-
zikr sefînenin levâzım-ı mezkûresi için bi şartı’r-rücû‘ mâlından harc u sarf et-
mek üzre emr etmeyip, mezbûrun masrûfundan ol vechile meblağ-ı mezbûr iki 
yüz guruş üzerlerine edâsı lâzım deynleri olmadığına mezbûrân el-Hâc Ömer 
ve el-Hicâzî’ye yemîn teklîf olundukda, onlar dahi her biri alâ vefki’l-mes’ûl 
yemîn bi’llahi te‘âlâ etmeğin, mûcebince müdde‘iye-i mezbûre bilâ-beyyine ber 
vech-i muharrer mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Hasan Çelebi b. Mustafa Ağa, Hasan Efendi b. (  ), Mehmed Çele-
bi b. ( ), Bostan? ve gayruhüm.

237 [38b-2] Ahmed Çelebi b. Hacı Mustafa’nın menzilini Müneccim 
Sadi Vakfı’na bey‘ bi’l-istiğlâl yoluyla satması
Mahmiye-i İstanbul’da Mi‘mâr Sinan mahallesinde sâkin olup Zincirlihama-
mı hamamcısı olan Ahmed Çelebi b. el-Hâc Mustafa meclis-i şer‘-i şerîf-i en-
verde, ashâb-ı hayrâtdan merhûm Müneccim Sadi Evkāfı mütevellîsi olan 
işbu sahîbü’l-kitâb Hasan Çelebi b. Musli mahzarında bi’t-tav‘i’s-sâf  ikrâr-ı 
sahîh-i şer‘î ve i‘tirâf-ı sarîh-i mer‘î kılıp, silk-i mülk-i sahîhimde münselik olup, 
mahalle-i mezbûrede vâki‘ bir tarafı el-Hâc Ahmed mülkü ve bir tarafı ba‘zan 
Hamza Efendi mülkü ve ba‘zan merhûm Antakî Mustafa Efendi mahzeni ve 
mülkü ve bir tarafı ba‘zan Hoca Hâtun menzili ve ba‘zan Hüseyin Çavuş men-
zili ve çörekçi fırını ve bir tarafı tarîk-i âm ile mahdûd hâriciyesi fevkānî bir 
oda ve önünde dehliz ve altında ahır ve havlu ve dâhiliyesi fevkānî üç oda ve 
bir sofa ve bir matbah ve su kuyusu ve zât-ı eşcâr-ı müsmire ve gayr-ı müsmire 
bahçeyi müştemil menzilimi, mezkûr Hasan Çelebi’ye beş yüz kırk esedî guruşa 
bi tarîki’l-istiğlâl bey‘ ve teslîm ve ol dahi mâl-ı vakf-ı mezbûr ile iştirâ ve kabûl 
ve kabz eyledikden sonra semeni olan meblağ-ı mezbûr beş yüz kırk esedî gu-
ruş mâl-ı vakf-ı mezbûrdan bana teslîm ben dahi ahz u kabz ve tesellüm eyledi-
ğimden sonra bi yed-i mütevellî-i mezbûr menzil-i mahdûd-ı mezkûru ba‘de’t-
tahliyeti’ş-şer‘î ve’t-tekābuzi’l-mer‘î târih-i kitâb şehri gurresinden üç yüz alt-
mış [gün] tamâmına değin külle yevm otuzar akçe ücret ile bana îcâr ve teslîm, 
ben dahi istîcâr ve kabz eyledim, gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sâmin min Cumâdelâhire li sene isneteyn ve mi’e ve elf.
Şuhûdü’l-hâl: Abdullah b. el-Hâc Abdullah, Şeyh Abdullah Efendi b. Mahmud, 
Hasan Efendi b. Hüseyin imâ[m-ı] ocağ?, Mehmed b. ( ), Ömer b. el-Hâc Halil.

238 [38b-3] Hatice bt. Musli’nin Ahmed Efendi b. Abdullah’tan 
muhâlaa  yoluyla boşanması
Mahmiye-i İstanbul’da Çıkrıkçı Kemal mahallesi sâkinelerinden Hatice bt. Mus-
li nâm hâtun [zâtı] ba‘de’t-ta‘rîfi’ş-şer‘î meclis-i şer‘-i şerîf-i enverde, zevc-i mu-
tallıkı bâ‘isü hâze’l-kitâb Ahmed Efendi b. Abdullah mahzarında ikrâr ve takrîr-i 
kelâm edip, zevcim mezbûr Ahmed zimmetinde mütekarrir ve ma‘kūdun aleyh 
olan altı guruş mehr-i müeccelim ve nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olmak üzre zevcim mezbûr Ahmed ile 
muhâla‘a-i sahîha-i şer‘iyye ile muhâla‘a edip, ol dahi ber vech-i muharrer hul‘-ı 
mezbûru kabûl ettiğinden sonra hukūk-ı zevciyyete ve zimmetinde hakkım 
olan dört yaldız altını ile kendi bedel-i hul‘ olmak üzre beynimizde ma‘lûm 
bir ferâceye müte‘allika âmme-i da‘vâdan her birimiz âharın zimmetini ibrâ-i 
âmm-ı râfi‘ü’l-hisâm ile ibrâ ve iskāt eyledik dedikde, gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire sene 1102.
Şuhûdü’l-hâl: Mehmed Efendi b. Mehmed, Hüseyin b. Abdullah, Ömer Çelebi 
el-müezzin, İbrahim b. Ahmed.

239 [39a-1] Yusuf Efendi b. Abdullah’ın Osman Ağa b. Ali’ye borcu 
olduğu ve evini rehin verdiği
Husûs-ı âti’l-beyânı mahallinde ketb ü terkīm için savb-ı şer‘-i kavîmden bi’t-
taleb irsâl olunan İmâmzâde Mehmed Efendi, mahmiye-i İstanbul’da Âbid Çe-
lebi Mescid-i şerîfi kurbunda sâkin (...) Mehmed sâbıkan Manisa kadısı olan 
umdetü’l-ümerâ’i’l-kirâm zübdetü’l-mevâli’l-fihâm Abdülhalim Efendi’nin 
sa‘âdet-hânelerine varıp, zeyl-i kitâbda mektûbü’l-esâmi müslimîn huzûrlarında 
akd-i meclis-i şer‘ ettikde, mahmiye-i mezbûrede Harrât Kemal mahallesin-
de sâkin olup, muhâsebe hulefâsından ümdetü erbâbi’t-tahrîr ve’l-kalem Yu-
suf Efendi b. Abdullah meclis-i ma‘kūd-ı mezbûrda umdetü’l-eşbâh ve’l-
a‘yân sâhibü hâze’l-kitâb Osman Ağa b. Ali mahzarında bi’t-tav‘i’s-sâf  ikrâr-ı 
sahîh-i şer‘î ve i‘tirâf-ı sarîh-i mer‘î edip, mezkûr Osman Ağa’ya cihet-i deyn-i 
şer‘îden kendiye verdiğim mümzâ ve mahtûm temessük nâtık olduğu üzre bin 
beş yüz esedî guruş zimmetimde lâzımü’l-edâ ve vâcibü’l-kazâ deynim olup, 
mukābelesinde yine kendiden iştirâ ve tesellüm ve ol vechile yedinde mülk ve 
hakkım olup mahalle-i mezbûrede vâki‘ bir tarafı ba‘zan Kara Hasan Ağazâde 
veresesi mülkleri ve ba‘zan Kuloğlu Mehmed Çelebi mülkü ve bir tarafı ba‘zan 
Beyzâde Vakfı ve ba‘zan Yağlıkçı Mehmed Çelebi mülkü ve iki tarafı tarîk-i âm 
ile mahdûd dâhiliye ve hâriciyesi büyût-ı adîdeyi müştemil mülk menzilimi, 
ba‘de’t-tahliyeti’ş-şer‘iyye mezbûr Osman Ağa’ya irhân ve teslîm, ol dahi irtihân 
ve kabz ve tesellüm eyledi. Meblağ-ı mezbûr bin beş yüz esedî guruş mezkûr Os-
man Ağa’ya zimmetimde lâzımü’l-edâ ve vâcibü’l-kazâ deynim olup, meblağ-ı 
mezbûru mezkûr Osman Ağa’ya yâhud kabzına işbu meclis-i şer‘de tevkîl eyle-
diği müşârün-ileyh Abdülhalim Efendi’yi âcilen edâyı iltizâm eyledim dedikde, 
gıbbe’t-tasdîki’ş-şer‘î ve tahkīkı’l-mer‘î vâki‘ hâli mezbûr Mehmed Efendi ma-
hallinde ketb ü tahrîr edip, ba‘dehû cânib-i şer‘den ma‘an irsâl olunan Mehmed 
Beşe b. Ahmed ve İsmail b. Mehmed ile meclis-i şer‘a gelip alâ vukū‘ihî inhâ ve 
takrîr etmeğin, işbu vesîka bi’t-taleb ketb olundu.
Fi’l-yevmi’t-tâsi‘ min Cumâdelâhire li sene isneteyn ve mi’e ve elf.
Şuhûdü’l-hâl: Umdetü’l-ulemâ’i’l-kirâm Abdülhalim Efendi, eş-Şeyh Abdullah 
Efendi Sivasîzâde, Kâtib Muharrem Efendi, İbrahim Efendi b. Ömer Efendi.

240 [39a-2] Osman Ağa b. Ali’nin menzilini Yusuf Efendi 
b. Abdullah’a satması
Husûs-ı âti’l-beyânı mahallinde ketb ü terkīm için savb-ı şer‘-i kavîm-i lâzımü’t-
tekrîmden bi’t-taleb irsâl olunan İmâmzâde Mehmed Efendi mahmiye-i 
İstanbul’da Âbid Çelebi Mescid-i şerîfi kurbunda sâkin [olup], sâbıkan Mani-
sa kadısı olan umdetü’l-ümerâ’i’l-kirâm zübdetü’l-mevâli’l-fihâm Abdülhalim 
Efendi’nin sa‘âdet-hânelerine varıp, zeyl-i kitâbda mektûbü’l-esâmi müslimîn 
huzûrlarında akd-i meclis-i şer‘-i Nebevî ettikde, mahmiye-i mezbûrede Harrât 
Kemal mahallesinde sâkin umdetü’l-eşbâh ve’l-a‘yân Osman Ağa b. Ali meclis-i 
ma‘kūd-ı mezbûrda, sâhibü hâze’l-kitâb muhâsebe-i evvel hulefâsından ümde-
tü erbâbi’t-tahrîr ve’l-kalem Yusuf Efendi b. Abdullah mahzarında bi’t-tav‘i’s-
sâf  ikrâr ve takrîr-i kelâm edip, yedinde olan işbu hüccet-i şer‘iyye nâtık ol-
duğu üzre silk-i mülk-i sahîhimde münselik olup, mârru’l-beyân Çıkrıkçı Ke-
mal mahallesinde vâki‘ bir tarafı ba‘zan Kara Hasan Ağazâde veresesi mülkle-
ri ve ba‘zan Kuloğlu Mehmed Çelebi mülkü ve bir tarafı ba‘zan Beyzâde Vak-
fı ve ba‘zan Yağlıkçı Mehmed Çelebi mülkü ve iki tarafı tarîk-i âm ile mahdûd, 
dâhiliyesi fevkānî dört kat oda ve bir sofa ve tahta-bend ve câmekânî bir ha-
mam ve tahtânî bir oda ve bir matbah ve bir kiler ve iki bi’r-i mâ ve iki mahzen 
ve kenîfi ve zât-ı eşcâr-ı müsmire ve gayr-ı müsmire cüneyne ve muhavvata-i 
hâriciyesi fevkānî dört bâb oda ve bir sofa ve tahtânî bir bâb oda ve ahır ve bi’r-i 
mâ ve kenîf ve bir mikdâr havluyu müştemil mülk menzilimi, cemî‘-i tevâbi‘ 
ve levâhıkı ve kâffe-i menâfi‘ ve merâfıkı ile merkūm Yusuf Efendi’ye iki bin 
beş yüz esedî guruşa tarafeynden îcâb ve kabûlü hâviye şurût-ı müfsideden ârî 
bey‘-i bâtt-ı sahîh-i şer‘î ile temlîk ve teslîm ve ol dahi iştirâ ve kabûl ve temel-
lük ve tesellüm eylediklerinden sonra semeni olan iki bin beş yüz esedî gu-
ruşu mezkûr Yusuf Efendi yedinden bi’t-tamâm ve’l-kemâl ahz u kabz ve te-
sellüm eyledim. Fîmâ-ba‘d menzil-i mezbûru mezkûr Yusuf Efendi’nin mülk-i 
müşterâsı ve hakk-ı sırfıdır, keyfe mâ yeşâ ve yahtâr mutasarrıf olsun dedikde, 
gıbbe’t-tasdîk vâki‘ hâli mezbûr Mehmed Efendi mahallinde ketb ve terkīm edip, 
ba‘dehû cânib-i şer‘den ma‘an irsâl olunan Mehmed Beşe b. Ahmed ve İsmail b. 
Mehmed ile meclis-i şer‘a gelip alâ vukū‘ihî inhâ ve takrîr etmeğin, işbu vesîka 
bi’t-taleb ketb olundu.
Fi’l-yevmi’t-tâsi‘ min Cumâdelâhire li sene isneteyn ve mi’e ve elf.
Şuhûdü’l-hâl: Umdetü’l-mevâliyyi’l-kirâm Abdülhalim Efendi, eş-Şeyh Abdullah 
Efendi Sivasîzâde, Abdullah kâtib, Muharrem Efendi Beyzâde, İbrahim Efendi b. 
Ömer Efendi, Süleyman Efendi b. Hasan Efendi.

241 [39a-3] Ahmed Beşe’nin Şirin v. Karabet’te alacağı olması
Mahmiye-i İstanbul’da Kâtib Muslihiddin mahallesi sükkânından Ahmed b. Ve-
liyyüddin nâm kimesne meclis-i şer‘-i şerîf-i enverde, Şirin v. Karabet nâm ki-
mesne mahzarında üzerine da‘vâ ve takrîr-i kelâm edip, mezbûr Şirin zimme-
tinde beynimizde ilm-i şer‘î ile ma‘lûm yedi re’s kara sığır bahâsından altmış se-
kiz guruş hakkım olup, hâlâ taleb eylediğimde bana edâdan imtinâ‘ eder suâl 
olunup alıverilmesi matlûbumdur dedikde, gıbbe’s-suâl mezbûr Şirin cevâbında, 
kaziyye vech-i muharrer üzre olup cihet-i deyn-i şer‘îden müdde‘î-i mezbûra 
zimmetinde meblağ-ı mezbûr altmış sekiz guruş deyni olduğunu ikrâr, lâkin 
bundan akdem mezbûr Ahmed Beşe her bir kantarı yirmi beş akçeye olmak 
üzre bi tarîki’s-selem yedimden ahz u kabz eylediği saman semeninden bin iki 
yüz akçe zimmetinde hakkım olmağla, lâkin ecl ma‘lûm olmamağla, selem-i 
mezbûr sahîh olmamağın, meblağ-ı mezbûrun deyn-i mezbûreme takās olun-
ması matlûbumdur dedikde, müdde‘î-i mezbûr dahi ba‘de’l-ikrâr meblağ-ı 
mezbûr altmış sekiz guruşu zikr olunan semen-i mezbûr bin iki yüz akçe-
mi takās eyledikde, ol dahi mukāssa ve kabûl ile eylediğinden sonra meblağ-ı 
bâkī olan elli guruş müdde‘î-i mezbûr Ahmed Beşe’ye ikrârı mûcebince def ‘ 
ve teslîme mezbûr Şirin’e tenbîh birle, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’t-tâsi‘ ve’l-ışrîn min Cemâziyelevvel sene 1102.
Şuhûdü’l-hâl: İbrahim Bey b. Ahmed, Mustafa (…).

242 [39b-1] Havva bt. Abdullah’ın evini kocası Osman Çelebi 
b. Ömer’e satması
Dârü’l-hilâfeti’l-aliyyeti’l-Osmâniyye Kostantıniyye el-mahmiye 
mahallâtından Şehremini kurbunda Mi‘mâr Şucâ‘ mahallesi sâkinelerinden 
Saraylı Şahbaz nâm-ı diğer Havva bt. Abdullah nâm hâtun ba‘de’t-ta‘rîfi’ş-şer‘î 
meclis-i şer‘-i şerîf-i enverde, zevci işbu bâ‘isü’l-kitâb Osman Çelebi b. Ömer 
mahzarında ikrâr-ı sahîh-i şer‘î ve i‘tirâf-ı sarîh-i mer‘î kılıp, akd-i âti’z-zikrin 
sudûruna değin silk-i mülk-i sahîhinde münselik olup, mahalle-i mezbûrede 
vâki‘ bir tarafdan Ahmed Paşa veresesi bahçesi ve bir tarafdan Buhurî Hüseyin 
Çelebi mülkü ve bir tarafdan Hamide Hâtun mülkü ve bir tarafdan tarîk-i âm 
ile mahdûd iki bâb fevkānî oda ve bir sofa ve dehliz ve iki bâb tahtânî oda ve 
bi’r-i mâ ve cüneyne ve bir kenîfi müştemil mülk menzilimi, bi cümleti’t-tevâbi‘ 
ve’l-levâhık ve kâffeti’l-hukūk ve’l-merâfık zevcim mezbûr Osman Çelebi’ye 
tarafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i 
şer‘î ile yüz seksen esedî guruşa bey‘ ve temlîk ve teslîm, ol dahi ber vech-i 
muharrer iştirâ ve temellük ve tesellüm ve kabûl eylediğinden sonra seme-
ni olan meblağ-ı mezbûr yüz seksen esedî guruşu zevcim mezbûr Osman ye-
dinden ahz u kabz eyledim. Ba‘de’l-yevm menzil-i mezbûrda benim alâka ve 
medhalim kalmayıp, zevcim mezkûrun mülk-i müşterâsı olmuşdur, keyfe mâ 
yeşâ ve yahtâr mutasarrıf olsun dedikde, gıbbe’t-tasdîki’ş-şer‘î, mâ vaka‘a bi’t-
taleb ketb olundu.
Fi’l-yevmi’r-râbi‘ min Cumâdelâhire li sene isneteyn ve mi’e ve elf.
Şuhûdü’l-hâl: Yusuf Efendi b. Mehmed, Hasan Efendi b. Hasan, Resul Bey b. 
Mehmed, el-Hâc Yusuf b. Mehmed, Süleyman b. Halil, İbrahim Çelebi b. Ahmed.

243 [39b-2] Mustafa Ağa b. Abdülmennân’ın kendisine vekâlet eden 
Mehmed Çelebi b. Abdurrahman’daki alacağını tahsil etmesi
Husûs-ı âti’l-beyânın mahallinde tahrîri için cânib-i şer‘-i münîrden bi’l-iltimâs 
irsâl olunan Ali Efendi b. Hüseyin mahmiye-i İstanbul’da vâki‘ Darbhâne-i 
âmire’ye varıp, zeyl-i kitâbda muharrerü’l-esâmi müslimîn huzûrlarında akd-i 
meclis-i şer‘-i nebevî eyledikde, hâlâ Darbhâne-i merkūmede sâhib-i ayâr olan 
Mustafa Ağa b. Abdülmennân meclis-i ma‘kūd-ı mezbûrda, işbu bâ‘isü’l-kitâb 
Mehmed Çelebi b. Abdurrahman mahzarında ikrâr-ı tâm ve takrîr-i kelâm edip, 
mezbûr Mehmed Çelebi bin yüz bir senesi Cumâdelûlâ’sının yirmi birinci gü-
nünden sene-i mezbûre Ramazân-ı şerîfi on beşine gelince işbu darbhâne-i 
merkūmede kat‘ olunan Süleymanî zolota umûruna tarafımdan vekîlim olup, 
ba‘de’l-azl mezbûr Mehmed Çelebi’nin hesâbını gördüğümde zimmetinde bana 
dört yüz guruş deyni zâhir olmuş idi. El-hâletü hâzihî mezbûr Mehmed Çelebi 
zimmetinde zâhir olan dört yüz guruş deyni tamâmen bana edâ ve teslîm, ben 
dahi ahz u kabz edip mezbûr Mehmed Çelebi zimmetinde bir akçe ve bir habbe 
hak ve müstehakkım kalmayıp, husûs-ı mezbûra müte‘allika âmme-i da‘vâdan 
mezbûr Mehmed Çelebi’nin zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim dedikde, gıbbe’t-tasdîki’l-mu‘teberi’l-vicâhî vâki‘ hâli mevlânâ-yı 
mezbûr mahallinde ketb u tahrîr, ba‘dehû ma‘an ba‘s olunan Yahya Çelebi ile 
meclis-i şer‘a gelip alâ vukū‘ihî inhâ ve takrîr etmeğin, mâ vaka‘a bi’t-taleb ketb 
[olundu].
Fi’l-yevmi’s-sâdis min Cumâdelâhire sene 1102.
Şuhûdü’l-hâl: Mustafa Efendi b. Ahmed, İbrahim Çelebi b. Mahmud, Ömer 
Efendi b. Abdullah, Abdülvehhâb Efendi b. Mustafa.









244 [39b-3] İbrahim Ağa b. Mehmed’in İbrahim adlı şahısdan 
alacaklı olduğu
Mahmiye-i İstanbul’da Mustafa Paşa mahallesinde sâkin İbrahim Ağa b. Meh-
med nâm kimesne meclis-i şer‘-i şerîf-i enverde İbrahim nâm kimesne mah-
zarında üzerine da‘vâ ve takrîr-i kelâm edip, mezbûr İbrahim zimmetinde ye-
dimde olan işbu mümzâ ve mahtûm temessük nâtık olduğu üzre cihet-i karz-
dan on bin akçe hakkım olup, hattâ meblağ-ı mezbûr bana deyni olduğu-
nu ikrâr ve yedime temessük vermekle, suâl olunup meblağ-ı mezbûrun alı-
verilmesi matlûbumdur dedikde, gıbbe’s-suâl mezbûr İbrahim cevâbında, 
müdde‘î-i mezbûra cihet-i mezkûreden ancak iki bin akçe deynim olup, ziyâde 
deynim yoğiken on bin akçe deynim vardır deyu iki binden ziyâde sekiz bin 
akçeyi kâziben ikrâr edip yedine temessük vermişidim deyicek, mezbûr İb-
rahim vech-i meşrûh üzre ziyâde sekiz bin akçe deyni ikrârında kâzib olma-
yıp ve kendi dahi da‘vâ-yı meşrûhasında mubtıl olmadığına müdde‘î-i mezbûr 
Receb [İbrahim] Ağa’ya şer‘an yemîn lâzım gelmekle, ber vech-i muharrer 
bi’t-taleb yemîn teklîf olundukda, mesfûr Receb [İbrahim] Ağa dahi hasbe’l-
mes’ûl yemîn billâhi te‘âlâ etmeğin, mûcebince meblağ-ı mezbûr on bin akçe-
yi müdde‘î-i mezbûra edâ ve teslîme mesfûr İbrahim’e tenbîh olunmağın, mâ 
vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Mehmed Çelebi b. Ahmed, Mustafa Ağa 
b. ( ), Mehmed Efendi ve gayruhüm.

245 [40a-1] Ayşe bt. Mehmed Efendi’nin Mehmed Çelebi b. İbrahim 
Çavuş’un varisi olduğunu ispatlayarak terekesini alması
Mahmiye-i İstanbul’da Molla Güranî mahallesi sâkinelerinden olup zikri âtî 
şâhidler şehâdetleriyle mu‘arrefe olan Ayşe bt. Mehmed Efendi b. diğer Meh-
med Çelebi b. Sinan nâm hâtun meclis-i şer‘-i şerîfde, vilâyet-i Rumeli’nde İnoz 
ve Kavak memlehası mukāta‘asının emîni olup, zikri câ’î terekeye bi’l-emâne 
vâzı‘u’l-yed olan Sâlih Ağa b. Mehmed tarafından husûs-ı âti’l-beyâna vekîl ol-
duğu Abdülfettah Ağa b. Ramazan ve Ali Çelebi b. Hasan şehâdetleriyle şer‘an 
sâbit olan Mustafa Çelebi b. Veli nâm kimesne mahzarında üzerine da‘vâ ve 
takrîr-i kelâm edip, vilâyet-i mezbûrede nefs-i Keşan kasabasında mütemek-
kin iken bundan akdem bilâ-veled vefât edip terekesi emîn-i mezbûr Sâlih 
Ağa yedinde bi’l-emâne mazbût olan Mehmed Çelebi b. İbrahim Çavuş b. Si-
nan nâm müteveffânın babası merkūm İbrahim Çavuş ile benim babam 
merkūm Mehmed Efendi’nin babası merkūm diğer Mehmed Çelebi li ebeveyn 
karındaşlardır, mezbûrân İbrahim Çavuş ve diğer Mehmed Çelebi’nin baba-
ları ismi merkūm Sinan’dır, vâlideleri ismi Emetullah bt. Abdurrahman’dır ve 
dedeleri ismi Abdurrahim’dir ve maskat-ı re’sleri mahalle-i mezbûredir, hâlâ 
ben müteveffâ-yı mezbûrun ber vech-i muharrer ammi olan mezbûr diğer 
Mehmed Çelebi’nin sulbî oğlu mezbûr Mehmed Efendi’nin sulbiye kızı ol-
mağla, müteveffâ-yı mezbûrun zî-rahm cihetinden hasran vârisesi olmağın, 
müteveffâ-yı mezbûrun ber vech-i muharrer verâseti bana münhasıra iken 
emîn-i mezbûr Sâlih Ağa beytülmâle âid olmak zu‘muyla tereke-i mezbûreye 
vaz‘-ı yed eder, suâl olunup tereke-i mezbûreyi bana teslîme tenbîh olunmak 
matlûbumdur dedikde, gıbbe’s-suâl vekîl-i mezbûr Mustafa Çelebi cevâbında, 
müteveffâ-yı mezbûr Mehmed Çelebi’nin defter-i kassâm mûcebince on yedi 
bin altı yüz akçe terekesine ber vech-i muharrer emîn-i mezbûrun vaz‘-ı ye-
dini ikrâr, lâkin müdde‘iye-i mezbûrenin ber vech-i muharrer verâsetini 
inkâr edicek, mezbûreden ber vech-i meşrûh verâsetine beyyine taleb olun-
dukda, Kazasker Mehmed Efendi mahallesinden Abdullah Çelebi b. Mehmed 
ile Havâss-ı Aliyye kazâsına tâbi‘ Hadımyaylası nâm karyeden Ahmed Beşe 
b. Mehmed nâm kimesneler li ecli’ş-şehâde meclis-i şer‘a hâzırân olup isre’l-
istişhâd, fi’l-hakīka vilâyet-i mezbûrede nefs-i Keşan kasabasında mütemekkin 
iken bilâ-veled vefât edip terekesi emîn-i mezbûr Sâlih Ağa yedinde bi’l-emâne 
mazbût olan Mehmed Çelebi b. İbrahim Çavuş b. Sinan nâm müteveffânın ba-
bası merkūm İbrahim Çavuş ile müdde‘iye-i mezbûre Ayşe Hâtun’un babası 
mezbûr Mehmed Efendi’nin babası mezbûr diğer Mehmed Çelebi li ebeveyn 
karındaşlardır, mezbûrân İbrahim Çavuş ve diğer Mehmed Çelebi’nin babala-
rı ismi mezbûr Sinan’dır ve vâlideleri ismi Emetullah bt. Abdurrahman’dır ve 
dedeleri ismi Abdurrahim’dir ve maskat-ı re’sleri mahalle-i mezbûredir, hâlâ 
müdde‘iye-i mezbûre Ayşe Hâtun müteveffâ-yı mezbûrun ber vech-i muhar-
rer ammi olan mezbûr diğer Mehmed Çelebi’nin sulbî oğlu merkūm Meh-
med Efendi’nin sulbiye kızı olmağla müteveffâ-yı mezbûrun zî-rahm cihetin-
den hasran vârisesidir, müteveffâ-yı mezbûrun verâseti müdde‘iye-i mezbûre 
Ayşe Hâtun’a münhasıradır, gayrı vârisi ve terekesine müstehıkk-ı âhar oldu-
ğu ma‘lûmumuz değildir. Hâlâ müdde‘iye-i mezbûre için tereke-i müteveffâ-yı 
mezbûru vâzı‘u’l-yed olan emîn-i mezbûrdan ve gayrıdan taleb ve ahz [hak-
kı] vardır, biz bu husûsa bu vech üzre şâhidleriz, şehâdet dahi ederiz deyu her 
biri edâ-i şehâdet-i şer‘iyye eylediklerinde, ba‘de’t-ta‘dîl ve’t-tezkiye şehâdetleri 
makbûle olmağın, mûcebince müdde‘iye-i mezbûre Ayşe’nin ber vech-i mu-
harrer verâsetine ba‘de’l-hükmi’ş-şer‘î tereke-i mezbûreden emîn-i mezbûrun 
kabzını i‘tirâf eylediği on yedi bin altı yüz akçeyi müdde‘iye-i mezbûreye edâ 
ve teslîme vekîl-i mezbûr Mustafa Çelebi’ye tenbîh olundukdan sonra mezbûre 
Ayşe Hâtun i‘âde-i kelâm edip, meclis-i şer‘de vekîl-i merkūm mahzarında ikrâr 
ve takrîr-i kelâm eylediği ânifen edâsına tenbîh olunan meblağ-ı mezbûr on 
yedi bin altı yüz akçeyi emîn-i mezbûr Sâlih Ağa yedinden bi’t-tamâm ahz u 
kabz edip, min ba‘d tereke-i mezbûreye müte‘allika âmme-i da‘vâdan emîn-i 
mezbûr Sâlih Ağa’nın zimmetini ibrâ ve iskāt eyledim dedikde, gıbbe’t-tasdîki’ş-
şer‘î, mâ vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire sene 1102.
Şuhûdü’l-hâl: Mustafa Efendi b. Süleyman, Mustafa Efendi b. Mehmed, Receb 
Bey b. Osman, İsmail Çelebi b. Osman, Mehmed Çelebi b. Halil, Mehmed b. Ab-
dullah, Ali Çelebi b. Hasan, Hasan Bey el-bostanî, İbrahim Çelebi b. Ahmed, di-
ğer İbrahim Çelebi.

246 [40a-2] Edirne’de ekmekçi olan Miho v. Kosta’nın evini Ergiri 
v. Üskübi’ye satması
Havâss-ı Aliyye kazâsına tâbi‘ Ayapa nâm karyeden olup mahrûse-i Edirne’de 
hâs ekmekçi olan Miho v. Kosta v. Yorgi tarafından husûs-ı âti’l-beyâna vekîl 
olup Halil Çelebi b. Abdullah ve Nikola v. Yorgaki şehâdetleriyle şer‘an vekâleti 
sâbite olan Dimitri v. Yani meclis-i şer‘-i şerîf-i enverde, işbu bâ‘isü’l-kitâb Ergiri 
v. Üskübi nâm zimmî muvâcehesinde ikrâr ve i‘tirâf edip, müvekkilim mezbûr 
Miho karye-i mezbûrede vâki‘ bir tarafı Rus oğlu Yorgi mülkü ve etrâf-ı selâsesi 
tarîk-i âm ile mahdûd fevkānî iki bâb oda ve önünde sundurma ve havluyu 
müştemil mülk menzilini bey‘ ve semeninden Davudpaşa bahçesi bostancıla-
rı mühimmâtına mevkūfe nukūda mütevellî olan işbu hâzır bi’l-meclis Mus-
tafa Bey b. Ahmed ba‘de külli’l-hesâb yedi buçuk guruş deyni olmağla edâya 
ve fazla kalanı kendiye îsâle beni vekîl etmekle, ben dahi ba‘de kabûli’l-vekâle 
menzil-i mezbûru bi cümleti’t-tevâbi‘ ve’l-levâhık mezbûr Ergiri’ye üç bin üç 
yüz seksen akçeye bey‘ ve teslîm, ol dahi iştirâ ve kabz ve kabûl eyledikden 
sonra semeni olan meblağ-ı mezbûr üç bin [üç] yüz seksen akçeyi yedinden 
alıp kabz ve yedi buçuk guruşu mütevellî-i mezbûra edâ ve teslîm, ol dahi ahz 
u kabz ve tesellüm eyledi. Ba‘de’l-yevm menzil-i mezbûr mülk-i müşterâsıdır, 
keyfe mâ yeşâ mutasarrıf olsun dedikde, gıbbe’t-tasdîki’ş-şer‘î, mâ hüve’l-vâki‘ 
bi’t-taleb ketb olundu.
Fi’l-yevmi’s-sânî aşer min Cumâdelâhire sene 1102.
[40b] Şuhûdü’l-hâl: Mustafa Bey bostanî, Ahmed Bey b. Mehmed, Abdülkādir 
Efendi b. Mustafa, İbrahim Çelebi b. Ahmed, Hristo v. Kazir, Hristo v. Yorgi.









247 [40b-1] Fâtıma Hatun bt. Beyazîzâde Ahmed Efendi’nin 
kocasından intikal eden miras hissesini Hacı Hasan Efendi 
b. Ali Çelebi’ye satması
Fi’l-asl vilâyet-i Rumeli’nde medîne-i Mostar ahâlîsinden olup, mahrûse-i 
Haleb-i şehbâ kadısı iken düyûnu terekesinden ezyed olduğu hâlde vefât eden 
merhûm Mahmud Efendi b. Halil b. Ferhad’ın verâseti, zevce-i menkûhası 
zahrü’l-muhadderât Fâtıma Hâtun bt. el-mevlâ el-merhûm el-mebrûr ed-dâricü 
ilâ medâric -rahmetü rabbihi’l-gafûr- Beyâzîzâde Ahmed Efendi ile evlâd-ı 
sıgār-ı  Ahmed ve Ayşe ve Halime’ye münhasıra olduğu lede’ş-şer‘i’l-enver sâbit 
ve mütehakkik oldukdan sonra sıgār-ı mezbûrûnun tesviye-i emirleri için kıbel-i 
şer‘den mansûbe vasîleri olan mezbûre Fâtıma Hâtun’un hâlâ zevci ve tarafın-
dan husûs-ı âtîye vekîl olup zât-ı mezbûreyi ma‘rifet-i şer‘iyye ile ârifân olan 
Mehmed Bey b. İsmail ve Abdünnebî b. Hızır nâm kimesneler şehâdetleriyle 
şer‘an vekâleti sâbite olan Ahmed Efendi b. Mehmed meclis-i şer‘-i şerîf-i enver-
de, medîne-i Mostar’da el-Hâc Hüseyin mahallesinde sâkin işbu bâ‘isü’l-kitâb 
el-Hâc Hasan Efendi b. Ali Çelebi mahzarında bi’l-vekâle ikrâr ve i‘tirâf edip, 
merhûm-ı mûmâ-ileyhin düyûnu terekesini müstağrika olmağla, Mostar’da 
olan zikri âtî emlâk ve eşyâsı bey‘ olunmak lâzım olmağla, müvekkilem mezbûre 
Fâtıma Hâtun merhûm-ı mezbûra babası mezbûr Halil b. Ferhad ve vâlidesi Ha-
lime bt. Seydî’den bi’l-irsi’ş-şer‘î isâbet eden medîne-i mezbûrede Şari İbrahim 
Ağa mahallesinde vâki‘ tarafeyni Hasan Çelebi menzili ve tarafeyni tarîk-i âm ile 
mahdûd matbah ve kiler ve sofa ve hadîka-i yesîre-i müştemil mülk menzilden 
ve Nolice nâm karyede vâki‘ lede’l-ahâlî ve’l-cîrân ma‘lûmü’l-hudûd mülk men-
zilden ve üç kıt‘a bağ ve beynlerinde ilm-i şer‘le ma‘lûm ber-mûceb-i defter-i 
kassâm esâs-ı beytden [ve] mezbûr mahalde vâki‘ ma‘lûmü’l-hudûd menzilden 
ve Orman karyesinde vâki‘ ma‘lûmü’l-hudûd mülk menzilden sülüsân hisseyi, 
bi safkatin vâhidetin mezbûr el-Hâc Hasan Efendi’ye semen-i misilleri olan yüz 
kırk guruş ile meclis-i bey‘de aynı muzî‘a mechûlü’l-aded bir aded fıddâ fülûsa 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk, ol 
dahi iştirâ ve kabûl ve temellük eyledikden sonra semeni olan meblağ-ı mezbûr 
yüz kırk esedî guruşu yedinden alıp kabz edip, emlâk-i mezbûreyi mahallinde 
kabz ve tasarrufa mezkûr el-Hâc Hasan Efendi’yi taslît eyledim. Ba‘de’l-yevm 
emlâk-i mezkûrede müvekkil-i mezbûrun sülüsân hissesi mezkûr el-Hâc Hasan 
Efendi’nin mülk-i müşterâsıdır, keyfe mâ yeşâ mutasarrıf olsun dedikde, gıbbe’t-
tasdîki’ş-şer‘î, mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Cumâdelâhire sene 1102.
Şuhûdü’l-hâl: El-Hâc Ahmed Çelebi b. Mustafa, el-Hâc Sâlih b. Abdullah, Mus-
tafa Efendi b. ( ) Mostarî, el-Hâc Sâlih b. Ahmed.









248 [40b-2] Hatice bt. Hacı Receb’in, küçük kardeşi Ayşe’nin 
bakımını üstlenmesi
Mahmiye-i İstanbul’da Manisalı Çelebi mahallesinde sâkin iken bundan akdem 
fevt olan Hacı Receb b. Hasan nâm kimesnenin sulbiye kebîre kızı Hatice nâm 
hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, müteveffâ-yı mezbûrun 
zevcesi Fâtıma bt. (  ) nâm hâtun mahzarında takrîr-i kelâm ve bast-ı merâm 
edip, li eb kız karındaşım işbu sagīre Ayşe’nin vâlidesi mezbûre Fâtıma nefsi-
ni âhara tezvîc etmekle hidâne sâkıt olmağın, hâlâ bi hakkı’l-hidâne sagīre-i 
mezbûre Ayşe’yi bana teslîme mezbûre Fâtıma’ya tenbîh olunmak matlûbumdur 
suâl olunsun dedikde, gıbbe’s-suâl mezbûre Fâtıma cevâbında, hâl bâlâda tafsîl 
olunan minvâl üzre olduğunu ikrâr ve i‘tirâf etmeğin, sagīre-i mezbûre Ayşe’yi 
kız karındaşı mezbûre Hatice’ye teslîme ba‘de’t-tenbîh mezbûre Hatice sagīre-i 
mezbûre Ayşe’yi kendi mâlıyla infâk ve iksâ etmeğe ta‘ahhüd etmeğin, mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Ebûbekir b. Hüseyin, Mehmed b. Yusuf, 
Mustafa Çelebi b. Şaban, Mehmed b. Ahmed, Hüseyin b. Mustafa ve gayruhüm.

249 [40b-3] Ahmed Efendi b. Osman’ın vakıf arsa üzerinde olan evini 
Ali Çelebi b. Abdullah’a satması
Arsasının süknâsı merhûm Hasan b. Abdullah’ın rûhu için külle yevm bir Fâtiha-i 
kerîme ve üç İhlâs-ı şerîf kırâ’at etmek üzre bir racul-i sâliha meşrûta vakfı olup, 
mahmiye-i İstanbul’da Canbâziye mahallesinde vâki‘ üç tarafdan tarîk-i âm ve 
bir tarafdan Musli Çelebi mülkü ile mahdûd büyûtu müştemil menzile tevcîh-i 
hâkimü’ş-şer‘le mutasarrıf olan Ahmed Efendi b. Osman nâm kimesne meclis-i 
şer‘-i şerîf-i enverde, bâ‘isü hâze’l-kitâb Ali Çelebi b. Abdullah mahzarında ikrâr 
ve takrîr-i kelâm edip, menzil-i mezkûrun ebniyesi yedimde olan hüccetde tasrîh 
ve beyân olunduğu üzre mülküm olmağla, hâlâ ebniye-i mezkûreyi tarafeynden 
îcâb ve kabûlü hâvî bey‘-i kat‘î ile on sekiz bin akçeye mezbûr Ali Çelebi’ye 
bey‘ ve teslîm, ol dahi ba‘de’l-iştirâ ve’t-tesellüm semen-i mezkûru mezbûr Ali 
Çelebi’den bi’t-tamâm ahz u kabz edip, arsa-i mezkûreden dahi kasr-ı yed ey-
ledim dedikde, gıbbe’t-tasdîki’l-mer‘î arsa-i mahdûde-i mezkûre ber-mûceb-i 
şart-ı vâkıf mesfûr Ali Çelebi’ye kıbel-i şer‘den tevcîh olunmağın, mâ vaka‘a 
bi’t-taleb ketb ve imlâ olundu.
Fi’l-yevmi’l-âşir min Cumâdelâhire sene 1102.
Şuhûdü’l-hâl: Abdullah Efendi b. Receb, Mustafa Efendi b. İbrahim, Ahmed Ağa 
b. Mehmed, Musli b. Ahmed, el-Hâc Mehmed b. Abdi, İbrahim Çelebi b. Ahmed, 
Osman [b.] Şaban, diğer İbrahim Çelebi b. Ahmed.









250 [41a-1] Yeniçerilerden İbrahim Beşe b. Mehmed’in eski Turnacıbaşı 
Mahmud Ağa b. Ahmed’e rüşvet davasında sulh olması
Dergâh-ı âlî yeniçerilerinin elli dokuzuncu bölüğüne mahsûs oda yoldaşla-
rından İbrahim Beşe b. Mehmed nâm kimesne meclis-i şer‘-i şerîf-i enverde, 
sâbıkan turnacıbaşı olan fahrü’l-eşbâh Mahmud Ağa b. Ahmed b. Abdullah ta-
rafından husûs-ı âti’l-beyâna vekîl olup, Mehmed Beşe b. Veli ve Hüseyin Beşe 
b. Mehmed şehâdetleriyle şer‘an vekâleti sâbite olan İbrahim Efendi b. Mus-
tafa mahzarında ikrâr ve takrîr-i kelâm edip, müvekkilim mûmâ-ileyh târih-i 
kitâbdan üç sene mukaddem Antalya dizdârlığı için bi tarîki’l-rüşvet benden altı 
yüz guruş ahz u kabz etmiş idi, meblağ-ı merkūmu mezbûr Mahmud Ağa’dan 
da‘vâ eylediğimde, beynimizde ba‘de’n-nizâ‘ muslihûn tavassut edip, da‘vâ-yı 
mezbûremden beni üç yüz guruşa inşâ-i akd-i sulh eylediklerinde, ben dahi 
mezbûru kabûl ve bedel-i sulh olan üç yüz guruşu müvekkil-i merkūm Mah-
mud Ağa yedinden ahz[u] kabz eylediğimden sonra meblağ-ı bâkī iki yüz yet-
miş beş guruşa ve sâir beynimizde cereyân eden ahz u i‘tâya müte‘allika âmme-i 
da‘vâdan müvekkil-i mezbûr Mahmud Ağa’nın zimmetini ibrâ ve iskāt eyledim 
dedikde, gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Kethüdâ b. Hüseyin, el-Hâc Bekir b. (  ), Bekir Efendi b. 
( ), Mehmed Beşe b. Veli ve gayruhüm.

251 [41a-2] Ayşe bt. Şaban’ın Ahmed b. Şaban’dan muhâlaa
yoluyla boşanması
Mahmiye-i İstanbul’da Ali Paşa-yı Atîk mahallesinde sâkinelerinden olup 
zâtını ma‘rifet-i şer‘iyye ile ârifân Mehmed b. Ahmed ve el-Hâc Hüseyin b. Ali 
ta‘rîfleriyle mu‘arrefe olan Ayşe bt. Şaban nâm hâtun meclis-i şer‘-i şerîf-i en-
verde ve mahfil-i dîn-i münîf-i ezherde, zevc-i dâhili bâ‘isü hâze’l-kitâb Ah-
med b. Şaban mahzarında ikrâr ve takrîr-i kelâm edip, mezbûr Ahmed zev-
cim olup beynimizde hüsn-i zindegânîmiz olmamağla, zimmetinde müte-
karrir ve ma‘kūdun-aleyh sekiz yüz akçe olan mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre zevcim mezbûr Ahmed ile muhâla‘a-i sahîha-i şer‘iyye ile muhâla‘a edip, ol 
dahi ber vech-i muharrer hul‘-ı mezbûru kabûl ettikden sonra hukūk-ı zevciy-
yete müte‘allika da‘vâdan zevcim mezbûr Ahmed’in zimmetini ibrâ ve iskāt-ı 
kātı‘ü’n-nizâ‘la [ibrâ ve iskāt] eyledim dedikde, gıbbe’t-tasdîki’ş-şer‘î, mâ vaka‘a 
bi’t-taleb ketb olundu.
Fi’l-yevmi’l-âşir min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Hüseyin b. Ahmed, İbrahim Çelebi b. Ahmed, Mahmud b. 
Hasan, Hüseyin Beşe b. Abdi ve gayruhüm.

252 [41a-3] Ahmed Efendi b. Musa’nın tedavi için Mosi v. Şimer’a 
verdiği parayı varislerinin sulh yoluyla geri alması
Mahmiye-i İstanbul’da Mesih Hasan Paşa mahallesinde sâkin iken bundan ak-
dem vefât eden Ahmed Efendi b. Musa b. Halil’in verâseti, zevce-i metrûkesi 
Şerife Râbia bt. Davud nâm hâtun ile sulbî kebîr oğlu Mehmed ve sulbî oğul-
ları Lütfullah ve Sunullah nâm sagīrlere münhasıra olduğu şer‘an zâhir ve mü-
tehakkik oldukdan sonra mezbûre Râbia kendi tarafından asâleten ve sagīrân-ı 
mezbûrânın kıbel-i şer‘den mansûbe vasîleri olmağla vesâyeten mezbûr Meh-
med dahi asâleten meclis-i şer‘-i şerîf-i enverde, Nurdade? cemâ‘atinden bâ‘isü 
hâze’s-sifr Mosi v. Şimer nâm Yahudi muvâcehesinde her biri ikrâr ve takrîr-i 
kelâm [edip], mûrisimiz müteveffâ-yı mezbûr Ahmed Efendi bir maraza mübtelâ 
olmağla mezbûr Mosi ben sana mu‘âlece edeyim deyu bi gayri hakkın otuz yedi 
buçuk guruşunu ahz u kabz etmekle, meblağ-ı mezbûru taleb ve da‘vâ eyle-
diğimizde, beynimizde nizâ‘-ı küllî vukū‘undan sonra muslihûn tavassut edip, 
da‘vâ-yı mezkûremizden bizi mezbûr Mosi ile yirmi guruş üzerine sulh eyledik-
lerinde, biz dahi asâleten ve vesâyeten sulh-ı mezbûru kabûl ve bedel-i sulh olan 
meblağ-ı mezbûr yirmi guruşu mezbûr Mosi yedinden tamâmen ahz u kabz et-
tiğimizden sonra husûs-ı mezkûra müte‘allika da‘vâdan biz mezbûr Mosi’nin 
zimmetini ibrâ ve iskāt edip, mezbûr Mosi dahi bedel-i sulh olmak üzre bize 
medfû‘u olan yirmi guruşa müte‘allika da‘vâdan bizim zimmetimizi ibrâ ve iskāt 
eyledi dediklerinde, gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire sene 1102.
Şuhûdü’l-hâl: Mehmed b. Davud, Mustafa b. Mehmed, Ahmed Çelebi b. Musli, 
Mehmed Beşe b. Mustafa.

253 [41a-4] Fâtıma Hatun bt. Mehmed’in hâlinin kötü ve 
mahallelinin şikâyetçi olması
Mahmiye-i İstanbul’da Firuzağa mahallesi imâmı olan Mehmed Efendi b. İb-
rahim meclis-i şer‘-i şerîfde mahalle-i mezbûre sâkinelerinden Adalı Fâtıma 
Hâtun bt. Mehmed mahzarında takrîr-i kelâm ve ta‘bîr ani’l-merâm edip, 
mezbûre Fâtıma Hâtun nâ-mahremden ictinâbı olmamağla, bi’d-defa‘ât kapı-
sı katranlanıp sû’-i hâl üzre olmağla mezbûreden müte’ezzî ve mutazarrır ol-
mağın, hâlâ kıbel-i şer‘den mahalle-i mezbûreye varılıp keyfiyet-i hâli vukūfu 
olan müslimînden suâl olunup haberleri tahrîr olunmak matlûbumdur dedikde, 
husûs-ı mezbûr için fermân-ı şerîf dahi ibrâz etmeğin, imtisâlen-lehû savb-ı 
şer‘den irsâl olunan Ebûbekir Efendi mahalle-i mezbûreye varıp, ba‘dehû akd-i 
meclis mezbûre Fâtıma’nın keyfiyet-i hâli vukūf-ı tâm ı olup mahalle-i mezbûre 
ahâlîsinden Mehmed Ağa b. Ebûbekir ve el-Hâc Ahmed b. Hasan ve Mustafa 
Çelebi b. Veli ve el-Hâc Ömer b. Hüsameddin ve Mehmed Efendi el-Hattât ve 
Bevvâb Mehmed Beşe b. Muharrem ve el-Hâc Mehmed b. Ali ve Kenan b. Abdul-
lah ve Veli b. Mehmed ve Mehmed b. Abdurrahman ve el-Hâc Ömer b. Hüseyin 
ve Süleyman b. Ali ve Mehmed Dede ve sâirlerinden suâl olundukda, fi’l-hakīka 
mezbûre Fâtıma nâ-mahreminden ictinâbı olmamağla bi’d-defa‘ât kapısı kat-
ranlanıp sû’-i hâl üzredir deyu her biri muvâcehesinde alâ tarîki’ş-şehâde haber 
vermeğin, vâki‘ hâli mezbûr Ebûbekir Efendi mahallinde tahrîr edip, ba‘dehû 
ma‘an ba‘s olunan Mehmed b. İbrahim ve Mehmed Çelebi ile meclis-i şer‘a ge-
lip alâ vukū‘ihî inhâ ve takrîr etmeğin, mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Cumâdelâhire sene 1102.
Şuhûdü’l-hâl: Mehmed Bey b. Habib, Mehmed Efendi b. Said, Hüseyin Çelebi b. 
Hüseyin, Osman b. Veli, Mehmed Çelebi b. Abdullah.

254 [41b-1] Maksud Bey b. Hüseyin’in vefat eden Hacı Halil 
b. Receb’deki alacağının terekeden ödenmesi
Mahmiye-i İstanbul’da Unkapanı kurbunda sâkin işbu bâ‘isü’l-kitâb Maksud 
Bey b. Hüseyin meclis-i şer‘-i şerîf-i enverde, mahmiye-i mezbûrede Hoca Ha-
lil Attâr mahallesinde sâkin iken bundan akdem fevt olan el-Hâc Halil b. Receb 
b. Ahmed’in evlâd-ı sıgārı Mehmed ve Ayşe ve Sâliha’nın ammileri ve vasiyy-i 
mansûbları olmağla terekesine vâzı‘u’l-yed olan Mehmed Bey b. Receb mahza-
rında üzerine da‘vâ ve takrîr-i kelâm edip, müteveffâ-yı mezbûr el-Hâc Halil’in 
zimmetinde cihet-i karz-ı şer‘îden yüz guruş hakkım olup, hattâ kemâl-i sıhha-
tinde şuhûd mahzarında ikrâr dahi ettiğinden sonra kable’l-edâ vefât etmeğin, 
hâlâ vasiyy-i mezbûra suâl olunup meblağ-ı mezbûru tereke-i vâfiyesinden alı-
verilmek matlûbumdur dedikde, gıbbe’s-suâl merkūm Mehmed Bey cevâbında, 
karındaşı müteveffâ-yı mezbûrun tereke-i vâfiyesine bi’l-vesâye vaz‘-ı yedini 
ikrâr, lâkin deyn-i mezbûru inkâr edicek, müdde‘î-i mezbûrdan sıdk-ı makāline 
muvâfık beyyine taleb olundukda, yine Unkapanı kurbunda sâkin Bayram Bey 
b. Süleyman ve İsmail Beşe b. Dilaver nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında, fi’l-vâki‘ müteveffâ-yı mezbûr el-Hâc 
Halil b. Receb b. Ahmed kemâl-i sıhhatinde cihet-i karz-ı şer‘îden müdde‘î-i 
mezbûr Maksud Bey’e vâcibü’l-edâ ve lâzımü’l-kazâ yüz guruş zimmetinde dey-
ni olduğunu bizim huzûrumuz[da] ikrâr ve bizi işhâd eyledi, biz bu husûsa bu 
vech üzre şâhidleriz, şehâdet dahi ederiz deyu her biri edâ-i şehâdet-i şer‘iyye 
eylediklerinde, ba‘de’t-ta‘dîl ve’t-tezkiye şehâdetleri makbûle olup, müdde‘î-i 
mezbûr Maksud Bey tahlîf-i şer‘î ile tahlîf olundukdan sonra mûcebince ba‘de’l-
hükm meblağ-ı mezbûr yüz guruşu tereke-i mezbûreden müdde‘î-i mezbûra 
edâya vasiyy-i merkūma tenbîh olunup, mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire sene 1102.
Şuhûdü’l-hâl: Ahmed Beşe b. İsmail, Küçük Mehmed b. Ahmed, Ahmed Bey b. 
Bâki, İbrahim Çelebi b. Ahmed.

255 [41b-2] Kadılığa tayin edilip tasarruf etmeden vefat eden Mustafa 
Efendi b. Mehmed’in masraflarının varislerine iadesi
Husûs-ı âti’l-beyânın mahallinde ketb ü tahrîri için savb-ı şer‘den bi’l-iltimâs 
irsâl olunan Abdullah Efendi b. el-Hâc Veli hâlâ Anadolu Kazaskeri olan a‘lemü’l-
ulemâ’i’l-mütebahhirîn efdalü’l-fudalâ’i’l-müteverri‘în hallâlü’l-müşkilât[i’d-
dîniyye] keşşâfü’l-mu‘dilâti’l-yakīniyye alemü’l-ilm ve’l-hüdâ menârü’l-fazl 
ve’t-tükā sa‘âdetlü es-Seyyid Ali Efendi hazretlerinin tezkireciliği hizmetiy-
le şeref-yâb olan umdetü’l-müderrisîni’l-kirâm Mehmed Efendi b. el-merhûm 
Süleyman Efendi’nin mahmiye-i İstanbul’da Çerağî Hasan mahallesinde vâki‘ 
menziline varıp, zeyl-i kitâbda muharrerü’l-esâmi müslimîn huzûrlarında akd-i 
meclis-i şer‘-i hatîr eyledikde, vilâyet-i Anadolu’da nevâhî-i Alâiye kazâsında 
Görene nâm karye ahâlîsinden olup muvakkaten Kaş kadısı iken mahmiye-i 
mezbûrede Topkapısı kurbunda Şahsultan mahallesinde sâkin iken fevt olan 
Mustafa Efendi b. Mehmed b. Osman’ın verâseti, vâlidesi Fâtıma bt. Yusuf b. Ab-
dullah ile li ebeveyn er karındaşı İbrahim Çelebi’ye münhasıra olduğu ve ken-
di tarafından asîl ve mezbûre Fâtıma Hâtun tarafından husûs-ı âti’z-zikre vekîl 
olduğu zât-ı mezbûreyi ma‘rifet-i şer‘iyye ile ârifân olan Mehmed Çelebi b. Os-
man ve Osman b. Mehmed şehâdetleriyle hasm-ı şer‘-i câhid mahzarında şer‘an 
sâbit ve sübût-ı verâset ve vekâletine hükm-i şer‘î lâhık olan merkūm İbrahim 
Çelebi meclis-i ma‘kūd-ı mezbûrda, mûmâ-ileyh Mehmed Efendi mahzarında 
asâleten ve vekâleten ikrâr-ı tâm ve takrîr-i kelâm edip, mûrisimiz mezbûr Mus-
tafa Efendi hâl-i hayâtında zikr olunan Kaş kadılığı kendiye tevcîh olunduk-
da mûmâ-ileyh Mehmed Efendi’ye tezkire harcı ve mektûb ve mukayyed için 
yirmi iki guruş ve müjde için iki bin beş yüz akçe ve kapı harcı bin akçe def ‘ 
ve teslîm eyledikden sonra kazâ-i mezbûru zabt etmeyip ve meblağ-ı mezbûru 
kable’l-ahz merkūm Mustafa Efendi fevt olmağla, meblağ-ı mezbûr irsen bize 
isâbet etmiş idi. Hâlâ mûmâ-ileyh Mehmed Efendi zikr olunan yirmi iki guruş 
ile üç bin beş yüz akçeyi bana red ve teslîm, ben dahi asâleten ve vekâleten ahz 
u kabz ve tesellüm eyledim. Min ba‘d meblağ-ı mezbûrdan bir akçe ve bir habbe 
bâkī kalmadı dedikde, gıbbe’t-tasdîki’ş-şer‘î vâki‘ hâli mezbûr Abdullah Efendi 
mahallinde tahrîr, ba‘dehû ma‘an ba‘s olunan Mahmud b. Ömer ile meclis-i şer‘a 
gelip haber vermeğin, mâ vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire li sene isneteyn ve mi’e ve elf.
Şuhûdü’l-hâl: Umdetü’l-kuzât Mehmed Efendi, Mahmud Bey b. Ali, Halil Çele-
bi b. Ahmed, Molla Ahmed b. Ali, Hasan b. Mustafa, Osman Çelebi b. Mehmed 
ve gayruhüm.

256 [42a-1] Hacı Mustafa Çelebi b. Hacı Hamza’nın vasiyeti ve vakfiyesi
El-hamdü lillâhi’l-vâkıfe alâ külli hâl el-muttali‘ı alâ mâ hâle fi’l-bâl âlimü’l-
gaybi ve’ş-şehâdeti’l-kebîri’l-müte‘âl ve’s-salâtü ve’s-selâmü alâ seyyidinâ Mu-
hammedin abdihî ve resûlihî el-meb‘ûsi bi mekârimi’l-ihlâs ve ekârimi’l-
hisâl el-meb‘ûsi rahmeten li’l-âlemîn ve kad ferihe li ehli’l-kemâl ve alâ âlihî 
ve sahbihî hayra sahb ve âl ammâ ba‘d, işbu kitâb-ı sıhhat-nisâbın tahrîr ve 
imlâsına bâ‘is ve bâdî oldur ki, mahmiye-i İstanbul’da Dizdâriye mahallesin-
de sâkin iken bundan akdem vefât eden sâhibü’l-vakf ve’l-hayrât ve râğıbü’l-
hasenât ve’l-meberrât merhûm Yağlıkçı el-Hâc Mustafa Çelebi b. el-Hâc Ham-
za b. Ahmed’in mu‘takı ve sülüs mâlından vesâyâ-yı mu‘ayyenesini tenfîze 
vasiyy-i muhtârı olan Sâlih Çelebi b. Abdullah meclis-i şer‘-i şerîf-i enverde, 
vakf-ı âti’l-beyânı li ecli’t-tescîl ve’l-itmâmi’l-emr ve’t-tekmîl mütevellî ta‘yîn 
olunan el-Hâc Mustafa Ağa b. Abdurrahman mahzarında bi’l-vesâye ikrâr-ı 
tâm ve takrîr-i kelâm edip, müteveffâ-yı merkūm el-Hâc Mustafa Çelebi’nin ye-
dimde makbûzum olan sülüs mâlından beş yüz guruşu vasiyyeti üzre hasbeten 
lillâhi te‘âlâ vakf-ı sahîh-i mü’ebbed ile vakf ve habs edip şöyle şart eyledim ki, 
meblağ-ı mezbûr senede on’ı on bir hesâbı üzre bir mütevellî ile rehn-i kavî ve 
kefîl-i melî ve lede’l-iktizâ ikisinin biri ile ale’l-vechi’l-helâl istirbâh ve istiğlâl 
olunup, hâsıl olan rıbhından haftada iki gün Süleymaniye câmi‘-i şerîfinde işbu 
hâzır bi’l-meclis fahrü’l-huffâz Mehmed Efendi b. Mustafa yevmî on akçe vazîfe 
ile hayâtda oldukça Şeyhülkurrâ olup ilm-i tecvîdi tâlibine ifâde ve ta‘lîm ettik-
lerinden sonra sevâbını hazret-i Resûl-i ekrem ve habîb-i muhterem seyyidü’l-
evvelîn ve’l-âhirîn ve hâtemü’l-enbiyâ ve’l-mürselîn -sallallâhu te‘âlâ aleyhi ve 
aleyhim ecma‘în ve selleme teslîmen kesîren ilâ yevmi’d-dînin- ervâh-ı mu-
kaddeslerine ve cümle âl ve ashâb-ı güzînin ervâh-ı tayyibelerine ve vâkıf-ı 
mezbûrun ve vâlideynin ervâhlarına ihdâ eyleyeler ve yevmî beş akçe talebe-
sinden müstahıkkīn olanlara verile ve yevmî bir akçe Dizdâriye câmi‘i müezzi-
ni Şaban Efendi’ye verile ve vakf-ı mezbûrun tevliyet-i hasbiyesi merkūm Meh-
med Efendi’ye meşrûta olup, ba‘de vefâtihî a‘lem ve aslah talebesine meşrûta ola 
ve eğer mürûr-ı eyyâmla şurût-ı mezkûreye ri‘âyet müte‘azzire olursa mutla-
ka galle-i vakf fukarâ-yı müslimîne verile deyu ta‘yîn-i kuyûd ve tebyîn-i şurût 
ettikden sonra meblağ-ı mezbûr beş yüz guruşu mütevellî-i merkūma teslîm, 
ol dahi vakfiyyet üzre kabz ve tesellüm eyledi dedikde, gıbbe’t-tasdîki’l-vicâhî 
vasiyy-i merkūm inân-ı kelâmını semt-i vifâkdan cânib-i şikāka sârıf olup vakf-ı 
nukūd ve ana müteferri‘a olan şurût [ve] kuyûd eimme-i selâse-i ahyâr -aley-
him rıdvânü’l-melikü’l-gaffâr- hazretlerinin katlarında bâtıl ve hılye-i sıhhat-
den âtıl olmağla, vakf-ı mezbûrdan bi’l-vesâye rücû‘ edip meblağ-ı mezbûru 
mütevellî-i merkūmdan istirdâd ederim deyicek, mütevellî-i reşîd cevâb-ı 
sedâda mütesaddî olup, eğerçi hâl vakf-ı nukūda bast olunan minvâl üzredir, 
lâkin tilmîz-i ekber İmâm Züfer hazretleri katında Ensârî rivâyet[i] üzre vakf-ı 
nukūd sahîh olup ve hükkâm-ı zamân tescîline dahi me’mûrlardır deyu red ve 
teslîmden imtinâ‘ ve vasiyy-i merkūmla hâkim-i muvakki‘-i kitâb -tûbâ-lehû ve 
hüsnü me’âb- hazretleri huzûrunda müterâfi‘ân ve her biri mübteğāsınca hükm 
ve fasla tâlibân olduklarında, hâkim-i müşârün-ileyh -dâmetü’n-ni‘amâ ledeyhî- 
dahi ba‘de’t-te’emmüli’l-enîk cânib-i vakfa nazar ve mennâ‘un li’l-hayr olmak-
dan hazer edip, rivâyet-i mezkûre üzre vakf-ı mezbûrun sıhhatine hükm ettik-
lerinden sonra yine vasiyy-i merkūm i‘âde-i kelâm edip, eğerçi hükm-i merkūm 
ile vakıf sahîh olup, lâkin İmâm-ı A‘zam hazretleri katında sıhhat lüzûmu müs-
telzime olmamağla benim için bâb-ı rücû‘ meftûhdur deyu tekrâr meblağ-ı 
mezbûru taleb ve da‘vâ ettikde, mütevellî-i merkūm tekrâr cevâba mütesaddî 
olup, eğerçi hâl İmâm-ı A‘zam hazretleri katında minvâl-i mezkûr üzredir, lâkin 
İmâmeyn-i hümâmeyn hazretleri katlarında sıhhat müstelzim-i lüzûm olmağla 
vakf-ı mezbûr imâmeyn-i müşârün-ileyhimâ katlarında sahîh ve lâzım olmuş-
dur deyu kezâlik red ve teslîmden imtinâ‘ ve lüzûma dahi hüküm taleb etmeğin, 
hâkim-i müşârün-ileyh dahi imâmeyn-i müşârün-ileyhimâ kavl-i şerîfleri üzre 
vakf-ı mezbûrun lüzûmuna dahi hükm ve kazâ etmeğin, ba‘de’l-yevm vakf-ı 
mezbûr sahîh ve lâzım olup tebdîline mecâl adîmü’l-ihtimâl olmuşdur, fe-men 
beddelehû fe-kad ıkterefe ismen azîmen ve ecru’l-vâkıfi cerâ zâlike ve hurrire 
fi’l-yevmi’s-sâbi‘ min Cumâdelâhire li sene isneteyn ve mi’e ve elf.
Şuhûdü’l-hâl: Molla Hasan b. Ahmed, Mehmed b. Musa, Musli b. Hasan, Molla 
Mehmed b. Halil, İbrahim Çelebi b. Ahmed.

257 [42a-2] İsmail Çelebi b. Ali’nin Veli Bey b. Ali’deki alacağını 
tahsil etmesi
Mahmiye-i İstanbul’da Sarı Nasuh mahallesi sâkinlerinden İsmail Çelebi b. Ali 
meclis-i şer‘-i şerîf-i enverde, sâbıkan Dergâh-ı âlî yeniçerilerin efendisi olup 
hâlâ deryâ beylerinden emîrü’l-ümerâ’i’l-kirâm Veli Bey b. Ali tarafından husûs-ı 
âti’l-beyâna vekîl olduğu Ahmed Çavuş b. İbrahim ve Mehmed Beşe b. Mah-
mud şehâdetleriyle şer‘an sâbit olan Mehmed Efendi b. Ali mahzarında ikrâr-ı 
tâm ve takrîr-i kelâm edip, târih-i kitâbdan on bir sene mukaddem mûmâ-ileyh 
Veli Bey’in emriyle bi şartı’r-rücû‘ elli iki guruşa dört kaliçe ve on beş guruşa bir 
Selânik kaliçesin mâlımla iştirâ ve mahalle-i mezbûrede vâki‘ Kilise câmi‘ine vaz‘ 
ve kendiye dahi beş guruşluk ca‘l akçe def ‘ ve teslîm edip, zimmetinde cem‘an 
yetmiş üç guruş hakkım vardır deyu mûmâ-ileyh Veli Bey’den taleb-i da‘vâ ey-
lediğimde ol dahi inkâr etmekle, beynimizde münâza‘ât-ı kesîre vukū‘undan 
sonra muslihûn tavassut edip, da‘vâ-yı mezkûremden beni mûmâ-ileyh Veli Bey 
ile kırk guruş üzerine sulh eylediklerinde, ben dahi sulh-ı mezbûru kabûl ve 
bedel-i sulh olan meblağ-ı mezbûr kırk guruşu mezbûr Veli Bey’den tamâmen 
ahz u kabz edip ziyâde hakkım kalmayıp mezbûr Veli Bey’in [42b] zimmetini 
ibrâ-i âm ile ibrâ ve iskāt eyledim. Ba‘de’l-yevm meblağ-ı mezbûra müte‘allika 
mezbûr Veli Bey ile kat‘â da‘vâ ve nizâ‘ım kalmadı dedikde, gıbbe’t-tasdîki’ş-şer‘î, 
mâ vaka‘a bi’t-taleb ketb olundu.
Fi’l-yevmi’s-sânî aşer min Cumâdelâhire li sene isneteyn ve mi’e ve elf.
Şuhûdü’l-hâl: Hasan Efendi el-kâtib b. Ahmed, Ahmed b. Mustafa, es-Seyyid 
Mehmed b. Hüseyin, Mehmed Beşe b. Mahmud, Ahmed Çavuş el-mübâşir.

258 [42b-1] İstanbul’da uncu Yorgi v. Kiryazi’nin çörekçi Hasan 
b. Ali’den alacaklı olduğu
Mahmiye-i İstanbul’da uncu tâifesinden işbu bâ‘isü’r-rakīm Yorgi v. Kiryazi nâm 
zimmî mahfil-i kazâda yine mahmiye-i mezbûrede çörekçi tâifesinden Hasan 
b. Ali nâm kimesne mahzarında üzerine da‘vâ ve takrîr-i kelâm edip, mezbûr 
Hasan’ın bundan akdem yedimden iştirâ ve kabz edip keyl ve mikdârı beynimiz-
de ilm-i şer‘le ma‘lûm un bahâsından zimmetinde doksan [sekiz] guruş hakkım 
olup, meblağ-ı mezbûr vech-i muharrer üzre zimmetinde bana edâsı lâzım dey-
ni olduğuna işbu bir kıt‘a deyn temessükünü dahi yedime def ‘ ve teslîm etmek-
le, hâlâ taleb ederim suâl olunup meblağ-ı mezbûr doksan sekiz guruş[un] alı-
verilmesi matlûbumdur dedikde, gıbbe’s-suâl mezbûr Hasan cevâbında fi’l-vâki‘ 
müdde‘î-i mezbûr yedinden keyl ve mikdârı beynimizde ilm-i şer‘le ma‘lûm 
iştirâ ve kabz eylediğim un bahâsından müdde‘î-i mezbûr Yorgi’ye meblağ-ı 
mezbûr doksan sekiz guruş zimmetimde vâcibü’l-edâ ve lâzımü’l-kazâ deynim-
dir deyu bi tav‘ın ikrâr ve i‘tirâf etmeğin, ikrârı mûcebince meblağ-ı merkūm 
doksan sekiz guruşu müdde‘î-i mezbûra edâ ve teslîm mezbûr Hasan’a tenbîh 
birle, mâ hüve’l-vâki‘ bi’t-taleb ketb olundu.
Fi’l-yevmi’l-âşir min Cumâdelâhire sene 1102.
Şuhûdü’l-hâl: İbrahim b. Ahmed, diğer İbrahim Çelebi b. Mehmed, Ebûbekir b. 
Osman, Ali Çelebi [b.] Bâli.









259 [42b-2] Ayşe bt. Ali’nin kendisi ve çocukları için kocası Mehmed 
Çelebi b. Ali üzerine nafaka takdiri
Mahmiye-i İstanbul’da Manisalı Çelebi mahallesi sâkinelerinden olup, zâtı 
mahalle-i mezbûre ahâlîsinden Hüseyin Beşe b. Abdülcebbar ve İsmail Beşe 
b. Veli ta‘rîfleriyle mu‘arrefe olan bâ‘isetü hâze’l-kitâb Ayşe bt. Ali nâm hâtun 
meclis-i şer‘-i şerîf-i enverde takrîr-i kelâm ve ta‘bîr ani’l-merâm edip, hâlâ 
zevc-i dâhilim olup gāib ani’l-meclis Mehmed Çelebi b. Ali nâm kimesne diyâr-ı 
âhara gidip beni ve sadrî sagīr oğullarım İbrahim ve Ahmed’i bilâ-nafaka terk 
etmekle zevcim mezbûr Mehmed Çelebi üzerine kadr-i ma‘rûf nafaka farz ve 
takdîr olunmak matlûbumdur dedikde, kaziyye minvâl-i meşrûh üzre olduğu 
zeyl-i kitâbda muharrerü’l-esâmi olan müslimîn ihbârlarıyla mütehakkik ol-
mağın, mezbûre Ayşe Hâtun tahlîf-i şer‘î ile tahlîf olundukdan sonra hâkim-i 
muvakki‘-i sadr-ı kitâb -tûbâ-lehû ve hüsnü me’âb- hazretleri dahi mezbûrûn 
Ayşe ve İbrahim ve Ahmed’den her birine yevmî beşer akçe ki, cem‘an beher 
yevm on beşer akçe nafaka farz ve takdîr edip, meblağ-ı mefrûz-ı mezbûru 
mezbûrûnun levâzımlarına harc u sarfa ve lede’l-iktizâ istidâneye ve inde’z-
zafer merkūm Mehmed Çelebi’ye rücû‘a mezbûre Ayşe Hâtun’a izin vermeğin, 
mâ vaka‘a bi’t-taleb ketb olundu.
Fi’l-yevmi’s-sâmin aşer min Cumâdelâhire sene 1102.
Şuhûdü’l-hâl: Hüseyin Beşe b. Abdülcebbar, İsmail Beşe b. Veli, Mustafa Beşe b. 
Osman, el-Hâc Mustafa b. el-Hâc Hasan.

260 [42b-3] Râziye bt. Hacı Hüseyin’in Osman b. Hasan’dan muhâlaa  
yoluyla boşanması
Mahmiye-i İstanbul’da Elvanzâde mahallesi sâkinelerinden olup, zâtı ma‘rifet-i 
şer‘iyye ile ârifân Hüseyin Beşe b. Hasan ve Ramazan b. Ömer nâm kimesne-
ler ta‘rîfleriyle mu‘arrefe olan Râziye bt. el-Hâc Hüseyin nâm hâtun meclis-i 
şer‘-i şerîf-i enver ve mahfil-i dîn-i münîf-i ezherde, zevc-i dâhili bâ‘isü hâze’l-
kitâb Osman b. Hasan nâm kimesne mahzarında ikrâr ve takrîr-i kelâm edip, 
zevcim mezbûr Osman ile zindegânîmiz olmamağın, zimmetinde mütekar-
rir ve ma‘kūdun aleyh olan iki bin akçe mehr-i müeccelim ve nafaka-i iddet-i 
mu‘ayyene-i ma‘lûmem üzerlerine ve me’ûnet-i süknâm dahi kendi üzerime ol-
mak üzre zevcim mezbûr Osman ile muhâla‘a-i sahîha-i şer‘iyye ile muhâla‘a 
edip, ol dahi ber vech-i muharrer hul‘-ı mezbûru kabûl ettikden sonra hukūk-ı 
zevciyyete müte‘allika da‘vâdan her birimiz âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledik dedikde, gıbbe’t-tasdîki’ş-şer‘î, mâ hüve’l-
vâki‘ bi’t-taleb ketb olundu.
Fi’l-yevmi’l-hâdî aşer min Cumâdelâhire sene 1102.
Şuhûdü’l-hâl: Hüseyin Beşe b. Hasan, Ramazan b. Ömer, Veli Bey b. Mustafa, 
Mehmed b. Musa, Mehmed b. Abdünnebî.

261 [43a-1] Âlime bt. Sefer’in mehrini kocası Ömer Efendi b. Hacı 
Mehmed’in terekesinden alması
Mahmiye-i İstanbul’da Harâccı Muhyiddin mahallesinde sâkin iken bundan 
akdem fevt olan Pabucubüyük Ömer Efendi b. el-Hâc Mehmed b. Abdullah’ın 
zevce-i metrûkesi Âlime bt. Sefer nâm hâtunun zâtı ma‘rifet-i şer‘iyye ile ârifân 
İsmail Çelebi b. Ali ve el-Hâc Mehmed b. Musa ta‘rîfleriyle mu‘arrefe olduk-
dan sonra mezbûre Âlime Hâtun meclis-i şer‘-i şerîf-i enverde, müteveffâ-yı 
mezbûrun vasiyy-i muhtârı olmağla terekesine vâzı‘u’l-yed olduğu mütehakkik 
olan İmâm Ali Efendi b. Musa mahzarında üzerine da‘vâ ve takrîr-i kelâm edip, 
zevcim müteveffâ-yı mezbûr Ömer Efendi zimmetinde mütekarrir ve ma‘kūdun-
aleyh on bin akçe mehr-i müeccelim olup, hattâ müteveffâ-yı mezbûr hayâtında 
zimmetinde on bin akçe mehr-i müeccelim olduğunu huzûr-ı müslimînde ikrâr 
ve işhâd edip ve meblağ-ı mezbûr on bin akçe mehr-i mislim olmağla, meblağ-ı 
mezbûr on bin akçeyi vasiyy-i mezbûrdan taleb ederim suâl olunup meblağ-ı 
mezbûr on bin akçeyi müteveffâ-yı mezbûrun terekesinden bana edâya vasiyy-i 
merkūma tenbîh olunmak matlûbumdur dedikde, gıbbe’s-suâl ve akībe’l-inkâr, 
müdde‘iye-i mezbûreden müdde‘âsına beyyine taleb olundukda, mahalle-i 
mezbûre sâkinlerinden İmâm Ahmed Efendi b. Ramazan ve Süleyman Efendi b. 
Hayreddin ve Yahya Çelebi b. Abdullah nâm kimesneler li ecli’ş-şehâde meclis-i 
şer‘a hâzırûn [olup] isre’l-istişhâd, fi’l-vâki‘ müteveffâ-yı mezbûr Ömer Efen-
di b. el-Hâc Mehmed b. Abdullah hayâtında zevcesi işbu müdde‘iye-i mezbûre 
Âlime’nin zimmetinde mütekarrir ve ma‘kūdun-aleyh on bin akçe mehr-i müec-
celi olduğunu bizim huzûrumuzda ikrâr ve bizi işhâd eyledi ve meblağ-ı mezbûr 
on bin akçe müdde‘iye-i mezbûrenin mehr-i mislidir. Biz bu husûsa bu vech 
üzre şâhidleriz, şehâdet dahi ederiz deyu her biri edâ-i şehâdet-i şer‘iyye ettik-
lerinde, gıbbe ri‘âyet-i şerâiti’l-kabûl şehâdetleri makbûle olmağın, mûcebiyle 
meblağ-ı mezbûr on bin akçeyi tereke-i müteveffâ-yı mezbûrdan müdde‘iye-i 
mezbûreye edâ ve teslîme vasiyy-i mezbûraketb olundu.
Fi’l-yevmi’s-sâmin min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mustafa Efendi b. Hasan, İsmail Çelebi 
b. Osman, Mehmed Efendi b. İbrahim, Abdullah Çelebi b. Receb.262 [43a-2] Âlime bt. Sefer’in kocası Ömer Efendi b. Hacı Mehmed’in 
terekesinden mehrini ve miras hissesini alması
Mahmiye-i İstanbul’a Harâccı Muhyiddin mahallesinde sâkin iken bundan ak-
dem vefât eden Pabucubüyük Ömer Efendi b. el-Hâc Mehmed b. Abdullah’ın 
verâseti, zevce-i metrûkesi Âlime bt. Sefer ile li ebeveyn kız karındaşı Râziye ve 
li ebeveyn er karındaşı Ebûbekir’in sulbî oğulları Mehmed ve Ahmed’e münha-
sıra olduğu şer‘an zâhir ve mütehakkik oldukdan sonra mezbûre Âlime Hâtun 
ba‘de’t-ta‘rîfi’ş-şer‘î meclis-i şer‘-i şerîf-i enverde, müteveffâ-yı mezbûrun vasiyy-i 
muhtârı olan İmâm Ali Efendi b. Musa mahzarında ikrâr-ı tâm ve takrîr-i kelâm 
edip, zevcim müteveffâ-yı mezbûr Ömer Efendi’nin mahalle-i mezbûrede vâki‘ 
ma‘lûmü’l-hudûd ve’l-müştemilât mülk menzilinden mâ‘adâ terekesi olmayıp 
ve menzil-i mezkûru vasiyy-i merkūm Ali Efendi ba‘de’l-müzâyede yüz yirmi 
bir bin sekiz yüz akçe olmak üzre semen-i misli olan dört yüz altı aded yaldız al-
tınına bi’l-vesâye âhara bey‘ ve kabz-ı semen edip ve semeninden müteveffâ-yı 
mezbûr zimmetinde mütekarrir ve ma‘kūdun-aleyh olan [on] bin akçe mehr-i 
müeccelim bana ve sâir düyûn-ı müsbetesini ashâbına edâ eyledikden sonra 
bâkī kalan doksan iki bin altı yüz akçenin dahi müteveffâ-yı mezbûrun vasiy-
yeti üzre sülüsü olan otuz bin sekiz yüz altmış altı akçesi ifrâz olundukdan son-
ra bâkī kalan altmış bir bin yedi yüz otuz iki akçeden benim rub‘ hisseme isâbet 
eden [on] beş bin dört yüz otuz üç akçeyi vasiyy-i merkūm Ali Efendi tamâmen 
bana def ‘ ve teslîm, ben dahi yedinden ahz u kabz edip, mehr-i müeccelim olan 
on bin akçeye ve müteveffâ-yı mezbûrun terekesinden isâbet eden rub‘ hisse-
me müte‘allika vasiyy-i merkūm Ali Efendi yedinde ve kıbelinde bir akçe ve 
bir habbe hak ve müstehakkım bâkī kalmadı dedikde, gıbbe’t-tasdîki’ş-şer‘î, mâ 
vaka‘a bi’t-taleb ketb olundu.
Fi’l-yevmi’l-hâdî aşer min Cumâdelâhire sene 1102.
Şuhûdü’l-hâl: İmâm Ahmed Efendi b. Ramazan, Receb Ağa b. Ali, İsmail Çele-
bi b. Ali, İbrahim Çelebi b. Ahmed, Yahya Çelebi b. Abdullah, Mustafa Efendi b. 
Hasan.

263 [43a-3] Sefer Beşe b. Abdullah’ın bağını Manik v. Haçik’e satması
Mahmiye-i İstanbul’da Mercan Ağa mahallesinde sâkin Sefer Beşe b. Abdul-
lah nâm kimesne meclis-i şer‘-i şerîf-i enver ve mahfil-i dîn-i münîf-i ezher-
de, bâ‘isü hâze’s-sifr Manik v. Haçik nâm zimmî muvâcehesinde ikrâr ve takrîr-i 
kelâm edip, akd-i âti’z-zikrin sudûruna değin yedimde mülk ve hakkım olup 
vilâyet-i Anadolu’da Divriği kazâsına tâbi‘ Kesme nâm karye kurbunda vâki‘ bir 
tarafdan Haçik bağı ve bir tarafdan Arakil tarlası ve bir tarafdan bayır ve bir 
tarafdan tarîk-i âm ile mahdûd bir kıt‘a bağımı, cümle tevâbi‘ ve levâhık ve 
kâffe-i hukūk ve merâfıkı ile mezbûr Manik[‘e] tarafeynden îcâb ve kabûlü hâvî 
bey‘-i bâtt-ı sahîh-i şer‘î ile on esedî guruşa bey‘, ol dahi ber vech-i muharrer 
iştirâ ve kabûl ettikden sonra semeni olan meblağ-ı mezbûr on esedî guruşu 
mezbûr Manik yedinden tamâmen ahz u kabz eyledim. Ba‘de’l-yevm mârru’z-
zikr bahçe mahallinde zabt ve tasarrufa mezbûr Manik’i taslît eyledim, key-
fe mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î, mâ vaka‘a 
bi’t-taleb ketb olundu.
Fi’l-yevmi’s-sânî aşer min Cumâdelâhire sene 1102.
Şuhûdü’l-hâl: Abdullah b. Mehmed, İbrahim (….), Ali (....), Hüseyin Beşe b. İs-
mail, Osman b. Ebûbekir, (....).

264 [43b-1] Fâtıma bt. Derviş’in terekesinin varislerce paylaşılması
Mahmiye-i İstanbul’da Hoca Ali mahallesinde sâkine iken bundan akdem vefât 
eden Fâtıma bt. Derviş nâm hâtunun verâseti zevci Yusuf Ağa b. Abdullah ve 
sadrî kebîr oğulları Ali ve Hasan ve Ahmed evlâd-ı Mustafa nâm kimesnelere 
münhasıra olup, ba‘dehâ mezbûr Yusuf Ağa dahi vefât edip, verâseti zevcetân-ı 
metrûketân Ayşe bt. Abdullah ve Ümmügülsüm bt. Abdülmennân ve sulbiye 
kebîre kızı Hatice nâm hâtunlar ile sulbî kebîr oğulları Mehmed Çelebi ve Ha-
san Çelebi’ye münhasıra olup, ba‘dehû mezbûr Ali dahi vefât edip, verâseti sulbî 
kebîr oğulları Mahmud Çelebi ve Mustafa Çelebi’ye münhasıra oldukdan son-
ra mezbûr Mahmud Çelebi kendi tarafından asâleten ve karındaşı mezbûr Mus-
tafa Çelebi tarafından husûs-ı âti’l-beyâna vekîl olduğu İsmail Çelebi b. Meh-
med ve Mustafa Ağa b. Hüseyin şehâdetleri ile hasm-ı câhid-i şer‘î mahzarın-
da şer‘an sâbit ve sübût-ı vekâleti mahkûmun-bihâ olmağla vekâleten meclis-i 
şer‘-i şerîfde, müteveffâ-yı sânî-i mezbûr Yusuf Ağa’nın terekesine bi’l-verâse 
vâzı‘u’l-yed olup kendi tarafından asîl ve karındaşı mezbûr Hasan tarafından 
vekîl olan merkūm Mehmed Çelebi ile zevcetân-ı mezbûretân Ayşe Hâtun ve 
Ümmügülsüm Hâtun ve kızı mezbûre Hatice Hâtun taraflarından tasdîk-i âti’z-
zikre vekîlleri olduğu bimâ-hüve nehcü’s-sübût sâbit olan Hasan Ağa b. Ah-
med nâm kimesneler mahzarlarında ikrâr ve takrîr-i kelâm edip, bâlâda tafsîl 
ve beyân olunduğu üzre babam mezbûr Ali’nin vâlidesi mezbûre Fâtıma Hâtun 
otuz bin akçe mehr-i müeccele tesmiyesiyle merkūm Yusuf Ağa’nın zevce-i 
menkûhası iken mukaddemâ vefât etmekle, mehr-i mezbûrdan babam mezbûr 
Ali kendiye isâbet eden yedi bin beş yüz akçe hisse-i şer‘iyyesini merkūm Yusuf 
Ağa’dan kable’l-ahz ikisi dahi vefât edip meblağ-ı mezbûr yedi bin beş yüz akçe 
karındaşım mezbûr Mustafa ile bana irsen intikāl etmeğin, ben dahi asâleten ve 
vekâleten hâkim-i muvakki‘-i sadr-ı kitâb hazretlerinden meblağ-ı mezbûr yedi 
bin beş yüz akçeyi müteveffâ-yı mezbûr Yusuf Ağa’nın terekesine ber vech-i 
muharrer vaz‘-ı yed eden merkūm Mehmed Çelebi’den taleb ve da‘vâ ve hükm-i 
şer‘î dahi lâhık olmağın, meblağ-ı mezbûr yedi bin beş yüz akçeyi müteveffâ-
yı mezbûrun terekesinden vârisleri olan mezbûrûn Mehmed Çelebi ve Hasan 
Çelebi ve Hatice ve Ayşe ve Ümmügülsüm bana edâ ve teslîm, ben dahi ber 
vech-i muharrer yedlerinden tamâmen ahz u kabz ettikden sonra müteveffât-ı 
mezbûre Fâtıma Hâtun’un terekesinden olmak üzre merkūm Yusuf Ağa zim-
metinde kalmışdır deyu bundan akdem mezbûrûndan taleb ve da‘vâ eyledi-
ğim otuz miskāl bir altın bilezikden ve bir zırh bahâsından yetmiş guruş ve 
bir câriye bahâsından yüz guruşdan ve bi’l-cümle müteveffât-ı mezbûre Fâtıma 
Hâtun’un kalîl ve kesîr sâir terekesinden karındaşım mezbûr Mustafa ile bana 
âid olan hisse-i şer‘iyyeye müte‘allika âmme-i da‘vâdan mezbûrûn Mehmed 
Çelebi ve Hasan Çelebi ve Hatice ve Ayşe ve Ümmügülsüm’ün zimmetlerini 
ibrâ-i âmm-ı râfi‘ü’l-hisâm ile asâleten ve vekâleten ibrâ ve iskāt eyledim dedik-
de, gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’s-sânî aşer min Cumâdelâhire li sene isneteyn ve mi’e ve elf.
Şuhûdü’l-hâl: İmâm Hasan Efendi b. ( ), Ali Dede b. Mehmed, Mehmed Çelebi b. 
Abdullah el-kâtib, Ahmed Çelebi b. Mustafa, Osman b. Hasan.

265 [43b-2] Dador’un varislerinin, miras evlerine elkoyulduğu 
iddiasının reddi
Mahmiye-i İstanbul’da Sulu Manastır mahallesinde sâkin iken bundan akdem 
hâlik olan Dador nâm Ermeninin verâseti, kebîre kızı Şehzede nâm nasrâniye 
ile oğlunun oğulları Aleksan ve Delot ve Avadik nâm zimmîlere münhasıra 
olduğu mütehakkik oldukdan sonra mezbûrûn Aleksan ve Avadik ve Delot 
meclis-i şer‘-i hatîr-i enverde, zikri âtî menzile vâzı‘u’l-yed olduğu mütehakkik 
olan bâ‘isü hâze’l-kitâb el-Hâc Ahmed b. Abdullah mahzarında her biri üzeri-
ne da‘vâ ve takrîr-i kelâm edip, hâlik-i mezbûrun terekesinden olup mahalle-i 
mezbûrede vâki‘ bir tarafdan Arakil ve bir tarafdan Melkon ve bir tarafdan Aslan 
zimmîler mülkleri ve bir tarafdan tarîk-i âm ile mahdûd mülk menzili mezbûr 
el-Hâc Ahmed bi gayri hakkın zabt eder, suâl olunup hissemizden kasr-ı yedi-
ne tenbîh olunmak matlûbumuzdur dediklerinde, gıbbe’s-suâl mezbûr el-Hâc 
Ahmed cevâbında, yedimde olan hüccet nâtıka olduğu üzre menzil-i mezkûru 
müdde‘iyûn-i mezbûrûnun hâl-i sıgārlarında vasîleri olan vâlideleri Lori bt. 
Avadik nâm nasrâniye zarûret-i nafakaları için hisselerini mezbûre Şehzede 
ile ma‘an izn-i şer‘le ba‘de’l-müzâyede üç yüz guruş semen-i makbûza Dıra-
ho bt. Aleksan nâm nasrâniyyeye bey‘ ve teslîm edip, ba‘dehû mezbûre Dı-
raho dahi menzil-i mahdûd-ı mezkûru üç yüz guruş semen-i medfû‘a bana 
bey‘ ve teslîm, ben dahi iştirâ ve tesellüm edip, hattâ müdde‘iyûn-i mezbûrûn 
menzil-i mezkûr hisselerini benden hâlâ şer‘iyyâtcı olan fahrü’l-müderrisîni’l-
kirâm Sunullah Efendi b. Ali huzûrunda da‘vâ eylediklerinde, ben dahi kaziyye 
minvâl-i meşrûh üzre olduğunu udûl-i müslimînden olup mahalle-i mezbûre 
imâmı Mehmed Efendi b. Osman ve Hâce Hâtun mahallesinden Şaban Bey b. 
Abdullah şehâdetleriyle târih-i kitâb Cumâdelûlâsı munassafından isbât edip, 
mevlânâ-yı mûmâ-ileyh dahi ba‘de’t-ta‘dîl ve’t-tezkiye şehâdetlerini kabûl ve 
mûcebiyle müdde‘iyûn-i mezbûrûnu ber vech-i muharrer mu‘ârazadan men‘ 
edip, yedime işbu hücceti dahi vermişdir deyu mevlânâ-yı mûmâ-ileyhin imzâ 
ve hatmini hâvî ve mazmûnu min külli’l-vücûh takrîr-i meşrûhuna muvâfık 
ve târih-i mezkûr ile müverraha hüccet-i şer‘iyye ibrâz edip def ‘le mukābele 
edicek, isre’l-istintâk ve’l-inkâr, mezbûr el-Hâc Ahmed’den mazmûn-ı hüccet-i 
mezkûreyi mübeyyine beyyine taleb olundukda, mahmiye-i mezbûrede Mi-
rahor mahallesinde sâkin Osman Çelebi b. Ali ve Abdi Çelebi mahallesin-
den İbrahim b. Mehmed nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında, fi’l-vâki‘ [44a] işbu müdde‘iyûn-i merkūmûn 
hudûd-ı mezkûre ile mahdûd olan menzil-i mezkûrdan hisselerini târih-i 
mezkûrda müşârün-ileyh Sunullah Efendi b. Ali huzûrunda mezbûr el-Hâc 
Ahmed muvâcehesinde ber vech-i muharrer taleb ve da‘vâ eylediklerinde 
mezbûr el-Hâc Ahmed dahi cevâbında menzil-i mezkûru merkūmûnun hâl-i 
sıgārlarında vasîleri olan merkūme Lori bt. Avadik nâm Nasrâniye mezbûre 
Şehzede ile ma‘an hisselerini izn-i şer‘le zarûret-i nafakaları için üç yüz gu-
ruş semen-i makbûza merkūme Dıraho bt. Aleksan’a bey‘ ve teslîm, ol dahi 
ba‘de’l-iştirâ ve’t-tesellüm üç yüz guruş semen-i medfû‘a bana bey‘ ve teslîm, 
ben dahi iştirâ ve tesellüm edip hüccet dahi tahrîr olunup mülk-i müşterâm ol-
mağla vaz‘-ı yed ederim deyu def ‘le mukābele edicek, müdde‘iyûn-i mezbûrûn 
dahi def ‘-i mezkûru münkir olmalarıyla, mesfûr el-Hâc Ahmed dahi vech-i 
meşrûh üzre def ‘-i mezkûrunu mezbûrân Osman b. Ali ve İbrahim b. Mehmed 
şehâdetleriyle huzûrumuzda isbât ve mevlânâ-yı mûmâ-ileyh ba‘de’t-ta‘dîl ve’t-
tezkiye şehâdetlerin makbûl ve mûcebiyle müdde‘iyûn-i mezbûrûnu ber vech-i 
muharrer mu‘ârazadan men‘ edip, işbu hücceti dahi tahrîr edip mezbûr el-Hâc 
Ahmed’e def ‘ ve teslîm eyledi. Biz bu husûsa bu vech üzre şâhidleriz, şehâdet 
dahi ederiz deyu her biri edâ-i şehâdet-i şer‘iyye eylediklerinde, ba‘de’t-ta‘dîl 
ve’t-tezkiye şehâdetleri makbûle olmağın, mûcebiyle müdde‘iyûn-i mezbûrûn 
ber vech-i muharrer bî-vech mu‘ârazadan men‘ olunup, mâ vaka‘a bi’t-taleb 
ketb olundu.
Fi’l-yevmi’s-sâdis min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ahmed, Mehmed Çe-
lebi b. ( ), Ahmed Efendi b. ( ), Mehmed Efendi b. ( ).









266 [44a-1] Ahmed b. Halil’in hayatında cariyesi Ayşe Hatun’u 
azat etmiş olduğu
İşbu uzun boylu açık kaşlı sarı elâ gözlü bâ‘isetü hâzihi’l-vesîka Ayşe nâm hâtun 
meclis-i şer‘-i şerîfde, vilâyet-i Anadolu’da medîne-i Manisa ahâlîsinden iken 
bundan akdem vefât olan [eden] Ahmed b. Halil’in li ebeveyn karındaşı ve vârisi 
olmağla terekesinden olmak zu‘muyla mezbûreye vâzı‘u’l-yed olan Mustafa nâm 
kimesne mahzarında üzerine da‘vâ ve takrîr-i kelâm edip, müteveffâ-yı mezbûr 
Ahmed bundan akdem hayâtında beni mâlından tahrîr ve i‘tâk ve zümre-i 
harâyir-i asliyyâta idrâc ve ilhâk etmiş iken mezbûr Mustafa terekesinden ol-
mak üzre bi gayri hakkın bana vaz‘-ı yed etmekle, suâl olunup benden kasr-ı 
yed edip sebîlim tahliye olunmak matlûbumdur dedikde, gıbbe’s-suâl mezbûr 
Mustafa cevâbında, müdde‘iye-i mezbûreye tereke-i müteveffâ-yı mezbûrdan 
olmak üzre vaz‘-ı yedini ikrâr, lâkin ber vech-i muharrer hürriyetini inkâr edi-
cek, mevsûfe-i mezbûreden müdde‘âsını mübeyyine beyyine taleb olundukda, 
udûl-i müslimînden olup kazâ-i mezbûr ahâlîsinden Mehmed b. Himmet ve 
Abdullah b. İsmail nâm kimesneler li ecli’ş-şehâde meclis-i şer‘a hâzırân olup 
isre’l-istişhâd, fi’l-vâki‘ işbu mezbûr Mustafa’nın karındaşı müteveffâ-yı mezbûr 
Ahmed b. Halil bundan akdem hayâtında câriyem mezbûre Ayşe mâlımdan azâd 
olsun deyu işbu merkūme Ayşe’yi bizim huzûrumuzda mâlından tahrîr ve i‘tâk 
eyledi. Biz bu husûsa bu vech [üzre] şâhidleriz, şehâdet dahi ederiz deyu her 
biri edâ-i şehâdet-i şer‘iyye eylediklerinde, ba‘de’t-ta‘dîl ve’t-tezkiye şehâdetleri 
makbûle olmağın, mûcebiyle ba‘de’l-hükm mezbûr Mustafa’nın kasr-ı yedine 
tenbîh olunup mezbûrenin sebîli tahliye olunmağın, mâ vaka‘a bi’t-taleb ketb 
olundu.
Fî evâsıtı Cumâdelâhire li sene isneteyn ve mi’e ve elf.
Şuhûdü’l-hâl: Mehmed b. Hüseyin, Şaban Çavuş b. Süleyman, el-Hâc Ebûbekir 
b. Süleyman, İbrahim b. Yusuf, Osman [b.] Ali.

267 [44a-2] Ayşe bt. Pîr Bâli Hoca’nın varislerine miras 
hisselerinin verilmesi
Hâlâ medîne-i İştip kadısı olan İsmail Efendi b. Hüseyin b. Hasan imzâsıyla 
mümzâ ve hatm[i] ile mahtûm ve târih-i kitâb şehri Cumâdelûlâsı gurresi târihiyle 
müverrah nakl-i şer‘î vârid olup, mazmûnu medîne-i mezkûre mahallâtından 
Sinan Bey mahallesi sâkinelerinden olup Mustafa b. Sadık b. Mehmed nâm 
sagīr[in] tesviye-i umûr[u] için kıbel-i [şer‘den] mansûbe vasî olan Hanım bt. 
Ahmed b. Mustafa nâm hâtundan vech-i âtî üzre da‘vâ-yı sahîha-i şer‘iyye ile 
mesbûk istişhâd-ı şer‘î sudûrundan sonra zât-ı mezbûreyi ma‘rifet-i şer‘iyye 
ile ârifân olan udûl-i müslimîn olup, yine mahalle-i mezbûrede sâkin Ahmed b. 
Mustafa ve Mustafa Çelebi b. Ali b. Mehmed nakl ve tahvîli için mahall-i cerh 
ve ta‘dîle hâzırân olup şöyle edâ-i şehâdet-i şer‘iyye eylediler ki, fi’l-asl mârru’z-
zikr Sinan mahallesi sükkânından olup mahmiye-i İstanbul hâricinde vâki‘ 
medîne-i Hazret-i Ebâ Eyyûb Ensârî -radiyallâhu anhü’l-bârî-’de müsâferet vec-
hi üzre sâkine iken fevt olup, muhallefâtı anda sadrî oğlu müteveffâ Mehmed’in 
sulbiye kızı Rukiye Hâtun yedinde mazbûta Ayşe bt. Pîr Bâli Hoca nâm hâtunun 
müdde‘iye-i mezbûre ve Hanım sadrî âhar oğlu müteveffâ Ahmed’in sulbi-
ye kızıdır ve sagīr-i mezbûr Mustafa li ebeveyn karındaşı diğer Mehmed’in 
oğlu müteveffâ-yı mezbûr Sadık[’ın] oğludur, zîrâ müteveffâ-yı mezbûre Ayşe 
sagīr-i mezbûrun babası Sadık ve babası diğer Mehmed ile li ebeveyn karın-
daşlar olup, babaları ism[i] mezbûr Pîr Bâli Hoca ve anaları ism[i] Elif ve ced-
deleri ism[i] Mustafa ve maskat-ı re’sleri kazâ-i mezbûra tâbi‘ Celevüz? nâm 
karyedir, müteveffât Ayşe Hâtun’un muhallefâtının sülüsânı bi tarîki’l-farz 
mezbûretân Hanım ve Rukiye’nin ve bâkī sülüsü alâ tarîki’l-usûbe sagīr-i mezbûr 
Mustafa’nın hakkıdır, müteveffât-ı mezbûrenin verâseti mezbûrâna münhasıra 
olup, gayrı vârisi ve terekesine müstehıkk-ı âharı olduğu ma‘lûmumuz değil-
dir, mezbûre Hanım için müteveffât-ı mezbûrenin terekesinin sülüsânının nıs-
fına bi’l-asâle ve nısf-ı âharına bi’l-vesâye sagīr için hakk-ı taleb [ve] ahz vardır. 
Biz bu husûsa bu vech üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye eylediklerinde, [44b] gıbbe’t-ta‘dîl ve’t-tezkiye şehâdetleri 
makbûle oldukdan sonra mezbûre Hanım müteveffât-ı mezbûrenin terekesin-
den kendi hissesini asâleten ve sagīr-i mezbûrun hissesini vesâyeten taleb ve 
da‘vâ ve ahz u kabz ve kendiye îsâle ve husûs-ı mezbûrun umûrun küllîsine işbu 
bâ‘isü’n-nakl zevc Durmuş Beşe b. Osman tarafından vekîl olup, ol dahi vekâlet-i 
mezbûreyi kabûl eylediğini hâvî bulunmamağın mezbûre Ayşe’nin vasîsi olma-
mağla, ber-mûceb-i defter-i kassâm terekesine vaz‘-ı yed eden Halil Ağa b. Hü-
seyin meclis-i şer‘a ihzâr ve nakl-i mezbûr muvâcehesinde feth ve kırâ’at olun-
dukda, mezbûr Halil Ağa tereke-i müteveffât-ı mezbûreye vaz‘-ı yedini ikrâr, 
lâkin nakl-i mezbûrun mevlânâ-yı mezbûr kıbelinden vürûdunu inkâr edicek, 
vekîl-i mezbûrdan takrîr-i meşrûhuna beyyine taleb olundukda, zeyl-i nakl-i 
mezbûrda mektûbü’l-esâmi şuhûd-ı tarîkden Yusuf b. Abdurrahman ve Mah-
mud Molla b. Abdullah nâm kimesneler li ecli’ş-şehâde meclis-i şer‘a hâzırân 
olup isre’l-istişhâd, fi’l-vâki‘ işbu nakl-i şer‘î hâlâ İştip kadısı olan mezbûr İsma-
il Efendi b. Hüseyin b. Hasan kıbelinden vârid olup, biz[im] huzûrumuzda imzâ 
eyleyip ve mühürleyip satır-ı zamîre bizi işhâd eyledi. Biz bu husûsa bu vecih 
üzre şâhidleriz, şehâdet dahi ederiz deyu her [biri] edâ-i şehâdet-i şer‘iyye ey-
lediklerinde, gıbbe’t-ta‘dîl ve’t-tezkiye şehâdetleri makbûle olmağın, mûcebiyle 
ba‘de’l-hükm ber-mûceb-i defter-i kassâm tereke-i müteveffât-ı mezbûreden 
merkūmân Hanım ve Mustafa’ya irsen isâbet [eden] hisse-i şer‘iyyelerini vekîl-i 
mezbûra teslîme merkūm Halil Ağa’ya tenbîh olunup, mâ vaka‘a bi’t-taleb ketb 
olundu.
Fi’l-yevmi’l-âşir min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, İbrahim 
Çelebi b. Mehmed, Mustafa b. Şaban.

268 [44b-1] Eşmiye bt. Ramazan’ın alacak davasının reddi
Medîne-i Ebâ Eyyûb Ensârî mahallâtından Bayezid mahallesi sâkinelerinden 
olup, zikri âtî şâhidler ta‘rîfleriyle mu‘arrefe olan Eşmiye bt. Ramazan b. Yu-
suf Dede nâm hâtun meclis-i şer‘-i şerîf-i enverde, işbu bâ‘isü’l-kitâb Hı-
zır Efendi b. Abdurrahman mahzarında üzerine da‘vâ ve takrîr-i kelâm edip, 
bundan akdem vefât eden ceddim mezbûr Yusuf Dede’nin terekesinden olup, 
mahalle-i mezbûrede vâki‘ bir ta[raf]dan İbrahim b. Mustafa mülkü ve bir ta-
rafdan Fâtıma Hâtun mülkü ve bir tarafdan ba‘zan dere ve ba‘zan tarîk-i hâs 
ile mahdûd, bir bâb tahtânî oda ve bir sofa ve cüneyne ve bi’r-i mâ’ı müştemil 
mülk menzil ceddim mezbûr Yusuf ’un ile’l-vefât mülkü olmağla, ba‘de vefâtihî 
hasran bana intikāl edip mülk-i mevrûsum iken merkūm Hızır Efendi menzil-i 
mezbûru kendi mülkü olmak üzre otuz kıt‘a esedî guruş semen-i makbûza 
bana bey‘, ben dahi ber vech-i muharrer iştirâ etmiş idim. Hâlâ merkūm Hı-
zır Efendi’ye suâl olunup, yedimde makbûzu olan meblağ-ı mezbûru bana red 
ve teslîme ve menzil-i mezbûrdan kasr-ı yedine tenbîh olunmak matlûbumdur 
dedikde, gıbbe’s-suâl merkūm Hızır Efendi cevâbında, işbu yedimde mazmûnu 
müsbit mübâya‘a hüccet sûreti nâtıka olduğu üzre bin seksen dokuz sene-
si Ramazânü’l-mübârekin beşinci gününde müdde‘iye-i mezbûre Eşmi-
ye Hâtun’un ceddi merkūm Yusuf Dede hâl-i hayâtında ve kemâl-i sıhhatin-
de tasarrufâtında [olan] menzil-i mahdûd-ı mezkûru yirmi beş kıt‘a esedî gu-
ruş semen-i makbûza bana kat‘an bey‘ ve temlîk, ben dahi ber vech-i muhar-
rer iştirâ ve temellük edip mülk-i müşterâm olmağla, müdde‘iye-i mezbûre Eş-
miye Hâtun’a meblağ-ı mezbûr otuz guruşa bey‘ ve kabz-ı semen etmiş idim 
deyu müdde‘iye-i mezbûreyi def ‘le mukābele ve mazmûnu min külli’l-vücûh 
takrîr-i meşrûhuna muvâfık ve târih-i mezbûr ile müverraha ve hâlâ medîne-i 
mezbûrede nâibü’ş-şer‘ olan Yusuf Efendi imzâsıyla mümzâ ve hatmi ile 
mahtûme sicill-i mahfûzdan menkūle bir kıt‘a mübâya‘a hücceti sûreti ibrâz 
edip, müdde‘iye-i mezbûre muvâcehesinde feth ve kırâ’at ve istintâk olundukda, 
mezbûre Eşmiye Hâtun mazmûn-ı hüccet-i mezkûreyi inkâr edicek, merkūm 
Hızır Efendi’den mazmûn-ı hüccet-i mezkûreye beyyine taleb olundukda, udûl-i 
ahrâr-ı ricâl-i müslimînden olup hüccet-i mezkûre zeylinde mektûbü’l-ism 
olan Ahmed b. Mehmed ve Hasan b. Abdullah nâm kimesneler li ecli’ş-şehâde 
meclis-i şer‘a hâzırân olup isre’l-istişhâd, fi’l-hakīka müdde‘iye-i mezbûre Eşmi-
ye Hâtun’un ceddi merkūm Yusuf Dede b. Ali hâl-i hayâtında ve kemâl-i sıhha-
tinde menzil-i mahdûd-ı mezkûru tevâbi‘ ve levâhıkıyla bizim huzûrumuzda 
merkūm Hızır Efendi’ye yirmi beş esedî guruşa bey‘ ve temlîk ve kabz-ı se-
men edip ve merkūm Hızır Efendi dahi ber vech-i muharrer iştirâ ve temlîk 
ettiğinden sonra merkūm Yusuf Dede târih-i mezbûrda medîne-i mezbûrede 
hâkimü’ş-şer‘-i şerîf olan Mehmed Efendi b. Mustafa Efendi huzûrunda ikrâr 
edip, işbu mübâya‘a hüccetini tahrîr ettirmiş idi. Biz bu husûsa bu vech üzre 
şâhidleriz, şehâdet dahi ederiz deyu her biri edâ-i şehâdet-i şer‘iyye ettiklerinde, 
ba‘de’t-ta‘dîl ve’t-tezkiye şehâdetleri makbûle olmağın, mûcebince müdde‘iye-i 
mezbûre Eşmiye Hâtun da‘vâ-yı mezkûresiyle bî-vech mu‘ârazadan men‘ olu-
nup, mâ hüve’l-vâki‘ bi’t-taleb ketb ve imlâ olundu.
Fi’l-yevmi’s-sânî aşer min Cumâdelâhire li sene isneteyn ve mi’e ve elf.
Şuhûdü’l-hâl: Halil Bey b. İbrahim, el-Hâc Musa b. İbrahim, Perver Bey b. Ab-
dullah, Hasan Çavuş b. Mustafa, Ali Efendi b. Sun‘ullah, Mustafa b. Şaban, İb-
rahim Çelebi b. Ahmed, Abdurrahim Efendi b. Hüseyin Efendi, Yahya Çelebi b. 
Şaban, Abdurrahman b. el-Hâc Veli, Ali Efendi b. Sunullah ve gayruhüm mine’l-
hâ[zırî]n.

269 [45a-1] Hacı Mustafa Ağa b. Geyvan’ın vefat eden İsmail Ağa 
b. Hasan’da olan alacağının terekeden ödenmesi
Vilâyet-i Rumeli’nde Babadağı kasabası sükkânından işbu bâ‘isü’l-kitâb el-Hâc 
Mustafa Ağa b. Geyvan meclis-i şer‘-i şerîf-i enverde, mahmiye-i İstanbul’da Na-
hılbend mahallesinde sâkin iken bundan akdem vefât eden Gergerli İsmail Ağa 
b. Hasan’ın verâseti li üm karındaşı el-Hâc Mehmed b. Ali b. Murtaza ve li ebe-
veyn karındaşı oğulları Cafer Bey ve Mustafa b. el-Hâc Osman taraflarından 
husûs-ı âti’l-beyâna vekîl olduğu Hazinedâr Mehmed Çelebi b. Mustafa ve Ha-
san Beşe b. İbrahim şehâdetleriyle şer‘an sâbit olmağla müteveffâ-yı mezbûrun 
terekesine asâleten ve vekâleten vâzı‘u’l-yed olan merkūm Cafer Bey mahzarın-
da üzerine da‘vâ ve takrîr-i kelâm edip, müteveffâ-yı merkūm İsmail Ağa zim-
metinde cihet-i deyn-i şer‘îden iki yüz yetmiş guruş hakkım olup kable’l-edâ 
vefât etmekle zimmetinde kalmağın, bundan akdem mezbûr Cafer Bey meblağ-ı 
merkūmun yetmiş guruşu mukābelesinde müteveffâ-yı mezbûrun terekesinden 
olup Mankalya kazâsına tâbi‘ Tuzla nâm karyede vâki‘ ma‘lûmü’l-hudûd mülk 
çiftlik ve tevâbi‘-i ma‘lûmesini bana bey‘ ve temlîk, ben dahi iştirâ ve kabûl 
etmekle ba‘de külli hesâb iki yüz guruş hakkım kalmışdı. Hâlâ suâl olunup 
meblağ-ı bâkī-i mezbûr iki yüz guruşu vaz‘-ı yed eylediği tereke-i mezbûreden 
alıverilmek matlûbumdur dedikde, gıbbe’s-suâl mezbûr Cafer Bey cevâbında, 
kaziyye vech-i meşrûh üzre olup müdde‘î-i mezbûr el-Hâc Mustafa Ağa’nın 
vech-i mübeyyen üzre ba‘de külli hesâb müteveffâ-yı mezbûr İsmail Ağa zim-
metinde iki yüz guruş hakkı el-ân bâkī kalıp ve kendi asâleten ve vekâleten 
müteveffâ-yı mezbûrun terekesine vaz‘-ı yed ettiğini ikrâr ve i‘tirâf etmeğin, 
mûcebince meblağ-ı bâkī-i mezbûr iki yüz guruşu müteveffâ-yı mezbûrun tere-
kesinden müdde‘î-i mezbûr el-Hâc Mustafa Ağa’ya edâ ve teslîme merkūm Ca-
fer Bey tenbîh olunup, mâ vaka‘a bi’t-taleb ve’l-ibtiğā ketb ve imlâ olundu.
Fi’l-yevmi’l-hâdî aşer min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mustafa b. Şaban, Ali b. Bâli, Hüseyin 
Çelebi b. Mehmed, Hızır Beşe b. (  ) Babadağlı, İbrahim Beşe b. Mehmed, es-
Seyyid İbrahim b. Ali, Ömer b. Veli, Murtaza Ağa b. ( ) Varn[a]lı.

270 [45a-2] İsmail Ağa b. Süleyman’ın mülklerinin borcuna karşılık 
Hacı Mustafa b. Geyvan’a satılması
Mahmiye-i İstanbul’da Nahılbend mahallesinde sâkin bundan akdem vefât 
eden Gergerli İsmail Ağa b. Süleyman b. Hasan’ın verâseti, li üm karındaşı el-
Hâc Mehmed b. Ali b. Murtaza ve li ebeveyn karındaşı oğulları Cafer Bey ve 
Mustafa ibney Osman b. Hasan nâm kimesnelere münhasıra olduğu şer‘an 
mütehakkik oldukdan sonra merkūm Cafer Bey kendi tarafından asâleten 
ve merkūmân el-Hâc Mehmed ve Mustafa taraflarından husûs-ı âti’l-beyâna 
vekîl olduğu Hazinedâr Mehmed Çelebi b. Mustafa ve Hasan Beşe b. İbrahim 
şehâdetleriyle şer‘an sâbit olmağla dahi vekâleten meclis-i şer‘-i şerîf-i enver-
de, işbu bâ‘isü’l-kitâb Babadağlı el-Hâc Mustafa b. Geyvan mahzarında ikrâr-ı 
tâm ve takrîr-i kelâm edip, ammim müteveffâ-yı mezbûr İsmail Ağa’nın tereke-
sinden olmağla irsen bana ve müvekkilân-ı mezbûrâna isâbet ve intikāl eden 
vilâyet-i Rumeli’nde Mankalya kazâsına tâbi‘ Tuzla nâm karyede vâki‘ bir ta-
rafdan Himmet Beşe mülkü ve bir tarafdan arsa-i hâliye ve iki tarafdan tarîk-i 
âmla mahdûd bir sofa ve matbah ve küçük dâm ve anbar ve samanlık ve kebîr 
ahır ve etrâfı taş duvarı ve bahçeyi ve su kuyusunu müştemil çiftlik ta‘bîr olunur 
mülk menzili ve yine karye-i mezbûrede vâki‘ ma‘lûmü’l-hudûd mülk yel değir-
meni ve çobanhâne ve iki sagīr mahzen[i], cümle tevâbi‘ ve levâhıklarıyla bi saf-
katin vâhidetin merkūm el-Hâc Mustafa’ya yetmiş guruşa bey‘-i bâtt-ı kat‘î ile 
asâleten ve vekâleten bey‘ ve temlîk, ol dahi iştirâ ve temellük ettiğinden son-
ra semeni olan meblağ-ı mezbûr yetmiş guruşu merkūm el-Hâc Mustafa’nın 
mû[ri]simiz müteveffâ-yı mezbûrun zimmetinde hakkı olan iki yüz yetmiş gu-
ruşun yetmiş guruşuna takās, ol dahi mukāssa ve kabûl etmekle mârru’z-zikr 
menzil ve değirmen ve mahzenler ve çobanhâneyi mahallinde kabz ve tasarrufa 
müşterî-i merkūmu taslît eyledim. Ba‘de’l-yevm emlâk-i mezkûrda alâka ve 
medhalimiz kalmayıp mezbûr el-Hâc Mustafa’nın müşterâları olmuşdur, keyfe 
mâ yahtâr mutasarrıf olsun dedikde, gıbbe’t-tasdîki’l-vicâhî, mâ vaka‘a bi’t-taleb 
ketb olundu.
Fi’l-yevmi’t-tâsi‘ min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Hüseyin Çelebi b. Mehmed, Mustafa b. 
Şaban, Ali b. Bâli, Cafer Beşe Babadağlı, İbrahim Beşe b. Mehmed, es-Seyyid İb-
rahim Çelebi b. Ali, Ömer b. Veli, Murtaza Ağa Varnalı.

271 [45a-3] Hacı Ahmed b. Mehmed’in Agob v. Agos’da 540 akçe 
alacağı kaldığı
Mahmiye-i İstanbul’da Tercüman Yunus mahallesinde sâkin el-Hâc Ahmed b. 
Mehmed nâm kimesne meclis-i şer‘-i şerîf-i enverde, bâ‘isü hâze’s-sifr Agob v. 
Agos nâm zimmî muvâcehesinde üzerine da‘vâ ve takrîr-i kelâm edip, bundan 
akdem mesfûr Agob gāibân ani’l-meclis Aritun nâm zimmîden her topu yüz 
otuz beşer akçeye olmak üzre yedimden iştirâ ve kabz eylediği on top beyaz 
bogasi semeninden bin üç yüz elli akçe ve yine yedimden iştirâ ve makbûz 
Mardiros nâm zimmîler beş top beyaz bogasi semeninden altı yüz doksan akçe 
ki, cem‘an iki bin kırk akçeye mesfûr Agob tarafeynden emr u kabûlü hâviye 
kefâlet-i sahîha ile kefîl olmağın, hâlâ suâl olunup kefâlet-i merkūmesine binâ’en 
meblağ-ı mezbûrun alıverilmesi matlûbumdur dedikde, gıbbe’s-suâl mesfûr 
cevâbında, fi’l-hakīka vech-i muharrer üzre mezbûrânın iştirâ ve kabz ettikle-
ri bogasi semenlerinden cem‘an iki bin kırk akçeye kefîl olduğunu ikrâr, lâkin 
meblağ-ı mezbûrun bin beş yüz akçesini müdde‘î-i mezbûra edâ ve teslîm edip, 
hattâ ber vech-i muharrer müdde‘î-i mezbûr meblağ-ı mezbûr bin beş yüz ak-
çeyi ahz eylediğini lede’ş-şuhûd ikrâr etmekle, zimmetimde ancak bâkī beş yüz 
kırk akçe deynimdir deyu def ‘le mukābele edicek, [45b] isre’l-istintâk ve’l-inkâr, 
mesfûr Agob’dan def ‘-i meşrûhuna beyyine taleb olundukda, udûl-i ahrâr-ı 
ricâl-i müslimînden olup mahmiye-i mezbûrede Cafer Ağa mahallesinde sâkin 
es-Seyyid Yahya Çelebi b. es-Seyyid Burhaneddin ve Ali Paşa mahallesinde 
sâkin Ebûbekir Çelebi b. Hâfız Hüseyin nâm kimesneler li ecli’ş-şehâde meclis-i 
şer‘a hâzırân olup isre’l-istişhâd, fi’l-hakīka mesfûr Agob cihet-i merkūmdan 
olan meblağ-ı mezbûr iki bin kırk akçenin bin beş yüz akçesini mezbûr el-Hâc 
Ahmed mesfûr Agob’dan ahz u kabz eyledim deyu bizim huzûrumuzda ikrâr 
ve bizi işhâd eyledi. Biz bu husûsa bu vech üzre şâhidleriz, şehâdet dahi ederiz 
deyu her biri edâ-i şehâdet-i şer‘iyye eylediklerinde, ba‘de’t-ta‘dîl ve’t-tezkiye 
şehâdetleri makbûle olmağın, mûcebiyle meblağ-ı bâkī-i mezbûr beş yüz kırk 
akçeyi müdde‘î-i mezbûr el-Hâc Ahmed’e red ve teslîme merkūm Agob’a ba‘de’t-
tenbîh, mâ vaka‘a bi’t-taleb ketb olundu.
Fî evâili Cumâdelâhire sene 1102.
Şuhûdü’l-hâl: İbrahim Çelebi [b.] Ahmed, İbrahim Çelebi b. Mehmed, Osman 
Çelebi b. Hasan, Nasuh b. Osman.

272 [45b-1] Aro v. Polider’in ev ve dükkânını 71. odanın odabaşısı 
Mehmed Odabaşı b. Mehmed’e bey‘ bi’l-vefâ yoluyla satması
Mahrûse-i Galata nevâhîsinden Kapıdağı nâhiyesine tâbi‘ Erdek nâm karye 
sükkânından olup, hâlâ mahrûse-i Galata’da Balıkpazarı’nda sâkin Aro v. Po-
lider nâm zimmî meclis-i şer‘-i şerîf-i enverde, Dergâh-ı âlî yeniçerilerinden 
Samsoncu Ağa bölüğüne mahsûs yetmiş birinci odanın odabaşısı olan fahrü’l-
akrân işbu râfi‘ü’l-kitâb Mehmed Odabaşı b. Mehmed mahzarında ikrâr ve 
takrîr-i kelâm edip, akd-i âti’z-zikrin sudûruna değin silk-i mülkümde mün-
selik olup, medîne-i mezbûrede vâki‘ bir tarafdan Şoğolo nâm Nasrâniye mül-
kü ve bir tarafdan Yuvançev v. Nikola ve tarafeyni tarîk-i âm ile mahdûd bir 
bâb fevkānî oda ve tahtında berber dükkânımı müştemil mülk menzilimi, bi 
cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık mezbûr Mehmed 
Odabaşı’ya bey‘ bi’l-vefâ tarîkiyle yüz on beş guruşa bey‘ ve teslîm, ol dahi ber 
vech-i muharrer iştirâ ve tesellüm ve kabûl edip, semeni olan meblağ-ı mezbûru 
bana red ve teslîm ben dahi yedinden ahz u kabz eyledim dedikde, gıbbe’t-
tasdîki’ş-şer‘î merkūm Aro zimmî i‘âde-i kelâm edip, vech-i mezkûr üzre bey‘ 
olunan menzil-i mahdûd-ı mezkûr fi’l-hakīka rehin olmağla, târih-i kitâbdan üç 
yüz altmış bir gün tamâmına değin meblağ-ı mezbûr yüz on beş guruşa mezbûr 
Mehmed Odabaşı’ya edâ müyesser olmazsa menzil-i mahdûd ile dükkân-ı 
mezkûru semen-i misli ile âhara bey‘ ve kabz-ı semene ve semeninden fazla 
kalırsa bana îsâle ve bunlar mütevakkıf olduğu umûrun küllîsine işbu hâzır bi’l-
meclis mezbûr Mehmed Odabaşı’yı azl ve in‘izâlden masûne vekâlet-i devriye 
ile tarafımdan vekîl ve nâib-i menâb nasb ve ta‘yîn eyledim dedikde, mezbûr 
Mehmed Odabaşı dahi vekâlet-i mezbûreyi kabûl ve hizmet-i lâzımesini kemâ-
yenbağī edâ[ya] ta‘ahhüd etmeğin, mâ vaka‘a bi’t-taleb ketb olundu.
Fi’l-yevmi’s-sânî aşer min Cumâdelâhire sene 1102.
Şuhûdü’l-hâl: Şaban Odabaşı, Vekîl-i harc el-Hâc Mustafa, Bayrakdar İbrahim 
Beşe, Kâtib Mustafa Efendi.

273 [45b-2] Hüseyin Ağa b. İlyas’ın evini Ahmed Efendi’ye satması
Dârü’l-hilâfeti’l-aliyye Kostantıniyye el-mahmiye Kirmasti mahallesinde sâkin 
Hüseyin Ağa b. İlyas nâm kimesne meclis-i şer‘-i şerîf-i enverde, sâbıkan ser-
gi halîfesi olup hâlâ ruznâmçe hulefâsından umde-i erbâb-ı tahrîr ve’l-kalem 
bâ‘isü hâze’l-kitâb Ahmed Efendi b. ( ) mahzarında ikrâr ve takrîr-i kelâm edip, 
silk-i mülkümde münselik olup mahalle-i mezbûrda vâki‘ bir tarafdan Bayram 
Beşe oğulları mülkleri ve bir tarafdan Sepetçi? mülkü ve bir tarafdan tarîk-i 
hâs ile ve bir tarafdan tarîk-i âm ile mahdûd, hâricde tabaka-i ulyâda iki bâb 
oda ve bir sofa ve bir kahve odası vustâda bir oda ve bir sofa ve abdesthâne ve 
süflâda ahır ve dâhiliyesinde tabaka-i ulyâda üç bâb oda ve bir sofa ve dehliz 
vustâda bir kiler ve dehliz ve mahtab ve hamam ve matbah ve bi’r-i mâ ve cü-
neyne ve kenîf ve havlu[yu] müştemil menzilimi, cemî‘-i tevâbi‘ ve levâhıkıyla 
mûmâ-ileyh Ahmed Efendi’ye tarafeynden îcâb ve kabûlü hâvî şurût-ı müfsi-
deden ârî bey‘-i bâtt-ı sahîh-i şer‘le yedi yüz seksen Frengî altına bey‘ ve teslîm, 
ol dahi ber vech-i muharrer iştirâ ve tesellüm ettikden sonra semeni olan 
meblağ-ı mezbûr yedi yüz seksen Frenk altını yedinden bi’t-tamâm ahz u kabz 
eyledim. Ba‘de’l-yevm menzil-i mahdûd-ı mezkûr müşârün-ileyh Ahmed Bey 
mülk-i müşterâsıdır, keyfe mâ yeşâ ve yahtâr mutasarrıf olsun dedikde, gıbbe’t-
tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Mehmed Efendi, Ahmed Ağa tâbi‘-i efendi, Fahrü’l-akrân 
Mustafa Ağa, Yahya Çelebi b. Ahmed, Mehmed Çelebi b. ( ), Ali Çelebi b. Ahmed, 
Ziya İsmail Efendi el-imâm.

274 [45b-3] Ayşe Hatun bt. Abdullah’ın cariyesi Demirhan’ı azat etmesi
Mahmiye-i İstanbul’da Murad Paşa-yı Atîk mahallesinde sâkine Ayşe Hâtun bt. 
Abdullah b. Abdurrahman’ın zevci ve tarafından husûs-ı âti’l-beyâna vekîl oldu-
ğu zâtını ma‘rifet-i şer‘iyye ile ârifân Müezzin Ali Efendi b. Ahmed ve Musta-
fa Bey b. Mehmed şehâdetleriyle şer‘an sâbit olan Mahmud Ağa b. Ali meclis-i 
şer‘-i şerîf-i enverde bi’l-vekâle ikrâr-ı tâm ve takrîr-i kelâm edip, müvekkilem 
mezbûre Ayşe Hâtun kendiye rıkkını mu‘terife olan işbu uzun boylu açık kaşlı 
elâ gözlü Rûsiyyetü’l-asl Demirhan bt. Abdülmennân nâm câriye-i memlûkesini, 
hasbeten lillâhi te‘âlâ mâlından tahrîr ve i‘tâk ve zümre-i harâyir-i asliyyâta 
idrâc ve ilhâk eyledi. Ba‘de’l-yevm mevsûfe-i mezbûre Demirhan sâir harâyir-i 
asliyyât gibi hürre olup, üzerinde velâ-i şer‘îden gayrı hakkı kalmamışdır dedik-
de, mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelâhire sene 1102.
Şuhûdü’l-hâl: El-Hâc Sâlih Çelebi b. Receb, İmâmzâde Mehmed Ağa, İbrahim 
Çelebi b. Mehmed, Hüseyin Bey b. Mehmed.









275 [46a-1] Mustafa Reis b. Mehmed ile Mihail v. Dofer’in tuz nakli 
işinde sulh olduğu
Sefîne reislerinden Mustafa Reis b. Mehmed nâm kimesne meclis-i şer‘-i şerîfde, 
vilâyet-i Rumeli’nde İnoz kasabası ahâlîsinden ve tüccâr tâifesinden Mihail v. 
Dofer nâm zimmî muvâcehesinde ikrâr ve takrîr-i kelâm edip, târih-i kitâbdan 
üç ay mukaddem merkūm Mihail Akdeniz iskelelerinden Çandarlı iskelesin-
den İnoz kasabasına nakl için beher kantarı yirmi üç akçeden cem‘an yirmi 
dokuz bin dokuz yüz akçe navul ile bin üç yüz kantar tuzunu sefîneye tahmîl, 
ben dahi ber vech-i muharrer tahammül ve esnâ-i tarîkde Pukça? adasında bi 
hasebi’l-iktizâ yetmiş beş gün meks edip, bi’l-âhare mârru’z-zikr tuzu sefînemle 
İstanbul’a getirdiğimde merkūm Mihail’den ber vech-i muharrer navl-ı mezbûru 
taleb ve da‘vâ ve tuzu kendiye teslîm murâd eylediğimde, ol dahi mârru’l-beyân 
tuzu İstanbul’da kabûlden ibâ ve navl-ı mezbûru vermede ta‘allül ve zikr olu-
nan tuzdan esnâ’-i tarîkde ve İstanbul’da beher keyl kırk beş akçeye olmak üzre 
bey‘ edip, on üç bin dokuz yüz beş akçe semeni hâlâ yedimde mevcûd olan üç 
yüz dokuz keyl tuzun mislini benden taleb ve da‘vâ etmekle, beynimizde nizâ‘-ı 
küllî vâki‘ olmuşdu. El-hâletü hâzihî merkūm Mihail tavassut-ı muslihûn ile 
navl-ı mezbûrdan yirmi bin dokuz yüz otuz iki akçe üzerine benimle sulh ol-
dukda, ben dahi ber vech-i muharrer sulh-ı mezbûru kabûl ettiğimden sonra 
sefîneme tahmîl olunduğu minvâl üzre bâkī kalan tuzu İstanbul’a ben merkūm 
Mihail’e tekmîl ve teslîm ve bey‘ olunan tuzun semeni olan meblağ-ı mezbûr 
on üç bin dokuz yüz otuz iki akçeyi def ‘ ve teslîme, merkūm Mihail dahi ye-
dimden minvâl-i meşrûh üzre kabûl ve kabza tarafeynden bi’t-terâzî ta‘ahhüd 
ettiğimizden sonra husûs-ı mezkûra müte‘allika da‘vâ ve nizâ‘dan her birimiz 
âharın zimmetini ibrâ ve iskāt eyledik dedikde, gıbbe’t-tasdîki’ş-şer‘î, mâ vaka‘a 
bi’t-taleb ketb olundu.
Fi’l-yevmi’s-sâlis aşer min Cumâdelâhire sene 1102.
Şuhûdü’l-hâl: Abdülkādir Çavuş b. Zülkadir el-mübâşir, Mustafa Halîfe b. el-
Hâc Abdülbâki, Abdullah Efendi b. el-Hâc Veli, İbrahim Çelebi b. Ahmed.

276 [46a-2] Sâlih Beşe b. Siyami’nin Halil Bey b. Siyami terekesindeki 
hisseleri hususunda diğer mirasçılarla anlaştıkları
Fi’l-asl vilâyet-i Anadolu’da Aktaş kazâsına tâbi‘ Çukurca nâm karye ahâlîsinden 
olup mahmiye-i İstanbul’da merhûm Sultan Ahmed Hân -aleyhi’r-rahmetü ve’r-
rıdvân- câmi‘-i şerîfi kurbunda sâkin iken bundan akdem vefât eden Halil Bey 
b. Siyami’nin verâseti, zevce-i metrûkesi Çeşmisiyah bt. Abdullah ile vâlidesi 
Cennet Hâtun b. Mehmed’e ve li ebeveyn ammi oğulları Sâlih Beşe ve Yahya 
b. Hasan b. Siyami’ye münhasıra olduğu şer‘an mütehakkik oldukdan sonra 
mezbûr Sâlih Beşe meclis-i şerîf-i enverde, işbu bâ‘isü’l-kitâb el-Hâc İbrahim 
b. Ali mahzarında üzerine da‘vâ ve takrîr-i kelâm edip, merkūm el-Hâc İbra-
him mezbûretân Çeşmisiyah ve Cennet Hâtun taraflarından mukaddemâ vekîl 
oldukda, müteveffâ-yı mezbûrun üç bin guruşunu vekâleten kabz etmişidin, 
bana ancak yüz guruş teslîm etmekle suâl olunup hisse-i irsiyemi tekmîl etmek 
üzre tenbîh olunmak matlûbumdur dedikde, gıbbe’s-suâl mezbûr el-Hâc İbra-
him cevâbında, yedimde olan işbu hüccet-i şer‘iyye nâtıka olduğu üzre bin dok-
san sekiz sene şehr-i Rebî‘ulevvel’in ikinci gününde müdde‘î-i mezbûr Sâlih 
Beşe ve karındaşım mezbûr Yahya mûrisleri müteveffâ-yı merkūm Halil Bey 
terekesinden kendilere isâbet eden hisse-i şer‘iyyelerini terekesine vâzı‘u’l-yed 
olan müvekkiletân-ı mezbûretândan taleb-i da‘vâ ettiklerinde, ba‘de’n-nizâ‘ 
vesâtat-ı muslihîn ile mezbûrân Sâlih Beşe ve Yahya şerâit-i sıhhat-i sulhu hâvî 
mevâni‘den ârî tehârüc-i şer‘î vechi üzre müvekkiletân-ı mezbûretânla iki yüz 
otuz guruşa sulh olup, mezbûrân dahi sulh-ı mezbûru kabûl ve bedel-i sulh 
olan meblağ-ı mezbûr iki yüz otuz guruşu tamâmen ahz u kabz ettiklerin-
den sonra müteveffâ-yı mezbûrun kalîl ü kesîr ve hakīr terekesine müte‘allika 
âmme-i da‘vâdan müvekkiletân-ı mezbûretân Çeşmisiyah ve Cennet Hâtun’un 
zimmetlerini ve ben vekîlleri olmağla benim dahi zimmetimi ibrâ-i âmla ibrâ 
ve iskāt etmişlerdi deyu def ‘le mukābele edicek, gıbbe’l-istintâk ve akībe’l-
inkâr, mezbûr el-Hâc İbrahim’den def ‘-i mezbûruna beyyine taleb olundukda, 
mahmiye-i mezbûrede Kabasakal mahallesinden es-Seyyid İbrahim Çelebi b. 
Osman ve Güngörmez mahallesinde sâkin Ramazan Beşe b. Hasan nâm kimes-
neler li ecli’ş-şehâde meclis-i şer‘a hâzırân olup istişhâd olunduklarında, fi’l-vâki‘ 
merkūm el-Hâc İbrahim’in yedinde olan işbu hüccet-i şer‘iyye nâtıka olduğu 
üzre târih-i mezkûrda işbu müdde‘î-i mezbûr Sâlih Beşe ve karındaşı mezbûr 
Yahya mûrisleri müteveffâ-yı merkūm Halil Bey’in terekesinden kendilere 
isâbet eden hisse-i şer‘iyyelerini terekesine vâzı‘atü’l-yed olan müvekkiletân-ı 
mezbûretândan taleb ve da‘vâ ettiklerinde, ba‘de’n-nizâ‘ vesâtat-ı muslihîn 
ile mezbûrân Sâlih Beşe ve Yahya şerâit-i sıhhat-i sulhu hâvî mevâni‘den ârî 
tehârüc-i şer‘î vechi üzre müvekkiletân-ı mezbûretânla iki yüz otuz guruşa sulh 
olup, mezbûrân dahi sulh-ı mezbûru kabûl ve bedel-i sulh olan meblağ-ı mezbûr 
iki yüz [otuz] guruşu tamâmen ahz u kabz ettiklerinden sonra müteveffâ-yı 
mezbûrun kalîl ve kesîr, celîl ve hakīr terekesine müte‘allika âmme-i da‘vâdan 
müvekkiletân-ı mezbûretân Çeşmisiyah ve Cennet Hâtun’un zimmetlerini ve 
vekîlleri mezbûr el-Hâc İbrahim’in dahi zimmetini bizim huzûrumuzda ibrâ-i 
âmla ibrâ ve iskāt etmişler idi. Biz bu husûsa bu vech üzre şâhidleriz, şehâdet 
dahi ederiz deyu [46b] her biri edâ-i şehâdet-i şer‘iyye eylediklerinde, ba‘de’t-
ta‘dîl ve’t-tezkiye şehâdetleri makbûle olmağın, mûcebince müdde‘î-i mezbûr 
Sâlih Beşe bî-vech mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelâhire sene 1102.
Şuhûdü’l-hâl: Umdetü erbâbi’t-tahrîr ve’l-kalem el-Hâc Resul Efendi, İbrahim 
Efendi el-hatîb, el-Hâc Mustafa Ağa b. Abdurrahman, Abdullah Çelebi b. Receb.

277 [46b-1] Ömer Efendi b. Hacı Mehmed’in evinin vasî tarafından 
Hasan Ağa’ya satılması
Mahmiye-i İstanbul’da Harâccı Muhyiddin mahallesinde sâkin iken bundan 
[akdem] fevt olan Pabucubüyük Ömer Efendi b. el-Hâc Mehmed b. Abdullah’ın 
mahalle-i mezbûrede vâki‘ zikri âtî menzilini semen-i misli ile âhara bey‘ ve 
kabz-ı semene ve semeninden düyûn-ı müsbetesini edâya ve bâkīsinin sülüsünü 
vesâyâ-yı mu‘ayyenesine sarfa mâ‘adâsını hasran vârisleri olan zevce-i metrûkesi 
Âlime bt. Sefer ve li ebeveyn kız karındaşı Râziye’ye ve li ebeveyn er karındaşı 
Ebûbekir’in sulbî oğulları Mehmed ve Ahmed’e îsâle yedinde olan vesâyet hüc-
ceti nâtık olduğu üzre hayâtında vasiyy-i muhtârı olduğu mahalle-i mezbûre 
imâmı Ahmed Efendi b. Ramazan ve Müezzin Halil Efendi b. Osman ve Yah-
ya b. Abdullah ve Mehmed Efendi b. İbrahim şehâdetleriyle hasm-ı câhid-i şer‘î 
mahzarında şer‘an sâbit ve sübût-ı vesâyetine hükm-i şer‘î lâhık olan İmâm Ali 
Efendi b. Musa meclis-i şer‘-i şerîf-i enverde ve mahfil-i dîn-i münîf-i ezherde, 
mahalle-i mezbûre sükkânından fahrü’l-a‘yân Hasan Ağa b. ( ) mahzarında bi’l-
vesâye ikrâr-ı tâm ve takrîr-i kelâm edip, müteveffâ-yı mezbûr Ömer Efendi’nin 
ile’l-vefât yedinde mülk ve hakkı olup, mahalle-i mezbûrede vâki‘ bir tarafdan 
Âlime Hâtun menzili ve iki tarafdan Receb Ağa menzili ve bir tarafdan tarîk-i 
âm ile mahdûd fevkānî üç bâb oda ve bir sofa ve matbah ve kenîf ve vustânî üç 
bâb oda ve bir sofa ve kenîf ve tahtânî bir hamam ve bir kârgir mahzen ve bir 
fırın ve eşcâr-ı müsmire ve gayr-ı müsmireli bahçeyi müştemil menzilini, ba‘de 
vefâtihî vesâyet-i mezkûrem hasebiyle Hâssa münâdîlerden işbu el-Hâc Mu-
rad b. Mahmud yediyle sûk-ı sultânî’de mecmû‘-ı nâs olan mevâzi‘de üç ağızdan 
ziyâde nidâ ve müzâyede olundukda, rağabât-ı nâs bi’l-külliye munkatı‘ olduk-
dan sonra menzil-i mahdûd-ı mezkûr işbu merkūm Hasan Ağa üzerinde dört 
yüz altı aded yaldız altında karâr edip ve ziyâde ile tâlib-i âhar dahi olmayıp ve 
meblağ-ı mezbûr menzil-i mahdûd-ı mezbûrun el-yevm semen-i misli oldu-
ğu zeyl-i kitâbda muharrerü’l-esâmi müslimîn ihbârlarıyla müte‘ayyin ve müte-
hakkik olmağın, ben dahi bi’l-vesâye menzil-i mahdûd-ı mezkûru, bi cümleti’t-
tevâbi‘ ve’l-levâhık ve kâffeti’l-hukūk ve’l-merâfık tarafeynden îcâb ve kabûlü 
hâvî bey‘-i bâtt-ı sahîh-i şer‘î ile merkūm Hasan Ağa’ya dört yüz altı aded yal-
dız altına bey‘ ve teslîm ve temlîk, ol dahi ber vech-i meşrûh iştirâ ve tesellüm ve 
temellük ve kabz ve kabûl eyledikden sonra semeni olan meblağ-ı mezbûr dört 
yüz altı aded yaldız altını merkūm Hasan Ağa yedinden tamâmen ahz u kabz 
[edip], ba‘de’l-yevm menzil-i mahdûd-ı mezkûr merkūm Hasan Ağa’nın mülk-i 
müşterâsı ve hakk-ı sırfıdır, keyfe mâ yeşâ mutasarrıf olsun dedikde, gıbbe’t-
tasdîki’ş-şer‘î, mâ hüve’l-vâki‘ bi’t-taleb ketb olundu.
Fi’l-yevmi’l-âşir min Cumâdelâhire li sene isneteyn ve mi’e ve elf.
Şuhûdü’l-hâl: İmâm Ahmed Efendi b. Ramazan, İbrahim Efendi b. Ahmed, Mus-
tafa Çelebi b. Hasan, Ahmed Ağa b. Ali, Yusuf Çelebi b. Mustafa, İsmail Çelebi b. 
Ali, Abdullah Çelebi b. Receb, el-Hâc Mustafa b. Ali, el-Hâc Mehmed b. Hasan, 
Ömer Çelebi b. İvaz, Hüseyin Çelebi b. Ahmed, Abdülbâki Çelebi.

278 [46b-2] Hatice Hatun Vakfı mütevellisinin eski mütevelli 
aleyhindeki alacak davasının reddi
Mahmiye-i İstanbul’da Manisalı Çelebi mahallesinde sâkine iken bundan ak-
dem vefât eden Kâtibkızı demekle ma‘rûfe Hatice Hâtun Vakfı’na bi’l-fi‘il 
mütevellî olan Mehmed Çelebi b. el-Hâc Ahmed meclis-i şer‘-i şerîf-i enver-
de, yine mahalle-i mezbûrede sâkin iken bundan akdem vefât eden Karamü-
ezzin demekle ma‘rûf Mehmed Efendi b. Mehmed’in hasran vârisleri olan 
zevce-i metrûkesi Havva bt. Mustafa ve sulbî kebîr oğlu Mehmed Halîfe ve sul-
biye kebîre kızı Fâtıma Hâtun’un zevci ve husûs-ı âti’l-beyâna tarafından vekîl-i 
şer‘îsi olan Osman Çavuş b. Mehmed mahzarlarında üzerlerine bi’t-tevliye 
da‘vâ ve takrîr-i kelâm edip, müteveffa-yı merkūm Müezzin Mehmed Efen-
di hayâtında târih-i kitâbdan otuz sene mukaddem vakf-ı mezbûra mütevellî 
olup kendiden mukaddem mütevellî iken vefât eden Yusuf Ağa’nın veresesi ye-
dinden asl-ı mâl-ı vakf-ı mezbûrdan olmak üzre yirmi bin akçe ahz u kabz 
ettiğinden sonra mücehhelen vefât edip, veresesi merkūmûn terekesine vaz‘-ı 
yed dahi etmeleriyle, hâlâ suâl olunup mûrisleri mütevellî-i merkūm Mehmed 
Efendi’nin techîline binâ’en terekesinden bi hükmi’z-zamân meblağ-ı mezbûr 
yirmi bin akçeyi cânib-i vakf için alıverilmek matlûbumdur dedikde, gıbbe’s-
suâl verese-i merkūmûn cevâblarında, müteveffâ-yı merkūm Mehmed Efendi 
hayâtında vakf-ı mezbûra mütevellî olup, vech-i meşrûh üzre mâl-ı vakıfdan 
meblağ-ı mezbûr yirmi bin akçeyi ahz u kabz eylediğini ve kendiler dahi tereke-
sine vaz‘-ı yed ettiklerini bi’l-külliye inkâr etmeğin, müdde‘î-i mezbûrdan sıdk-ı 
makāline beyyine taleb olundukda isbâtı için istimhâl etmekle, defe‘âtle mehl-i 
şer‘î ve[ri]lip müddet-i mehl munkaziye olup ve müdde‘î-i mezbûr ityân-ı bey-
yineden izhâr-ı acz edip istihlâf dahi etmemeğin, mûcebince müdde‘î-i merkūm 
bilâ-beyyine mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelâhire sene 1102.
Şuhûdü’l-hâl: Mehmed Çavuş b. Ali el-mübâşir, İmâm Mehmed Efendi b. Os-
man, Şaban Çavuş b. Süleyman, Ali Dede b. Hüseyin, Mehmed Dede b. Hü-
seyin.

279 [47a-1] Mehmed Efendi ve hanımı Ümmügülsüm Hatun 
bt. Mustafa Efendi’nin evlerini Mehmed Efendi 
b. Süleyman Efendi’ye satması
Hilâl-i sütûrda mastûr olan husûsu mahallinde ketb u tahrîr için cânib-i 
şer‘-i münevverden irsâl olunan Mevlânâ Ali Efendi b. Hüseyin mefharü’l-
müderrisîni’l-kirâm  Kebîrîzâde Abdurrahman Efendi b. el-merhûm Kazasker 
Mustafa Efendi’nin mahmiye-i İstanbul’da Çerağî Hamza mahallesinde vâki‘ 
menziline varıp, zeyl-i kitâbda muharrerü’l-esâmi müslimîn huzûrlarında akd-i 
meclis-i şer‘-i nebevî eyledikde, mahalle-i mezbûre sükkânından olup Üskü-
dar kadısı iken bundan akdem vedâ‘-ı âlem-i fânî eden Hâcibzâde Mehmed 
Efendi b. Mustafa’nın dâmâdı fahrü’l-kuzât Mehmed Efendi (…) kendi tara-
fından asâleten ve merkūm-ı mûmâ-ileyhimin zevce-i metrûkesi Ümmügül-
süm Hâtun bt. Mustafa Efendi tarafından vekâleten husûs-ı âti’l-beyâna vekîl 
olduğu zât-ı mezbûreyi ma‘rifet-i şer‘iyye ile ârifân Ali Beşe b. İsmail ve Na-
suh Çelebi b. Ahmed şehâdetleriyle şer‘an sâbit olmağla mezbûre Ümmügül-
süm tarafından vekâleten meclis-i ma‘kūd-ı mezbûrda, hâlâ mesned-nişîn-i 
sadr-ı Anadolu olan a‘lemü’l-ulemâ’i’l-mütebahhirîn fe delâi’l-müteverri‘în 
hallâlü’l-müşkilâti’d-dîniyye keşşâfü’l-mu‘dilâti’l-yakīniyye alemü’l-ilm ve’l-
hüdâ menârü’l-fazl ve’t-tükā sa‘âdetlü Seyyid Ali Efendi hazretlerinin tezkireci-
leri fahrü’l-müderrisîn Mehmed Efendi b. Süleyman Efendi mahzarında ikrâr-ı 
sahîh-i şer‘î ve i‘tirâf-ı sarîh-i mer‘î edip, mahalle-i mezbûrede vâki‘ bir taraf-
dan Halil Ağa b. (  ) bahçesi ve bir tarafdan Dersi‘âm Mustafa Efendi mülkü ve 
iki tarafdan tarîk-i hâs ile mahdûd, hâriciye ve dâhiliyede büyût-ı adîdeyi müş-
temil mülk arsası Emine Hâtun bt. Abdullah’ın ulemâya meşrûta vakfı olmağla 
tevcîh-i hâkimü’ş-şer‘le merhûm-ı mûmâ-ileyhin taht-ı tasarrufunda ve ebniyesi 
ile’l-vefât yedinde mülk ve hakkı olup, ba‘de vefâtihî düyûnu terekesinden ezyed 
olmağın, menzil-i mahdûd-ı mezkûrun ebniye-i memlûkesini sûk-ı sultânî’de 
ba‘de’l-müzâyede, ben müvekkilem mezbûre Ümmügülsüm ile ale’l-iştirâki’s-
seviy semen-i ma‘lûme iştirâ ve kabz edip, ol vechile ebniyesi silk-i mülkümde 
münselik ve arsası tevcîh-i hâkimü’ş-şer‘le benim taht-ı tasarrufumda olmağın, 
hâlâ menzil-i mahdûd-ı mezkûrun ebniye-i memlûkesini, bi cümleti’t-tevâbi‘ 
ve’l-levâhık tarafeynden îcâb ve kabûlü hâvî ve şurût-ı müfsideden ârî bey‘-i 
bâtt-ı sahîh-i şer‘î ile mûmâ-ileyh Tezkireci Mehmed Efendi altı yüz elli guruşa 
asâlet ve vekâletim hasebiyle bey‘ ve temlîk, ol dahi iştirâ ve temellük ve kabûl 
eylediğinden sonra semeni olan meblağ-ı mezbûr altı yüz elli guruşu mûmâ-
ileyh Tezkireci Mehmed Efendi yedinden tamâmen ahz u kabz eyledim. Ba‘de’l-
yevm menzil-i mezbûrun ebniyesi mûmâ-ileyh Mehmed Efendi’nin mülk-i 
müşterâsı olmuşdur, benim ve müvekkilem mezbûrenin menzil-i mezkûrun eb-
niyesinde aslâ alâka ve medhalimiz kalmamışdır ve menzil-i mesfûrûn arsasın-
dan dahi kasr-ı yed ve ferâğ eyledim dedikde, gıbbe’t-tasdîki’ş-şer‘î vâki‘ hâli 
mevlânâ-yı mezbûr mahallinde ketb ü tahrîr, ba‘dehû ma‘an ba‘s olunan İbra-
him b. Mehmed ile meclis-i şer‘a gelip alâ vukū‘ihî inhâ ve takrîr ettiklerinden 
sonra menzil-i mahdûd-ı mezkûrun arsası dahi şart-ı vâkıfe üzre mûmâ-ileyh 
Tezkireci Mehmed Efendi’ye cânib-i şer‘-i mutahharadan tevcîh olunmağın, mâ 
hüve’l-vâki‘ bi’t-taleb edâ olunup ketb ve imlâ olundu.
Fi’l-yevmi’s-sâmin aşer min Cumâdelâhire li sene isneteyn ve mi’e ve elf.
Şuhûdü’l-hâl: Mefharü’l-müderrisîni’l-kirâm Süleyman Efendi [b.] Mustafa, 
Mefharü’l-müderrisîni’l-kirâm Abdurrahman Efendi, Mefharü’l-müderrisîni’l-
kirâm Yahya Efendi, Fahrü’l-kuzât Mustafa Efendi b. Mehmed, Umdetü’l-eşbâh 
Abdüllatîf Ağa, Fahrü’l-kuzât Ahmed Efendi ve gayruhüm.

280 [47a-2] Gülbahar Hatun Vakfı mütevellisinin eski mütevelliye 
ödediği parayla ilgili davanın reddi
Mahmiye-i İstanbul’da Çıkrıkçı Kemal mahallesi sükkânından Ahmed Çelebi b. 
Mehmed meclis-i şer‘-i şerîf-i enverde, sâbıkan Gülbahar nâm sâhibetü’l-hayrın 
vakfına mütevellî olan işbu bâ‘isü’l-kitâb Osman Çelebi b. Ahmed mahzarında 
üzerine da‘vâ ve takrîr-i kelâm edip, mezbûr Osman Çelebi târih-i kitâbdan dört 
ay mukaddem tevliyet-i mezkûreyi bana fâriğ olup, mukābelesinde on altı yaldız 
altınımı bi gayri hakkın ahz u kabz etmekle, hâlâ suâl olunup meblağ-ı mezbûru 
bana red ve teslîm mezbûr Osman Çelebi’ye tenbîh olunması matlûbumdur 
dedikde, gıbbe’s-suâl mezbûr Osman Çelebi cevâbında tevliyet-i mezbûreyi 
mezkûr Osman Çelebi’ye fâriğ olduğumda ancak bana on yaldız altını def ‘ ve 
teslîm ben dahi yedinden ahz u kabz eyledim deyu ikrâr edip, ziyâde altı yal-
dız altınını inkâr edicek, müdde‘î-i mezbûrdan ziyâde müdde‘âsına beyyine ta-
leb olundukda, udûl-i müslimînden olup mahmiye-i İstanbul’da Cafer Ağa ma-
hallesi sükkânından Akkaş İbrahim Çelebi b. Derviş ve Ahmed Çelebi b. Meh-
med nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında, fi’l-hakīka işbu mezbûr Osman Çelebi târih-i mezkûrda tevliyet-i 
mezkûreyi müdde‘î-i mezbûra fâriğ oldukda, mukābelesinde on altı yaldız al-
tınını bi gayri hakkın bizim huzûrumuzda ahz u kabz eyledi. Biz bu husûsa bu 
vech üzre şâhidleriz, şehâdet dahi ederiz deyu her biri edâ-i şehâdet-i şer‘iyye 
eylediklerinde gıbbe’t-ta‘dîl ve’t-tezkiye şehâdetleri makbûle olup, hâkim 
huzûrunda iken mezbûr Osman Çelebi kaziyye minvâl-i muharrer üzre oldu-
ğunu ikrâr, lâkin mezbûr Ahmed Çelebi meblağ-ı mezbûra müte‘allika âmme-i 
da‘vâdan benim zimmetimi ibrâ ve iskāt eyledi deyu def ‘le mukābele edicek, 
isre’l-istintâk ve’l-inkâr mezbûr Osman Çelebi’den def ‘-i mezbûrunu mübey-
yine beyyine taleb olundukda, mahmiye-i mezbûrede Harâccı Muhyiddin ma-
hallesi sükkânından eş-Şeyh Süleyman Efendi b. el-Hâc Mehmed ve Mehmed 
Efendi b. Süleyman nâm kimesneler li ecli’ş-şehâde meclis-i şer‘a hâzırân olup 
isre’l-istişhâd, fi’l-hakīka işbu müdde‘î-i mezbûr Ahmed Çelebi târih-i kitâbdan 
dört ay mukaddem tevliyet-i mezbûre için işbu merkūm Osman Çelebi’ye 
medfû‘u olan meblağ-ı mezbûra müte‘allika âmme-i da‘vâdan merkūm Os-
man Çelebi’nin zimmetini bizim huzûrumuzda ibrâ-i âm ile ibrâ ve iskāt eyledi. 
Biz bu husûsa bu vech üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye eylediklerinde gıbbe’t-ta‘dîl ve’t-tezkiye şehâdetleri makbûle 
olmağın, mûcebince mezbûr Osman Çelebi’nin berâ’et-i zimmetine ba‘de’l-
hükm müdde‘î-i mezbûr bî-vech mu‘ârazadan men‘ olunup, mâ vaka‘a bi’t-taleb 
ketb olundu.
Fi’l-yevmi’l-âşir min Cumâdelâhire li sene isneteyn ve mi’e ve elf.
Şuhûdü’l-hâl: Edhem Çelebi b. Ahmed, Mustafa Çelebi b. Şaban, Ebûbekir b. 
Hüseyin, el-Hâc Ali b. Abdullah, Abdurrahman Efendi kâtib.

281 [47b-1] Ayşe bt. Ahmed ile cariyesini satan Ali Ağa 
b. Hüseyin’in sulh olması
Mahrûse-i Galata hâricinde Müeyyedzâde mahallesi sâkinelerinden Ayşe bt. Ah-
med nâm hâtun ba‘de’t-ta‘dîl ve’t-tezkiye meclis-i şer‘-i şerîf-i enverde, Ali Ağa 
b. Hüseyin nâm kimesne mahzarında ikrâr-ı tâm ve takrîr-i kelâm edip, mezbûr 
Ali Ağa’ya târih-i kitâbdan bir buçuk sene mukaddem Rûsiyyetü’l-asl tahmînen 
üç yaşında bir câriyemi on guruşa bey‘ ve teslîm, ol dahi ber vech-i muharrer 
iştirâ ve tesellüm ve kabûl ettikden sonra semeni olan meblağ-ı mezbûr on gu-
ruş hâlâ zimmetindedir deyu taleb ve da‘vâ eylediğimde, ol dahi bi’t-tamâm 
def ‘ ve teslîm eyledim, zimmetimde semen-i mezkûrdan bir akçe kalmamış-
dır deyip beynimizde nizâ‘-ı küllî cereyân etmişidi. El-hâletü hâzihî beynimi-
ze muslihûn tavassut edip, da‘vâ-yı mezkûremden beni mezbûr Ali Ağa ile dört 
yüz akçe üzerine sulh eylediklerinden sonra ben dahi sulh-ı mezbûru kabûl 
ve bedel-i sulh olan meblağ-ı mezbûr dört yüz akçeyi merkūm Ali Ağa yedin-
den bi’t-tamâm ahz u kabz eyleyip, ba‘de’l-yevm husûs-ı mezbûra müte‘allik 
âmme-i da‘vâ ve münâza‘ât ve eymân ve muhâsamâtdan merkūm Ali Ağa’nın 
zimmetini ve zevcesi gāibe ani’l-meclis Hediye nâm hâtunun zimmetini ibrâ-i 
âmm-ı râfi‘ü’l-hisâm ile ibrâ ve iskāt eyledim dedikde, gıbbe’t-tasdîk, mâ vaka‘a 
bi’t-taleb ketb olundu.
Fî evâsıtı Cumâdelâhire sene 1102.
Şuhûdü’l-hâl: Mustafa Efendi b. eş-Şeyh Ali el-imâm, Ahmed Bölükbaşı b. Mus-
tafa, İbrahim Beşe b. Hasan, Receb Efendi b. ( ).

282 [47b-2] Ali Bey b. Abdullah’ın saatinin iade edilmesi 
davasının reddi
Mahmiye-i İstanbul’da Koska Fırını kurbunda sâkin Ali Bey b. Abdullah nâm ki-
mesne mahfil-i kazâda, işbu râfi‘ü’l-kitâb Mahmud Bey b. Süleyman mahzarın-
da üzerine da‘vâ ve takrîr-i kelâm edip, târih-i kitâbdan iki sene mukaddem ben 
medîne-i mısr-ı Kahire’de vâki‘ Bayram Paşa hânının kapısı birdir deyip mezbûr 
Mahmud Bey ikidir demekle, eğer iki olursa ben sana yirmi guruş kıymetli bir 
sîm sâ‘at vereyim deyip, mezbûr Mahmud Bey dahi eğer bir olursa ben sana 
mevcûd olan beynimizde ma‘lûme sâ‘ati vereyim deyu mezbûr ile bu vech üzre 
bahis ve şart eylediğimizden sonra varıp nazar eylediğimizde, zikr olunan hânın 
kapısı iki olduğu zâhir olmağla, ben kavl-i mezkûre binâ’en yirmi guruş kıymet-
li bir sîm sâ‘ati mezbûra def ‘ ve teslîm, ol dahi ahz u kabz etmişidi. Lâkin vech-i 
meşrûh üzre şart tarafeynden olmağla bâtıl olup, ber vech-i muharrer sâ‘atimi 
kabz eylediği meşrû‘ olmamağın, suâl olunup mârru’z-zikr sâ‘atin aynî mevcûd 
ise aynını, müstehleke ise kıymet-i şer‘iyyesini mezbûr Mahmud Bey bana edâ 
etmek üzre tenbîh olunmak matlûbumdur dedikde, gıbbe’s-suâl mezbûr Mah-
mud Bey cevâbında kaziyye minvâl-i muharrer üzre olduğunu ikrâr, lâkin ber 
vech-i muharrer makbûzum olan mârru’z-zikr sâ‘ati yine müdde‘î-i mezbûra 
def ‘ ve teslîm, ol dahi kabz etmişidi deyu def ‘le mukābele edicek, gıbbe’l-istintâk 
ve’l-inkâr, mezbûr Mahmud Bey’den def ‘-i mezbûrunu mübeyyine beyyine ta-
leb olundukda, udûl-i ricâlden İsmail Ağa b. Mehmed ve Hasan Bey b. Abdul-
lah nâm kimesneler li ecli’ş-şehâde meclis-i şer‘a hâzırân olup istişhâd olunduk-
larında, fi’l-vâki‘ mezbûr Mahmud Bey vech-i meşrûh üzre zikri mürûr eden 
sâ‘ati yine müdde‘î-i mezbûra bizim huzûrumuzda def ‘ ve teslîm, ol dahi kabz 
ve tesellüm eyledi. Biz bu husûsa bu vech üzre şâhidleriz, şehâdet dahi ederiz 
deyu her biri edâ-i şehâdet-i şer‘iyye eylediklerinde, ba‘de’t-ta‘dîl ve’t-tezkiye 
şehâdetleri makbûle olmağın, mûcebiyle müdde‘î-i mezbûr Ali Bey merkūm 
Mahmud Bey’e bî-vech mu‘ârazadan men‘ olunup, mâ hüve’l-vâki‘ bi’t-taleb 
ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Mehmed Çelebi b. (  ), Osman b. (  ), 
Mehmed Beşe b. ( ), Ebûbekir b. ( ) ve gayruhüm.









283 [47b-3] Ümmühâni bt. Mustafa’nın Hüseyin b. Hacı Bayram’dan 
muhâlaa  yoluyla boşanması
Mahmiye-i İstanbul’da Ali Paşa mahallesi sâkinelerinden olup zâtı Osman b. 
Abdullah ve Bektaş b. Süleyman nâm kimesneler ta‘rîfleriyle mu‘arrefe olan 
Ümmühâni bt. Mustafa nâm hâtun meclis-i şer‘-i şerîf-i enverde, zevc-i dâhili 
işbu bâ‘isü’l-kitâb Hüseyin b. el-Hâc Bayram nâm kimesne mahzarında ikrâr-ı 
tâm ve takrîr-i kelâm edip, zevcim mezbûr Hüseyin zimmetinde mütekar-
rir ve ma‘kūdun-aleyh olan üç yüz akçe mehr-i müeccelim ve nafaka-i iddet-i 
mu‘ayyene-i ma‘lûmem üzerlerine ve me’ûnet-i süknâm dahi kendi üzerime ol-
mak üzre zevcim mezbûr Hüseyin ile muhâla‘atü’s-sahîha-i şer‘iyye ile muhâla‘a 
olup, ol dahi ber vech-i muharrer hul‘-ı mezbûru kabûl eylediğimden sonra 
hukūk-ı zevciyyete müte‘allika âmme-i da‘vâdan zevcim mezbûrun zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, gıbbe’t-tasdîki’ş-şer‘î, 
mâ vaka‘a bi’t-taleb ketb olundu.
Fi’l-yevmi’r-râbi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: Osman b. Abdullah, Bektaş b. Süleyman, İbrahim Çelebi b. Ahmed, 
Mehmed Çelebi b. Derviş.

284 [48a-1] Mehmed Efendi b. İsmail’in borçlarının borca batık 
terekesinden ödenmesi
Mahmiye-i İstanbul’da Mi‘mâr Acem mahallesi sâkinlerinden iken bundan 
akdem düyûnu terekesinden ezyed olduğu hâlde vefât eden Mehmed Efendi 
b. İsmail’in terekesini bey‘ ve düyûn-ı müsbetesini edâ ve sulbiye sagīre kızı 
Ümmühâni’nin tesviye-i emrine kıbel-i şer‘-i şerîfden mansûb vasîsi ve zevcetân-ı 
metrûketânı Meryem bt. Hüseyin ve Ayşe bt. Hasan’ın vekîl-i şer‘î olan Meh-
med Çelebi [b.] İbrahim ile müteveffâ-i mezbûrun sulbî kebîr oğlu Ahmed Çe-
lebi nâm kimesne meclis-i şer‘-i şerîfde, mahmiye-i mezbûrede vâki‘ Tezkireci 
Ahmed Efendi Vakfı’na hâlâ mütevellî olan Mehmed Çelebi nâm kimesne mah-
zarında üzerine da‘vâ ve takrîr-i kelâm edip, bundan akdem müteveffâ-i mezbûr 
Mehmed Efendi zimmetinde vakf-ı mezbûra on üç bin sekiz yüz akçe deyni ol-
mağla, vakf-ı mezbûrun sâbıkan mütevellîsi olan Receb Çelebi b. Ali müteveffâ-i 
mezbûrun terekesinden olup Havâss-ı Aliyye kazâsına tâbi‘ Azadlı karyesinde 
vâki‘ mülk çiftliği meblağ-ı mezbûr on üç bin sekiz yüz akçe mukābelesinde 
bi tarîki’l-istiğlâl rehin olmak zu‘muyla kable’t-taksîm meblağ-ı mezbûr on üç 
bin sekiz yüz akçeyi tamâmen tereke-i mezbûreden ahz ve istîfâ etmişdi. Lâkin 
müteveffâ-i mezbûrun ba‘de’l-mesârif altmış altı bin beş yüz altmış sekiz akçe 
terekesi olup ve zimmetinde zevcesi Meryem Hâtun’a mehr-i müeccelden beş 
bin akçe ve diğer zevcesi Ayşe Hâtun’a iki bin akçe ve el-Hâc Mahmud Vakfı’na 
yetmiş bin altı yüz seksen akçe ve Tezkireci Ahmed Efendi Vakfı’na on üç bin 
sekiz yüz akçe ve Yavaşca Vakfı’na üç bin akçe deyni olduğu mukaddemâ sâbit 
ve zâhir olmuş iken, târih-i kitâbdan yirmi gün mukaddem medîne-i Ebâ Eyyûb 
Ensârî’de hâlâ nâibü’ş-şer‘i’ş-şerîf olan Yusuf Efendi huzûrunda Emanî Çele-
bi Vakfı’nın mütevellîsi işbu Tayyib Halil Çelebi müteveffâ-i mezbûr zimme-
tinde Emanî Çelebi Vakfı’na elli dört guruş deyni olduğunu şuhûd-ı udûl ile 
merkūm Mehmed Çelebi ile bizim muvâcehelerimizde isbât edip hükm-i şer‘î 
lâhık olmağla, müteveffâ-i mezbûrun mecmû‘-ı düyûnu bir yük dokuz yüz alt-
mış akçeye bâliğ ve mütevellî-i mezbûr Mehmed Çelebi dahi çiftlik-i mezkûrun 
istiğlâlini isbâtdan âciz olmağın, nâib-i mûmâ-ileyh Yusuf Efendi işbu yedimi-
ze verdiği mümzâ defterde mastûr olduğu üzre tereke-i mezbûreyi mütevellî-i 
merkūm Mehmed Çelebi muvâcehesinde beyne’l-ğārimîn taksîm eyledikde, 
Tezkireci Ahmed Efendi Vakfı’na ancak dokuz bin yüz sekiz akçe isâbet etme-
ğin, mütevellî-i merkūm Mehmed Çelebi’ye suâl olunup ber vech-i muharrer 
vakf-ı mezbûr için hissesinden ziyâde alınan dört bin altı yüz doksan iki akçe-
yi vakf-ı mezbûrdan bize red ve teslîme mütevellî-i merkūm Mehmed Çelebi’ye 
tenbîh olunmak matlûbumuzdur deyu takrîr-i meşrûhlarına mutâbık ve târih-i 
mezbûr ile müverrah ve nâib-i mûmâ-ileyh Yusuf Efendi imzâsıyla mümzâ def-
ter ibrâz edip, mütevellî-i merkūm Mehmed Çelebi’ye suâl olundukda, ol dahi 
cevâbında, vech-i meşrûh üzre defter-i mezkûru inkâr edicek, müdde‘iyân-ı 
mezbûrândan ber vech-i muharrer defter-i mezbûra beyyine taleb olunduk-
da, udûl-i müslimînden İmâm Ali Efendi b. Receb ve Ömer Ağa b. Mustafa li 
ecli’ş-şehâde meclis-i şer‘a hâzırân olup isre’l-istişhâd, fi’l-hakīka bâlâda tafsîl ve 
beyân olunduğu vech üzre târih-i mezbûrda bizim huzûrumuzda nâib-i mûmâ-
ileyh Yusuf Efendi tereke-i müteveffâ-yı mezbûru mütevellî-i merkūm Meh-
med Çelebi muvâcehesinde ber vech-i muharrer beyne’l-ğārimîn taksîm ve işbu 
defter-i mezkûru imzâ edip müdde‘iyân-ı mezbûrâna vermişidi. Biz bu husûsa 
bu vech üzre şâhidleriz, şehâdet dahi ederiz deyu her biri edâ-i şehâdet-i şer‘iyye 
ettiklerinde, ba‘de’t-ta‘dîl ve’t-tezkiye şehâdetleri makbûle olmağın, mûcebince 
ber vech-i meşrûh defter-i ma‘mûlün-bih-i mezbûrda taksîm ve ta‘yîn olundu-
ğu üzre zikr olunan Tezkireci Ahmed Efendi Vakfı için hissesinden ziyâde alı-
nan meblağ vakf-ı mezbûrdan müdde‘iyân-ı mezbûrâna red ve teslîm etmek 
üzre mütevellî-i merkūm Mehmed Çelebi’ye tenbîh olunup, mâ vaka‘a bi’t-taleb 
ketb olundu.
Fi’l-yevmi’s-sâlis aşer min Cumâdelâhire sene 1102.
Şuhûdü’l-hâl: Halil Bey b. İbrahim, el-Hâc Musa b. İbrahim, Perviz Bey b. Ab-
dullah, Hasan Çavuş b. Mustafa, Ali Efendi b. Sun‘ullah.









285 [48a-2] Receb Beşe b. Davud’un kendini bıçakla yaralayan 
Ahmed Beşe b. Mahmud ile sulh olması
Dergâh-ı âlî yeniçerilerinin yirmi dokuzuncu cemâ‘at yoldaşlarından Receb 
Beşe b. Davud nâm kimesne meclis-i şer‘-i şerîfde, bâ‘isü hâze’l-kitâb Ahmed 
Beşe b. Mahmud nâm kimesne mahzarında ikrâr ve takrîr-i kelâm edip, mezbûr 
Ahmed Beşe târih-i kitâbdan bir gün mukaddem Galata’da Yağkapanı’nda be-
nim sağ küreğim altına bıçak ile bi gayri hakkın darb ve cerh etmekle, mûcebini 
mezbûrdan taleb ve da‘vâ eylediğimde, beynimizde nizâ‘-ı küllî vukū‘undan 
sonra muslihûn tavassut edip, da‘vâ-yı mezkûremden beni mezbûr Ahmed 
Beşe ile bin iki yüz akçe üzerine akd-i musâlaha eylediklerinde, ben dahi sulh-ı 
mezbûru kabûl ve bedel-i sulh olan meblağ-ı mezbûr bin iki yüz akçeyi mezbûr 
Ahmed Beşe’den bi’t-tamâm ahz u kabz ettiğimden sonra cerh-i mezkûre ve 
mâ yuhdesü minhumâ müte‘allika cemî‘-i da‘vâdan mezbûr Ahmed Beşe’nin 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, gıbbe’t-
tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’s-sâlis aşer min Cumâdelâhire sene 1102.
Şuhûdü’l-hâl: Musli Beşe b. Murad, Mustafa Beşe b. İsmail, Mehmed Beşe b. 
Mustafa, Hasan Beşe b. Mehmed, Küçük Ali Beşe, Ahmed Beşe b. Bekir, İbra-
him Çelebi b. Ahmed.

286 [48b-1] Mahmud Beşe b. Hüseyin’in Mustafa b. Ali’den 
alacaklı olduğu
Mahmiye-i İstanbul’da Gül Câmi‘i kurbunda müsâfiren sâkin Erzurumî Mahmud 
Beşe b. Hüseyin nâm kimesne meclis-i şer‘-i şerîfde, Mustafa b. Ali nâm kimesne 
mahzarında üzerine da‘vâ ve takrîr-i kelâm edip, mezbûr Mustafa zimmetinde 
bundan akdem yedimden iştirâ ve kabz eylediği beynimizde [ma‘lûm] kırmızı 
boya bahâsından altı yüz guruş hakkım olup, hattâ meblağ-ı mezbûr zimmetin-
de bana deyni olduğunu ikrâr dahi etmekle, suâl olunup meblağ-ı mezbûrun alı-
verilmesi matlûbumdur dedikde, gıbbe’s-suâl ve’l-inkâr, müdde‘î-i mezbûrdan 
müdde‘âsını mübeyyine beyyine taleb olundukda, udûl-i müslimînden olup 
mahmiye-i mezbûrede Küçük Mustafa Paşa mahallesi sükkânından Ali b. Meh-
med ve Kasımpaşa’da Kurt? [Çelebi] mahallesinde sâkin Ömer b. İbrahim nâm 
kimesneler li ecli’ş-şehâde meclis-i şer‘a hâzırân olup istişhâd olundukların-
da, fi’l-hakīka merkūm Mustafa bundan akdem müdde‘î-i mezbûr Mahmud 
Beşe’ye zikr olunan boya bahâsından altı yüz guruş zimmetimde vâcibü’l-edâ 
deynimdir deyu bizim huzûrumuzda ikrâr ve bizi işhâd eyledi. Biz bu husûsa bu 
vech üzre şâhidleriz, şehâdet dahi ederiz deyu her biri edâ-i şehâdet-i şer‘iyye 
eylediklerinde, şâhidân-ı mezbûrân mahallesi ahâlîsinden her biri ta‘dîl ve tez-
kiye olunduklarından sonra şehâdetleri makbûle olmağın, mûcebiyle meblağ-ı 
mezbûr altı yüz guruşu müdde‘î-i mezbûra edâ ve teslîm mezbûr Mustafa’ya 
tenbîh olunmağın, mâ vaka‘a bi’t-taleb ketb olundu.
Fi’l-yevmi’s-sâlis aşer min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Yahya Çelebi b. ( ), Diğer Yahya, Çukadâr 
Beşe ve gayruhüm.

287 [48b-2] Mehmed Beşe b. Ali ve hanımı Ayşe bt. Mehmed’in evlâtlık 
verdikleri çocuklarını geri alması
Mahmiye-i İstanbul’da Ali Paşa-yı Atîk mahallesinde sâkin Mehmed Beşe b. Ali 
ile zevce-i menkûhası Ayşe bt. Mehmed meclis-i şer‘-i şerîf-i enverde Havva bt. 
Ali nâm hâtun mahzarında üzerine da‘vâ ve takrîr-i kelâm edip, işbu mezbûre 
Havva yedinde olan Feyzullah nâm sagīr ikimizin firâşından hâsıl veled-i sul-
bümüz olup, tebennî için yine kendi talebiyle mezbûre Havva’ya verip, ol dahi 
terbiye ve imsâki [iksâsı] üzerinde iken, hâlâ taleb eylediğimizde bize teslîmden 
imtinâ‘ eder, suâl olunup bize teslîme mezbûre Havva’ya tenbîh olunma-
sı matlûbumuzdur dediklerinde, gıbbe’s-suâl mezbûre Havva cevâbında, işbu 
sagīr-i mezbûr zevc-i mutallıkım olup hâlâ husûs-ı mezbûru münkir olan hâzır 
bi’l-meclis es-Seyyid Mehmed Çelebi b. Ahmed’in firâşından hâsıl ve benden 
mütevellid sadrî oğlumdur deyip müdde‘iyân-ı mezbûrânın müdde‘âlarını bi’l-
külliye inkâr edicek, müdde‘iyân-ı mezbûrândan müdde‘âlarına beyyine taleb 
olundukda, zât-ı müdde‘iye-i mezbûreyi ma‘rifet-i şer‘iyye ile ârifân Ali Paşa-yı 
Atîk mahallesinde sâkin Ahmed b. Abdullah ve Mehmed b. Hasan nâm kimes-
neler ile Şerife Emine bt. Sefer ve Ayşe bt. Abdullah ve diğer Ayşe bt. Yusuf nâm 
hâtunlar li ecli’ş-şehâde meclis-i şer‘a hâzırûn olup isre’l-istişhâd, fi’l-vâki‘ işbu 
sagīr-i mezbûr Feyzullah müdde‘î-i mezbûr Mehmed Beşe’nin firâşından hâsıl 
ve zevce-i menkûhası işbu mezbûre Ayşe’den mütevellid sulbî oğlu olup, işbu 
mezbûre Havva talebiyle tebennî için merkūme Havva’ya vermişler idi. Biz bu 
husûsa bu vech üzre şâhidleriz, şehâdet dahi ederiz deyu her biri edâ-i şehâdet-i 
şer‘iyye eylediklerinde, gıbbe’t-ta‘dîl ve’t-tezkiye şehâdetleri makbûle olmağın, 
mûcebiyle mezbûre Havva sagīr-i mezbûru merkūmâna teslîm eylemek üzre 
hükm ve kazâ olunup, işbu vesîka bi’t-taleb ketb olundu.
Fi’l-yevmi’l-âşir min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, İbrahim 
Çelebi b. Mehmed, Ebûbekir b. Hüseyin.









288 [48b-3] Anastas v. Nikola’nın alacak davasının reddi
Mahrûse-i Galata muzâfâtından Kapıdağı nâhiyesinden olup, mahmiye-i 
İstanbul’da Ayazmakapısı kurbunda müsâfiren sâkin Anastas v. Nikola nâm 
zimmî meclis-i şer‘-i şerîf-i enverde, işbu bâ‘isü’l-vesîka Mehmed Ağa b. Zül-
fikar mahzarında üzerine da‘vâ ve takrîr-i kelâm edip, mezbûr Mehmed Ağa 
zimmetinde zahîre bahâsından otuz beş guruş hakkım olmağla, hâlâ taleb ede-
rim suâl olunup alıverilmesi matlûbumdur dedikde, gıbbe’s-suâl ve akībe’l-inkâr, 
müdde‘î-i mezbûrdan da‘vâsına mutâbık beyyine taleb olundukda, ityân-ı bey-
yineden izhâr-ı acz edip istihlâf etmeğin, fi’l-hakīka müdde‘î-i mezbûr Anastas’a 
zahîre bahâsından otuz beş guruş deyni olmadığına mezbûr Mehmed Ağa’ya 
yemîn teklîf olundukda, ol dahi hasbe’l-mes’ûl yemîn billâhi te‘âlâ etmeğin, 
mûcebince müdde‘î-i mezbûr bilâ-beyyine bî-vech mu‘ârazadan men‘ olunup, 
mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Mahmud b. Hasan, Ahmed b. Ahmed, 
Ali b. Bâli.

289 [49a-1] Yorgaki v. Andon Velisko’nun borcuna karşılık evini rehin 
vermesi (bey‘ bi’l-vefâ)
Husûs-ı âti’l-beyânın mahallinde ketb ü tahrîri iltimâs olunmağın, savb-ı şer‘-i 
âlîden irsâl olunan Mevlânâ Ali Efendi b. Sunullah mahmiye-i İstanbul’da Ba-
latkapısı hâricinde Karabaş mahallesi sükkânından Yorgaki v. Andon Velisko 
nâm zimmînin menziline varıp, zeyl-i kitâbda muharrerü’l-esâmi müslimîn 
huzûrlarında akd-i meclis-i şer‘-i şerîf eyledikde, mezkûr Yorgaki meclis-i 
ma‘kūd-ı mezkûrda mahmiye-i mezbûrede Kazganî Sa‘di mahallesi ahâlîsinden 
işbu bâ‘isü’l-kitâb Ahmed Efendi b. Mehmed b. Mahmud mahzarında ikrâr ve 
takrîr-i kelâm edip, mezbûr Ahmed Efendi’ye cihet-i karz-ı şer‘îden üç yüz gu-
ruş ve beher vakıyyesi birer esedî guruşa olmak üzre yedinden iştirâ ve kabz ey-
lediğim bin beş yüz otuz vakıyye kahve bahâsından bin beş yüz otuz esedî guruş 
ve merkūm Kapudan Sinan Paşa Vakfı’ndan olup icâreteyn-i ma‘lûmeteyn ile 
taht-ı tasarrufunda olmağla izn-i mütevellî ile bana tefvîz, ben dahi tefevvüz ve 
kabûl eylediğim Fenerkapısı dâhilinde vâki‘ ma‘lûmü’l-hudûd berber dükkânı 
bedelinden yüz yetmiş esedî guruş min haysü’l-mecmû‘ mezkûr Ahmed 
Efendi’ye iki bin esedî guruş deynim olmağla, meblağ-ı mezbûr mukābelesinde 
zikr olunan Karabaş mahallesinde vâki‘ bir tarafdan Hristo nâm mülkü ve bir 
tarafdan Yanaki mülkü ve bir tarafdan sâhil-i bahr ve bir tarafdan tarîk-i âmla 
mahdûd fevkānî dört kebîr oda ve bir sagīr oda ve iki sofa ve kenîf ve vustâsı 
bir matbah ve kiler ve tahtânî iki kebîr oda ve tarîk-i âm tarafında bir oda ve 
bi’r-i mâ ve iki kenîf ve beş mahzen ve bir mikdâr havluyu müştemil mülk men-
zilimi, mezkûr Ahmed Efendi’ye bey‘ bi’l-vefâ tarîkiyle bey‘ ve teslîm, ol dahi 
iştirâ ve tesellüm edip, lâkin bey‘-i mezbûr hakīkatde rehin olmağla, eğer târih-i 
kitâbdan üç yüz altmış gün tamâmına değin edâ-i deyn ve fekk-i [rehin] eyle-
mezsem menzil-i mahdûd-ı mezkûru bey‘-i kat‘î ve semen-i misli ile âhara bey‘ 
ve kabz-ı semene ve semeninden deyn-i mezbûru mezkûr Ahmed Efendi’ye 
edâya ve fazla kalırsa bana îsâle ve bunlar mütevakkıf olduğu umûrun küllîsine 
işbu hâzır bi’l-meclis Mustafa Beşe b. Ahmed b. Halil’i tarafımdan küllemâ azel-
tüke fe-ente vekîli mefhûmu üzre azl ve in‘izâlden masûne vekâlet-i devriye 
ile vekîl ve nâib-i menâb nasb ve ta‘yîn edip, ol dahi vekâlet-i mezbûreyi kabûl 
ve merâsimini edâya ta‘ahhüd eyledi dedikde, gıbbe’t-tasdîki’ş-şer‘î mezbûr 
Yanaki’nin zevcesi olup zâtını ma‘rifet-i şer‘iyye ile ârifân mahalle-i mezbûre 
imâmı Abdülkādir Efendi b. İsmail ve Şaban Bey b. Abdullah ve Hamza Çele-
bi b. Mürüvvet ta‘rîfleriyle mu‘arrefe olan Zafiro bt. Kostantin derk-i menzil-i 
mezbûra bi’l-emr ve’l-kabûl kefîl olmağla, mezbûrenin nefsine ve gaybet eder 
ise meblağ-ı mezbûr iki bin esedî guruşa kebîr oğlu Dorako kefîl olup, mezbûr 
Dorako’nun nefsine ve gaybet eder ise meblağ-ı mezbûra yirmi ikinci cemâ‘at 
yoldaşlarından Mehmed Çelebi b. Hüseyin kefâlet-i sahîha-i şer‘iyye ile kefîl ol-
dum dedikde, gıbbe’t-tasdîki’l-mu‘teber vâki‘ hâli mevlânâ-yı mezbûr mahallin-
de ketb u tahrîr, ba‘dehû ma‘an ba‘s olunan Mehmed Çelebi b. Halil ve Mahmud 
b. Hasan ile meclis-i şer‘a gelip alâ vukū‘ihî inhâ ve takrîr etmeğin, mâ vaka‘a 
bi’t-taleb ketb olundu.
Fi’l-yevmi’l-hâdî aşer min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Mustafa b. Bekir, Ahmed Çelebi b. Ali, eş-Şeyh Mehmed 
Efendi b. Ahmed, İsmail Çelebi b. Siyavuş, Ahmed Efendi b. Abdullah.

290 [49a-2] İbrahim Bey b. Mustafa Bey’in Hacı Osman b. Hacı 
Mehmed’e olan borcuna karşılık evini rehin vermesi
Mahrûse-i Galata muzâfâtından kasaba-i Kasımpaşa’da el-Hâc Hasan mahal-
lesinde sâkin deryâ beylerinden umdetü’l-ümerâ’i’l-kirâm Karabeyzâde İbra-
him Bey b. Mustafa Bey b. Murad Reis meclis-i şer‘-i şerîf-i enverde, mahmiye-i 
İstanbul’da Altıpoğaça mahallesinde sâkin işbu bâ‘isü’l-kitâb el-Hâc Osman [b.] 
el-Hâc Mehmed mahzarında ikrâr-ı tâm ve takrîr-i kelâm edip, merkūm el-Hâc 
Osman mukaddemâ yedinden iştirâ ve kabz eylediğim cins ve vasıf ve adedle-
ri beynimizde ma‘lûm köleler bahâsından ve târih-i kitâba gelince beynimizde 
cereyân eden mu‘âmelât-ı şettâdan ba‘de külli hesâb el-ân zimmetimde vâcibü’l-
edâ ve lâzımü’l-kazâ iki bin beş yüz otuz guruş deynim vardır, meblağ-ı mezbûr 
iki bin beş yüz otuz guruş mukābelesinde mârru’l-beyân el-Hâc Hasan mahal-
lesinde Emir Efendi Tekyesi kurbunda vâki‘ bir tarafdan tarîk-i âm ve bir taraf-
dan tarîk-i hâs ve bir tarafdan ba‘zan Şaban Çelebi Vakfı ve ba‘zan Süleyman 
Çelebi mülkü ve bir tarafdan nalıncı odaları vakfı ile mahdûd, hâricen bir bü-
yük ve bir küçük oda fevkānî bir oda tahtânî ve ahır ve dâhilen üç fevkānî ve bir 
tahtânî oda ve büyük sofa ve dehliz ve kenîf ve kiler ve matbah ve üç kapı ve iki 
halvetli hamam ve kârgir câmekân ve büyük bahçeyi müştemil mülk menzilimi, 
bi cümleti’t-tevâbi‘ ve’l-levâhık fâriğan ani’ş-şevâgil merkūm el-Hâc Osman’a 
rehin vaz‘ ve teslîm, ol dahi irtihân ve kabûl ve kabz eyledi. Ba‘de’l-yevm vech-i 
meşrûh üzre deynim olan meblağ-ı mezbûr iki bin beş yüz otuz guruş ve 
mukābelesinde merhûn olan menzil-i mezkûrdan mâ‘adâ târih-i kitâba gelin-
ce beynimizde cârî olan ahz u i‘tâ ve mu‘âmelât-ı şettâya müte‘allika âmme-i 
da‘vâdan her birimiz âharın zimmetini ibrâ-i âmla ibrâ ve iskāt eyledik dedikde, 
gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’s-sânî aşer min Cumâdelâhire sene 1102.
Şuhûdü’l-hâl: Sinan Efendi b. ( ) el-müezzin, Mustafa Efendi b. Mustafa, el-Hâc 
İsmail b. Mehmed, el-Hâc Mehmed b. el-Hâc Mustafa, Süleyman b. Receb, Ha-
san Beşe b. Abdi, Şaban Dede b. Abdi, İbrahim Çelebi [b.] Ahmed.

291 [49b-1] Seyyid Mehmed Çelebi b. Mustafa’nın odalarını İbrahim 
Ağa b. Ahmed’e satması
Mahmiye-i İstanbul’da Şeyh Muhyiddin mahallesinde sâkin es-Seyyid Mehmed 
Çelebi b. Mustafa meclis-i şer‘-i şerîf-i enverde, işbu râfi‘ü’l-kitâb İbrahim Ağa b. 
Ahmed mahzarında ikrâr ve takrîr-i kelâm edip, silk-i mülkümde münselik olup 
mahmiye-i mezbûrede Gül Câmi‘ mahallesinde vâki‘ bir tarafdan Kettanî mül-
kü ve bir tarafı cidâr-ı hısn ve bir tarafı kendi odalarım ve bir tarafı tarîk-i hâs ile 
mahdûd ve her biri fevkānî ve tahtânî birer oda ve birer sofa ve dehlizi müştemil 
iki bâb odalarımı, bi safkatin vâhidetin mezbûr İbrahim Ağa’ya dört yüz esedî gu-
ruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk ve 
teslîm, ol dahi iştirâ ve kabûl ve tesellüm ve temellük eylediğinden sonra semeni 
olan meblağ-ı mezbûr dört yüz esedî guruşu yedinden alıp kabz eyledim. Ba‘de’l-
yevm mârru’z-zikr iki bâb odalar mezbûr İbrahim Ağa’nın mülk-i müşterâsı ol-
muşdur dedikde, gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Şeyh Mehmed Efendi b. Mehmed, Mehmed Efendi b. İsa, Mah-
mud Çelebi b. Osman, el-Hâc Rüstem b. Abdi, el-Hâc Ali b. Abdülmennân, Nak-
kaş Ali.









292 [49b-2] Mehmed b. Ahmed’in haksız yere para ve malını alan 
ehl-i örften Mehmed Bey b. Ahmed ile sulh olduğu
Vilâyet-i Anadolu’da Kastamonu sancağında Devrekani kazâsına tâbi‘ Sulu Şeyh 
Tekyesi nâm karye ahâlîsinden Mehmed b. Ahmed nâm kimesne meclis-i şer‘-i 
şerîf-i enverde, işbu râfi‘ü’l-kitâb Mehmed Bey b. Ahmed mahzarında ikrâr-ı 
tâm ve takrîr-i kelâm edip, mezbûr Mehmed Bey bundan akdem Kastamo-
nu mütesellimi el-Hâc Ahmed Ağa tarafından husûs için karye-i mezbûreye 
mübâşir gelip benim ve gāibân ani’l-meclis Müyesser oğlu Ömer ve Davud oğlu 
Ali’nin nakid elli guruş ile sekiz guruş kıymetli bir re’s katırımızı bi gayri hak-
kın ahz u kabz [ve] istihlâk etmiş idi deyu meblağ-ı mezbûr ile zikr olunan ka-
tırın kıymetinden sülüs hisse-i şer‘iyyemi mezbûr Mehmed Bey’den taleb ve 
da‘vâ eylediğimde, ol dahi cevâbında, mukaddemâ da‘vâ-yı mezbûreden yedim-
de olan hüccet-i şer‘iyye nâtıka olduğu üzre zimmetimi ibrâ etmişidik demek-
le, beynimizde münâza‘ât-ı kesîre cereyânından sonra beynimize muslihûn ta-
vassut edip, da‘vâ-yı mezbûremden merkūm Mehmed Bey ile beni altı guruş 
üzerine sulh eylediklerinde, ben dahi sulh-ı mezbûru kabûl ve bedel-i sulh olan 
meblağ-ı mezbûr altı guruşu yedinden ahz u kabz edip, meblağ-ı mezbûr elli 
guruş ile zikr olunan katır kıymetinden sülüs hisse-i şer‘iyyeme [müte‘allika] 
âmme-i da‘vâdan merkūm Mehmed Bey’in zimmetini ibrâ-i âm ile ibrâ ve iskāt 
eyledim dedikde, gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’l-âşir min Cumâdelâhire sene 1102.
Şuhûdü’l-hâl: Taşcı Abdullah Çelebi b. Mehmed, Ser-bölük Bayram Çelebi b. Ha-
san, Hüseyin Çelebi b. Osman, İbrahim Çelebi b. Ahmed, İbrahim b. Mehmed.

293 [49b-3] Mehmed Çelebi b. Mustafa ile Emine bt. Mustafa’nın daha 
önceden muhâlaa  yoluyla boşanmış oldukları
Mahmiye-i İstanbul’da (  ) mahallesi sükkânından Mehmed Çelebi b. Musta-
fa meclis-i şer‘-i şerîf-i enverde, işbu sâhibetü’l-kitâb Emine bt. Mustafa nâm 
hâtun mahzarında üzerine da‘vâ ve takrîr-i kelâm edip, mezbûre Emine bin iki 
yüz elli akçe mehr-i müeccel tesmiyesiyle zevce-i menkûham olup, hâlâ izdivâc 
mu‘âmelesinden imtinâ‘ eder suâl olunsun dedikde, gıbbe’s-suâl mezbûre Emi-
ne cevâbında, müdde‘î-i mezbûr bin iki yüz elli akçe mehr-i müeccel tesmiye-
siyle zevcim olup, lâkin târih-i kitâbdan bir ay mukaddem mehr-i müeccelim 
olan meblağ-ı mezbûr ve nafaka-i iddet-i mu‘ayyenem üzerlerine ve me’ûnet-i 
süknâm dahi kendi üzerime olmak üzre benimle muhâla‘a-i sahîha-i şer‘iyye 
ile muhâla‘a olup, ol dahi hul‘-ı mezbûru kabûl eylediğinden sonra hukūk-ı 
zevciyyete müte‘allika âmme-i da‘vâdan her birimiz âharın zimmetini ibrâ ve 
iskāt edip, ol vechile müdde‘î-i mezbûrdan mübâne olmuşumdur deyu def ‘le 
mukābele edicek, isre’l-istintâk ve’l-inkâr, mezbûre Emine’den def ‘-i mezbûruna 
beyyine taleb olundukda, udûl-i müslimînden Dülbendçi Ahmed Bey b. Osman 
ve Hasan Bey b. Mustafa ve Müezzin İbrahim Çelebi b. Sâlih nâm kimesne[ler] li 
ecli’ş-şehâde meclis-i şer‘a hâzırûn olup istişhâd olunduklarında, fi’l-hakīka işbu 
mezkûre Emine Hâtun târih-i kitâbdan bir ay mukaddem zevci merkūm Meh-
med zimmetinde mütekarrir ve ma‘kūdun-aleyh olan meblağ-ı mezbûr bin iki 
yüz elli akçe mehr-i müecceli ve nafaka-i iddet-i mu‘ayyene-i ma‘lûmesi üzer-
lerine ve me’ûnet-i süknâsı dahi kendi üzerine olmak üzre zevci merkūm Meh-
med ile muhâla‘a-i sahîha-i şer‘iyye ile muhâla‘a edip, ol dahi hul‘-ı mezbûru 
kabûl eylediğinden sonra hukūk-ı zevciyyete müte‘allika âmme-i da‘vâdan her 
biri âharın zimmetini ibrâ ve iskāt eyledi. Biz bu husûsa bu vech üzre şâhidleriz, 
şehâdet dahi ederiz deyu her biri edâ-i şehâdet-i şer‘iyye eylediklerinde, ba‘de’t-
ta‘dîl ve’t-tezkiye şehâdetleri makbûle olmağın, mûcebiyle müdde‘î-i mezbûr 
Mehmed bî-vech mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’l-âşir min Cumâdelâhire sene 1102.
Şuhûdü’l-hâl: İbrahim Çelebi [b.] Ahmed, Ebûbekir b. Hüseyin, Mehmed b. Ha-
san, Ali b. Bâli.

294 [50a-1] Fâtıma bt. Turhan’ın Mustafa Beşe b. Abdullah’tan 
muhâlaa  yoluyla boşanması
Mahmiye-i İstanbul’da Sırmakeş mahallesi sâkinelerinden Fâtıma bt. Turhan 
nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, zevc-i dâhili işbu 
bâ‘isü’l-vesîka Mustafa Beşe b. Abdullah mahzarında ikrâr ve takrîr-i kelâm 
edip, zevcim mezbûr Mustafa Beşe zimmetinde mütekarrir ve ma‘kūdun-aleyh 
olan bin iki yüz akçe mehr-i müeccelim ve nafaka ve iddet-i ma‘lûmem üzerle-
rine ve me’ûnet-i süknâm dahi kendi üzerime olmak üzre zevcim mezbûr Mus-
tafa Beşe ile muhâla‘a-i sahîha-i şer‘iyye ile muhâla‘a olup, ol dahi ber vech-i 
muharrer hul‘-ı mezbûru kabûl ettiğinden sonra hukūk-ı zevciyyete ve zimme-
tinde hakkım olan dokuz guruşa müte‘allika âmme-i da‘vâdan zevcim mezbûr 
Mustafa Beşe’nin zimmetini ibrâ-i âm ile ibrâ ve iskāt eyledim dedikde, gıbbe’t-
tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’s-sâlis aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Mehmed Çelebi b. Derviş, Hüseyin Çe-
lebi b. Mustafa, Mehmed Çelebi b.( ), Nasuh Beşe b. Hasan.









295 [50a-2] Barnak v. Haçador’un başkasına ait beygiri sattığı Ahmed 
Çelebi b. Mehmed’e beygir bedelini geri ödemesi
Mahmiye-i İstanbul’da (  ) mahallesi sükkânından Ahmed Çelebi b. Mehmed 
nâm kimesne meclis-i şer‘-i şerîf-i enverde, canbâz tâifesinden Barnak v. Haça-
dor nâm Ermeni muvâcehesinde üzerine da‘vâ ve takrîr-i kelâm edip, merkūm 
Barnak yedinden bir re’s kara iğdiş Bârgiri mülkü olmak üzre yirmi iki buçuk 
guruşa bana bey‘ ve teslîm, ben dahi ba‘de’l-iştirâ ve’t-tesellüm el-Hâc Meh-
med b. Derviş nâm kimesneye on sekiz guruş semen-i medfû‘a bey‘ ve teslîm, 
ol dahi ba‘de’l-iştirâ ve’t-tesellüm Yusuf Ağa nâm kimesneye üç bin beş yüz ak-
çeye bey‘ ve teslîm, ol dahi iştirâ ve tesellüm ettiğinden sonra yedinde iken Ali 
nâm kimesne müstehık çıkıp mülkü olup, târih-i kitâbdan dört ay mukaddem 
mahmiye-i İstanbul’da Sultan Bayezid Hân Câmi‘-i şerîfi kurbunda mülkünden 
zâyi‘ olduğunu hâkim-i muvakki‘-i sadr-ı kitâb huzûrunda udûl-i müslimînden 
el-Hâc Ahmed b. Osman ve Hasan b. Abdullah nâm kimesneler şehâdetleriyle 
ba‘de’l-isbât ve’t-tahlîf yedinden ahz u kabz etmekle, mezbûr Yusuf Ağa dahi 
semen deyu medfû‘u olan meblağ-ı mezbûr üç bin beş yüz akçeyi bi hükmi’l-
mürâca‘a mezbûr el-Hâc Mehmed’den ahz u kabz edip, ol dahi mürâca‘at edip 
semen deyu bana medfû‘u olan meblağ-ı merkūm on sekiz guruşu benden ahz 
u kabz etmekle, mezbûr Yusuf Ağa dahi semen deyu medfû‘u olan meblağ-ı 
mezbûr yirmi iki buçuk guruşu bi’l-mürâca‘a taleb ederim suâl olunup alıveril-
mesi matlûbumdur dedikde, gıbbe’s-suâl mezbûretân cevâbında kaziyye bâlâda 
bast olunan minvâl üzre olup, mârru’z-zikr Bârgiri bundan akdem müdde‘î-i 
mezbûr semen-i mezbûr yirmi iki buçuk guruşu müdde‘î-i mezbûr Ahmed 
Çelebi’ye bi’l-mürâca‘a def ‘ ve teslîme mesfûr Barnak’a tenbîh birle, gıbbe’t-
tasdîki’l-vicâhî, mâ vaka‘a bi’t-taleb ketb olundu.
Fî evâsıtı Cumâdelâhire li sene isneteyn ve mi’e ve elf.
Şuhûdü’l-hâl: Mustafa b. Şaban, Edhem Çelebi b. Ahmed, Mehmed Çelebi b. İd-
ris, Ahmed b. Ahmed, el-Hâc Abdülmennân.

296 [50a-3] Fâtıma bt. Halil’in ev ve bostanını Mehmed Bey 
b. Şaban’a satması
Havâss-ı Aliyye kazâsı muzâfâtından Midye nâhiyesinde Korkorine nâm kar-
ye sükkânından olup Ayas Paşa’da sâkine Fâtıma bt. Halil nâm hâtun ba‘de’t-
ta‘rîfi’ş-şer‘î meclis-i şer‘-i şerîf-i enverde, işbu bâ‘isü’l-kitâb Mehmed Bey b. Şa-
ban mahzarında ikrâr ve i‘tirâf edip, akd-i âtî sudûruna değin silk-i mülkümde 
münselik olup, karye-i mezbûrede vâki‘ bir tarafı Hızır Beşe mülkü ve bir tarafı 
bostan ve bir tarafı Receb Beşe mülkü ve bir tarafı bostan ve bir tarafı tarîk-i âm 
ile mahdûd harâbe bir menzil ve bahçe ve su kuyusunu müştemil mülk menzili-
mi, yanında bostan ve cemî‘-i tevâbi‘ ve levâhıkı ile mezbûr Mehmed Bey’e yir-
mi esedî guruşa tarafeynden îcâb ve kabûl[ü hâvî] bey‘-i bâtt-ı sahîh-i şer‘î ile 
bi safkatin vâhidetin bey‘ ve temlîk, ol dahi iştirâ ve kabûl ve temellük eyledik-
den sonra semeni olan meblağ-ı mezbûr yirmi guruşu yedinden bi’t-tamâm ahz 
u kabz edip, meblağ-ı mezbûru mahallinde kabz ve tasarrufa mezbûru taslît ey-
ledim. Fîmâ ba‘d menzil-i mezbûr merkūm Mehmed Bey’in mülk-i müşterâsıdır, 
keyfe mâ yeşâ mutasarrıf olsun dedikde, gıbbe’t-tasdîki’ş-şer‘i’l-mu‘teber, mâ 
vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Osman Çelebi b. Ramazan, Yusuf Beşe [b.] Abdullah, Ali b. Meh-
med, Osman b. Abdullah, Mustafa Bey.

297 [50a-4] Yani v. Panayot’un Mehmed Bey b. İbrahim’de olan 
alacağını sulh yoluyla alması
Mahmiye-i İstanbul’da Sultan Selim çarşısında bakkal olan Yani v. Panayot nâm 
zimmî mahfil-i kazâda, işbu râfi‘ü’l-kitâb Mehmed Bey b. İbrahim mahzarın-
da ikrâr ve takrîr-i kelâm edip, mezbûr Mehmed Bey’in yedimden müşterâ ve 
makbûzu olup vezn ve mikdârı beynimizde ma‘lûm bakkal metâ‘ı bahâlarından 
zimmetinde iki bin on sekiz akçe hakkım olup, meblağ-ı mezbûrdan bin dört yüz 
yirmi üç akçesini yedinden ahz u kabz edip, bâkī beş yüz doksan beş akçe hakkı-
mı taleb eylediğimde beynimizde nizâ‘-ı küllî cereyân etmişidi. El-hâletü hâzihî 
beynimize muslihûn tavassut ve da‘vâ-yı mezbûremden mezbûr Mehmed Bey 
ile bir yaldız altını üzerine sulh eylediklerinde, ben dahi sulh-ı mezbûru kabûl 
ve bedel-i sulh olan altını mezbûr Mehmed yedinden ahz u kabz edip, ba‘de’l-
yevm meblağ-ı mezbûra müte‘allika da‘vâdan her birimiz âharın zimmetini ibrâ 
ve iskāt eyledik dedikde, gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’s-sâlis aşer min Cumâdelâhire sene 1102.
Şuhûdü’l-hâl: İbrahim Çelebi [b.] Ahmed, Ali b. Bâli, Ebûbekir b. Şaban, (…).

298 [50b-1] Mehmed Çelebi b. Abdülhalim’in varislerinin birbirlerini 
zimmetini ibra etmesi
Bundan akdem emr-i Rabbânî birle vedâ‘-ı âlem-i fânî eden Mehmed Çelebi b. 
Abdülhalim b. el-merhûm Musa Efendi’nin birâderzâdesi ve vârisi Abdülkādir 
Efendi meclis-i şer‘-i şerîf-i enverde, âhar birâderi olup bundan akdem vefât eden 
Abdürrezzak Efendi’nin hasran vârisleri olan evlâd-ı sıgār-ı  Ahmed ve Musa 
ve Ayşe’nin vâlideleri ve tesviye-i emirleri için kıbel-i şer‘-i enverden mansûbe 
vasîleri olan işbu bâ‘isetü’l-kitâb Emine bt. Hüseyin nâm hâtun mahzarında 
ikrâr-ı tâm ve takrîr-i kelâm edip, mezbûr Mehmed Çelebi hâl-i hayâtında sagīr 
olup tesviye-i umûruna mezbûr Abdürrezzak Efendi kıbel-i şer‘-i enverden 
mansûb vasîsi olmağla, mezbûr Mehmed Çelebi’nin ba‘de vefâtihî terekesinden 
ber-mûceb-i defter-i kassâm bana isâbet eden otuz dört bin altı yüz kırk akçe 
ve hâric ez-defter Kanlıcak yalısında olan hisse-i irsiyem elli guruşu mezbûr 
Abdürrezzak Efendi bi’l-vesâye kabz ve kendi e sarfla istihlâk edip bana red 
ve teslîm etmeksizin mezbûr Abdürrezzak Efendi fevt olup, tereke-i vâfiyesin 
mezkûre Emine asâleten ve vekâleten ahz u kabz etmişidi. El-hâletü hâzihî 
ben meblağ-ı mezbûrîne müte‘allika âmme-i de‘âvî ve muhâsamât ve eymân 
ve mütâlebâtdan müteveffâ-yı mezbûr Abdürrezzak Efendi’nin veresesini ibrâ-i 
âmm-ı kātı‘ü’n-nizâ‘la ibrâ ve iskāt eyledim, husûs-ı mezbûra müte‘allika aslâ ve 
kat‘â da‘vâ ve nizâ‘ımız kalmamışdır dedikde, gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâlis aşer min Cumâdelâhire li sene isneteyn ve mi’e ve elf.
Şuhûdü’l-hâl: Yusuf Çavuş el-mübâşir, Abdurrahim Efendi b. Safer, Eyüb Ağa b. 
Mehmed, Mustafa Efendi b. Veli Bey, Abdülbâki Çelebi b. Musli, el-Hâc Osman 
Efendi b. el-Hâc Ahmed, İbrahim Çelebi b. Mustafa.

299 [50b-2] Receb Ağa b. Abdullah’ın Hacı Mustafa b. Abdullah 
üzerinde olan iltizam bedelini alması
Hâlâ cezîre-i Girit’de Kandiye muhâfızı olan Receb Ağa b. Abdullah b. Abdur-
rahman tarafından husûs-ı âti’l-beyânı ikrâra vekîl olduğu Hammâmîzâde Be-
kir Beşe b. Hüseyin ve İbrahim Beşe b. Abdurrahim şehâdetleriyle şer‘an sâbit 
olan Baba Yusuf b. Ahmed meclis-i şer‘-i şerîf-i enverde, işbu bâ‘isü’l-kitâb Ba-
badağlı el-Hâc Mustafa b. Abdullah mahzarında bi’l-vekâ[le] ikrâr ve takrîr-i 
kelâm edip, müvekkilim mezbûr Receb Ağa bin yüz senesinde taht-ı iltizâmında 
olup yeniçeri ağalarına ta‘yîn olunan Babadağı kazâsına tâbi‘ Estere nâm kar-
yenin mahsûlâtını mezbûr el-Hâc Mustafa’ya iki bin guruşa der‘uhde ve ilzâm, 
mezbûr el-Hâc Mustafa dahi iltizâm ve kabûl ve bedel-i iltizâmın yedi yüz gu-
ruşunu ber vech-i peşîn müvekkilim mezbûra def ‘ ve teslîm, ol dahi ahz u kabz 
ettiğinden sonra mezbûr el-Hâc Mustafa târih-i mezbûrda hâss-ı mezbûru 
zabt ve mahsûlâtını kabz etmekle, bâkī kalan bin üç yüz guruşu bi’l-vekâle 
mezbûr el-Hâc Mustafa’dan taleb ve da‘vâ eylediğimde, ol dahi benim hâss-ı 
mezbûrdan makbûzum ancak yedi yüz guruşa bâliğ olmuşdur deyu nizâ‘ et-
meğin, el-hâletü hâzihî mezbûr el-Hâc Mustafa bana beş yüz guruş dahi def ‘ ve 
teslîm, ben dahi yedinden bi’l-vekâle ahz u kabz eylediğimden sonra bâkī yedi 
yüz guruşa müte‘allika âmme-i da‘vâdan mezbûr el-Hâc Mustafa’nın zimmeti-
ni ibrâ-i âmm-ı râfi‘ü’l-hisâmla ibrâ ve iskāt eyledim dedikde, gıbbe’t-tasdîki’l-
mu‘teber, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Cumâdelâhire sene 1102.
Şuhûdü’l-hâl: Fahrü’l-akrân İsmail Ağa b. Hasan, el-Hâc Ali ve Hâcı Seyyid, el-
Hâc İbrahim Ağa, Murtaza Ağa b. Sefer, Müezzin Mustafa Çelebi.

300 [50b-3] Ayşe Hatun bt. Abdullah’ın terekesinin varisleri 
arasında paylaşılması
Fi’l-asl vilâyet-i Rumeli’nde İştip kasabası sâkinelerinden [olup], bundan ak-
dem Hazret-i Ebâ Eyyûb’de Hüsrev Bey mahallesinde sâkine iken fevt olan Ayşe 
Hâtun bt. Abdullah’ın verâseti, sadrî oğlu Mehmed’in sulbiye kızı Rukiye ile 
sadrî âhar oğlu Ahmed’in sulbiye kızı Hanım nâm hâtuna ve li ebeveyn karın-
daşı Mehmed’in sulbî oğlu Sadık’ın sulbî sagīr oğlu Osman’a münhasıra olduğu 
lede’ş-şer‘i’l-enver zâhir ve mukarrer oldukdan sonra hâlâ kasaba-i mezbûrda 
sâkine olup ve sagīr-i mezbûr Osman’ın tesviye-i umûruna kıbel-i şer‘den 
mansûbe vasîsi olan mezbûre Hanım tarafından husûs-ı âti’l-beyâna vekîl ol-
duğu hasm-ı câhid-i şer‘î mahzarında şer‘an sâbit ve mahkûmun-bih olan zevci 
Durmuş Beşe b. Osman meclis-i şer‘-i şerîf-i enverde, müteveffât-ı mezbûrenin 
vasiyy-i muhtârı olmağla terekesine vâzı‘u’l-yed olan Halil Çelebi b. Hüseyin 
mahzarında bi’l-vekâle ikrâr-ı tâm ve takrîr-i kelâm edip, mezbûr Halil Çele-
bi müteveffât-ı mezbûrenin [51a] vasiyy-i muhtârı olmağla, mezbûrenin tere-
kesinden sagīr-i mezbûr Osman ile zevcem ve müvekkilem mezbûre Hanım’a 
ber-mûceb-i defter-i kassâm isâbet ve intikāl eden otuz iki bin altı yüz otuz 
iki akçeyi ba‘de’l-kabz meblağ-ı mezbûrun üç bin dokuz yüz yirmi üç akçe-
sin yedinde olan hüccet nâtık olduğu üzre dâyinine ba‘de’l-edâ bin akçesi dahi 
mesârif-i lâzımeye harc u sarf edip, vasiyy-i merkūm Halil Çelebi yedinden an-
cak yirmi yedi bin altı yüz otuz üç akçe bâkī kalmakla, hâlâ meblağ-ı mezbûr 
yirmi yedi bin altı yüz otuz üç akçeyi mezbûr Halil Çelebi tamâmen bana def ‘ 
ve teslîm, ben dahi yedinden bi’l-vekâle ahz u kabz edip, ber-mûceb-i defter-i 
kassâm tereke-i müteveffât-ı mezbûreden sagīr-i mezbûr Osman ile zevcem 
mezbûre Hanım’a isâbet ve intikāl eden meblağ-ı mezbûrdan vasiyy-i merkūm 
Halil Çelebi yedinde ve zimmetinde bir akçe ve bir habbe kalmamışdır dedikde, 
gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Fahrü’l-e’imme Mustafa Efendi b. Hasan, Ahmed b. Mustafa 
el-müezzin, Süleyman b. Mehmed, Mehmed b. Abdusselâm, Halil b. İbrahim, 
Mehmed b. Hüseyin, Mehmed Ağa b. Ali, Mehmed Çavuş el-mübâşir, Ahmed 
b. Ahmed.

301 [51a-1] İbrahim Bey b. Abdullah’ın küçük oğlu Mahmud için 
nafaka davasında Mahmud’un ninesiyle sulh olunması
Mahmiye-i İstanbul’da Ali Paşa-yı Atîk mahallesi sâkinelerinden Ümmühâni bt. 
Mehmed nâm hâtunun hâlâ zevci ve tarafından husûs-ı âti’l-beyâna vekîli olup, 
vekâleti yedinde mazmûnu müsbit hüccet-i şer‘iyye ile sâbite ve mahkûmun-
bihâ olan Derviş Çelebi b. Şaban nâm kimesne meclis-i şer‘-i şerîf-i enverde 
müvekkile-i mezbûrenin zevc-i sâbıkı İbrahim Bey b. Abdullah ile mezbûre 
Ümmühâni’nin vâlidesi İsmihân bt. Mehmed mahzarlarında bi’l-vekâle ikrâr ve 
takrîr-i kelâm edip, müvekkile-i mezbûre Ümmühâni Hâtun kendiden müte-
vellid ve mezbûr İbrahim Bey’in firâşından hâsıl sadrî sagīr oğlu Mahmud için 
bin doksan sekiz senesi Receb’inin on sekizinci gününde babası mezbûr İbra-
him Bey üzerine kıbel-i şer‘-i hatîrden yevmî dokuzar akçe nafaka ve kisve-
bahâ farz ve takdîr ettirip ve meblağ-ı mefrûz-ı mezbûru istidâne ve sagīr-i 
mezbûrun levâzımına harc etmişidi, lâkin sagīr-i mezbûr, mezbûre Ümmühâni 
Hâtun nefsini âhara tezvîc edinceye değin, hacr u terbiyesinde olup ba‘de’t-
tezvîc bir müddet li üm ceddesi mezbûre İsmihân Hâtun’un hacr u terbiyesin-
de olmağla, bundan esbak müvekkile-i mezbûre ile mezbûre İsmihân Hâtun’dan 
her biri nafaka-i mefrûza-i mezbûreden mezbûr İbrahim Bey zimmetinde müc-
temi‘ olan doksan altı guruşu bi tarîki’r-rücû‘ mezbûr İbrahim Bey’den taleb ve 
da‘vâ, ol dahi edâda ta‘allül etmekle beynlerinde nizâ‘-ı küllî vâki‘ olmuşidi. El-
hâletü hâzihî merkūm İbrahim Bey tavassut-ı muslihîn ile meblağ-ı müctemi‘-i 
mezbûrdan altmış guruş üzerine müvekkile-i mezbûre ile sulh oldukda, ol dahi 
sulh-ı mezbûru kabûl ve bedel-i sulh olan meblağ-ı mezbûr altmış guruşun kırk 
guruşunu müvekkile-i mezbûre İbrahim Bey’den ahz u kabz edip, bâkī yirmi 
guruş ile mezbûre İsmihân Hâtun’u merkūm İbrahim Bey üzerine cümlesi bir 
meclisde iken havâle-i sahîha ile havâle eyledikde, mezbûrân İbrahim Bey ile 
İsmihân Hâtun’dan her biri dahi havâle-i mezbûreyi kabûl ettiklerinden son-
ra husûs-ı mezkûra müte‘allika âmme-i da‘vâdan her biri âharın zimmetini ibrâ 
ve iskāt eylediler dedikde ve merkūmân İbrahim Bey ile İsmihân Hâtun vekîl-i 
mezbûru cemî‘-i kelimât-ı meşrûhasında tasdîk ve tahkīk etmeğin, mâ vaka‘a 
bi’t-taleb ketb olundu.
Fi’l-yevmi’s-sâdis aşer min Cumâdelâhire sene 1102.
Şuhûdü’l-hâl: El-Hâc Abdullah Efendi b. Veli, Abdurrahim Çelebi b. Hasan Efen-
di, İbrahim Çelebi b. Ahmed, Ali Beşe b. Bâli, Osman b. Hasan ve gayruhüm.









302 [51a-2] Mustafa Beşe b. Ali’nin yanında çalıştığı Ahmed Ağa 
b. İbrahim’den alacaklı olduğu
Vilâyet-i Anadolu’da medîne-i İznikmid mahallâtından ( ) mahallesi sükkânından 
Mustafa Beşe b. Ali nâm kimesne meclis-i şer‘-i şerîf-i enverde, Ahmed Ağa b. 
İbrahim mahzarında üzerine takrîr-i da‘vâ edip, bundan akdem merkūm Ah-
med Ağa’ya beher şehr beş guruş ücret ile dört buçuk ay hizmet edip, ba‘de kül-
li hesâb zimmetinde sekiz yüz elli beş akçe hakkım bâkī kalmışdır, suâl olu-
nup meblağ-ı mezbûr sekiz yüz elli beş akçeyi merkūm Ahmed Ağa’dan alıveril-
mesi matlûbumdur dedikde, gıbbe’s-suâl ve akībe’l-inkâr müdde‘î-i mezbûrdan 
müdde‘âsına muvâfık beyyine taleb olundukda, ityân-ı beyyineden izhâr-ı acz 
edip istihlâf etmeğin, fi’l-hakīka müdde‘î-i mezbûr Mustafa’yı bundan akdem 
ücret ile hizmet ettirip ba‘de külli hesâb ücret-i mezbûreden sekiz yüz elli beş 
akçe hakkı bâkī kalmadığına merkūm Ahmed Ağa’ya yemîn teklîf olundukda, 
ol dahi yemînden nükûl etmekle meblağ-ı merkūm sekiz yüz elli beş akçeyi 
müdde‘î-i mezbûra edâ ve teslîm mezbûr Ahmed Ağa’ya tenbîh birle, gıbbe’t-
tasdîki’l-vicâhî, mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Cumâdelâhire sene 1102.
Şuhûdü’l-hâl: Mustafa b. Şaban, İbrahim Çelebi b. Ahmed, Ahmed b. Ahmed, el-
Hâc Ali b. Abdullah, Abdullah Efendi el-kâtib.

303 [51b-1] Ayşe bt. Hasan’ın boşandığı kocası Ahmed Sipahi 
b. Mehmed’deki birikmiş nafaka alacağını alması
Mahmiye-i İstanbul’da Manisalı Çelebi mahallesinde sâkine ve zâtı Süleyman b. 
Mustafa ve Sarrâc İbrahim b. Mehmed ta‘rîfleriyle mu‘arrefe olan Ayşe bt. Ha-
san nâm hâtun meclis-i şer‘-i şerîfde, zevc-i mutallıkı Ahmed Sipâhi b. Meh-
med mahzarında üzerine da‘vâ ve takrîr-i kelâm edip, mezbûr Ahmed Sipâhi 
zevc-i dâhilim olup, târih-i kitâbdan yirmi yedi ay mukaddem beni tatlîk et-
mekle, zimmetinde mütekarrir ve ma‘kūdun-aleyh olan on guruş mehr-i müec-
celim ve işbu yedimde olan nafaka hücceti mûcebince ben taht-ı nikâhında iken 
beni bilâ-nafaka bırakıp âhar diyâra gittikde, mezbûrun üzerine hâkimü’ş-şer‘a 
takdîr ettirdiğim yevmî altışar akçe nafaka-i mefrûza-i müstedânemden doksan 
yedi senesi Muharrem’inin yirmi altıncı gününden târih-i talâka gelince otuz 
dokuz ayda müctemi‘ olan elli sekiz buçuk guruş ki, cem‘an altmış sekiz bu-
çuk guruş hakkım mezbûrun zimmetinde kalıp, bundan akdem mezbûr Ahmed 
Sipâhi meblağ-ı mezbûrun dört buçuk guruşunu bana edâ ve teslîm etmekle, 
altmış dört guruş el-ân zimmetinde bâkī kalmağın, hâlâ suâl olunup alıverilme-
si matlûbumdur dedikde, gıbbe’s-suâl mezbûr Ahmed Sipâhi cevâbında, kaziyye 
vech-i meşrûh üzre olup mutallakası olan müdde‘iye-i mezbûrenin mehr-i mü-
ecceli on guruş ve nafaka-i mefrûza-i mezbûreden müctemi‘ olan elli sekiz bu-
çuk guruş dahi zimmetinde deyni olup mukaddemâ dört buçuk guruşunu edâ 
etmekle, bâkī altmış dört guruş el-ân zimmetinde mezbûreye edâsı lâzım dey-
ni olduğunu ikrâr ve i‘tirâf etmeğin, mûcebince meblağ-ı bâkī-i mezbûr alt-
mış dört guruş müdde‘iye-i mezbûreye edâ ve teslîme mezbûr Ahmed Sipâhi’ye 
ba‘de’t-tenbîh, mezbûre Ayşe Hâtun i‘âde-i kelâm edip, ânifen edâsına tenbîh 
olunan meblağ-ı mezbûr altmış dört guruşu mezbûr Ahmed Sipâhi meclis-i 
şer‘de bana edâ ve teslîm, ben dahi yedinden tamâmen ahz u kabz eyledim de-
dikde, gıbbe’t-tasdîki’l-vicâhî, mâ vaka‘a bi’t-taleb ketb olundu.
Fi’l-yevmi’r-râbi‘ aşer min Cumâdelâhire sene 1102.
Şuhûdü’l-hâl: Halil Çavuş sipâhdan el-mübâşir, İbrahim Çelebi b. Ahmed, Sü-
leyman b. Mustafa, Mehmed Çelebi b. Derviş, Mehmed b. İbrahim Çelebi sarrâc.

304 [51b-2] İstanbul paçacılarının Osman Beşe b. Hasan’ı 
kethüda seçmeleri
Mahmiye-i İstanbul’da Paçacı tâifesinin ihtiyârlarından üstâd Mustafa b. Ali ve 
Mehmed b. Sefer ve Ahmed b. Ali ve Ahmed b. Receb ve Murad b. Ali ve Ah-
med b. Mehmed ve Ali b. Mehmed ve Ömer b. İbrahim ve Hasan b. Receb ve 
Ömer Beşe b. Mustafa ve Ali b. Hüseyin ve Murad Beşe b. Sefer ve Abdi Beşe 
b. Murad nâm kimesneler ve Benyola v. Kula ve Nikola v. Luka ve Riskoma v. 
Kula ve Andriye v. Kiko ve Miço v. Merto ve Kula v. Tanaş ve Kiko v. Kirko nâm 
zimmîler meclis-i şer‘-i şerîf-i enverde, yine tâife-i mezbûreden bâ‘isü hâze’l-
kitâb Osman Beşe b. Hasan nâm kimesne mahzarında her biri takrîr-i kelâm 
ve ta‘bîr ani’l-merâm edip, mukaddemâ kethüdâmız olan Mehmed Çelebi b. Ali 
nâm kimesne beynimizde vâki‘ umûrumuzu ikāmeye âciz olmağla beynimiz-
de ihlâle bâ‘is olmağın, mezkûr Mehmed Çelebi’yi azl ve mezbûr Osman Beşe 
her vechile umûr-dîde ve kethüdâlık hizmetini ikāmeye kemâ-yenbağī kādir 
ve ahvâlimize kemâl-i ıttılâ‘ı ve vukūfu ve şu‘ûru olmağla cümlemizin muhtârı 
olmağın, mesfûr Osman Beşe’yi umûrumuzu ikāmete beynimizde kethüdâ 
nasb ve ta‘yîn eylediğimizde, ol dahi kabûl ve merâsimini kemâ-yenbağī edâya 
ta‘ahhüd ve iltizâm eyledi dediklerinde, gıbbe’t-tasdîki’l-mer‘î, mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Mahmud b. Hasan, diğer İbrahim Çele-
bi b. Mehmed, el-Hâc Ali b. Abdullah, Ali Beşe b. Bâli.









305 [51b-3] Mustafa b. Mehmed’in kaybettiği ve Canbaz Mehmed 
b. Ali’nin elinde bulduğu beygirinin kendisine teslim edilmesi
Havâss-ı Refî‘a kazâsı tevâbi‘inden Unkurya nâm karye sükkânından Mustafa b. 
Mehmed nâm kimesne meclis-i şer‘-i şerîf-i enverde, Canbâz tâifesinden Meh-
med b. Ali mahzarında üzerine da‘vâ ve takrîr-i kelâm edip, işbu meclis-i şer‘de 
mevcûd ve müşâhed merkūm Mehmed yedinde olan bir re’s doru Bârgir mülküm 
olup, târih-i kitâbdan altı gün mukaddem karye-i mezbûrede mülkümden zâyi‘ 
olmuşidi. Hâlâ mezbûr Mehmed mârru’z-zikr Bârgiri bi gayri hakkın vaz‘-ı yed 
eder, suâl olunup kasr-ı yedine ve bana teslîme tenbîh olunmak matlûbumdur 
dedikde, gıbbe’s-suâl mezbûr Mehmed cevâbında, zikr olunan Bârgiri târih-i 
kitâbdan üç gün mukaddem mahmiye-i İstanbul’da Zeyrek Câmi‘i kurbunda 
bir canbâzdan yedi guruş semen-i medfû‘a iştirâ ve kabz edip mülk-i müşterâm 
olmak üzre vaz‘ ederim, müdde‘î-i mezbûrun ber vech-i muharrer mülkü oldu-
ğu ma‘lûmum değildir deyicek, müdde‘î-i mezbûrdan müdde‘âsını mübeyyine 
beyyine taleb olundukda, udûl-i ricâl-i müslimînden Ebûbekir b. Mehmed ve 
Mehmed b. Ali nâm kimesneler li ecli’ş-şehâde meclis-i şer‘a hâzırân olup isre’l-
istişhâd, fi’l-hakīka işbu meclis-i şer‘de mevcûd ve müşâhed merkūm Meh-
med yedinde olan bir re’s doru Bârgir mersûm Mustafa’nın mülkü olup, târih-i 
kitâbdan altı gün mukaddem karye-i mezbûrede mülkünden zâyi‘ olmuşdu. 
Biz bu husûsa bu vech üzre şâhidleriz, şehâdet dahi ederiz [52a] deyu her biri 
edâ-i şehâdet-i şer‘iyye ettiklerinde, gıbbe’t-ta‘dîl şehâdetleri makbûle olmağın 
müdde‘î-i mezbûr tahlîf-i şer‘î ile tahlîf olundukdan sonra mûcebince zikr olu-
nan Bârgiri müdde‘î-i mezbûra red ve teslîme merkūm Mehmed’e tenbîh birle, 
mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Mustafa b. Şaban, Mehmed b. İdris, Nasuh b. Hasan, İbrahim Çe-
lebi b. Ahmed, Ali Beşe b. Bâli.

306 [52a-1] Mehmed Çelebi b. Mustafa’nın Süleyman Beşe b. Ömer’deki 
alacağını sulh yoluyla alması
Mahmiye-i İstanbul’da Ördek Kasab mahallesi sâkinlerinden Mehmed Çelebi b. 
Mustafa meclis-i şer‘-i şerîfde, bâ‘isü hâze’l-kitâb Süleyman Beşe b. Ömer mah-
zarında ikrâr ve takrîr-i kelâm edip, bundan akdem merkūm Süleyman Beşe’ye 
bi tarîki’l-karz seksen beş esedî guruşumu def ‘ ve teslîm, ol dahi ber vech-i 
muharrer yedimden ahz u kabz ve istihlâk ettiğinden sonra meblağ-ı mezbûru 
merkūm Süleyman Beşe’den da‘vâ ve taleb eylediğimde, ol dahi inkâr etmekle 
beynimizde nizâ‘-ı küllî vâki‘ olmuşdu. El-hâletü hâzihî tavassut-ı muslihûn ile 
merkūm Süleyman Beşe meblağ-ı mezbûrdan otuz guruş üzerine benimle sulh 
oldukda, ben dahi sulh-ı mezbûru kabûl ve bedel-i sulh olan meblağ-ı mezbûr 
otuz guruşu merkūm Süleyman Beşe yedinden tamâmen ahz u kabz edip, min 
ba‘d meblağ-ı bâkī elli esedî guruş da‘vâsından merkūm Süleyman Beşe’nin 
zimmetini ibrâ ve iskāt eyledim dedikde, gıbbe’t-tasdîki’ş-şer‘î, mâ vaka‘a bi’t-
taleb ketb olundu.
Fi’l-yevmi’s-sâmin aşer min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Beşe b. İsmail, Mehmed Beşe b. Aşcı, İsmail Ağa b. (  ), 
Küçük Mehmed Beşe çukadâr, Osman Beşe b. Hasan.

307 [52a-2] İstanbul ve etrafındaki kayıkçı ve peremecilerin Ahmed 
Beşe b. Mehmed’i kendilerine kethüda seçmeleri
Dârü’l-hilâfeti’l-aliyye Kostantıniyye el-mahmiye ve etrâfında olan kayıkçı ve 
peremeci tâifesinden Yenikapılı Sâlih b. Hüseyin ve Hüseyin b. Mustafa ve Sa-
matyalı Mustafa b. Süleyman ve Mehmed b. İbrahim ve Kumkapılı es-Seyyid Ha-
lil b. Mehmed ve Ali b. Mehmed ve Beşiktaşlı Mustafa b. Mehmed ve Tophâneli 
Derviş b. Süleyman ve Kasımpaşalı Mehmed b. Ali ve Galatalı Sâlih [b.] İdris ve 
Mehmed b. Mustafa ve Hasköylü Mustafa b. Ali ve Mehmed b. Abdurrahman ve 
Mehmed b. Şaban ve Eyüblü Hızır b. Yusuf ve İvaz b. Ali ve Halil b. İbrahim ve 
İbrahim b. Receb ve Balat’dan Abdurrahman Beşe b. Hüseyin ve Hasan Beşe b. 
Hüseyin ve Mehmed b. Ali ve Fenerkapısı’ndan Yusuf b. Abdülmennân ve Meh-
med b. Ali ve Cebe Ali Kapısı’ndan Ahmed b. Musli ve el-Hâc Şaban b. Eyüb ve 
Mehmed b. Hüseyin ve Bahçekapılı Hasan b. Mehmed ve Ali b. Yusuf ve Ahırka-
pılı Hasan b. Abdülcebbar ve Mehmed b. Hüseyin nâm kimesneler bi ecma‘ihim 
meclis-i şer‘de, tâife-i mezbûreden bâ‘isü hâze’l-kitâb Ahmed Beşe b. Mehmed 
mahzarında her biri takrîr-i kelâm ve ta‘bîr ani’l-merâm edip, mezbûr Ahmed 
Beşe bin doksan altı Recebü’l-ferdi’nden bu âna gelince kethüdâmız olup ve ye-
dimizde olan hüccet nâtıka olduğu üzre kadîmden Hazret-i Ebâ Eyyûb Ensârî 
ve İstanbul ve Galata ve mülhakātından olan iskelelerde kayıkçı ve peremeci 
tâifesinin kethüdâları bir olup muntazamü’l-hâl iken, iki üç seneden beri her is-
keleye ru’ûs ile bir kethüdâ ta‘yîn olunmakla, hâlimize ihtilâl geldi, yedimizde 
olan işbu emr-i âlîşân nâtık olduğu üzre der-i devlete i‘lâm olundukda, kadîmî 
olıgeldiği üzre ihtiyâr eylediğimiz kimesne olup kethüdâmız bir olmak üzre 
yedimize emr-i şerîf-i âlîşân ihsân buyurulup ve mezbûr Ahmed Beşe’nin her 
vechile evdâ‘ ve etvârından ve sülûk ve ef ‘âlinden her birimiz râzı ve umûr-
dîde olup cümlemizin muhtârı olmağla, ke’l-evvel beynimizde kethüdâ nasb 
olunup, emr-i âlîşân mûcebince kethüdâ bir olup âhar ta‘arruz etmemek üzre 
kavl ve ittifâk eyledik, hâlâ yedimizde olan emr-i âlîşâna nazar olunup, mezbûr 
Ahmed Beşe vech-i meşrûh üzre cümlemizin muhtârı olmağla ke’l-evvel beyni-
mizde kethüdâ nasb olunup, âhar kethüdâ olmamak üzre kıbel-i şer‘den vesîka 
tahrîr olunmak matlûbumuzdur deyu ibrâz eyledikleri tuğrâ-yı garrâ-yı sultânî 
ile mahallî emr-i şerîf-i âlîşâna nazar olundukda, mazmûn-ı münîf-i takrîr-i 
meşrûhlarına muvâfık olmağın, ber-mûceb-i emr-i âlî zikr olunan kayıkçı ve pe-
remeci tâifesinin kethüdâları bir olup mezbûr Ahmed Beşe cümlesinin muhtârı 
olmağla, beynimizde kethüdâ olup âhardan kimesne dahl ve ta‘arruz etmemek 
üzre kıbel-i şer‘den işbu vesîka-i enîka bi’t-taleb ketb ve terkīm olunup, Ahmed 
Beşe yedine def ‘ ve i‘tâ olundu.
Fi’l-yevmi’r-râbi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: Yahya Çelebi b. (  ), Fahrü’l-akrân Mustafa Ağa, Mustafa b. Ali, 
Sâlih Çelebi b. İdris, Derviş b. Şaban, Mustafa Ağa b. Mehmed Beşe, Fahrü’l-
a‘yân Ahmed Ağa, Halil b. Mehmed, Derviş Beşe.

308 [52a-3] Gülfer bt. Mehmed’in İbrahim Bey b. Şaban’dan muhâlaa  
yoluyla boşanması
Mahmiye-i İstanbul’da Altıpoğaça mahallesi sâkinelerinden Gülfer bt. Meh-
med nâm hâtun tarafından husûs-ı âti’l-beyâna vekîl olduğu zât-ı mezbûreyi 
ma‘rifet-i şer‘iyye ile ârifân yine mahalle-i mezbûre sükkânından Sinan Efendi 
b. Ali ve Osman b. Ali nâm kimesneler şehâdetleri ile şer‘an sâbit olan Ahmed 
Ağa b. Abdullah meclis-i şer‘-i şerîf-i enverde, zevc-i dâhili işbu râfi‘ü’l-kitâb İb-
rahim Bey b. Şaban mahzarında bi’l-vekâle ikrâr-ı tâm ve takrîr-i kelâm edip, 
müvekkile-i mezbûrenin zevc-i mezbûr İbrahim Bey zimmetinde mütekarrir ve 
ma‘kūdun-aleyh olan iki bin dört yüz akçe mehr-i müeccel ve nafaka-i iddet-i 
mu‘ayyenesi ve me’ûnet-i süknâsı dahi kendi üzerine olmak üzre müvekkile-i 
mezbûre Gülfer mezbûr İbrahim ile muhâla‘a-i sahîha-i şer‘iyye ile muhâla‘a 
edip, ol dahi hul‘-ı mezbûru ber vech-i muharrer kabûl ettikden sonra hukūk-ı 
zevciyyete müte‘allika da‘vâdan zevcim mezbûr İbrahim Bey’in zimmetini 
ibrâ-i âmm ve vâki‘-i [52b] râfi‘ü’l-hisâmla ibrâ ve iskāt eyledi dedikde, gıbbe’t-
tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire li sene isneteyn ve mi’e ve elf.
Şuhûdü’l-hâl: Sinan Efendi b. Ali el-müezzin, Berber Osman b. Ömer, Ali Beşe b. 
Hasan, Molla Ali b. Fettâh, Osman b. Ali, Ahmed Efendi b. Veli, Mehmed Efendi 
el-imâm, Abdullah Efendi el-kâtib, Abdurrahman el-kâtib.









309 [52b-1] Fâtıma bt. Ali’nin Hicâzî b. Sunullah aleyhindeki 
alacak davasının reddi
Mahmiye-i İstanbul hısnı ebvâbından Fenerkapı dâhili sâkinelerinden Fâtıma bt. 
Ali nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, zevc-i mutallı-
kı râfi‘ü’l-kitâb el-Hâc Hicâzî b. Sunullah mahzarında üzerine da‘vâ ve takrîr-i 
kelâm edip, bundan akdem mezbûr Hicâzî ile zevciyyet beynimizde kā’ime iken 
kendi mâlımdan bir def ‘a yirmi guruş ve bir def ‘a yedi guruş ve bir yaldız al-
tını ki min haysü’l-mecmû‘ yirmi dokuz buçuk guruş mezbûr Hicâzî’ye ikrâz 
ve teslîm, ol dahi yedimden istikrâz ve tesellüm etmekle, hâlâ mezbûrun zim-
metinde cihet-i karz-ı şer‘îden yirmi dokuz buçuk guruş hakkım olmağla ta-
leb eylediğimde, bana edâdan imtinâ‘ eder suâl olunup meblağ-ı mezbûrun 
alıverilmesi matlûbumdur dedikde, gıbbe’s-suâl ve akībe’l-inkâr, müdde‘iye-i 
mezbûreden müdde‘âsını mübeyyine beyyine taleb olundukda, ityân-ı beyyine-
den ızhâr-ı acz edip istihlâf etmeğin, fi’l-hakīka müdde‘iye-i mezbûrenin cihet-i 
karz-ı şer‘îden zimmetinde yirmi dokuz buçuk guruş hakkı olmadığına mezbûr 
Hicâzî’ye yemîn teklîf olundukda, ol dahi hasbe’l-mes’ûl yemîn billâhi’l-aliyyi’l-
a‘lâ etmeğin, mûcebince müdde‘iye-i mezbûre Fâtıma bî-vech mu‘ârazadan 
men‘ olunup, mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, İbrahim b. Mehmed, Ömer b. Hüseyin, 
Ali b. Bâli, Ali b. Hasan ve gayruhüm.

310 [52b-2] Osman b. Abdullah’ın malların satılarak alacaklılarına 
ödeme yapılması
Kebeci tâifesinden olup mahmiye-i İstanbul’da Ördek Kasab mahallesinde sâkin 
Osman b. Abdullah b. Abdurrahman nâm medyûnun Kebeciler Hânı kurbun-
da olan dükkânında mevcûd bulunan emti‘ası dâyinlerine deyni mukābelesinde 
bey‘ ve teslîme tarafından vekîl-i müsecceli olan Ali Ağa b. el-Hâc Nimetullah 
meclis-i şer‘-i şerîf-i enverde takrîr-i kelâm ve bast-ı merâm edip, müvekkilim 
mezbûrun işbu hâzırûn bi’l-meclis Hüseyin Bey b. Halil’e on bir bin altı yüz 
elli akçe ve Mustafa Çelebi b. Hüsameddin’e üç bin dört yüz altmış akçe ve Os-
man Beşe b. Abdullah’a üç bin yedi yüz seksen akçe ve Yuvan v. Hristo’ya do-
kuz bin beş yüz akçe ve Abraham v. Yako’ya yirmi dört bin dokuz yüz elli akçe 
ve gāib ani’l-meclis Mehmed Bey’e yedi bin iki yüz akçe deyni olup ve düyûn-ı 
mezkûreyi edâya iktidârı olmamağın, zikri mürûr eden dükkânda mevcûd 
olan eşyâsı dâyinleri mezbûrûn muvâcehelerinde ba‘de’t-tahrîr ve’t-taksîm ve’t-
takvîm ancak otuz bin kırk akçeye bâliğ olup, meblağ-ı mezbûr otuz bin kırk 
akçeden guremâ vechi üzre mezbûr Hasan Bey’e isâbet eden beş bin yedi yüz 
seksen beş akçe ve mezbûr Mustafa Çelebi’ye isâbet eden bin yedi yüz otuz üç 
akçe ve mezbûr Osman Beşe’ye isâbet eden bin sekiz yüz seksen üç akçe ve 
mezbûr Yuvan zımmîye isâbet eden dört bin yedi yüz on akçe ve mezbûr Ab-
raham Yahudi’ye isâbet eden on iki bin üç yüz altmış beş akçeyi mezbûrûna 
def ‘ ve teslîm, onlar dahi yedimden ahz u kabz eylemişlerdir, mezbûrûna suâl 
olunup takrîrleri tahrîr olunmak matlûbumdur dedikde, gıbbe’s-suâl mezbûrûn 
cevâblarında, fi’l-hakīka bâlâda tafsîl ve beyân ve şerh ve ayân olunduğu üzre 
meblağ-ı mezbûr otuz bin kırk akçeden alâ vechi’l-guremâ her biri kendiye 
isâbet eden meblağı vekîl-i merkūm Ali Ağa yedinden tamâmen ahz u kabz ey-
lediklerini ikrâr ve i‘tirâf edip ve mezbûr Mehmed Bey’in ber vech-i meşrûh 
hissesine isâbet eden üç bin beş yüz yetmiş beş akçe vekîl-i mezbûr Ali Bey ye-
dinde mevkūf kalmağın, vâki‘ hâl bi’t-taleb ketb ve imlâ olundu.
Fi’l-yevmi’s-sâmin min Cumâdelâhire li sene isneteyn ve mi’e ve elf.
Şuhûdü’l-hâl: Mustafa Efendi b. Osman, Çukadâr el-Hâc Hasan Beşe, Şaban Çe-
lebi b. ( ), İbrahim Çelebi b. Ahmed, Mustafa b. Şaban, Mustafa Efendi b. Hasan.

311 [53a-1] Emine bt. Mustafa’nın Yusuf Ağa b. Bayezid Vakfı’na 
ait kazanları talebinin reddi
Eshâb-ı hayrâtdan merhûm Yusuf Ağa b. Bayezid’in ve tahrîr-i âtî vakfına hâlâ 
mütevellî olan bâ‘isü hâze’l-kitâb umdetü’l-eşbâh ve’l-emsâl el-Hâc Abdurrah-
man Ağa b. el-Hâc Mehmed meclis-i şer‘-i şerîf-i enverde, mahrûse-i İstanbul’da 
Sultan Selîm Hân Câmi‘-i şerîfi kurbunda sâkine Emine bt. Mustafa nâm hâtun 
mahzarında takrîr-i kelâm edip, merkūm Yusuf Ağa bin kırk üç târihinde işbu 
yedimde olan vakfiyye-i ma‘mûlün-bihâda mastûr olduğu üzre, hâlâ yedim-
de olan dört aded kebîr kazgan ve bir sagīr kazganı mârru’z-zikr Dülbendçi 
Hüsam mahallesi ahâlîsinin muhtâclarına vakf ve mahalle-i mezbûre mescid-i 
şerîfi kurbunda Hekimbaşı Sinan Efendi mu‘allimhânesi altında mukāta‘a ile 
tasarrufunda olan türbe zemîninde vaz‘ ve hıfz olunmasını şart ve ta‘yîn edip, 
hâlâ mârru’z-zikr kazganlar mahall-i mezkûrda şart-ı vâkıf üzre hıfz olunurken 
mezbûre Emine Hâtun, vâkıf-ı mezbûrun zevcesi olup mezbûr Yusuf Ağa’nın 
vefâtından sonra nefsini Mustafa nâm kimesneye tezevvüc eden Belkıs nâm 
hâtundan mütevellîde ve mezbûr Mustafa’dan hâsıla olup, ben vâkıf-ı mezbûrun 
üvey kızıyım ta‘ayyüşde kemâl-i ihtiyâcım olmağla zikr olunan kazganları bana 
teslîm ile âhara bey‘ edip bahâları ile ta‘ayyüşümü infâk edeyim deyu dâimâ 
bana bî-vech mu‘ârazadan hâlî değildir, suâl olunup mezbûre Emine bî-garaz 
bana mu‘âraza etmemek üzre tenbîh olunmak matlûbumdur dedikde, vâkıf-ı 
mûmâ-ileyhin vakfiyye-i ma‘mûlün-bihâsını ibrâz edip nazar olundukda, 
mazmûnu min külli’l-vücûh mütevellî-i mezbûrun takrîr-i meşrûhunu nâtık 
bulunup ve mezbûre Emine mütevellî-i mezbûru cemî‘ kelimât-ı meşrûhasında 
vicâhen ve şifâhen tasdîk ve tahkīk etmeğin, mûcebiyle mezbûre Emine bî-vech 
mu‘ârazadan men‘ olunup, işbu vesîka bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Mehmed Efendi b. Mustafa, İbrahim b. Ahmed, Diğer İbrahim Çe-
lebi b. Mahmud, Mustafa Çelebi b. el-Hâc Ahmed, Mehmed Çelebi b. Müezzin 
Mustafa.

312 [53a-2] Ömer Efendi b. Ali’nin, aldığı borca karşılık evini 
rehin olarak vermesi
Mahmiye-i İstanbul’da Molla Hüsrev mahallesinde sâkin Ömer Efendi b. Ali 
meclis-i şer‘-i şerîf-i enverde, mahmiye-i mezbûrede Müfti Ali Çelebi mahallesi 
avârızına mevkūfe nukūda bi’l-fi‘il mütevellî olan el-Hâc Mustafa b. el-Hâc Ab-
dülfettah nâm kimesne mahzarında ikrâr-ı sahîh-i şer‘î ve i‘tirâf-ı sarîh-i mer‘î 
edip, mezbûr el-Hâc Mustafa’nın yedinde olan mâl-ı vakıfdan zimmetimde yüz 
yirmi esedî guruş deynim olmağla, meblağ-ı mezbûr mukābelesinde zikr olu-
nan Molla Hüsrev mahallesinde vâki‘ bir tarafdan Ömer Çelebi mülkü ve bir ta-
rafdan Müslime Hâtun mülkü ve iki tarafdan tarîk-i âm ile mahdûd ve mümtâz, 
hâriciyesi fevkānî bir bâb oda ve bir ahır ve kenîf ve dâhiliyesi iki bâb fevkānî 
oda ve iki bâb tahtânî oda ve bi’r-i mâ ve kenîf ve bir mikdâr havluyu müşte-
mil mülk menzili, ba‘de’t-tahliyeti’ş-şer‘iyye mezbûr el-Hâc Mustafa’ya fâriğan 
ani’ş-şevâgil rehin vaz‘ ve ol dahi vech-i muharrer bi’t-tevliye irtihân ve tesel-
lüm ve kabz eylediğinden sonra ber vech-i muharrer deynim olan meblağ-ı 
mezbûr yüz yirmi esedî guruşu târih-i kitâbdan bir sene tamâmına değin edâya 
ta‘ahhüd eyledim dedikde, gıbbe’t-tasdîki’l-mu‘teberi’l-vicâhî mâ vaka‘a bi’t-
taleb ve’l-ibtigā ketb ve imlâ olundu.
Fi’l-yevmi’r-râbi‘ aşer min Cumâdelâhire sene 1102.
Şuhûdü’l-hâl: Mehmed Efendi b. Sâlih el-imâm, İbrahim Çelebi b. el-Hâc Meh-
med el-müezzin, el-Hâc Durmuş b. Ebûbekir, el-Hâc Mehmed b. Ali, Mustafa 
Bey b. Ali.

313 [53a-3] Râbia Hanım bt. Mehmed Ağa’nın borcuna Mahmud Bey 
b. Musa’nın kefil olması
Husûs-ı âti’l-beyânın mahallinde ketb ve tahrîri için taraf-ı şer‘-i şerîfden 
matlûben irsâl olan Mevlânâ Abdurrahman Efendi b. Halil mahmiye-i 
İstanbul’da Ali Paşa-yı Atîk mahallesi sâkinelerinden Râbia Hanım bt. Meh-
med Ağa’nın sâkine olduğu menzile varıp, zeyl-i kitâbda muharrerü’l-esâmi 
müslimîn huzûrlarında akd-i meclis-i şer‘-i nebevî eyledikde, zât-ı mûmâ-
ileyhâyı ma‘rifet-i şer‘iyye ile ârifân Mahmud Bey b. Musa ve Mehmed Ağa b. 
Ali ve Pîrî Ali b. Receb ve Sâlih Çelebi b. Seyfullah ta‘rîfleriyle mu‘arrefe olan 
mûmâ-ileyhâ Râbia Hanım meclis-i ma‘kūd-ı mezbûrda, işbu sâhibü’l-kitâb İvaz 
Beşe b. Derviş nâm kimesne mahzarında ikrâr-ı sahîh-i şer‘î ve i‘tirâf-ı sarîh-i 
mer‘î kılıp, mezbûr Beşe’ye cihet-i deyn-i şer‘îden iki yüz kıt‘a esedî guruş dey-
nim olup, lâkin deyn-i mezbûru edâya ikti‘ârım olmayıp te’cîle tâlibe olduğum-
da, ol dahi târih-i kitâbdan doksan bir gün tamâmına değin te’cîl eyledikde ben 
dahi kabûl eyledim. Meblağ-ı mezbûr iki yüz kıt‘a esedî guruşu merkūm İvaz 
Beşe zimmetimde müeccel deynimdir dedikde, gıbbe’t-tasdîki’ş-şer‘î meblağ-ı 
mezbûr iki yüz kıt‘a esedî guruşa Mahmud Bey b. Musa emr ve kabûlü hâviye 
kefâlet-i sahîha ile bilâ-tevkīt kefîl olduğundan sonra mezbûr Mahmud Bey’in 
nefsine ve hîn-i mütâlebede meclis-i şer‘a ihzârına Mehmed Ağa b. Ali nâm 
kimesne dahi kefîl olmağın, vâki‘ hâlî mevlânâ-yı mezbûr mahallinde ketb ve 
tahrîr edip, ba‘dehû ma‘an ba‘s olunan Halil Çelebi b. Receb ve Mahmud b. Ha-
san meclis-i şer‘a gelip alâ vukū‘a inhâ ve takrîr etmeğin, mâ vaka‘a bi’t-taleb 
ketb ve imlâ olundu.
Fi’[l-yevmi’l]-hâmis min Cumâdelâhire sene [1102].
Şuhûdü’l-hâl: Sadi Çelebi b. Receb, Sâlih Çelebi b. Şaban, Süleyman Beşe b. Ah-
med, Mustafa Beşe b. Ali, (...).

314 [53b-1] Râziye bt. Abdullah’ın varislerinden Hacı Abdülaziz’in 
terekeden hissesini alması
Mahmiye-i İstanbul’da Sinan Ağa mahallesi sâkinelerinden iken bundan akdem 
vefât eden Râziye bt. Abdullah nâm hâtunun verâseti, zevci Ahmed b. Ebûbekir 
ile usûbet-i nesebiyye cihetinden kendiyi i‘tâk eden el-Hâc Abdülaziz b. ( ) nâm 
kimesneye münhasıra olduğu lede’ş-şer‘ı’l-enver zâhir ve mütehakkik oldukdan 
sonra mezbûr el-Hâc Abdülaziz meclis-i şer‘-i şerîfde, müteveffât-ı mezbûrenin 
zevci işbu râfi‘ü’l-kitâb mezbûr Ahmed mahzarında ikrâr ve takrîr-i kelâm edip, 
müteveffât-ı mezbûrenin terekesinden bana isâbet eden nısıf hissemi merkūm 
Ahmed yedinden tamâmen ahz u kabz ettiğimden sonra ba‘de’l-yevm tereke-i 
müteveffât-ı mezbûreden merkūm Ahmed zimmetinde ve kıbelinde bir akçe ve 
habbe hakkım bâkī kalmayıp, tereke-i merkūmeye ve sâir ahz u i‘tâya müte‘allika 
âmme-i da‘vâdan mezbûr Ahmed’in zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer min Cumâdelâhire sene 1102.
Şuhûdü’l-hâl: Hasan Efendi b. Ali el-imâm, Monla Ali Efendi b. Mehmed, Meh-
med b. Mahmud, Mehmed Efendi b. Ahmed, Abdullah b. Kadri?.

315 [53b-2] Bektaş Sipahi b. Derviş’in alacak davasının reddi
Mahmiye-i İstanbul’da Şehremini kurbunda sâkine Bektaş Sipâhi b. Derviş 
meclis-i şer‘-i şerîf-i enverde, Dergâh-ı âlî yeniçerilerinin sâbıkan turnacıbaşı-
sı olup hâlâ piyâde beyi olan umdetü’l-emâcid ve’l-eşbâh Ahmed Ağa b. Yusuf 
mahzarında üzerine da‘vâ ve takrîr-i kelâm edip, bundan akdem merkūm Ah-
med Ağa Kazdağı kazâsında vâki‘ Karaboğa nâm ze‘âmetinin mahsûlâtını işbu 
bin yüz iki senesine mahsûb olmak üzre bana der-uhde ve ilzâm murâd et-
mekle, ber vech-i peşîn mâlımdan altı yüz elli guruşu merkūm Ahmed Ağa’ya 
def ‘ ve teslîm, ba‘dehû merkūm ze‘âmet-i mezkûreyi âhara der-uhde etmek-
le, meblağ-ı mezbûrun beş yüz doksan guruşunu bana red ve teslîm bâkī altmış 
guruşu yedinde kalmakla, hâlâ taleb ederim suâl olunsun dedikde, gıbbe’s-suâl 
mezbûr Ahmed Ağa cevâbında, müdde‘î-i mezbûrdan kendiye red ve teslîm ey-
lediğim meblağ-ı mezbûrdan ziyâde ahz u kabz etmedim deyu ziyâde kabzını 
inkâr edicek, müdde‘î-i mezbûrdan ziyâde da‘vâsında beyyine taleb olundukda, 
ityân-ı beyyineden ızhâr-ı acz edip istihlâf etmeğin, fi’l-hakīka vech-i meşrûh 
üzre müdde‘î-i mezbûra red ve teslîm eylediği meblağ-ı mezbûrdan ziyâde ahz 
u kabz etmeyip ve ol vechile üzerine müdde‘î-i mezbûrun hakkı olmadığına 
merkūm Ahmed Ağa’ya yemîn teklîf olundukda, ol dahi alâ vefki’l-mes’ûl yemîn 
billâhi’l-aliyyi’l-azîm etmeğin, mûcebince müdde‘î-i mezbûr Bektaş Sipâhi bilâ-
beyyine mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’s-sâlis aşer min Cumâdelâhire sene 1102.
Şuhûdü’l-hâl: Mumcu Hasan Beşe b. ( ) el-mübâşir, Hasan Beşe b. Abdi, İbrahim 
Çelebi b. Ahmed, Mustafa b. Şaban.

316 [53b-3] İbrahim Sipahi b. Memiş’in tarlalarının kullanım hakkını 
Abdünnebî b. Mustafa’ya devretmesi
Fi’l-asl vilâyet-i Anadolu’da Köprü kazâsına tâbi‘ Edeköyü nâm karye ahâlîsinden 
olup, mahrûse-i Galata’ya tâbi‘ Kasım Paşa mahallâtından Çatma mescidi ma-
hallesinde sâkin işbu bâ‘isü’l-kitâb Abdünnebî b. Mustafa nâm kimesne meclis-i 
şer‘-i şerîf-i enverde, yine karye-i mezbûreye berât-ı âlîşân ile mutasarrıf olan 
İbrahim Sipâhi b. Memiş mahzarında üzerine da‘vâ ve takrîr-i kelâm edip, bun-
dan akdem karye-i mezbûrede sâkin iken vefât eden li ebeveyn karındaşım Os-
man nâm kimesnenin tarlalarının hakk-ı tasarrufu benim iken, mezbûr İbra-
him Sipâhi karındaşım müteveffâ-yı mezbûr Osman’ın karye-i mezbûrede vâki‘ 
lede’l-ahâlî ve’l-cîrân ma‘lûmü’l-hudûd on üç kıt‘a tarlaların benden izinsiz ahz 
ve tefvîz etmekle, hâlâ mezbûra suâl olunup mârru’z-zikr tarlaları tapu-yı misli 
ile bana tefvîz olunmasına tenbîh olunmak matlûbumdur dedikde, gıbbe’s-suâl 
mezbûr İbrahim Sipâhi cevâbında, fi’l-hakīka kaziyye minvâl-i muharrer üzre 
hakk-ı tapu mezbûr Abdünnebî’nin olup, hakk-ı tapu-yı mezbûr Abdünnebî’den 
mu’ahhar olan li ebeveyn kız karındaşı Emine nâm hâtuna tefvîz eylediğin 
ikrâr ve i‘tirâf etmeğin, mûcebince mârru’z-zikr tarlaları müdde‘î-i mezbûr 
Abdünnebî’ye tefvîze mezbûr İbrahim Sipâhi’ye ba‘de’t-tenbîh, mâ vaka‘a bi’t-
taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, İbrahim Çelebi b. Mehmed, Mustafa b. 
Şaban, Ali b. Bâli ve gayruhüm.

317 [53b-4] Fâtıma bt. Kasım’ın alacak davasının reddi
Mahmiye-i İstanbul’da Havuzlu hamam kurbunda Yenikapı dâhilinde sâkine 
Fâtıma bt. Kasım nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, 
mi‘mâr halîfelerinden işbu bâ‘isü’l-kitâb Hasan Halîfe b. Mahmud mahzarında 
üzerine da‘vâ ve takrîr-i kelâm edip, Güzelce Mahmud Paşa Vakfı’ndan olmağ-
la icâre-i mu‘accele-i ma‘lûme ve beher mâh onar akçe müeccele ile taht-ı ta-
sarrufumda olup Hazret-i Ebâ Eyyûb el-Ensârî’de [54a] İslâmbey mahallesin-
de vâki‘ bir tarafdan mutasarrıf efendi tasarrufunda olan menzil ve bir taraf-
dan İbrahim Beşe menzili ve bir tarafdan yine mutasarrıf efendi bostanı ve bir 
tarafdan tarîk-i âm ile mahdûd menzilimi, bundan akdem kırk beş guruş be-
del mukābelesinde izn-i mütevellî ile ferâğ ve tefvîz, ol dahi tefevvüz ve kabûl 
eylediğinden sonra bedel-i mezkûrun yirmi iki guruşunu bi’d-defa‘ât mezbûr 
Hasan Halîfe yedinden ahz u kabz edip, bâkī yirmi üç guruş zimmetinde kal-
makla, hâlâ suâl olunup bedel-i bâkī-i mezbûru bana teslîme tenbîh olunmak 
matlûbumdur dedikde, gıbbe’s-suâl merkūm Hasan Halîfe cevâbında, fi’l-vâki‘ 
kaziyye minvâl-i muharrer üzre olup, müdde‘î-i mezbûra menzil-i mahdûd-ı 
mezbûru bedel-i merkūm kırk beş guruşa kendiye ferâğ ve tefvîz, kendi dahi 
tefevvüz ve kabûl eylediğini ikrâr, lâkin müdde‘iye-i mezbûrenin kabzını i‘tirâf 
eylediği bedel-i mezbûr yirmi iki guruşdan mâ‘adâ yirmi üç guruşu dahi ben 
müdde‘iye-i mezbûreye def ‘ ve teslîm, ol dahi yedimden ahz u kabz edip, hattâ 
ber vech-i muharrer bedel-i mezbûr kırk beş guruşu yedimden bi’t-tamâm ahz 
u kabz eylediğini şuhûd mahzarında ikrâr etmişdi deyu def ‘le mukābele edi-
cek, isre’l-istintâk, müdde‘iye-i mezbûre cevâbında, fi’l-hakīka ber vech-i mu-
harrer mezkûr kırk beş guruşu merkūm Hasan Halîfe yedinden ahz u kabz ey-
ledim deyu ikrâr etmişdim, lâkin ancak bedel mezbûr kırk beş guruşun yirmi 
iki guruşunu ahz u kabz edip, bâkī yirmi üç guruşu ahz u kabz eyledim deyu 
kâziben ikrâr etmişdim deyücek, müdde‘iye-i mezbûre Fâtıma bedel-i mezbûr 
kırk guruşdan kabzını i‘tirâf eylediği yirmi iki guruşdan mâ‘dâ yirmi üç guru-
şunu ahz u kabz eyledim deyu ikrârında kâzibe olmayıp, kefîl da‘vâ-yı def ‘inde 
mubtıl olmadığına mezbûr Hasan Halîfe’ye yemîn teklîf olundukda, ol dahi 
hasbe’l-mes’ûl yemîn billâhi te‘âlâ etmeğin, mûcebiyle müdde‘iye-i mezbûre bî-
vech mu‘ârazadan men‘ olunup, mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Cumâdelâhire sene 1102.
Şuhûdü’l-hâl: İsmail Çelebi b. Ahmed, İbrahim Çelebi b. Ahmed, İsmail Çelebi b. 
Mustafa, Ali Efendi b. Hasan, Ebûbekir Çelebi b. Hasan, Ali Çelebi b. Bâli.

318 [54a-1] Emine Hatun bt. Mehmed Paşa’nın, evini kızı Rukiye’ye 
bağışlaması
Husûs-ı âti’l-beyânın mahallinde tahrîri iltimâs olunmağın, kıbel-i şer‘den irsâl 
olunan Müftizâde Mevlânâ Şeyh Mehmed Efendi Dârü’l-hilâfeti’l-aliyye Kos-
tantıniyye el-mahmiye’de Sarı Nasuh mahallesinde sâkine fahrü’l-muhadderât 
Emine Hâtun bt. merhûm Mehmed Paşa’nın zikri âtî menziline varıp, zeyl-i 
kitâbda muharrerü’l-esâmi olan müslimîn huzûrunda akd-i meclis-i şer‘-i 
âlî eyledikde, zâtı ma‘rifet-i şer‘iyye ile ârifân İmâm Mustafa Efendi b. Beh-
ram ve Mehmed Efendi b. Şaban nâm kimesneler ta‘rîfleriyle mu‘arrefe olan 
müşârün-ileyhâ Emine Hanım meclis-i ma‘kūd-ı mezbûrda, sadriye kebîre kızı 
olup hâlâ dergâh-ı âlî yeniçeri kaleminde baş halîfe olan mefharu erbâbi’t-tahrîr 
ve’l-kalem Mustafa Efendi’nin zevcesi olan fahrü’l-muhadderât tâcü’l-mekânât 
Rukiye Hanım bt. Mustafa Ağa tarafından husûs-ı âti’l-beyâna vekîli olduğu 
Abdullah b. Mehmed ve Mustafa b. Abdurrahman şehâdetleriyle şer‘an sâbit 
olan bâ‘isü hâze’l-kitâb Şaban Bey b. Ömer mahzarında ikrâr-ı tâm ve takrîr-i 
kelâm edip, akd-i âtî sudûruna değin silk-i mülkünde münselik olup, mahalle-i 
mezbûrda vâki‘ bir tarafdan Aşcı Ali Ağa menzili ve bir tarafdan ba‘zan Mus-
tafa Ağa veresesi mülkleri ve ba‘zan Müezzin Ahmed menzili ve bir tarafdan 
ba‘zan Mustafa Çelebi mülkü ve ba‘zan mahalle-i mezbûre müezzinine meşrûta 
menzil ve bir tarafdan ba‘zan Odabaşı Mustafa mülkü ve ba‘zan tarîk-i âm ile 
mahdûd olup, dâhiliyesi tabaka-i ulyâda yedi bâb oda ve üç sofa ve kenîf ve 
dehliz ve mahzen ve tabaka-i vustâsı üç bâb oda ve bir sofa ve bir kenîf ve 
dehliz ve bir kiler ve bir sagīr oda ve bir matbah ve süflâda iki bi’r-i mâ ve ha-
mam ve câmekân ve mahtab ve fırın ve mâ-i cârî ve kenîf ve hâriciyesi tabaka-i 
ulyâda sekiz bâb oda ve üç sofa ve dehliz ve hamam ve câmekân ve külhan 
ve iki kenîf ve tabaka-i vustâda on bir oda ve iki sofa ve iki kenîf ve tahtın-
da iki oda ve bir matbah ve iki ahır ve otluk damı ve mâ-i cârî ve bahçe ve 
havluyu müştemil mülk menzilimi, cemî‘ tevâbi‘ ve levâhıkı ve âmme-i hukūk 
ve merâfıkı ile tarafeynden îcâb ve kabûlü hâvî şurût-ı müfsideden ârî bey‘-i 
bâtt-ı sahîh-i şer‘î ile işbu meclis-i şer‘de vekîl-i mezbûrede yedi bin beş yüz gu-
ruşa bey‘ ve teslîm, ol dahi kızım müvekkilem mezbûr Rukiye Hanım için bi’l-
vekâle iştirâ ve tesellüm ve temellük ve kabz ve kabûl eyledikden sonra seme-
ni olan meblağ-ı mezbûru hibetü’d-deyn mimmen aleyhi’d-deyn câizün fehvâsı 
üzre kızım merkūme Rukiye’ye hibe-i sahîha-i şer‘iyye ile hibe ve temlîk, ol 
dahi meclis-i hibede ittihâb ve kabûl ve temellük eyledi. Ba‘de’l-yevm menzil-i 
mahdûd-ı mezbûr kızım merkūme Rukiye Hanım’ın mülk-i müşterâsı olup, be-
nim alâka ve medhalim kalmamışdır, keyfe mâ teşâ ve tahtâr mutasarrıfe olsun 
dedikde, gıbbe’t-tasdîki’ş-şer‘î husûs-ı mezkûru mevlânâ-yı mezbûr mahallin-
de tahrîr, ba‘dehû Abdurrahman Efendi b. Mehmed ile meclis-i şer‘a gelip alâ 
vukū‘ihî inhâ ve takrîr etmeğin, mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire li sene isneteyn ve mi’e ve elf.
Şuhûdü’l-hâl: Abdurrahman Efendi b. Mehmed Efendi, Mehmed Efendi b. Şa-
ban, el-Hâc Hüseyin Ağa b. Musli, Mustafa Efendi b. Bayram, Süleyman Ağa b. 
Mahmud, Mustafa Çelebi b. Süleyman, Abdülkādir b. İbrahim, (...) Efendi b. Şa-
ban.

319 [54b-1] Hasan b. Ahmed’in, ortağı Mehmed Çelebi b. Oruç’a 2310 
akçe borcu olduğu
Mahmiye-i İstanbul’da Unkapanı kurbunda sâkin tüccârdan bâ‘isü’l-kitâb Meh-
med Çelebi b. Oruç nâm kimesne meclis-i şer‘-i şerîfde şerîki Hasan b. Ahmed 
mahzarında üzerine da‘vâ ve takrîr-i kelâm edip, bundan akdem Edirne’de iken 
bizim beynimizde münâsafeten olmak şartıyla merkūm Hasan’a mâlımdan bir 
def ‘a altmış guruş ve bir def ‘a bin iki yüz mangır ve beynimizde ma‘lûm Bârgir 
bahâsından on üç guruş, cem‘an seksen üç guruşu kendi İstanbul’da bey‘ ve şirâ 
edip ve bana Edirne’ye manav metâ‘ı göndermek üzre irsâl ve def ‘ ve teslîm, 
ol dahi ber vech-i muharrer meblağ-ı mecmû‘-ı mezbûru ahz u kabz ettiğin-
den sonra bana Edirne’ye bir nesne göndermediğinden gayrı asl-ı mâldan dört 
bin altı yüz yirmi akçe zarar iddi‘â etmeğin, hâlâ fesh-i şirket edip muhâsebe 
gördüğümüzde, ba‘de külli’l-hesâb merkūm Hasan’ın zimmetinde asl-ı mâldan 
iki bin üç yüz on akçe ve mârru’z-zikr Bârgir bahâsından on guruş hakkım 
zuhûr edip, hattâ meblagayn-i mezbûreyni vâcibü’l-edâ ve lâzımü’l-kazâ zim-
metinde cihet-i mezbûreden bana deyni olduğunu ikrâr ve i‘tirâf etmeğin, hâlâ 
merkūm Hasan’a suâl olunup alıverilmek matlûbumdur dedikde, gıbbe’s-suâl 
merkūm Hasan cevâbında, kaziyye minvâl-i muharrer üzre olup, ba‘de külli’l-
hesâb cihet-i mezbûreden meblağ-ı mezbûr iki bin üç yüz on akçe mârru’z-zikr 
on guruş müdde‘î-i mezbûra zimmetinde vâcibü’l-edâ deyni olduğunu ikrâr ve 
i‘tirâf etmeğin, mûcebince meblagayn-i mezbûreyni müdde‘î-i mezbûra edâ ve 
teslîme merkūm Hasan’a tenbîh olunup, mâ vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Diğer İbrahim Çelebi b. Mehmed, Meh-
med Çelebi b. İbrahim, Ömer b. Yusuf, Ahmed b. Ömer.

320 [54b-2] Mehmed b. Mustafa’nın vakıf menzil davasının reddi
Zikr-i âtî husûsun mahallinde istimâ‘ ve tahrîri iltimâs olunmağın, savb-ı 
şer‘-i enverden me’zûnen irsâl olunan Ebûbekir Efendi b. el-Hâc Abdülkerim 
mahmiye-i İstanbul’da Sancakdâr Hayreddin mahallesinde vâki‘ bir tarafı Hav-
va Hâtun menzili ve bir tarafı Dede Mehmed menzili ve bir tarafı Timurhan 
menzili ve bir tarafı tarîk-i âm ile mahdûd iki bâb tahtânî oda ve bahçeyi müş-
temil menziline varıp, zeyl-i kitâbda muharrerü’l-esâmi müslimîn huzûrlarında 
akd-i meclis-i şer‘-i hatîr eyledikde, mahalle-i mezbûre sükkânından Mehmed 
b. Mustafa nâm kimesne meclis-i ma‘kūd-ı mezbûrda merkūma vech-i âtî üzre 
mutasarrıf idiği sâbit ve zâhir olan Mustafa Efendi b. Ali mahzarında üzerine 
da‘vâ ve takrîr-i kelâm edip, hudûd-ı mezbûre ile mahdûd olup, işbu akd-i mec-
lis olan menzil benim mülk-i müşterâm iken mezbûr Mustafa Efendi bi gay-
ri hak vaz‘-ı yed eder suâl olunup kasr-ı yedine tenbîh olunmak matlûbumdur 
dedikde, gıbbe’s-suâl mezbûr Mustafa Efendi cevâbında, yedimde olan işbu 
sûret-i vakfiyye ma‘mûlün-bihâ nâtık olduğu üzre menzil-i mezbûrun süknâsı 
merhûme Kâmile Hâtun bt. Abdullah’ın kendinden sonra mu‘tekası Celâle’ye 
ba‘dehâ ile’l-inkırâz evlâd-ı evlâdına ba‘de’l-inkırâz rûhu için külle yevm üçer 
İhlâs-ı şerîf tilâvet etmek üzre ulemâdan bir racül-i sâliha meşrûta vakf olup, 
meşrûtun-lehüm münkariz olmalarıyla bin doksan dokuz senesi Zilhiccesi 
evâsıtında süknâ-yı menzil-i mezbûr kıbel-i şer‘den bana tevcîh ve tasarrufuma 
işbu hüccet-i şer‘iyye verilip, ol vechile vaz‘-ı yed ederim deyu da‘vâ-yı def ‘ edi-
cek, gıbbe’l-istintâk ve’l-inkâr, mezbûr Mustafa Efendi’den def ‘-i mezbûru mü-
beyyine beyyine taleb olundukda, udûl-i ahrâr-ı müslimînden olup mahalle-i 
mezbûre imâmı olan Mesud Efendi b. Mehmed ve Ahmed b. Sinan nâm ki-
mesneler li ecli’ş-şehâde meclis-i mezbûra hâzırân olup isre’l-istişhâd, fi’l-hakīka 
hudûd-ı mezbûre ile mahdûd olup, işbu akd-i meclis olan menzil-i merkūmun 
süknâsı merhûme-i mezkûre Kâmile Hâtun bt. Abdullah’ın kendiden sonra 
mu‘takası Celâle’ye ba‘dehâ ile’l-inkırâz evlâd-ı evlâdına ba‘de’l-inkırâz rûhu 
için külle yevm üçer İhlâs-ı şerîf tilâvet etmek üzre ulemâdan bir racül-i sâliha 
meşrûta vakfiyyenin meşrûtun-lehüm münkariz olmalarıyla, târih-i mezbûrda 
süknâ-yı menzil-i mezbûr kıbel-i şer‘den işbu merkūm Mustafa Efendi’ye tevcîh 
olunmuşdur. Biz bu husûsa bu vech üzre şâhidleriz, şehâdet dahi ederiz deyu her 
biri edâ-i şehâdet-i şer‘iyye eylediklerinde, ba‘de’t-ta‘dîl ve’t-tezkiye şehâdetleri 
makbûle olmağın, mûcebiyle müdde‘î-i mezbûr Mehmed bî-vech mu‘ârazadan 
men‘ olunup, vâki‘ hâli mevlânâ-yı mezbûr Ebûbekir mahallinde tahrîr, ba‘dehû 
ma‘an ba‘s olunan Mustafa b. Mehmed ve Mehmed b. İbrahim ile meclis-i şer‘a 
gelip alâ vukū‘a inhâ ve takrîr etmeğin, ba‘de’t-tenfîzü’ş-şer‘î, mâ vaka‘a bi’t-
taleb ketb olundu.
Fi’l-yevmi’l-âşir min Cumâdelâhire li sene isneteyn ve mi’e ve elf.
Şuhûdü’l-hâl: Receb Ağa b. Mustafa, Mustafa b. Mehmed, Mehmed Çelebi b. 
Mehmed, Çelebi b. Ahmed, Mustafa b. Şaban ve gayruhüm.

321 [55a-1] Samatya’daki Çıkrıkçı mescidi minaresinin tamirine 
izin verilmesi
Dârü’l-hilâfeti’l-aliyye Kostantıniyye el-mahmiye’de Samatya kurbunda vâki‘ 
merhûm Çıkrıkçı mescid-i şerîf mütevellîsi olan bâ‘isü hâze’l-kitâb el-Hâc 
Ömer b. Davud nâm kimesne meclis-i şer‘-i şerîf-i enverde, bi’t-tevliye takrîr-i 
kelâm ve ta‘bîr ani’l-merâm edip, mescid-i şerîf-i mezbûrun minâresi harâba 
müşrif olup, ta‘mîre muhtâc olup ve vakf-ı mezbûrda müsâ‘ade dahi olmağla, 
mâl-ı vakf-ı mezbûr ile ta‘mîre kıbel-i şer‘den izin verilmesi matlûbumdur de-
dikde, kaziyye minvâl-i muharrer-i meşrûh üzre olduğu mahalle-i merkūme 
ahâlîsinden zeyl-i kitâbda muharrerü’l-esâmi olan sikāt-ı müslimîn ihbârları 
ile lede’ş-şer‘ mütehakkik olmağın, mütevellî-i mezbûra ber vech-i muharrer 
kıbel-i şer‘den izin verilmeğin, mâ vaka‘a bi’t-taleb ketb olundu.
Fi’l-yevmi’s-sâmin aşer min Cumâdelâhire li sene isneteyn ve mi’e ve elf.
Şuhûdü’l-hâl: Fahrü’l-e’imme Ahmed Efendi b. İslâm?, Mustafa Beşe b. Hasan, 
Mehmed Ağa b. Ahmed, el-Hâc el-müezzin Ali, Mustafa Halîfe [b.] İbrahim el-
müezzin, Musli Beşe b. Ali, Mustafa Efendi b. Ahmed.

322 [55a-2] Belkıs bt. Abdullah ile kardeşi Yusuf Ağa b. Abdullah’ın 
birbirlerinin zimmetlerini ibra etmesi
Mahmiye-i İstanbul’da Cebecibaşı mahallesinde müsâfiren sâkine ve zâtı 
Ebûbekir b. Mustafa ve Mustafa b. Mehmed ta‘rîfleriyle mu‘arrefe olan Belkıs 
bt. Abdullah nâm hâtun meclis-i şer‘-i hatîr-i lâzımü’t-tevkīrde, karındaşı işbu 
bâ‘isü’l-kitâb Yusuf Ağa b. Abdullah mahzarında ikrâr ve takrîr-i kelâm edip, 
târih-i kitâbdan iki sene mukaddem eşyâ-i memlûkemden bir çift altın bilezik 
ve bir incili kuşak ve bir sîm kuşak ve bir çift askılı zümrüd küpe ve bir çift inci 
küpe ve bir mor ferâce ve bir kahve rengi çuka ferâce ve iki kahve ibriği ve bir 
orta keçe ve iki yan keçe ve üç döşek ve yedi yorgan ve bir seccâde ve bir kebîr 
kaliçe ve dört tencere ve bir sini ve on sagīr sahan ve üç sagīr tas ve on kumaş 
yasdık ve yedi işleme yasdık ve bir leğen ve bir ibrik ve beş sagīr lenger ve yedi 
minder ve bir kayık tepsi ve bir yük perdesi ve bir büyük yük perdesi ve bir 
mak‘ad ve yedi çarşeb ve iki top sakız bezi ve bir munakkaş boğça ve bir ayaklı 
sandık ve yedi kumaş kaftan ve iki anteri ve bir çatkı ve bir sahtiyan ve bir sagīr 
kaliçe ve bir kilim ve bir sincab kürk ve bir nâfe kürkümü, hibe-i sahîha ile ka-
rındaşım mezbûr Yusuf Ağa’ya hibe ve temlîk etmişdim. Ba‘de’l-kabûl mezbûr 
Yusuf Ağa zikr olunan eşyâdan bir çift incili küpe ve bir sîm kuşak ve bir mor 
ferâce ve bir kahverengi çuka ferâce ve bir kürk ve bir hâre kaftan ve bir ku-
maş kaftan ve yedi işleme yasdık ve dört kadife yasdık ve üç yorgan ma‘a çar-
şeb ve iki minder çarşebi ve def ‘a bir yorgan ve bir velence ve bir sarı çatkı ve 
bir kumaş anteri ve bir kadife tarbuş ve bir al çatkı ve bir işleme don ve iki göm-
lek ve bir sîm bıçak ve bir sîm yüzük ve bir sandal kaftan ve bir kumaş kaftan 
ve bir kumaş anteri ve bir kumaş çintiyân ve iki gömlek ve iki don ve iki tence-
re ve üç sahan ve bir tas ve bir kahve ibriği ve bir kumaş yorgan ve bir yemeni 
yorgan ve bir orta keçem ve bir yan keçesi ve üç yasdık ve bir döşek ve üç min-
der ve bir ayaklı sandık ve dört düşek çarşebini merkūm Yusuf Ağa bana red 
ve hibe ve teslîm, ben dahi ahz u kabz edip eşyâ-i mezbûrenin mâ‘adâsından ve 
medîne-i Gelibolu’da İlazcalar demekle ma‘rûf karayel cânibinde vâki‘ lede’l-
ahâlî ve’l-cîrân ma‘lûmü’l-hudûd bir bâb değirmen da‘vâsından ve sâir beyni-
mizde cereyân eden ahz ve i‘tâya müte‘allika âmme-i da‘vâdan ben karındaşım 
mezbûr Yusuf Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt edip, 
kezâlik merkūm Yusuf Ağa dahi benim zimmetimi min cemî‘i’d-da‘vâ ibrâ ve 
iskāt eyledi dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: El-Hâc Mehmed b. Abdullah, Şaban Efendi b. ( ), İmâm Mehmed 
Efendi, Dedezâde Mehmed Efendi, Ahmed Ağa, el-Hâc Halil b. ( ), Ahmed Efen-
di b. ( ), el-Hâc Mehmed b. Mustafa ve gayruhüm.

323 [55b-1] Sanfesi v. Larik’in, kalan borcunu Kalos v. Padif ’e ödemesi
Ekmekçi tâifesinden işbu bâ‘isü’s-sifr Kalos v. Padif nâm zımmî meclis-i şer‘-i 
şerîfde, Sanfesi v. Larik nâm mahzarında üzerine da‘vâ ve takrîr-i kelâm edip, 
mezbûr Sanfesi zimmetinde yedimde olan işbu hüccet nâtıka olduğu üzre cihet-i 
karzdan doksan guruş hakkım olup, altmış guruşun? mukaddemâ vekîli yedin-
den bundan ahz ve istîfâ edip, otuz guruş zimmetinde bâkī kalmakla, suâl olu-
nup meblağ-ı bâkī-i mezbûr otuz guruşun alıverilmesi matlûbumdur dedikde, 
gıbbe’s-suâl merkūm Sanfesi cevâbında, kaziyye minvâl-i muharrer üzre olup, 
lâkin meblağ-ı bâkī-i mezbûr otuz guruş ribâdır deyu def ‘le mukābele edicek, 
merkūm Sanfesi’den def ‘-i mezkûruna mübeyyine beyyine taleb olundukda, 
ityân-ı beyyineden ızhâr-ı acz edip istihlâf etmekle, fi’l-hakīka meblağ-ı mezbûr 
doksan guruşun otuz guruşu ribâ olmayıp, da‘vâ-yı mezkûresinde mubtıl olmadı-
ğına müdde‘î-i mezbûr Kalos’a yemîn teklîf olundukda, ol dahi alâ vefki’l-mes’ûl 
yemîn billâhi’llezî enzele’l-incîle alâ İsâ -aleyhi’s-selâm- etmeğin, mûcebiyle 
meblağ-ı bâkī otuz guruş dahi hücceti mûcebince müdde‘î-i mezbûra edâ ve 
teslîm merkūme Sanfesi’ye tenbîh olunmağın, mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Ali Çelebi tâbi‘-i nâib Efendi, İbrahim Çelebi, Mehmed Çelebi b. ( ).

324 [55b-2] Emetullah bt. Mustafa’nın alacak tahsili için vekil 
tayin etmesi
Mahmiye-i İstanbul’da Beyceğiz mahallesi sâkinelerinden olup, zât[ı] Mehmed 
Çelebi b. (  ) ve Hasan Çelebi nâm kimesneler ta‘rîfleriyle mu‘arrefe olan Eme-
tullah bt. Mustafa nâm hâtun meclis-i şer‘-i şerîf-i hatîr-i lâzımü’t-tevkīrde, işbu 
bâ‘isü’l-kitâb İbrahim Efendi b. Mehmed Efendi nâm kimesne mahzarında ikrâr 
ve takrîr-i kelâm edip, Ayşe bt. Ömer Efendi nâm hâtun zimmetinde cihet-i 
deyn-i şer‘den altı yüz kırk esedî guruş hakkım olmağla, meblağ-ı mezbûru 
merkūme Ayşe Hâtun’dan taleb ve da‘vâ ve ahz u kabz ve bana îsâle ve ahz 
u kabz ve îsâle mütevakkıf olan umûr-ı küllîsine tarafından mezbûr İbrahim 
Efendi’yi vekîl ve nâ’ib-i menâb nasb ve ta‘yîn eyledim dedikde, ol dahi vekâlet-i 
mezbûreyi kabûl ve merâsimini edâya ta‘ahhüd etmeğin, mâ vaka‘a ketb olundu.
Fi’l-yevmi’s-sâmin aşer min şehri Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Hüseyin Çelebi b. Hasan, Nasuh b. Os-
man, Mustafa b. Şaban ve gayruhüm mine’l-hâzırîn.

325 [55b-3] Ali b. Oruç’a satılmış olan çalıntı kürkün, Kumlu 
bt. Lasgari’ye verilmesi
Mahmiye-i İstanbul’da Kumkapı kurbunda sâkine Kumlu bt. Lasgari nâm 
nasrâniye meclis-i şer‘-i hatîrde, Ali b. Oruç nâm kimesne mahzarında üzerine 
da‘vâ ve takrîr-i kelâm edip, işbu alaca sandal kaplı sansar pençesi beden kür-
kü mülküm olup, târih-i kitâbdan yirmi bir gün mukaddem menzilimden sirkat 
olunmuşidi. Hâlâ mezbûr Ali bi gayri hak vaz‘-ı yed eder suâl olunup bana teslîme 
tenbîh olunmak matlûbumdur dedikde, gıbbe’s-suâl mezbûr Ali cevâbında, 
mârru’z-zikr kürkü altı gün mukaddem iki yüz iki akçe semen-i medfû‘a bir 
nasrâniyyeden iştirâ ve tesellüm etmişdim. Müdde‘iye-i mezbûrenin mülkü ol-
duğu ma‘lûmum değildir deyücek, müdde‘iye-i mezbûreden müdde‘âsını mü-
beyyine beyyine taleb olundukda, udûl-i müslimînden olup Azebkapısı kurbun-
da sâkine Ebûbekir b. Mehmed ve Ahmed Çelebi b. Abdullah nâm kimesneler 
li ecli’ş-şehâde meclis-i şer‘a hâzırân olup istişhâd olunduklarında, fi’l-hakīka 
işbu alaca sandal kaplı sansar beden kürkü müdde‘iye-i mezbûrenin mülküdür. 
Biz bu husûsa bu vech üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye eylediklerinde, ba‘de’t-ta‘dîl ve’t-tezkiye şehâdetleri makbûle 
olup, müdde‘iye-i merkūme tahlîf-i şer‘î ile tahlîf olundukdan sonra mûcebiyle 
mârru’z-zikr kürkü müdde‘iye-i mezbûreye teslîme mezbûr Ali tenbîh olun-
dukdan sonra müdde‘iye-i merkūme zikr olunan kürkü mersûm Ali’den ahz u 
kabz etmeğin, mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire sene 1102.
Şuhûdü’l-hâl: Mehmed Çelebi b. Mehmed, Yahya Çelebi b. ( ), Mehmed Çelebi b. 
( ), Ali Çelebi b. ( ), İbrahim Çelebi b. Ahmed.

326 [56a-1] İbrahim Çelebi b. Ömer’in, evini Mehmed Efendi 
b. Receb’e satması
Mahmiye-i İstanbul’da Keçeci Pîrî mahallesinde sâkin İbrahim Çelebi b. Ömer 
nâm kimesne meclis-i şer‘-i şerîf-i enverde, bâ‘isü hâze’l-kitâb Mehmed Efendi 
b. Receb tarafından husûs-ı âti’l-beyâna vekîl-i müsecceli olan Abdülkādir Çe-
lebi b. Ramazan nâm kimesne mahzarında ikrâr ve takrîr-i kelâm edip, bir ta-
rafdan Canbâz Mustafa Beşe mülkü ve bir tarafdan Ali Beşe mülkü ve bir taraf-
dan Andriye nâm zımmî mülkü olan arsa ve bir tarafdan tarîk-i âm ile mahdûd 
fevkānî iki oda ve sofa ve kenîf ve tahtânî bir oda ve bir matbah ve kuyu ve bir 
mikdâr bahçe ve kenîf ve havluyu müştemil mülk menzilimi, mezbûr Mehmed 
Efendi’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile üç yüz 
elli guruşa bey‘ ve teslîm, ol dahi ber vech-i muharrer üzre iştirâ ve tesellüm et-
tikden sonra semeni olan üç yüz elli guruşu mezbûr Mehmed Efendi yedinden 
bi’t-tamâm ahz u kabz eyledim. Ba‘de’l-yevm menzil-i mezkûr mersûm Meh-
med Efendi’nin mülk-i müşterâsıdır, keyfe mâ yeşâ ve yahtâr mutasarrıf olsun 
dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Hüseyin Efendi b. İbrahim, el-Hâc Yusuf b. (  ), Nasuh b. 
Ahmed, es-Seyyid Mustafa Çelebi b. es-Seyyid Mehmed Efendi, Abdullah Efen-
di b. Mehmed, es-Seyyid Mehmed Efendi b. İbrahim.









327 [56a-2] Emine Hanım bt. Mehmed Paşa’nın çiftlik ve tarlasını kızı 
Rukiye Hanım bt. Mustafa Ağa’ya satması
Husûs-ı âti’l-beyânın mahallinde tahrîri iltimâs olunmağın, savb-ı şer‘den irsâl 
olunan Mevlânâ Müftizâde Şeyh Mehmed Efendi Dârü’s-saltanati’s-seniyye Kos-
tantıniyye el-mahmiye’de Sarı Nasuh mahallesinde sâkine fahrü’l-muhadderât 
Emine Hanım bt. Mehmed Paşa’nın sâkine olduğu menzile varıp, zeyl-i kitâbda 
muharrerü’l-esâmi olan müslimîn huzûrunda akd-i meclis-i şer‘-i âlî eyledikde, 
zâtı İmâm Mustafa Efendi b. Behram ve Mehmed Efendi b. Şaban ta‘rîfleriyle 
mu‘arrefe olan müşârün-ileyhâ Emine Hanım meclis-i ma‘kūd-ı mezbûrda, sad-
riye kebîr kızı olup ve hâlâ Yeniçeri kaleminde baş halîfe olan mefharu eshâbi’t-
tastîr ve’r-rakam Mustafa Efendi’nin zevcesi olan Rukiye Hanım bt. Mustafa Ağa 
tarafından husûs-ı câ’i’z-zikri tasdîka vekîli olduğu nehc-i şer‘î üzre sâbit olan 
bâ‘isü hâze’l-kitâb Şaban Bey b. Ömer mahzarında ikrâr ve takrîr-i kelâm edip, 
silk-i mülkümde münselik olup, Havâss-ı Aliyye kazâsına tâbi‘ Silivri kasabasın-
da vâki‘ etrâf-ı erba‘ası tarîk-i âm ile mahdûd hâriciyesi fevkānî bir oda ve bir 
köşk ve tahtânî beş oda ve bir matbah ve üç büyük ahır ve samanlık ve bir su 
sığırı ahırı ve iki anbarı ve çeşme ve havuz ve iki kenîf ve bahçe ve dâhiliyesi 
fevkānî üç oda ve tahtânî dört bâb oda ve bir matbah ve iki oda ve bir çeşme 
ve üzerinde bir oda ve kenîf ve zât-ı eşcâr bahçeyi müştemil çiftlik ta‘bîr olu-
nur mülk menzilimi ve menzil-i mezkûr kurbunda vâki‘ bir tarafdan Nasuh Bey 
mülkü ve bir tarafdan Haydar Beşe mülkü ve iki tarafdan tarîk-i âm ile mahdûd 
bir mülk bostan yerimi ve kasaba-i mezbûre sınırında Yenibağlar? nâm mahal-
de vâki‘ ma‘lûmü’l-hudûd bir mülk bağımı, mukaddemâ kızım mezbûre Rukiye 
Hâtun’a cemî‘ tevâbi‘ ve levâhıkıyla tarafeynden îcâb ve kabûlü hâvî bey‘-i kat‘î 
ile bi safkatin vâhidetin bin beş yüz guruşa bey‘ ve teslîm ve çiftlik-i mezkûra 
tab‘ıyyetle zirâ‘at olunan lede’l-ahâlî ma‘lûmetü’l-hudûd ve’l-kat‘ tarlalarımı 
dahi sâhib-i arz ma‘rifetiyle müşârün-ileyhâ Rukiye Hanım’a iki yüz guruş be-
del mukābelesinde ferâğ ve tefvîz, ol dahi minvâl-i meşrûh üzre iştirâ ve tesel-
lüm ve tefevvüz ve kabûl eyledikden sonra semen-i mezkûr bin beş yüz guruşla 
bedel-i mersûm iki yüz guruşu mûmâ-ileyhâ Rukiye Hanım’dan bi’t-tamâm ahz 
u kabz eyledim. Ba‘de’l-yevm zikr olunan çiftlik ve bostan yeri ve bağ ve bah-
çe emlâk-i müşterâsı ve tarlalar hakk-ı müfevvazı olup, benim alâka ve med-
halim kalmamışdır, keyfe mâ teşâ ve tahtâr mutasarrıfe olsun dedikde, gıbbe’t-
tasdîki’ş-şer‘î husûs-ı mezkûru mevlânâ-yı mezbûr mahallinde tahrîr, ba‘dehû 
Abdurrahman Efendi b. Mehmed ile meclis-i şer‘a gelip alâ vukū‘ihî inhâ ve 
takrîr etmeğin, mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Abdurrahman Efendi b. Mehmed, Mehmed Bey b. (  ), Meh-
med Efendi b. Şaban, el-Hâc Hüseyin Ağa b. Musli, Mustafa Efendi b. Behram, 
Süleyman Ağa b. Mahmud, Mustafa Çelebi b. Mehmed, Mustafa Çelebi b. Süley-
man, Abdülbâki Ağa b. İbrahim, Mehmed Çelebi b. ( ).

328 [56a-3] Hacı Hasan b. Receb’in kölesi Maksud’u azat etmesi
Mahmiye-i İstanbul’da Müfti Ali Çelebi mahallesi sükkânından el-Hâc Hasan b. 
Receb nâm kimesne meclis-i şer‘-i şerîf-i enverde ikrâr-ı tâm ve takrîr edip, bana 
rıkkıyyetini mu‘terife olan işbu orta boylu açık kaşlı sarı elâ gözlü Rûsiyyetü’l-
asl hâmiletü hâze’l-kitâb Maksud bt.ve taleben li merzâti rabbi’r-rezzâk mâlımdan tahrîr ve i‘tâk ve kazâ-yı hürri-
yete idrâc ve ilhâk eyledim. Ba‘de’l-yevm mevsûfe-i mezbûre Maksud üzerinde 
hak ve alâkam kalmayıp, sâir harâ’ir-i asliyyât gibi hurre olmuşdur dedikde, mâ 
vaka‘a bi’t-taleb ketb [olundu].
Fi’l-yevmi’t-tâsi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: Mehmed b. Muharrem, Receb Çelebi b. Osman, İbrahim Çelebi b. 
Ahmed, Ahmed b. Ahmed, Mustafa b. Şaban, (...).

329 [56b-1] İbrahim Ağa b. Mehmed’in, Ali Ağa b. İbrahim Ağa’dan 
rüşvet olarak aldığı cariyeyi iade etmesi
Mahmiye-i İstanbul’da Hocapaşa mahallesinde sâkin Ali Ağa b. İbrahim meclis-i 
şer‘-i şerîf-i enverde, mahmiye-i mezbûrede Ayvansaray kapısı kurbunda sâkin 
Cerrâhî İbrahim Ağa b. Mehmed mahzarında üzerine da‘vâ ve takrîr-i kelâm 
edip, sâbıkan mısr-ı Kahire vâlisi olan vezîr-i muhterem sa‘âdetlü Silahdar Ha-
san Paşa bin seksen dokuz senesinde Harem-i hümâyûnda rikâbdâr-ı şehriyârî 
iken merkūm Cerrâh İbrahim Ağa etbâ‘ından olmağla beynimizde ma‘lûm bir 
husûsun temşiyeti için uzun boylu açık kaşlı elâ gözlü Rûsiyyetü’l-asl dört yüz 
guruş kıymetli bir câriye-i memlûkemi mezbûr İbrahim Ağa’ya bi tarîki’r-rüşvet 
def ‘ ve teslîm, ol dahi yedimden ahz u kabz etmişdi. Hâlâ mezbûra suâl olunup 
mevsûfe-i mezbûre mevcûd ise aynını müstehleke ise kıymet-i şer‘îyyesi olan 
dört yüz guruşu bana edâ ve teslîme tenbîh olunmak matlûbumdur dedikde, 
gıbbe’s-suâl ve akībe’l-inkâr, müdde‘î-i mezbûrdan sıdk-ı makālına beyyine ta-
leb olundukda, mahmiye-i mezbûrede Altıpoğaça mahallesinde sâkin Müezzin 
Sinan Efendi ve Macunî Kasım mahallesinde sâkin Ahmed Ağa b. Sinan nâm 
kimesneler li ecli’ş-şehâde meclis-i şer‘a hâzırân olup istişhâd olundukda, fi’l-
vâki‘ sâbıkan mısr-ı Kahire vâlisi olan vezîr-i müşârün-ileyh Hasan Paşa haz-
retleri bin seksen dokuz senesinde rikâbdâr-ı şehriyârî iken mezbûr Cerrâh İb-
rahim Ağa etbâ‘ından olmağla beynlerinde olan bir husûsun temşiyeti için işbu müdde‘î-i mezbûr Ali Ağa uzun boylu açık kaşlı elâ gözlü Rûsiyyetü’l-asl dört 
yüz guruş kıymetli bir câriye-i memlûkünü bizim huzûrumuzda mezbûr İbra-
him Ağa’ya def ‘ ve teslîm, ol dahi yedinden ahz u kabz eyledi. Biz bu husûsa bu 
vech üzre şâhidleriz, şehâdet dahi ederiz deyu her biri edâ-i şehâdet-i şer‘iyye 
ettiklerinde, ba‘de’t-ta‘dîl ve’t-tezkiye şehâdetleri makbûle olmağın, mûcebince 
ba‘de’l-hükm mevsûfe-i mezbûre mevcûd ise aynını müstehleke ise kıymet-i 
şer‘iyyesi olan meblağ-ı mezbûr dört yüz guruşu müdde‘î-i mezbûr Ali Ağa’ya 
edâ ve teslîme mezbûr Cerrâh İbrahim Ağa’ya tenbîh olunup, mâ vaka‘a bi’t-
taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Ali Beşe b. Hasan, Ahmed Efendi b. Derviş, Mehmed Efendi el-
imâm, Ahmed Çelebi b. Sinan, Hamza Çelebi b. Mehmed ve gayruhüm.

330 [56b-2] Emine bt. Receb’in, aldığı malları İbrahim Çelebi 
b. Mustafa’ya vermesi
Mahmiye-i İstanbul’da Aksaray kurbunda sâkin bâ‘isü hâze’l-kitâb İbrahim Çe-
lebi b. Mustafa nâm kimesne meclis-i şer‘-i şerîfde, mahmiye-i mezbûrede Çu-
kurhamam kurbunda sâkine Emine bt. Receb nâm hâtun mahzarında üzerine 
da‘vâ ve takrîr-i kelâm edip, mezbûre Emine târih-i kitâbdan iki gün mukad-
dem her biri ikişer yüz akçe kıymetli altı kadife serpûş ve yüz yirmişer akçe 
kıymetli sekiz çuka serpûş ve iki sagīr diba kavuğunu sana bey‘ edivereyim 
deyu alıp firâr etmekle, suâl olunup mevcûd ise a‘yânını müstehleke ise kıy-
metleri olan cem‘an iki bin iki yüz seksen akçenin mezbûre Emine’den alıve-
rilmesi matlûbumdur dedikde, gıbbe’s-suâl ve’l-inkâr, müdde‘î-i mezbûreden 
müdde‘âsına beyyine taleb olundukda, udûl-i müslimîn’den olup mahmiye-i 
mezbûrede Harâccı mahallesinde sâkin el-Hâc Mehmed b. Abdi ve Mustafa Çe-
lebi b. Ahmed nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında, fi’l-hakīka işbu mezbûre Emine Hâtun vech-i meşrûh üzre bey‘ 
edivereyim deyu müdde‘î-i mezbûrun her biri ikişer yüz akçe kıymetli altı ka-
dife serpûş ve yüz yirmişer akçe kıymetli sekiz çuka serpûş ve iki diba sagīr ka-
vuğunu altmış akçe kıymetli, bizim huzûrumuzda ahz u kabz eyledi. Biz bu 
husûsa bu vech üzre şâhidleriz, şehâdet dahi ederiz deyu her biri edâ-i şehâdet-i 
şer‘iyye eylediklerinde, ba‘de’t-ta‘dîl ve’t-tezkiye şehâdetleri makbûle olmağın, 
mûcebince eşyâ-i mezbûrenin mevcûd ise a‘yânını müstehleke ise kıymeti olan 
cem‘an iki bin iki yüz seksen akçeyi müdde‘î-i mezbûra edâ ve teslîme mezbûre 
Emine’ye tenbîh olunmağın, mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Hasan Çelebi b. Ali, Ahmed Çelebi b. Mehmed, Sâlih b. Ali, Mus-
tafa Çelebi b. ( ).

331 [56b-3] Hüseyin Çelebi b. Hasan’ın, cariyesi Mülayim’i azat etmesi
Mahmiye-i İstanbul’da Manisalı Çelebi mahallesinde sâkin Hüseyin Çelebi b. 
Hasan nâm kimesne meclis-i şer‘-i şerîf-i enver ve mahfil-i dîn-i münîf-i ez-
herde ikrâr-ı tâm ve takrîr-i kelâm edip, bana rıkkıyyetini mukırra ve mu‘terife 
olan açık kaşlı gök elâ gözlü orta boylu Rûsiyyetü’l-asl Mülayim bt. Abdullah 
nâm câriye-i memlûkemi, hasbeten lillâhi te‘âlâ ve hasbeten li rûh-ı Rasûlühi’l-
mu‘allâ mâlımdan tahrîr ve i‘tâk ve kayd-ı rıkkıyyetden ıtlâk eyledim. Ba‘de’l-
yevm mevsûfe-i merkūme Mülayim sâir harâyir-i asliyyât gibi hurre olup, üze-
rinde veâ-i şer‘îden gayrı hak ve alâkam kalmadı dedikde, mâ hüve’l-vâki‘ bi’t-
taleb ketb olundu.
Fi’l-yevmi’s-sâlis aşer min Recebi’l-ferd sene 1102.
Şuhûdü’l-hâl: Fahrü’l-müderrisîn Ali Efendi b. Mustafa, el-Hâc Mustafa Ağa 
[b.] Davud, Ahmed Ağa b. Mahmud, Yahya Efendi b. Ahmed, İbrahim Efendi 
b. Mehmed.

332 [57a-1] Mehmed b. Hacı Mümin’in Mehmed Çelebi b. Hüseyin’i 
vekil tayini
Mahmiye-i İstanbul’da Hüseyin Ağa mahallesinde sâkin Mehmed b. el-Hâc Mü-
min nâm kimesne meclis-i şer‘-i şerîf-i enverde, bâ‘isü hâze’l-kitâb Mehmed Çe-
lebi b. Hüseyin mahzarında ikrâr ve takrîr-i kelâm edip, mahalle-i mezbûrede 
vâki‘ lede’l-ahâlî ve’l-cîrân ma‘lûmü’l-hudûd mülk menzilimi [ve] Nahılbend’de 
vâki‘ berber dükkânı içinde mevcûd berber âlât-ı eşyâyı semen-i misilleriyle 
âhara bey‘ ve kabz-ı semene ve bana îsâle ve zevcem Hatice bt. el-Hâc Yusuf nâm 
hâtunu benden tatlîka ve bunlara mütevakkıf olduğu umûrun küllîsine tarafım-
dan işbu mezbûr Mehmed Çelebi’yi vekîl ve nâ’ib-i menâb nasb ve ta‘yîn eyle-
dim dedikde, ol dahi vekâlet-i mezbûreyi kabûl ve merâsimini kemâ-yenbağī 
edâya ta‘ahhüd etmeğin, mâ vaka‘a bi’t-taleb ketb olundu.
Fi’l-yevmi’s-sânî aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Ali b. Ahmed, Hüseyin b. Mustafa, İbra-
him Çelebi b. Mehmed, Ali b. Bâli.

333 [57a-2] Todori v. Mayer’in, Mehmed b. Hüseyin’e borcu olduğu
Mahmiye-i İstanbul’da Unkapanı dâhilinde Hoca Hayreddin mahallesinde sâkin 
Mehmed b. Hüseyin nâm kimesne meclis-i şer‘-i şerîf-i enverde, işbu bâ‘isü’s-sifr 
Todori v. Mayer nâm zımmî muvâcehesinde üzerine da‘vâ ve takrîr-i kelâm edip, 
vezni ve semeni beynimizde ma‘lûm bakır bahâsından mezbûr Todori zimme-
tinde yirmi yedi guruş hakkım olup mezbûr Todori’den meblağ-ı mezbûru ta-
leb ve da‘vâ eylediğimde bana edâdan imtinâ‘ eder suâl olunup alıverilmesi 
matlûbumdur dedikde, gıbbe’s-suâl mezbûr Todori cevâbında, fi’l-hakīka ka-
ziyye vech-i meşrûh üzre olup müdde‘î-i mezbûr Mehmed bakır bahâsından 
zimmetinde yirmi yedi guruş deyni olduğunu bi tav‘ihî ikrâr ve i‘tirâf etme-
ğin, mûcebince meblağ-ı mezbûru müdde‘î-i mezbûra edâ ve teslîme mezbûr 
Todori’ye ba‘de’t-tenbîh, mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire sene 1102.
Şuhûdü’l-hâl: Hüseyin b. Mustafa, İbrahim Çelebi b. Ahmed, Mahmud b. Hasan, 
Mahmud b. Hasan.

334 [57a-3] Emine bt. Mehmed’in Mustafa b. Mehmed’den muhâlaa  
yoluyla boşanması
Mahmiye-i İstanbul’da Keçeci Pîrî mahallesi sâkinelerinden Emine bt. Meh-
med nâm hâtun ba‘de’t-ta‘rîfi’ş-şer‘î mu‘arrefe oldukdan sonra meclis-i şer‘-i 
şerîf-i enverde, zevc-i dâhili işbu sâhibü’l-kitâb Mustafa b. Mehmed nâm kimes-
ne mahzarında ikrâr ve takrîr-i kelâm edip, zevcim mezbûr Mustafa ile hüsn-i 
zindegânemiz olmamağın, zimmetinde mütekarrir ve ma‘kūdun aleyh olan 
bin akçe mehr-i müeccelim ve nafaka-i iddet-i ma‘lûmem üzerine ve me’ûnet-i 
süknâm dahi kendi üzerime olmak üzre zevcim mezbûr ile muhâla‘a-i sahîha-i 
şer‘iyye ile muhâla‘a edip, ol dahi hul‘-ı mezbûru vech-i muharrer üzre kabûl ey-
lediğinden sonra ba‘de’l-yevm her birimiz âharın zimmetini ibrâ-i âm ile zev-
ciyyete müte‘allika da‘vâdan ibrâ ve iskāt edip, kat‘â husûs-ı merkūma müte‘allik 
da‘vâmız kalmadı dedikde, gıbbe’t-tasdîki’l-mu‘teber mâ hüve’l-vâki‘ bi’t-taleb 
ketb olundu.
Fi’l-yevmi’t-tâsi‘ aşer min Cumâdelâhire sene 1102.
Şuhûdü’l-hâl: Ebûbekir Çelebi b. Ali, İbrahim Çelebi b. ( ) abacı , Abdülbâki Çe-
lebi b. ( ), el-Hâc Musa b. İbrahim, İbrahim Çelebi b. Halil.

335 [57a-4] Mehmed Ağa b. Mustafa ile Mehmed Ağa b. Ahmed 
arasında alacak davasında sulh olunması
Vilâyet-i Anadolu’da Kastamonu eyâletinde Küre-i Nühâs kasabası ahâlîsinden 
Mehmed Ağa b. Mustafa meclis-i şer‘-i şerîf-i enverde, işbu bâ‘isü’l-kitâb di-
ğer Mehmed Ağa b. Ahmed mahzarında ikrâr-ı tâm ve takrîr-i kelâm edip, ben 
mukaddemâ Kastamonu’da Hurda emânetini bana alıvermek üzre otuz beş 
guruş kıymetli bir re’s at ve nakid iki yüz guruşumu mezbûr Mehmed Ağa’ya 
teslîm, ol dahi ahz u kabz ve tesellüm eyleyip, lâkin husûs-ı mezbûrun husûlü 
müyesser olmamağla, mârru’z-zikr Bârgir mevcûd ise aynını değil ise kıymet-i 
şer‘iyyesi ile meblağ-ı mezbûr iki yüz guruşu merkūm Mehmed Ağa’dan taleb 
eylediğimde, mezbûr Mehmed Ağa mârru’z-zikr at ile iki yüz guruşu husûs-ı 
mezbûrun husûlü için Devatdâr İsmail Ağa’ya teslîm etmişdim deyip ol vechi-
le beynimizde münâza‘ât-ı kesîre cereyân etmişdi. El-hâletü hâzihî muslihûn ta-
vassut edip, da‘vâ-yı mezkûremden Mehmed Ağa ile beynimizde altmış guruş 
üzerine akd-i musâlaha olundukda, ben dahi sulh-ı mezbûru kabûl ve bedel-i 
sulh olan meblağ-ı mezbûr altmış guruşu benden alıp kabz edip, ziyâdeye 
âmme-i da‘vâdan mezbûr Mehmed Ağa’yı ibrâ ve iskāt eyledim dedikde, gıbbe’t-
tasdîki’ş-şer‘î mezbûr Mehmed Ağa dahi meclis-i şer‘de mukırr-ı mezbûr Meh-
med Ağa mahzarında ikrâr ve i‘tirâf edip, ben dahi bedel-i sulh olmak üzre 
medfû‘um olan meblağ-ı mezbûr altmış guruşa müte‘allika da‘vâdan merkūm 
Mehmed Ağa ibrâ ve iskāt eyledim dedikde, gıbbe’t-tasdîk mâ hüve’l-vâki‘ bi’t-
taleb ketb olundu.
Fî evâsıtı Cumâdelâhire sene 1102.
Şuhûdü’l-hâl: El-Hâc Mustafa b. Ahmed, Hüseyin Çavuş b. İsmail, Berber Meh-
med Çelebi b. Mustafa, Terzi Mustafa b. Ahmed, Mustafa b. Ali.

336 [57b-1] Hüseyin b. Hasan’ın bazı eşyalarını karısı Meleki 
bt. Mustafa’ya vasiyet etmesi
Mahmiye-i İstanbul’da Manisalı Çelebi mahallesinde sâkin Hüseyin b. Ha-
san meclis-i şer‘-i şerîf-i enverde, işbu bâ‘isü’l-kitâb zevcesi Meleki bt. Mus-
tafa nâm hâtun mahzarında bi tarîki’l-vasiyye ikrâr ve takrîr-i kelâm edip, bi 
emrillâhi te‘âlâ dâr-ı fenâdan dâr-ı bekāya rıhlet ve intikāl eylediğimde eşyâ-i 
memlûkemden bir kürk ve iki yorgan ve bir minder ve bir döşek ve evsâfı bey-
nimizde ma‘lûm Rûsiyyü’l-asl Hasan nâm bir re’s gulâm ve eşyâyı beynimizde 
ma‘lûm esâs-ı beyt ve evânî-i nuhâsiye ve gayr-ı nuhâsiye ve emti‘a-i ma‘lûmem 
ve bi’l-cümle sâkin olduğum menzilde üzerimde lâbis olduğum libâsımdan gay-
rı ism-i mâl ıtlâk olunur her ne var ise kat‘â alâka ve medhalim kalmayıp, zev-
cim mezbûre Meleki’nin olsun dedikde, gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâdis aşer min Cumâdelâhire li sene isneteyn ve mi’e ve elf.
Şuhûdü’l-hâl: Osman Efendi b. Ali el-imâm, Abdullah b. Mehmed, Şaban Çavuş 
b. Abdullah, Mehmed b. Ahmed, Çadırcı Abd[ullah] Çelebi ve gayruhüm.









337 [57b-2] Meleki bt. Mustafa’nın bazı eşyalarını kocası Hüseyin 
b. Hasan’a vasiyet etmesi
Mahmiye-i İstanbul’da Manisalı Çelebi mahallesi sâkinelerinden olup zâtını 
ma‘rifet-i şer‘iyye ile ârifân Ahmed b. Sadık ve Mustafa b. Hasan ta‘rîfleriyle 
mu‘arrefe olan Meleki bt. Mustafa nâm hâtun meclis-i şer‘-i nebevîde, işbu 
râfi‘ü’l-kitâb zevci Hüseyin b. Hasan mahzarında bi tarîki’l-vasiyye ikrâr-ı 
sahîh-i şer‘î ve i‘tirâf-ı sarîh-i mer‘î edip, bi emrillâhi te‘âlâ dâr-ı fenâdan dâr-ı 
bekāya rihlet ve intikāl eylediğimde, eşyâ-i memlûke dört çatma yasdık ve sekiz 
yemeni yasdık ve üç kaftan ve iki döşek ve ki minder ve dört tencere ve üç sa-
han ve bir çift altın küpe ve bir sîm kuşak ve bir çift altın bilezik ve bir incili ku-
şak ve evsâfı beynimizde ma‘lûm Acereviyyetü’l-asl Şahbaz nâm bir re’s câriye 
ve sâir beynimizde ma‘lûme esâs-ı beyt ve evânî-i nühâsiye ve gayr-ı nühâsiye 
ve emti‘am ve bi’l-cümle sâkine olduğum menzilde lâbise olduğum libâsımdan 
gayrı ism-i mâl ıtlâk olunur her ne var ise kat‘â alâka ve medhalim kalmayıp, 
zevcim mezbûr Hüseyin’in mülkü ve hakkı olsun dedikde, gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâdis aşer min Cumâdelâhire sene 1102.
Şuhûdü’l-hâl: Sâbıkūn.

338 [57b-3] Ümmühâni bt. Mehmed’in bahçesini kocası Mustafa 
b. İbrahim’e satması
Vilâyet-i Rumeli’nde Keşan kazâsına tâbi‘ Akkoca nâm karyeden olup hâlâ 
kasaba-i Kasımpaşa’da müsâferet vechi üzre sâkine olan Ümmühânî bt. Meh-
med nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, zevc-i dâhili 
işbu râfi‘ü’l-kitâb Mustafa b. İbrahim mahzarında ikrâr-ı tâm ve takrîr-i kelâm 
edip, yedimde mülk ve hakkım olup, karye-i mezbûrede vâki‘ etrâf-ı selâsesi 
yine kendi tarlaları ve bir tarafdan tarîk-i âm ile mahdûd bir odayı ve zât-ı 
eşcâr-ı müsmire ve gayri müsmireyi müştemil bahçe ta‘bîr olunur mülk menzi-
limi, zevcim mezbûr Mustafa Beşe’ye târih-i kitâbdan bir buçuk sene mukaddem 
bey‘-i kat‘î ile iki bin akçeye bey‘ ve temlîk, ol dahi ber vech-i muharrer iştirâ 
ve temellük ve kabûl ettiğinden sonra semeni olan meblağ-ı mezbûr iki bin ak-
çeden zevcim mezbûr Mustafa’nın zimmetini ibrâ-i âmla ibrâ ve iskāt etmişdim. 
Hâlâ menzil-i mahdûd-ı mezkûr târih-i mezbûrdan merkūm Mustafa’nın mül-
kü ve hakkı olmuşdur, benim kat‘â alâka ve medhalim yokdur dedikde, gıbbe’t-
tasdîki’l-mu‘teberi’l-vicâhî mâ vaka‘a bi’t-taleb ketb olundu.
Fi’s-sâmin aşer min Cumâdelâhire sene 1102.
Şuhûdü’l-hâl: Abdurrahman Beşe b. İlyas, Ahmed Beşe b. İvaz, Mustafa Beşe b. 
İlyas, İvaz b. İbrahim, İbrahim Çelebi b. Ahmed.









339 [57b-4] Ayşe bt. Abdullah’ın Musa Çelebi b. İbrahim’den 
muhâlaa  yoluyla boşanması
Mahmiye-i İstanbul’da Muhtesib İskender mahallesinde sâkine Ayşe bt. Ab-
dullah nâm hâtun ba‘de’t-ta‘rîfi’ş-şer‘î meclis-i şer‘-i enverde, zevc-i dâhili işbu 
râfi‘ü’l-kitâb Musa Çelebi b. İbrahim mahzarında ikrâr-ı tâm ve takrîr-i kelâm 
edip, zevcim mezbûr Musa Çelebi zimmetinde mütekarrir ve ma‘kūdun aleyh 
olan iki bin akçe mehr-i müeccelim ve nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olup ve kendiye teslîm eylediğim on bir 
guruş ve nişân yüzüğünü ve hamam esvâbı ve sandık ve ayna dahi bedel-i sulh 
olmak üzre mezbûr Musa Çelebi ile muhâla‘a-i sahîha-i şer‘iyye ile muhâla‘a 
edip, ol dahi hul‘-ı mezbûru kabûl ettikden sonra hukūk-ı zevciyyete müte‘allika 
cemî‘ da‘vâdan mezbûr Musa Çelebi’nin zimmetini ibrâ-i âmm-ı râfi‘ü’l-hisâm 
ile ibrâ ve iskāt eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâbi‘ aşere min Cumâdelâhire li sene isneteyn ve mi’e ve elf.
Şuhûdü’l-hâl: Ebûbekir Çelebi b. Ali, Hamza Çelebi b. Abdullah, Musli Beşe b. 
Abdullah, Mustafa Beşe b. Abdullah, İbrahim b. Ahmed, Ahmed b. Ahmed.

340 [58a-1] Sefer Ağa b. Oruç’un varislerine kalan yerlerin, 
Ali Ağa b. Mehmed’e satılması
Mahmiye-i İstanbul’da Suhte Sinan mahallesi sükkânından olup kapıcıbaşı ol-
dukdan sonra vefât eden Sefer Ağa b. Oruç’un verâseti, sulbî kebîr oğlu Ha-
san Ağa ve kebîre kızı Fâtıma ve sagīr oğlu Mehmed’e münhasıra olduğu sâbit 
ve mütehakkik oldukdan sonra mezbûr Hasan Ağa asâleten merkūme Fâtıma 
tarafından husûs-ı âti’l-beyâna vekîl olup, zât-ı mezbûreye ma‘rifet-i şer‘iyye 
ile ârifân olan Keçeci Ali b. Ahmed ve İbrahim Beşe b. Ahmed şehâdetleriyle 
şer‘an vekâleti sâbite olan Mehmed b. Hamza vekâleten ve sagīr-i mezbûrun 
tesviye-i umûr-ı için kıbel-i şer‘den mansûb vasîsi olan Mustafa Ağa b. Meh-
med vesâyeten meclis-i şer‘-i şerîf-i enverde, sâbıkan dergâh-ı âlî yeniçerilerinin 
on birinci cemâ‘ati hasekisi olan sâhibü hâze’l-kitâb umdetü’l-eşbâh ve’l-a‘yân 
Ali Ağa b. Mehmed mahzarında ikrâr ve i‘tirâf edip, vilâyet-i Rumeli’nde Baba-
dağı kazâsına tâbi‘ Çahtayı nâm karye kurbunda vâki‘ yine Çahtayı nâm nehir 
ile vârise-i müteveffâ-yı mezbûra intimâ ile tahdîd ve tavsîfden müstağnî iki 
göz değirmen müteveffâ-yı mezbûr Sefer Ağa’nın ile’l-vefât mülkü olup, ba‘de 
vefâtihî bi’l-irsi’ş-şer‘î veresesine isâbet etmişdi. Lâkin mârru’z-zikr değirmen 
diyâr-ı ba‘îdde olmağla dahli harcına vefâ etmeyip, kibâr hissesin bey‘ ile sagīr-i 
mezbûrun hissesi intifâ‘dan kalmakla hisse-i sagīr-i mezbûr dahi semen-i misli 
ile bey‘ ve semeni istirbâh olunup, rıbhı ile sagīr-i mezbûr infâk olunmak lâzım 
ve mühim ve hakkında her vechile nef ‘ ve evlâ olmağla, mârru’z-zikr değirmeni 
cemî‘ tevâbi‘ ve levâhıkı ve kâffe-i hukūk ve merâfıkı ile mezbûr Ali Ağa’ya üç 
yüz elli guruşa asâleten ve vekâleten ve vesâyeten bey‘ ve temlîk, ol dahi iştirâ ve 
kabûl edip ve yine mârru’z-zikr değirmen ile ma‘an taht-ı tasarruf-ı müteveffâ-
yı mezbûrda olup, hâlâ bize intikāl eden lede’l-ahâlî ve’l-cîrân ma‘lûmü’l-hudûd 
bostan ve çayır ve tarlaları dahi bâ-izn-i sâhib-i arz mezbûr Ali Ağa’ya elli guruş 
bedel mukābelesinde ferâğ ve tefvîz, ol dahi tefevvüz ve kabûl eyledikden son-
ra semen-i mezbûr ile bedel-i merkūm cem‘an elli guruşu mezbûr Ali Ağa ye-
dinden alıp kabz edip, onları mahallinde kabz ve tasarrufa mezbûru taslît eyle-
dik. Min ba‘d mârru’z-zikr değirmen merkūm Ali Ağa’nın mülk-i müşterâsı ve 
arâzî-i mezkûre hakk-ı tefevvüzüdür, keyfe mâ yeşâ mutasarrıf olsun dedikde, 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Cumâdelâhire sene 1102.
Şuhûdü’l-hâl: Hasan Ağa b. Abdullah, Hâfız Ömer Efendi b. Mehmed, Yahya? 
Çelebi b. Ahmed, el-Hâc Ali b. Ahmed, Yusuf b. Abdullah.

341 [58a-2] Mustafa Ağa’nın terekesinden eski karısı Ayşe’ye 
mehrinin ödenmesi
Mahmiye-i İstanbul’da Zeyrek mahallesinde sâkin iken bundan akdem vefât 
eden Tokatlı Mustafa Ağa nâm kimesnenin verâseti, zevcesi Ayşe bt. Abdul-
lah ile sagīr oğlu Mehmed ve kebîr oğlu Ahmed’e münhasıra olup, ba‘dehû 
sagīr-i mezbûr Mehmed dahi vefât edip, verâseti vâlidesi mezbûre Ayşe ile ka-
rındaşı mezbûr Ahmed’e münhasıra olup, ba‘dehû mezbûr Ahmed dahi vefât 
edip, verâseti zevcesi Fâtıma bt. Abdullah ve vâlidesi Sâime bt. Abdullah nâm 
hâtunlar ile sulbî kebîr oğulları Mustafa ve Mehmed’e münhasıra olduğu 
şer‘an zâhir ve müte‘ayyin oldukdan sonra müteveffâ-yı evvel mezbûr Musta-
fa Ağa’nın zevce-i metrûkesi mezbûre Ayşe Hâtun ba‘de’t-ta‘rîfi’ş-şer‘î meclis-i 
şer‘-i şerîfde, kendi tarafından asîl ve mezbûrûn Mehmed ve Fâtıma ve Sâime 
taraflarından husûs-ı âti’l-beyâna bimâ-hüve nehcü’ş-şer‘î vekîlleri olduğu 
sâbit olmağla vekîl olan mezbûr Mustafa Ağa mahzarında üzerine da‘vâ ve 
takrîr-i kelâm edip, biz dört bin akçe mehr-i müeccel tesmiyesiyle müteveffâ-yı 
evvel mezbûr Mustafa Ağa’nın zevce-i menkûhası iken merkūm Mustafa Ağa 
vefât edip, cemî‘ terekesi ber vech-i meşrûh bi’l-verâse mezbûrûn Mustafa ve 
Mehmed ve Fâtıma ve Sâime ahz u kabz ve vaz‘-ı yed etmeğin, hâlâ merkūm 
Mustafa Ağa’ya suâl olunup mehr-i müeccel-i mezbûrun tereke-i müteveffâ-
yı mezbûrdan alıverilmesi matlûbumdur dedikde, gıbbe’s-suâl vekîl-i merkūm 
Mustafa Ağa cevâbında, müdde‘iye-i mezbûre Ayşe Hâtun’a dört bin akçe 
mehr-i müeccel tesmiyesiyle müteveffâ-yı evvel mezbûr Mustafa Ağa’nın ile’l-
vefât zevce-i menkûhası olduğu terekesine ber vech-i muharrer vaz‘-ı yedleri-
ni bi’l-asâle ve bi’l-vekâle ikrâr ve i‘tirâf ettikden sonra müdde‘iye-i mezbûre 
Ayşe Hâtun’a mehr-i müeccel-i mezbûru küllen ya ba‘zan, zevci müteveffâ-yı 
mezbûrdan hayâtında ahz ve istîfâ ve yâhud zimmetini ibrâ ya âhara havâle 
etmediğine yemîn teklîf olundukda, ol dahi alâ vefki’l-mes’ûl yemîn billâhi’l-
aliyyi’l-a‘lâ etmeğin, mûcebince mehr-i müeccel-i mezbûr dört bin akçeyi 
müdde‘iye-i mezbûra edâ ve teslîme mezbûr Mustafa Ağa’ya tenbîh olunup, 
mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire sene 1102.
Şuhûdü’l-hâl: Muharrem Efendi b. Ali, Mustafa Beşe b. Mehmed, Mehmed Beşe 
b. Abdullah, İbrahim Çelebi b. Ahmed ve gayruhüm.

342 [58b-1] Ahmed b. Mustafa ile Hacı Himmet b. Ahmed’in 
alacak davasında sulh oldukları
Mahmiye-i İstanbul’da el-Hâc Bayram mahallesinde sâkin Ahmed b. Musta-
fa nâm kimesne meclis-i şer‘-i şerîf-i enverde, işbu bâ‘isü’l-kitâb el-Hâc Him-
met b. Ahmed mahzarında ikrâr ve takrîr-i kelâm edip, mezbûr el-Hâc Him-
met târih-i kitâbdan üç sene mukaddem bi tarîki’l-vedî‘a kendi mâlından dok-
san sekiz kıt‘a esedî guruş def ‘ ve teslîm, ol dahi ahz u kabz etmişidi. El-hâletü 
hâzihî meblağ-ı mezbûr doksan sekiz guruşu merhûm el-Hâc Himmet hâlâ 
bana def ‘ ve teslîm, ben dahi yedinden ahz u kabz ettiğimden sonra merkūm 
el-Hâc Himmet hâl-i sıgārımda nâzırım olmağla mûrisimden kendi mesârifine 
sarf ve istihlâk eylediği doksan guruşu mezbûr el-Hâc Himmet’den taleb ve 
da‘vâ eylediğimde, ol dahi inkâr etmekle beynimizde nizâ‘-ı küllî vâki‘ olmuşidi. 
Da‘vâ-yı mezkûrumdan beni mezbûr el-Hâc Himmet ile beş guruş üzerine sulh 
eylediklerinde, ben dahi ber vech-i muharrer sulh-ı mezbûru kabûl ve bedel-i 
sulh olan meblağ-ı mezbûr beş guruşu mezbûr el-Hâc Himmet yedinden ahz u 
kabz edip, ba‘de’l-yevm doksan sekiz guruşdan merkūm el-Hâc Himmet zim-
metinde bir akçe ve bir habbe hakkım kalmayıp ve bedel-i mezbûrdan mâ‘adâ 
dört guruş da‘vâsından dahi mezbûr el-Hâc Himmet’in zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledim dedikde, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâmis aşere min Cumâdelâhire li sene isneteyn ve mi’e ve elf.
Şuhûdü’l-hâl: Şeyh İbrahim Efendi b. Fülân?, Mumcu Arabzâde Mehmed Çele-
bi, Çiçegî İvaz Çelebi, Mehmed Çelebi b. Osman, Bekir Çelebi b. Mehmed, İbra-
him Çelebi b. Ahmed.









343 [58b-2, Arapça] Hasan b. Zeyneb adlı çocuklara nafaka 
takdir edildiği
İşbu, mazmûnunda nafaka takdirinden bahsedilen sahîh ve şer‘î bir hüccet-
tir. Hâkim, Hasan ve Zeyneb nâm sagīreynin nafaka, kisve ve sâir havâic-i 
lâzimeleri için, Fatıma bt. Ömer nâm anneleri ve hâdinelerinin talebiyle hâzır 
bi’l-meclis olan Hicazî? nâm babaları üzerine, zeyilde mezkûr tarihten itibaren 
her birine beş akçe olmak üzre yevmî râyicü’l-vakt on akçe farz ve takdir etti. 
Hâkim, meblağ-ı mefrûz-i mezkûru sagīreyn-i merkūmeynin havâicine sarf et-
meye ve vakt-i hâcette istidâne edip lede’z-zafer mezbûr babalarına rücû‘ etme-
ye mezkûre Fatıma’ya izin verdi.
Cerâ zâlike ve hurrire fi’l-yevmi’r-râbi‘ min Cemâziyelâhire sene 1102.
Şuhûdü’l-hâl: Mehmed b. Mehmed, El-hâc Osman, İbrahim b. Ömer, El-hâc 
Mustafa

344 [58b-3] Fâtıma bt. Osman’ın Mehmed b. Hâfız Ahmed’den 
muhâlaa  yoluyla boşanması
Mahmiye-i İstanbul’da Pirinçci [Sinan] mahallesinde sâkine Fâtıma bt. Osman 
nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, zevc-i dâhili işbu 
bâ‘isü’l-vesîka Mehmed b. Hâfız Ahmed mahzarında ikrâr-ı tâm ve takrîr-i 
kelâm edip, mezbûr Mehmed zevcim olup, lâkin beynimizde hüsn-i zindegânî 
olmamağla, zimmetinde mütekarrir ve ma‘kūdun-aleyh olan bin akçe mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olmak üzre mezbûr Mehmed ile muhâla‘a-i sahîha-i şer‘iyye 
ile muhâla‘a edip, ol dahi hul‘-ı mezbûru ba‘de’l-kabûl hukūk-ı zevciyyete ve 
sâire müte‘allika âmme-i da‘vâdan mezbûr Mehmed’i ibrâ-i âmm-ı kātı‘ü’n-
nizâ‘la ibrâ ve iskāt eyledim, min ba‘d da‘vâ ve nizâ‘ım kalmadı dedikde, gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Cumâdelâhire sene 1102.
Şuhûdü’l-hâl: Mehmed Efendi b. Mustafa, es-Seyyid Abdülmu‘tî Efendi, İbrahim 
Çelebi b. Ahmed, Hüseyin Çelebi.

345 [58b-4] Hasan Çelebi b. Hamza ile Abdullah Çelebi b. Mehmed 
Bey arasındaki menzil hissesi davasında sulh olunması
Mahmiye-i İstanbul’da Karabaş mahallesi sükkânından Hasan Çelebi b. Ham-
za meclis-i şer‘-i hatîr-i lâzımü’t-tevkīrde, bâ‘isü hâze’l-kitâb Abdullah Çele-
bi b. Mehmed Bey mahzarında ikrâr-ı tâm ve takrîr-i kelâm edip, mahalle-i 
mezbûrede vâki‘ beyne’l-ahâlî ve’l-cîrân ma‘lûmü’l-hudûd olup, beynimiz-
de mukaddemâ taksîm olunan menzilden benim hissemden senin hissene 
ziyâde binâ ve arsa geçmişdir deyu taleb ve da‘vâ eyledikde, beynimizde nizâ‘-ı 
küllî vukū‘undan sonra muslihûn tavassut edip, da‘vâ-yı mezkûrumdan beni 
mezbûr Abdullah Çelebi ile beş guruş üzerine sulh eylediklerinde, ben dahi 
sulh-ı mezbûru kabûl ve bedel-i sulh olan meblağ-ı mezbûr beş guruşu mezbûr 
Abdullah Çelebi yedinden bi’t-tamâm ahz u kabz eyleyip, ba‘de’l-yevm husûs-ı 
mezbûra müte‘allika âmme-i da‘vâdan her birimiz âharın zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledim dedikde, gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Abdullah Çelebi b. Üveys el-müezzin, el-Hâc Hasan b. Abdülfet-
tah, Mehmed Çelebi b. ( ), Ahmed Bey b. Hasan, İbrahim Çelebi [b.] Ahmed.

346 [58b-5] İve bt. Serkis’in babasından kalan mirasın vasî tarafından 
kendisine teslim edilmesi
Mahmiye-i İstanbul’da Sulu Manastır’da sâkine olup sin ve cüssesinin bülûğa 
tahammülü olup bülûğunu i‘tirâf eden İve bt. Serkis nâm Ermeni meclis-i şer‘-i 
şerîfde, Sahak v. Nortan nâm Ermeni muvâcehesinde üzerine da‘vâ ve takrîr-i 
kelâm edip, mezbûr Sahak hâl-i sıgārımda tesviye-i umûruma kıbel-i şer‘den 
mansûb vasîm olmağla, babam Serkis nâm hâlikden isâbet eden hisse-i irsiye-
mi mezbûr kabz etmekle, hâlâ ben bâliğa ve reşîde olup umûrumu vasî gör-
mekden müstağniye olmağla, mezbûr Sahak ile hesâb gördüğümüzde vasiyy-i 
mezbûr yedinde on bin yedi yüz yirmi beş akçe hakkım zuhûr etmeğin, suâl 
olunup meblağ-ı mezbûru bana red ve teslîme tenbîh olunması matlûbumdur 
[59a] dedikde, gıbbe’s-suâl mezbûr Sahak cevâbında, fi’l-hakīka müdde‘iye-i 
mezbûrenin mukaddemâ hâl-i sıgārında kıbel-i şer‘den mansûb vasîsi olmağ-
la, babasından müntakil olan on bin yedi yüz yirmi beş akçe hâlâ yedimde 
mevcûddur kendiye teslîm edeyim deyu tav‘an ikrâr ve i‘tirâf etmeğin, alâ 
mûcebi i‘tirâfihî meblağ-ı mezbûr on bin yedi yüz yirmi beş akçeyi müdde‘iye-i 
mezbûreye teslîme mezbûr Sahak’a tenbîh olunup, mâ hüve’l-vâki‘ bi’t-taleb 
ketb olundu.
Fî evâsıtı Cumâdelâhire sene 1102.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, İbrahim 
Çelebi b. Mehmed, Ebûbekir b. Hüseyin.









347 [59a-1] Ayşe bt. Mustafa’nın kendi ev hissesini, 
Süleyman Çelebi’ye satması
Mahmiye-i İstanbul’da Hatice Sultan mahallesinde sâkin iken bundan akdem 
vefât eden el-Hâc Mehmed b. el-Hâc Süleyman’ın verâseti, zevce-i metrûkesi 
Ayşe bt. Mustafa ve sulbî oğlu Süleyman ve sulbiye kızı Fâtıma’ya münhasıra ol-
duğu şer‘an zâhir ve mütehakkik oldukdan sonra zâtını ma‘rifet-i şer‘iyye ile 
ârifân Mustafa Beşe b. Abdullah ve Mehmed b. Mustafa ta‘rîfleriyle mu‘arrefe 
olan mezbûre Ayşe meclis-i şer‘-i şerîf-i enverde, işbu bâ‘isü’l-vesîka mezbûr Sü-
leyman Çelebi mahzarında ikrâr ve takrîr-i kelâm edip, müteveffâ-yı mezbûrun 
terekesinden olup medîne-i hazret-i Ebâ Eyyûb Ensârî mahallâtından Ser-
vi mahallesinde vâki‘ lede’l-ahâlî ve’l-cîrân ma‘lûmü’l-hudûd mülk menzil ile 
mahmiye-i İstanbul’da Edirnekapısı dâhilinde Hatice Sultan mahallesinde vâki‘ 
lede’l-ahâlî ve’l-cîrân ma‘lûmü’l-hudûd mülk menzilin yirmi dört sehimden 
bana isâbet eden üç sehim sümün hisse-i şâyi‘amı, mezbûr Süleyman Çelebi’ye 
tarafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î 
ile yedi bin beş yüz akçeye [bi] safka-i vâhide bey‘ ve teslîm ve temlîk, ol dahi 
ber vech-i muharrer iştirâ ve temellük ve tesellüm ve kabûl ettiğinden sonra 
semeni olan meblağ-ı mezbûr yedi bin beş yüz akçeyi bana def ‘ ve teslîm, ben 
dahi yedinden tamâmen ahz u kabz edip, ba‘de’l-yevm menzileyn-i mezbûreyn 
ber vech-i muharrer üç sehim hisse-i şâyi‘amda alâka ve medhalim kalmayıp, 
mezbûr Süleyman’ın mülk-i müşterâsı ve hakk-ı sırfı olmuşdur, keyfe mâ yeşâ 
ve yahtâr mutasarrıf olsun dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâbi‘ aşer min Cumâdelâhire sene 1102.
Şuhûdü’l-hâl: Sâlih Efendi el-müezzin, Abdullah Efendi b. Receb, Receb Efendi 
el-müezzin, Ahmed Ağa b. Mustafa, Mustafa b. Mahmud.

348 [59a-2] Sâliha bt. Ali’ye ait rehindeki eşyaların bedeli 
ödenerek geri alınması
Mahmiye-i İstanbul’da Ali Paşa-yı Atîk mahallesinde sâkine Sâliha bt. Ali nâm 
hâtun tarafından husûs-ı âti’l-beyâna vekîl-i müsecceli olan zevci bâ‘isü hâze’l-
kitâb Abdullah Efendi b. Mustafa nâm kimesne meclis-i şer‘-i şerîfde, el-Hâc İvaz 
b. Mehmed mahzarında bi’l-vekâle takrîr-i kelâm edip, müvekkilem mezbûre 
Sâliha’nın Kaliçeci Abdullah zimmetinde beynlerinde ma‘lûme câriye semenin-
den üç yüz guruş hakkı olup, meblağ-ı mezbûra mezbûr el-Hâc İvaz kefîl olduk-
dan sonra mezbûre Sâliha’nın İbrahim mütevellîye yüz otuz sekiz guruş deyni 
olmağla, meblağ-ı mezbûr yüz otuz sekiz guruşu müvekkile-i mezbûre merkūm 
el-Hâc İvaz’a havâle edip, ol dahi kabûl ve havâle olunan meblağ-ı mezbûru 
mütevellî-i mezbûra edâ edip, defter mûcebince mütevellî-i mezbûr yedinde 
olan beynimizde rihânı dahi mezbûrenin emriyle mütevellî-i mezbûrdan alıp 
mezbûre Sâliha’ya teslîme ta‘ahhüd eyledi. Suâl olunup takrîri tahrîr olunmak 
matlûbumdur dedikde, gıbbe’s-suâl mezbûr el-Hâc İvaz cevâbında, kaziyye 
minvâl-i meşrûh üzre olduğunu ikrâr ve ber vech-i muharrer havâle olunan 
meblağ-ı mezbûr yüz otuz sekiz guruşu mütevellî-i mezbûra edâ edip rihân-ı 
merkūmeyi kabz ve mezkûre Sâliha’ya teslîme ta‘ahhüd etmeğin, mâ vaka‘a bi’t-
taleb ketb olundu.
Fi’l-yevmi’s-sâbi‘ aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Yahya Çelebi b. (  ), İbrahim Çelebi el-
muhzır, es-Seyyid Abdülmu‘tî Efendi el-kâtib ve gayruhüm mine’l-huzzâr.

349 [59a-3] Fâtıma b. Abdi Paşa’nın Esirci Ümmühâni bt. Ali’den 
aldığı cariyeyi iadesi
Mahmiye-i İstanbul’da Atpazarı kurbunda sâkine Fâtıma hanım bt. Abdi Paşa 
nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, Esirci Ümmühâni 
bt. Ali nâm hâtun mahzarında üzerine da‘vâ ve takrîr-i kelâm edip, mezbûre 
Ümmühâni hâtundan işbu meclis-i şer‘de mevcûd ve müşâhede uzun boylu açık 
kaşlı elâ gözlü Rûsiyyetü’l-asl Fethi bt. Abdullah nâm câriyeyi târih-i kitâbdan 
iki ay mukaddem cemî‘ uyûbdan sâlime olmak üzre yüz elli guruş semen-i 
makbûza iştirâ ve tesellüm eylediğimden sonra hâlâ mevsûfe-i mezbûre Fethi 
sille marazı ile mu‘ayyebe olup ve ayb-ı mezbûrundan ve inde’t-tüccâr noksan 
semen îcâb eder uyûbdan olmağla, hâlâ mezbûre Ümmühâni’ye suâl olunup se-
men deyu makbûzu olan meblağ-ı mezbûr yüz elli guruşu bana red ve teslîm 
ve mevsûfe-i mezbûreyi yedimden ahz u kabza mezbûre Ümmühâni’ye tenbîh 
olunmak matlûbumdur dedikde, teveccüh-i husûmet için mevsûfe-i mezbûre 
taraf-ı saltanat-ı aliyye’den ehl-i hibre ta‘yîn olunan Mehmed Efendi b. Ali ve di-
ğer Mehmed Efendi b. Osman nâm kimesneler irâ’et olundukda, mezbûrândan 
her biri mevsûfe-i mezbûre el-ân ayb-ı mezbûr ile mu‘ayyebe olduğun haber ver-
diklerinde, mevsûfe-i mezbûre ayb-ı mezbûr ile mu‘ayyebe olduğu lede’ş-şer‘i’l-
enver mütehakkik olmağla [59b] gıbbe’s-suâl mezbûre Ümmühâni Hâtun ayb-ı 
mezbûrun kıdemini inkâr edicek, müdde‘iye-i mezbûreden ayb-ı mezbûrun kı-
demine beyyine taleb olundukda, mezbûrân Mehmed Efendi b. Ali ve diğer Meh-
med Efendi b. Abdullah nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında, fi’l-hakīka işbu mevsûfe-i mezbûre sille marazı 
ile mu‘ayyebe ve ayb-ı mezbûr bir seneden ekalde hâdis olur uyûbdan değildir 
kadîmdir, biz bu husûsa bu vech üzre şâhidleriz, şehâdet dahi ederiz deyu her 
biri edâ-i şehâdet-i şer‘iyye eylediklerinde, ba‘de’t-ta‘dîl ve’t-tezkiye şehâdetleri 
makbûle oldukdan sonra müdde‘iye-i mezbûre tahlîf-i şer‘î ile tahlîf olunma-
ğın, mûcebiyle semen-i mezbûr yüz elli guruşu müdde‘iye-i mezbûreye red 
ve teslîm ve câriye-i mezbûreyi yedinden ahz u kabza mezbûre Ümmühâni’ye 
ba‘de’t-tenbîh, mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Ali Efendi b. Hüseyin, İbrahim Çelebi 
[b.] Mehmed, Osman Çelebi b. Hasan.

350 [59b-1] Süleyman’ın azat edilmiş olduğundan serbest kalması
Rıkk-ı sâbıkını mu‘terif olan işbu orta boylu kara kaşlı kara gözlü kara bıyıklı 
sâbıkan Hasan ismi ile müsemmâ Süleyman nâm mevsûf meclis-i şer‘-i şerîf-i 
enverde, kendiye rık olmak üzre vâzı‘u’l-yed olan mahmiye-i İstanbul’da Akse-
ki mahallesinde sâkine fahrü’l-müderrisîn Mehmed Efendi b. Ali mahzarında 
üzerine da‘vâ ve takrîr-i kelâm edip, ben vilâyet-i Rumeli’nde Beçkerek kasa-
bası re‘âyâsından ve Diyokonek nâm zımmînin sulbî oğlu ve Sırfiyyü’l-asl olup, 
bin doksan sekiz senesinde Nemçe keferesi kasaba-i mezbûreye karîb geldik-
de, ben ordu-yı hümâyûnda hakīkat-i İslâmla müşerref ve Hasan tesmiye olu-
nup, bana ve ebeveynime rık târî olmayıp hürrü’l-asl iken, hâlâ merkūm Meh-
med Efendi bana bi gayri hak rık olmak üzre vaz‘-ı yed eder, suâl olunup üze-
rimden yed-i mubtılasını kasr ve sebîlim tahliye olunmak matlûbumdur de-
dikde, gıbbe’s-suâl merkūm Mehmed Efendi cevâbında, ben mevsûf-ı mezbûru 
sâbıkan medîne-i Haleb’de nakībü’l-eşrâf kāimmakāmı olan es-Seyyid Meh-
med Efendi’den Nemçeviyyü’l-asl ve abd-i memlûküm olmak üzre yetmiş guruş 
semen-i medfû‘a iştirâ ve kabûl edip, mülk-i müşterâm olmağla vaz‘-ı yed ederin, 
ber vech-i mezkûr hürriyeti ma‘lûmum değildir deyicek mevsûf-ı mezbûrdan 
sıdk-ı makāline beyyine taleb olundukda, sipâh çavuşlarından olup medîne-i 
Hazret-i Ebâ Eyyûb Ensârî’de Ağa mahallesinde sâkin Yusuf Çavuş b. Abdul-
lah ve Ahmed Çavuş b. Müyesser nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında, fi’l-vâki‘ işbu mevsûf-ı mezbûr Süleyman 
Beçkerek kasabası re‘âyâsından Sırfiyyü’l-asl olup, sene-i mezbûrede Nemçe ke-
feresi kasaba-i mezbûreye karîb geldikde mezbûr ordu-yı hümâyûna çıkıp İslâm 
ile müşerref ve Hasan tesmiye olunmuşdur, hürrü’l-asldır. Biz bu husûsa bu 
vech üzre şâhidleriz, şehâdet dahi ederiz deyu her biri edâ-i şehâdet-i şer‘iyye 
ettiklerinde, ba‘de’t-ta‘dîl ve’t-tezkiye şehâdetleri makbûle olmağın, mûcebince 
mevsûf-ı mezbûrun hürriyetine ba‘de’l-hükmi’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâmin min Cumâdelâhire sene 1102.
Şuhûdü’l-hâl: Lütfullah Efendi b. Mehmed, Abdullah Efendi b. Rıdvan, el-Hâc 
Mustafa Ağa b. ( ), es-Seyyid Mehmed Çavuş b. ( ).

351 [59b-2] Nazlı bt. Kirkor’un oğlu Bağdasar v. Kirkor’u vekil 
tayin etmesi
Mahmiye-i İstanbul’da Gedikpaşa mahallesinde sâkine Nazlı bt. Kirkor nâm 
nasrâniyye ba‘de’t-ta‘rîfi’ş-şer‘î meclis-i şer‘-i şerîf-i enverde, oğlu Bağdasar v. 
Kirkor nâm zımmî muvâcehesinde ikrâr ve takrîr-i kelâm edip, er karındaşı 
olup bundan akdem hâlik olan Vartan nâm zımmînin verâseti bana ve sulbiye 
kızı Gonca nâm nasrâniyyeye münhasıra olup, mezbûre Gonca hâlik-i mezbûr 
terekesine vâzı‘atü’l-yed olmağla, hâlik-i mezbûrun terekesinden bana isâbet 
eden hisse-i şâyi‘amı mezbûre Gonca’dan taleb ve da‘vâ ahz u kabza ve bana 
îsâle ve ahz u kabzın mütevakkıf olduğu umûrun küllîsine tarafımdan oğlum 
mesfûr Bağdasar’ı vekîl ve nâ’ib-i menâb nasb ve ta‘yîn eyledim dedikde, ol dahi 
ber vech-i muharrer vekâleti mezbûreyi kabûl ve merâsimini kemâ-yenbağī 
edâya ta‘ahhüd etmeğin, mâ vaka‘a bi’t-taleb ketb olundu.
Fi’l-yevmi’l-hâmis min Cumâdelâhire sene 1102.
Şuhûdü’l-hâl: El-Hâc Ali b. Ahmed, İbrahim b. Mehmed, Mustafa b. Şaban, Hü-
daverdi v. Bağdasar, İskender v. Yamandi.

352 [60a-1] Hacı Mehmed b. Hacı Süleyman’ın terekesinden eski karısı 
Ayşe bt. Mustafa’nın hissesini alması
Mahmiye-i İstanbul’da Hatice Sultan mahallesinde sâkin iken bundan akdem 
vefât eden el-Hâc Mehmed b. el-Hâc Süleyman’ın verâseti, zevce-i metrûkesi 
Ayşe bt. Mustafa ile sulbî oğlu Süleyman ve sulbiye kızı Fâtıma’ya münhası-
ra ve tashîh-i mes’elesi yirmi dört sehmden olup sihâm-ı mezbûreden üç seh-
mi zevcesi mezbûreye ve dört sehmi oğlu mezbûre Süleyman’a ve yedi seh-
mi kızı merkūme Fâtıma’ya isâbet intikāl eylediği şer‘an zâhir ve mütehakkik 
oldukdan sonra zâtını ma‘rifet-i şer‘iyye ile ârifân Mustafa Beşe b. Abdullah 
ve Mehmed b. Mustafa ta‘rîfleriyle mu‘arrefe olan mezbûre Ayşe meclis-i şer‘-i 
şerîf-i enverde, müteveffâ-yı mezbûrun terekesine vâzı‘u’l-yed olup kendi tara-
fından asîl ve kız karındaşı mezbûre Fâtıma tarafından vekîl olan bâ‘isü hâze’l-
kitâb mezbûr Süleyman Çelebi mahzarında ikrâr ve takrîr-i kelâm edip, zev-
cim müteveffâ-yı mezbûrun terekesinden ber vech-i muharrer bana isâbet ve 
intikāl eden üç sehim sümün hisse-i irsiye-i şer‘iyyemi mezbûr Süleyman Çele-
bi bana def ‘ ve teslîm, ben dahi yedinden bi’t-tamâm ve’l-kemâl ahz u kabz ey-
ledim. Ba‘de’l-yevm mezbûr Süleyman Çelebi ile kız karındaşı mezbûre Fâtıma 
Hâtun’un husûs-ı mezkûra müte‘allika da‘vâdan zimmetlerini ibrâ ve iskāt eyle-
dim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: Sâlih Efendi el-imâm, Abdullah Efendi b. Receb, Receb el-müezzin, 
Ahmed Ağa b. Mustafa, Mustafa b. Mahmud, Ahmed b. Ahmed, Monla Mehmed 
b. Hasan, el-Hâc Hüseyin b. Abdullah, Mustafa Beşe b. Abdullah, Halil Beşe b. ( ), 
Ahmed Çelebi b. Eyüb, Odabaşı Mehmed Çelebi.

353 [60a-2] Emetullah Hatun bt. Mustafa’nın, bazı eşyaları babası 
Mustafa Çelebi’ye satması
Mahmiye-i İstanbul’da Kirmasti mahallesinde sâkine Emetullah Hâtun bt. Mus-
tafa ba‘de’t-ta‘rîfi’ş-şer‘î meclis-i şer‘-i şerîf-i enverde, babası mezbûr Mustafa 
Çelebi mahzarında ikrâr-ı tâm ve takrîr-i kelâm edip, eşyâ-i memlûkemden hâlâ 
Rumeli hisârında sâkin zevcem İmâm Ali Efendi menzilinde mevcûd bir mâ’î 
orta keçesi ve üç kırmızı yan keçesi ve dört çatma yasdık ve altı kırmızı kadife 
yasdık ve iki beledî döşeği ve bir beledî döşek yüzü on beş sahan ve dört sagīr 
sahan ve üç kebîr tencere ve bir sagīr tencere ve iki tepsi ve iki kafesli leğen ve 
iki ibrik ve bir güğüm ve iki kahve ibriği ve iki hoşâb tası ve bir kahve tepsisi 
ve bir hamam tası ve bir gül kutusu ve iki sandal çarşeb ve dört münakkaş yüz 
yasdık[ı] ve altı tire kenârlı gömlek ve yedi müsta‘mel câmeşûy ve iki tire kenârlı 
don ve dört tire kenârlı don ve dört cedîd uçkur ve iki müsta‘mel uçkur ve dört 
uçkurluk bez ve bir dülbend örtüsü ve yedi münakkaş yağlık ve bir duvar mak-
raması ve üç boyama şebgûnî ve altı beyaz şebgûnî ve bir mükemmel hamam 
rahtı ve üç boğça ve bir dokuma peşkiri ve bir beyaz münakkaş sofra ve dört ab-
des makraması ve sarı sandal kaplı nîm ten kürk ve bir yeşil atlas kaftan ve bir 
sâde beyaz hatâyî kaftan ve bir haşhaşi hatâyî kaftan ve bir turuncu hatâyî kaf-
tan ve bir taraklı sandal kaftan ve bir beyaz sandal koşdurma ve bir alaca san-
dal koşdurma ve bir beyaz hatâyî ve bir al hatâyî anteri ve iki kadife serpûş ve 
bir sof serpûş ve bir keremsud serpûş ve bir incili kuşak ve bir sîm zünnâr ku-
şak ve bir çift zümrüd küpe ve bir çift altın bilezik ve on dokuz altın düğme ve 
on dokuz inci düğme ve bir kırmızı çuka ocak başmağı ve bir çuka kapı perdesi 
ve iki sîm pâzubend ve bir sîm kutu ve bir sandal çintiyân ve bir iskemle ve bir 
mum sofrası ve sırma tasmalı nalın ve bir telli üslük ve bir peçe ve bir nişân tab-
lığı ve bir mum sofrası ve bir kaliçe seccâdemi safka-i vâhide ile babam mezbûr 
Mustafa Çelebi’ye bey‘-i kat‘î ile iki yüz guruşa bey‘ ve temlîk, ol dahi ber vech-i 
muharrer iştirâ ve temellük ve kabûl eyledikden sonra semeni olan meblağ-ı 
mezbûr iki yüz guruş da‘vâdan babam mezbûr Mustafa Çelebi’nin zimmetini 
ibrâ ve iskāt eyleyip, eşyâ-yı muharrer-i mezkûremi zevcim mezbûr İmâm Ali 
Efendi’den ahz u kabza babam mezbûr Mustafa Çelebi’yi taslît eyledim dedikde, 
gıbbe’t-tasdîki’l-mu‘teberi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Cumâdelâhire li sene isneteyn ve mi’e ve elf.
Şuhûdü’l-hâl: Müezzin Musa Efendi b. Mustafa, Abdullah Çelebi b. Mustafa, Hü-
seyin b. Abdullah, Mehmed b. Sefer, Hasan b. Abdullah, İbrahim Çelebi b. Ah-
med, Ahmed b. Ahmed, Mehmed b. Ahmed.

354 [60b-1] Yahon v. İstadi’nin, Mosi v. Avraham’a verdiği 
geçersiz mangırların iadesi
Mahmiye-i İstanbul’da Yedikule kurbunda sâkin Yahon v. İstadi meclis-i şer‘-i 
şerîf-i enverde, mahmiye-i mezbûrede Tekfursarayı kurbunda sâkine Mosi v. Av-
raham nâm yahudi muvâcehesinde ikrâr ve takrîr-i kelâm edip, bundan akdem 
mezbûr kırkı bir guruşdan mecmû‘u yüz kıt‘a esedî guruşa tebdîl etmek için on 
dört bin mangırımı mezbûr Mosi’ye def ‘ ve teslîm edip, ol dahi ba‘de’l-ahz zikr 
olunan mangırın dokuz bin dokuz yüz kırk mangırını yetmiş bir kıt‘a esedîye 
tebdîl ve bana def ‘ ve teslîm, ben dahi ahz u kabz edip ve mâ‘adâ râyici yirmi 
dokuz guruşu dahi mezbûrdan taleb eylediğimde cevâbında, fi’l-hakīka esedîye 
tebdîl etmek için benden on dört bin mangırı ba‘de’l-ahz dokuz bin dokuz yüz 
mangırımı yetmiş bir esedîye tebdîl ve bana def ‘ ve teslîm eylediğini ikrâr, lâkin 
mâ‘adâ bey‘ olup işbu meclis-i şer‘de müşâhede olunan dört bin altmış mangı-
rı râyic olmayıp, kâsid olmağla, el-ân a‘yânı yedimde mevcûddur deyip ve zikr 
olunan dört bin altmış mangır bi aynihî benden ahz eylediği mangır olup tebdîl 
etmediğine, mezbûr Mosi tahlîf dahi olunmuşdur. Hâlâ mezbûr Mosi zikr olu-
nan dört bin altmış kâsid mangırı bana def ‘ ve teslîm ben dahi ahz ve tesellüm 
eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: İbrahim b. Ahmed, Ebûbekir b. Hüseyin, İbrahim b. Mehmed, Ali 
Çelebi b. Bâli ve gayruhüm mine’l-huzzâr.

355 [60b-2] Fâtıma bt. Ömer’in Hicâzî b. Sunullah’tan boşanması
Mahmiye-i İstanbul’da Debbâğ Yunus mahallesinde sâkine Fâtıma bt. Ömer 
nâm hâtunun karındaşı ve tarafından husûs-ı âti’l-beyâna vekîl olduğu zâtını 
ârifân olan Mehmed b. Şaban ve İbrahim b. Abdurrahman nâm kimesneler 
şehâdetleriyle sâbit olan el-Hâc Ahmed nâm kimesne meclis-i şer‘-i şerîfde, 
müvekkile-i mezbûrenin zevc-i dâhili bâ‘isü hâze’l-kitâb Hicâzî b. Sunul-
lah mahzarında ikrâr ve takrîr-i kelâm edip, mezbûr Hicâzî zevcesi mezbûre 
Fâtıma’yı bâyinen tatlîk etmekle mezkûr Hicâzî, merkūme Fâtıma’ya mehr-i 
müecceli olan iki bin beş yüz akçeyi ve bi’t-terâzî nafaka-i iddeti için altı yüz 
akçe ve me’ûnet-i süknâsı için iki yüz yetmiş akçe ki, cem‘an iki bin dokuz yüz 
yetmiş akçe ve bi’t-tamâm edâ ve teslîm, ol dahi ahz u kabz ettiğinden sonra 
hukūk-ı zevciyyete müte‘allik cemî‘ da‘vâdan her biri âharın zimmetini ibrâ ve 
iskāt eyledi dedikde, gıbbe’t-tasdîk mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Osman b. ( ), Mehmed b. Ahmed, Süleyman Çelebi b. ( ), 
el-Hâc Mustafa b ( ), İbrahim b. Ömer.

356 [60b-3] Kirkor v. Vartan’ın alacak iddiasının reddi
Acem tâifesinden olup mahmiye-i İstanbul’da İbrahimpaşa mahallesinde sâkin 
Kirkor v. Vartan nâm Ermeni meclis-i şer‘-i şerîf-i enverde, bâ‘isü hâze’l-kitâb 
Mustafa Çelebi b. Mehmed Efendi mahzarında üzerine da‘vâ ve takrîr-i kelâm 
edip, bundan akdem mezbûr Mustafa Çelebi’nin yedimden iştirâ ve kabz ey-
lediği her biri sekizer guruş olmak üzre beynimizde ma‘lûm iki alaca seme-
ninden on altı guruş ve bir yün sarık semeninden beş guruş ve bir evrânşâhî 
semeninden beş buçuk guruş ki, min haysü’l-mecmû‘ yirmi altı buçuk gu-
ruş hakkım olmağla hâlâ taleb eylediğimde bana edâdan imtinâ‘ eder, suâl 
olunup meblağ-ı mezbûrun alıverilmesi matlûbumdur dedikde, gıbbe’s-suâl 
ve akībe’l-inkâr, müdde‘î-i merkūm Kirkor’dan müdde‘âsını mübeyyine bey-
yine taleb olundukda, ityân-ı beyyineden izhâr-ı acz edip istihlâf etmeğin, 
fi’l-hakīka müdde‘î-i merkūmun mârru’z-zikr eşyâları semeninden yirmi altı 
buçuk guruş hakkı olmadığına mezbûr Mustafa Çelebi’ye yemîn teklîf olun-
dukda, ol dahi hasbe’l-mes’ûl yemîn billâhi’l-aliyyi’l-a‘lâ etmeğin, mûcebince 
müdde‘î-i mezbûr bî-vech mu‘ârazadan men‘ birle, mâ vaka‘a bi’t-taleb ketb 
olundu.
Fi’l-yevmi’t-tâsi‘ aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Ali, Çelebi b. Bâli, Osman Çelebi b. Ha-
san, Ahmed b. Ahmed, Nasuh b. Osman.

357 [60b-4] Ahmed Ağa b. Mehmed’in İbrahim Çelebi b. Hacı 
Hüseyin’i vekil tayin etmesi
Mahmiye-i İstanbul’da Oruç Kadı [Gazi İsmail] mahallesi sükkânından Ah-
med Ağa b. Mehmed nâm kimesne meclis-i şer‘-i şerîf-i Muhammedî’de İb-
rahim Çelebi b. el-Hâc Hüseyin nâm kimesne mahzarında ikrâr-ı sahîh-i 









şer‘î ve i‘tirâf-ı sarîh-i mer‘î edip, ben âhar diyâra âzim olmağla işbu yedim-
de olan temessük nâtıka olduğu üzre Hüseyin Ağa nâm kimesne zimmetin-
de olan bin guruş hakkımı ve Topal Mehmed Ağa ve Kankoroğlu? demek-
le ma‘rûf Ahmed ve …? diğer Ahmed nâm kimesnelerde olan beynimizde 
ma‘lûm hukūkumu taleb ve da‘vâ ve ahz u kabza ve bana îsâle ve ahz u kabz 
ve îsâl mütevakkıf olduğu umûrun küllîsine tarafımdan işbu merkūm İb-
rahim Çelebi’ye vekîl ve nâ’ib-i menâb nasb ve ta‘yîn eyledim dedikde, ol 
dahi vekâlet-i mezbûreyi kabûl ve hizmet-i lâzımesini kemâ-yenbağī edâya 
ta‘ahhüd ve iltizâm etmeğin, gıbbe’t-tasdîki’l-mu‘teberi’l-vicâhî mâ hüve’l-
vâki‘ bi’t-taleb ketb olundu.
Fi’l-yevmi’t-tâsi‘ aşer min Cumâdelâhire sene 1102.
Şuhûdü’l-hâl: Ali Ağa b. Abdullah, el-Hâc Mehmed b. Mahmud, Süleyman b. Os-
man, Ahmed Bey b. es-Seyyidî?, el-Hâc Osman b. Musa.

358 [61a-1] Hacı İbrahim b. Receb ile ortağı Hasan b. Abdullah’ın sulh 
olması
Mahmiye-i İstanbul’da el-Hâc Muhyiddin mahallesi sâkinelerinden el-Hâc İb-
rahim b. Receb nâm kimesne meclis-i şer‘-i şerîf-i enver ve mahfil-i münîf-i 
ezherde, mu‘takı bâ‘isü’l-kitâb Hasan b. Abdullah [nâm] kimesne mahzarında 
ikrâr ve takrîr-i kelâm edip, mezbûr Hasan ile târih-i kitâbdan üç sene mu-
kaddem veznecilik san‘atında şerîkler olup, fesh-i akd-i şirket edip beynimiz-
de hesâb gördüğümüz[de], ba‘de külli hesâb benim senin zimmetinde yüz gu-
ruş hakkım zuhûr etmişdi deyu bundan akdem meblağ-ı mezbûr yüz guruşu 
mezbûr Hasan’dan taleb ve da‘vâ eylediğimde, ol dahi inkâr etmeğin, beynimizde 
nizâ‘-ı küllî vukū‘undan sonra muslihûn tavassut edip, da‘vâ-yı mezkûrumdan 
beni mezbûr Hasan ile on guruş üzerine sulh eylediklerinde, ben dahi sulh-ı 
mezbûru kabûl ve bedel-i sulh olan meblağ-ı mezbûr on guruşu mezbûr Hasan 
yedinden tamâmen ahz u kabz edip, ben doksan guruşa müte‘allika da‘vâdan 
mezbûr Hasan’ın zimmetini ibrâ ve iskāt edip ve mezbûr Hasan dahi bedel-i 
sulh olmak bana medfû‘u olan on guruşa müte‘allika da‘vâdan benim zimme-
timi ibrâ ve iskāt eyledi dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Hüseyin, Ahmed Efendi b. Ramazan, el-Hâc 
Ali b. Abdullah, Osman b. Ramazan, el-Hâc Ahmed b. Müstakīm ve gayruhüm 
mine’l-huzzâr.









359 [61a-2] Kayseri Kesir köyündeki Ahî İsâ Vakfı gelirlerine Bezirci 
Vakfı mütevellisinin müdahale etmemesi
Vilâyet-i Anadolu’da medîne-i Kayseriye kazâsında Küstere nâhiyesine tâbi‘ Ke-
sir nâm karye sükkânından es-Seyyid İsmail Çelebi b. Hüseyin nâm kimes-
ne meclis-i şer‘-i şerîf-i enverde, karye-i mezbûrda Bezirci Vakfı’na bi’l-fi‘il 
mütevellî olan es-Seyyid İbrahim b. Şeyh Mehmed mahzarında ikrâr ve takrîr-i 
kelâm edip, evlâdiyet ve meşrûtiyyet üzre mütevellîsi ve zâviyedârı olduğum 
Ahî İsâ Vakfı’ndan olup, karye-i mezbûrda vâki‘ bir tarafdan Mustafa bahçesi? 
ve bir tarafdan nehr-i mâ-i cârî ve bir tarafdan Şebüküm? demekle ma‘rûf nehir-
den Nize? nâm karye sınırına varınca ma‘lûmü’l-hudûd ve’l-kat‘ vakıf arâzîden 
olan Tabaklı bağları demekle meşhûr bağların ve tarlaların rüsûm-ı a‘şârı ber-
mûceb-i şart-ı vâkıf mütevellîsi olduğum vakf-ı mezbûr tarafından zabt olu-
nagelmişken, mezbûr es-Seyyid İbrahim mütevellîsi olduğu Bezirci Vakfı’ndan 
olmak zu‘muyla zikr olunan bağı ve tarlaların rüsûm ve a‘şârını fuzûlen zabt 
ve vakf-ı mezbûreye gadr etmişdi. Lâkin hâlâ mezbûr es-Seyyid İbrahim Çele-
bi mârru’z-zikr bağ ve tarlaları vakf-ı mezbûra kasr-ı yed etmeğin ve iki sene-
de fuzûlen rüsûm ve a‘şârı taleb ve da‘vâ eylediğimde, beynimizde ba‘de’n-nizâ‘ 
tavassut-ı muslihîn ile on beş guruş üzerine sulh oldukda, ben dahi merkūm 
es-Seyyid İbrahim Çelebi yedinden meblağ-ı merkūm on beş guruşu ahz u 
kabz ettiğimden sonra merkūm es-Seyyid İbrahim yedimde olan bir kıt‘a hüc-
cet nâtık olduğu üzre mârru’z-zikr bağ ve tarlalara min ba‘d dahl ve ta‘arruz et-
memek üzre ta‘ahhüd edip, makbûzum olan meblağ-ı merkūm on beş guruşdan 
merkūm es-Seyyid İbrahim yedinde ve kıbelinde bir akçe ve bir habbe kalmadı 
dedikde, mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Cumâdelâhire sene 1102.
Şuhûdü’l-hâl: Es-Seyyid Mustafa b. es-Seyyid İbrahim, es-Seyyid İbrahim Çele-
bi b. Mehmed Efendi, es-Seyyid Abdurrahman Efendi, İbrahim Ağa b. es-Seyyid 
el-Hâc İbrahim, İbrahim Bey b. Abdi.

360 [61a-3] Vesteye bt. Hristo’nun nişan parasını Hristo v. Dimo’ya iade 
etmesi
Mahrûse-i Galata muzâfâtından kasaba-i Tophâne sâkinlerinden râfi‘ü hâze’s-
sifr Hristo v. Dimo nâm nasrânî mahmiye-i İstanbul’da diğer Hristo v. Yuvan 
nâm nasrânî muvâcehesinde üzerine da‘vâ ve takrîr-i kelâm edip, bundan ak-
dem merkūm diğer Hristo sulbiye kebîre kızı Vesteye nâm nasrâniyyeyi bana 
tezvîc, ben dahi tezevvüc murâd eylediğimde, millet-i bâtıla ve âdet-i âtılamıza 
binâ’en nişân olmak üzre ben merkūm Hristo’ya on yaldız altınımı verip, ol dahi 
bir pîrûze altın yüzük ve sekiz makrama ve bir boğça vermişidi. Hâlâ tezvîc 
ve tezevvücden ferâğat olunmakla, merkūm diğer Hristo bana verdiği eşyâ-i 
mezkûreyi yedimden istirdâd ve ahz u kabz edip ve makbûzu olan on yaldız al-
tınımı bana red ve teslîmden imtinâ‘ eder. Hâlâ merkūm diğer Hristo’ya suâl 
olunup alıverilmesi matlûbumdur dedikde, gıbbe’s-suâl merkūm diğer Hristo 
cevâbında, kaziyye minvâl-i muharrer üzre olduğunu ikrâr ve i‘tirâf etmeğin, 
mûcebince meblağ-ı mezbûr on yaldız altını müdde‘î-i mezbûra red ve teslîme 
merkūm diğer Hristo’ya tenbîh olunup, mâ vaka‘a bi’t-taleb ketb olundu.
Fi’l-yevmi’r-râbi‘ aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Osman Beşe b. Hasan, Ali Beşe b. Bâli, 
Mehmed Beşe b. Hüseyin ve gayruhüm.

361 [61a-4] Mehmed Efendi b. Ahmed’in kölesi Hasan b. Abdullah’ı 
azat etmesi
Mahmiye-i İstanbul’da Kızıltaş mahallesinde sâkin Mehmed Efendi b. Ahmed 
tarafından husûs-ı âti’l-beyâna vekîl olduğu Ali Efendi b. Mustafa ve Mehmed 
Çelebi b. Ali şehâdetleriyle şer‘an sâbit olan el-Hâc Mustafa Ağa b. Abdurrah-
man meclis-i şer‘-i şerîf-i enverde bi’l-vekâle ikrâr-ı tâm ve takrîr-i kelâm edip, 
müvekkil-i merkūm Mehmed Efendi kendiye rıkkını [61b] mu‘terif olan işbu 
uzun boylu açık kaşlı kara gözlü kara bıyıklı Nemçeviyyü’l-asl Hasan b. Abdul-
lah nâm abd-i memlûkünü, hasbeten lillâhi te‘âlâ mâlından tahrîr ve i‘tâk ve 
zümre-i ahrâr-ı asliyyîne idrâc ve ilhâk eyledi. Ba‘de’l-yevm mevsûf-ı mezbûr 
Hasan sâir ahrâr-ı asliyyîn gibi hür olup, üzerinde velâ-i şer‘îden gayrı hakkı 
kalmamışdır dedikde, mâ vaka‘a bi’t-taleb ketb olundu.
Fi’l-yevmi’s-sâmin aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Ali Efendi b. Mustafa, Ali Efendi b. Ha-
san, Mehmed Çelebi b. Ali ve gayruhüm.

362 [61b-1] Musa b. Hacı İbrahim’in terekesinden Fâtıma’ya olan 
borcun ödenmesi
Vilâyet-i Anadolu’da İznikmid kasabası sâkinelerinden Fâtıma bt. (  ) nâm 
hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, yine kasaba-i mezbûre 
sâkinelerinden Ayşe bt. Halil nâm hâtun mahzarında üzerine da‘vâ ve takrîr-i 
kelâm edip, mezbûre Ayşe’nin zevci olup bundan akdem Antalya kurbunda Ker-
ve? nâm karyede vefât eden Musa b. el-Hâc İbrahim b. Abdullah zimmetinde 
cihet-i deyn-i şer‘îden altı bin akçe hakkım olup, meblağ-ı mezbûru kable’l-edâ 
mezbûr Musa fevt olmağla, tereke-i vâfiyesine zevcesi mezbûre Ayşe vâzı‘atü’l-
yed olmağın, hâlâ suâl olunup tereke-i müteveffâ-yı mezbûrdan meblağ-ı 
mezbûru bana teslîme mezbûre Ayşe’ye tenbîh olunmak matlûbumdur dedik-
de, gıbbe’s-suâl mezbûre Ayşe cevâbında zevci müteveffâ-yı mezbûrun cihet-i 
mezkûreden müdde‘iye-i mezbûreye altı bin akçe deyni olduğunu ve kendi 
tereke-i vâfiyesine vaz‘-ı yed eylediğini ikrâr, lâkin zevci mezbûr Musa’nın fevt 
olduğunu inkâr edicek, müdde‘iye-i mezbûreden müdde‘âsına beyyine taleb 
olundukda, udûl-i ahrâr-ı ricâl-i müslimînden olup Vezirhanı kurbunda sâkin 
Mehmed Bey b. Sefer ve Osman Bey b. Ahmed nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında, fi’l-hakīka işbu mezbûre 
Ayşe’nin zevci merkūm Musa b. el-Hâc İbrahim b. Abdullah zikr olunan An-
talya kurbunda Kerve? nâm karyede fevt olup, bizim huzûrumuzda gasl ve na-
mazını kılıp makābir-i müslimîne defn eyledik. Biz bu husûsa bu vech üzre 
şâhidleriz, şehâdet dahi ederiz deyu her biri edâ-i şehâdet-i şer‘iyye ettiklerinde, 
ba‘de’t-ta‘dîl ve’t-tezkiye şehâdetleri makbûle olmağın, mûcebiyle ba‘de’l-hükm 
ve’t-tenbîh mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, İbrahim Çelebi b. Mehmed, Ebûbekir 
Çelebi b. Hüseyin, Osman Çelebi b. Hasan ve gayruhüm.

363 [61b-2] İsayi v. Ovanes’in terekesinden Cevher bt. Altun’a 
vakıf evin devri
Mahmiye-i İstanbul’da Kızıltaş mahallesinde sâkin iken bundan akdem hâlik 
olan İsayi v. Ovanes nâm zımmînin verâseti, sulbî oğlu Ağya’ya ve sulbiye kebîre 
kızları Karine ve Maryem nâm nasrâniyyelere münhasıra olduğu mütehakkik 
oldukdan sonra merkūm Ağya kendi tarafından asâleten ve merkūmetân Ka-
rine ve Maryem taraflarından husûs-ı âti’l-beyâna vekîl olduğu zâtlarını ârifân 
Kirkor v. Kalos ve Serkis v. Agob nâm zımmîler şehâdetleriyle sâbit olmağla 
vekâleten meclis-i şer‘-i şerîf-i enverde, bâ‘isetü hâze’l-vesîka Cevher bt. Altun 
nâm nasrâniye mahzarında ikrâr ve takrîr-i kelâm edip, Mavne bt. Asvador nâm 
nasrâniyyenin gallesi Tanrıvermiş ve Bursa sürgünü ve Ankara cemâ‘ati kurâsı 
avârızına meşrûta vakıf olup, mahmiye-i mezbûrede Şeyh Ferhad mahallesinde 
vâki‘ bir tarafdan Nikogos ve bir tarafdan Abraham zımmîler mülkleri ve iki ta-
rafdan tarîk-i âm ile mahdûd bir bâb tahtânî oda ve bir sofa ve bir sagīr şehni-
şin ve kenîfi müştemil vakıf menzil icâreteyn-i ma‘lûmeteyn ile babamız hâlik-i 
mezbûrun tasarrufunda olup, ba‘de helâkihî bize intikāl etmeğin hâlâ menzil-i 
mahdûd-ı mezkûru mütevellîsi işbu hâzır bi’l-meclis Toma v. Asvador’un izni 
ile merkūme Cevher’e on altı bin mangır bedel mukābelesinde asâleten ve 
vekâleten ferâğ ve tefvîz, ol dahi ber vech-i muharrer tefevvüz ve kabûl ey-
lediğinden sonra bedeli olan meblağ-ı mezbûr on altı bin mangırı merkūme 
Cevher’den asâleten ve vekâleten bi’t-tamâm ahz u kabz eyledim. Ba‘de’l-yevm 
menzil-i mahdûd-ı mezkûr merkūme Cevher’in tasarrufunda olup bizim alâka 
ve medhalimiz kalmamışdır dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Derviş Beşe b. ( ), Memi Beşe b. ( ), Tur-
gud Beşe b. ( ), Kirkor v. Kalos, Serkis v. Agob ve gayruhüm mine’l-huzzâr.

364 [62a-1] Ahmed Paşa b. Abdurrahman’ın varisleri arasında 
sulh olması
Mahmiye-i İstanbul’da Deniz Abdal mahallesinde sâkin iken bundan akdem 
vefât eden Ahmed Paşa b. Abdurrahman’ın sulbiye kebîre kızı Hatice Hanım’ın 
zevci ve tarafından husûs-ı âti’l-beyâna vekîl olduğu zâtını ârifân İmâm Ab-
dullah Efendi b. Abdullah ve el-Hâc Mehmed b. Ebûbekir nâm kimesneler 
şehâdetleriyle şer‘an sâbit olan İbrahim Ağa b. Hüseyin nâm kimesne vekâleten 
ve müteveffâ-yı mezbûrun sulbî kebîr oğulları Mehmed Bey ve Mustafa Bey 
her biri asâleten meclis-i şer‘-i şerîf-i enverde, bâ‘isü hâze’l-kitâb Mehmed Ağa 
b. Ahmed kimesne mahzarında her biri ikrâr ve takrîr-i kelâm edip, müteveffâ-
yı mezbûrun terekesinden olmağla bize ve vâlidemiz işbu hâzıra bi’l-meclis 
Fâtıma nâm hâtunun hisse-i irsiye-i mu‘ayyenemize isâbet eden mahalle-i 
mezbûrda vâki‘ iki tarafdan Ayşe ve Rukiye menzilleri ve bir tarafdan ba‘zan 
Odabaşı hâtunu Ayşe ve ba‘zan Mehmed Çelebi mülkleri ve ba‘zan diğer Hati-
ce bt. Abdullah Beşe ve ba‘zan İbrahim menzilleri ve bir tarafdan Mehmed Bey 
ve Ahmed Bey b. Hüseyin Paşa bahçesi ve bir tarafdan tarîk-i âm ile mahdûd 
olup, mezbûr Mehmed Ağa’nın yedinde olan hüccet nâtıka olduğu üzre hâriciye 
ve dâhiliyesi büyût-ı adîde ve hamam ve bi hesâb-i terbî‘î bin dört yüz yetmiş 
dört zirâ‘ bahçeyi müştemil mülk menzilden vâlidemiz ve kıbel-i şer‘den hâl-i 
sıgārımızda vasiyy-i mansûbemiz merkūme Fâtıma Hâtun hissesini hüccet-i 
mezkûre nâtıka olduğu üzre mezbûr Mehmed Ağa’ya bey‘ eyledikde, bizim his-
semizi dahi ma‘an safka-i vâhide ile bin yüz guruşa asâleten ve vesâyeten bey‘ 
ve kabz-ı semen etmekle, biz dahi menzil-i mezkûrdan hisse-i mu‘ayyenemiz 
bilâ-müsevviğ bey‘ olunduğundan mâ‘adâ gabn-ı fâhiş ile bey‘ olunmuşdu deyu 
menzil-i mezkûrdan hissemizi mesfûr Mehmed Ağa’dan taleb ve da‘vâ eyledi-
ğimizde, ol dahi hüccet-i mezkûre nâtıka olduğu üzre vâlideniz ve vasîniz olan 
mezbûre Fâtıma menzil-i mezkûru bey‘ eyledikde sizin hissenizi dahi zarûret-i 
nafakanız için bâ-müsevviğ ve izn-i hâkim [ile] hîn-i akidde semen-i misli 
olan meblağ-ı makbûz-ı merkūma bey‘ etmişdi deyu hüccet ibrâz edip def ‘le 
mukābele etmekle, beynimizde nizâ‘-ı küllî vukū‘undan sonra muslihûn tavas-
sut edip, da‘vâ-yı mezkûremizden mezbûr Mehmed Ağa ile beynimizde yet-
miş guruş üzerine akd-i musâlaha eylediklerinde, biz dahi asâleten ve vekâleten 
sulh-ı mezbûru kabûl ve bedel-i sulh olan meblağ-ı mezbûr yetmiş guruşu 
mezbûr Mehmed Ağa’dan bi’t-tamâm ahz u kabz ettiğimizden sonra husûs-ı 
mezkûra müte‘allika cemî‘ da‘vâdan mezbûr Mehmed Ağa’nın zimmetini ibrâ-i 
âm ile ibrâ ve iskāt edip, menzil-i mezkûrda alâka ve medhalimiz kalmadı de-
diklerinde, gıbbe’t-tasdîki’ş-şer‘î vasiyy-i merkūme Fâtıma dahi kezâlik menzil-i 
mezbûra müte‘allika da‘vâdan mezbûr Mehmed Ağa’nın zimmetini ibrâ ve iskāt 
etmeğin, mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Cumâdelâhire sene 1102.
Şuhûdü’l-hâl: Abdullah Efendi el-imâm, el-Hâc Mehmed b. Ebûbekir, Mehmed 
Çavuş b. İsmail, İbrahim Çavuş b. Halil, Ali Çelebi b. el-Hâc Hasan, el-Hâc Mus-
tafa Ağa, el-Hâc Hüseyin el-müezzin.

365 [62a-2] Mehmed Efendi b. Sunullah’ın Abdülhalim Vakfı’na 
olan borcuna kefil olunması
Mahmiye-i İstanbul’da Beyceğiz mahallesi sâkinlerinden olup bundan ak-
dem vilâyet-i Rumeli’nde Feth-i İslâm kadısı iken vefât eden Mehmed Efendi 
b. Sunullah nâm kimesnenin verâseti, zevce-i metrûkesi Emetullah bt. Musta-
fa nâm hâtun ile sulbî oğlu Sadık Mehmed nâm sagīre münhasıra olduğu zâhir 
oldukdan sonra sagīr-i mezbûrun tesviye-i emrine kıbel-i şer‘den mansûbe 
vasîsi ve vâlidesi mezbûre Emetullah Hâtun ba‘de’t-ta‘rîfi’ş-şer‘î meclis-i şer‘-i 
şerîfde, mahmiye-i mezbûrede vâki‘ merhûm Abdülhalim Efendi Vakfı’na bi’l-
fi‘il mütevellî olan Süleyman Efendi b. Osman ile müteveffâ-yı mezbûra rıkk-ı 
sâbıkını mu‘terif işbu uzun boylu açık kaşlı sarı elâ gözlü on iki bin akçe kıy-
metli Şahin b. Abdullah mahzarlarında bi’l-asâle ve’l-vesâye ikrâr ve takrîr-i 
kelâm edip, müteveffâ-yı mezbûrun terekesinden olmağla mevsûf-ı mezbûr Şa-
hin ile sagīr-i mezbûr ile bana irs-i şer‘le intikāl etmeğin, ben dahi mukaddemâ 
mevsûf-ı mezbûrede olan sümün hissemi tahrîr ve i‘tâk eylediğimde, ıtk ba‘zı 
iskāt-ı mahz olmağla, mevsûf-ı mezbûrun rıkka reddi mümteni‘ ve ben mu‘assire 
olmağın, ber vech-i muharrer kıymetinde olan sümün hissemden mâ‘adâ seb‘a-i 
esmân kıymeti olan on bin beş yüz akçeyi sagīr için mevsûf-ı mezbûr Şahin 
üzerine si‘âyeti lâzım geldiğine bundan akdem hükm-i şer‘î lâhık oldukdan son-
ra mevsûf-ı mezbûr Şahin si‘âyeti lâzım gelen meblağ-ı mezbûrun beş yüz ak-
çesini bana edâ ve teslîm, ben dahi bi’l-vesâye yedinden ahz u kabz edip on 
bin zimmetinde bâkī kalmışdı. Hâlâ müteveffâ-yı mezbûrun vakf-ı mezbûra 
on bin dört yüz altmış beş akçe deyni olup ve deyn-i mezbûra ben kefîl olma-
ğın, meblağ-ı mezbûr Şahin üzerine havâle-i sahîha-i şer‘iyye ile havâle eyle-
diğimde mezbûrân Süleyman Efendi ile mevsûf-ı mezbûrdan her biri vech-i 
muharrer havâle-i mezkûreyi kabûl ettiklerinden deyn-i mezbûrdan bâkī ka-
lan beş bin dört yüz altmış beş akçe bi hükmi’l-kefâle vakf-ı mezbûra zimme-
timde deynimdir, min ba‘d mevsûf-ı mezbûr Şahin üzerinde ba‘de’s-si‘âye sagīr-i 
mezbûr ile benim velâ-i şer‘îden gayrı hakkım bâkī kalmadı dedikde, gıbbe’t-
tasdîki’ş-şer‘î Yanova-i cedîd kazâsından munfasıl Nasîbîzâde? Ahmed Efen-
di meclis-i şer‘de ikrâr ve takrîr-i kelâm edip, hâlâ hizmetinde olan mevsûf-ı 
mezbûr Şahin’in bi hükmi’l-havâle vakf-ı mezbûra zimmetinde edâsı lâzım ge-
len meblağ-ı mezbûrdan on akçenin onu on bir akçe üzre asıl ve rıbhına ta-
rafeynden emr ve kabûlü hâviye kefâlet-i sahîha ile kefîl oldum dedikde, mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer min Cumâdelâhire sene 1102.
Şuhûdü’l-hâl: İsmail Çelebi b. Mustafa, Hüseyin Çavuş b. Mehmed, Ziyaeddin 
Çelebi [b.] Halil, Mehmed Çelebi b. Musa berber, Mehmed Çelebi b. Ahmed.

366 [62b-1] Haffâf Şemseddin Vakfı’na ait kazancı dükkânın yeni 
ihdas edilip komşu binaya zarar verdiği
Husûs-ı âti’l-beyânın mahallinde keşf ve tahrîri için sâdır olan fermân-ı âlîye 
imtisâlen savb-ı şer‘-i münîrden irsâl olunan es-Seyyid Abdülmu‘tî Efendi [ve] 
hâssa mi‘mârlardan Mehmed Halîfe b. Abdullah ve Mustafa Halîfe b. Mehmed ile 
mahmiye-i İstanbul’da Ayazmakapısı dâhilinde Hoca Hayreddin mahallesinde 
vâki‘ Haffâf Şemseddin Vakfı’ndan olan zikri câ’î dükkâna varıp, vakf-ı mezbûrun 
kāimmakām-ı mütevellîsi olan İbrahim Bey b. Mehmed Paşa hâzır iken zeyl-i 
kitâbda muharrerü’l-esâmi udûl-i müslimîn huzûrlarında akd-i meclis-i şer‘-i 
nebevî eyledikde, dükkân-ı mezkûra mülâsık vakf-ı mezbûrdan olan menzi-
lin mutasarrıfesi olan Fâtıma bt. Abdi nâm hâtun meclis-i ma‘kūd-ı mezkûrda, 
dükkân-ı mezkûrun nısfına icâreteyn-i ma‘hûdeyn ile ve nısf-ı âhar[a] yine kirâ 
ile mutasarrıf olan Kazgancı Şaban b. Nasuh mahzarında takrîr-i kelâm edip, 
işbu bir tarafdan zeytinci dükkânı ve bir tarafdan çakıcı dükkânı ve bir taraf-
dan benim tasarrufumda olan işbu vakıf menzil ve bir tarafdan tarîk-i âm ile 
mahdûd olan işbu vakıf dükkân mukaddemâ nısfı çakıcı dükkânı ve nısfı des-
tereci dükkânı olup, kadîmden kazgancı dükkânı olmayıp, ba‘dehû mezbûr Şa-
ban iki dükkânı bir edip, hâlâ dükkân-ı mezbûrda büyük ocak ve örs ile kazgan-
cılık işlemek murâd etmekle, darbından menzilimin binâsına vehn isâbet etmek 
mukarrer olmağın, hâlâ ba‘de’n-nazar ve’s-suâl hakīkat-i hâl tahrîr olunmak 
matlûbumdur dedikde, gıbbe’l-keşf ve’l-mu‘âyene dükkân-ı mezkûr kadîmden 
kazgancı dükkânı olmayıp, vech-i meşrûh üzre nısfı çakıcı ve nısf-ı âharı deste-
reci dükkânı olduğunu mezbûr Şaban mu‘terif ve Müslimûn-ı mezkûrûn ihbâr 
ettiklerinden sonra mezkûrun binâsına vehn isâbet etmek mukarrerdir deyu 
mezbûr Şaban’ın muvâcehesinde alâ tarîki’ş-şehâde haber verdiklerini mevlânâ-
yı mezkûr mahallinde ketb ve tahrîr, ba‘dehû ma‘an ba‘s olunan Abdullah b. 
Mehmed ve Mahmud b. Mehmed ile meclis-i şer‘a gelip alâ vukū‘ihî inhâ ve 
takrîr etmeğin, mâ vaka‘a bi’t-taleb ketb olundu.
Fi’l-yevmi’s-sâdis aşer min Cumâdelâhire sene 1102.
Şuhûdü’l-hâl: Mehmed Efendi b. Mehmed el-imâm, Süleyman Çavuş b. İsma-
il el-mübâşir, Mehmed b. Mahmud, Osman Ağa b. Ahmed, Mahmud b. Ahmed, 
İbrahim Bey b. Mahmud, Şaban b. Ahmed, el-Hâc Halil Ağa b. Abdi, es-Seyyid 
Mustafa Efendi b. Ahmed, Mustafa Çelebi, es-Seyyid Ali Çelebi b. Hasan.

367 [62b-2] Mehmed Ağa b. İskender’in borcuna karşılık arazisini 
Kerime bt. Hasan’a devretmesi
Husûs-ı âti’l-beyânın mahallinde ketb ve tahrîri için savb-ı şer‘-i enverden 
me’zûnen irsâl olunan İmâmzâde Mehmed Efendi mahmiye-i İstanbul’da Koska 
fırını kurbunda Kul Kethüdâsı merhûm Mehmed Ağa menzili demekle ma‘rûf 
olan menzile varıp, zeyl-i kitâbda muharrerü’l-esâmi müslimîn huzûrlarında 
akd-i meclis-i kavîm ettikde, sâbıkan Leh üzerine me’mûr olan Ordu-yı 
hümâyûn kasabbaşısı olan umdetü’l-eşbâh ve’l-imtisâl Mehmed Ağa b. İsken-
der meclis-i ma‘kūd-ı mezbûrda, zevcesi olup hâlâ mahrûse-i Edirne’de Çakır 
Ağa mahallesinde sâkine bâ‘isetü hâzihi’l-vesîka Kerime bt. Hasan nâm hâtun 
tarafından husûs-ı âti’l-beyâna vekîl olup, zât-ı mezbûreyi ma‘rifet-i şer‘iyye 
ile ârifân olan Osman Beşe b. Osman ve Hasan Yazıcı b. Musli el-Edirnevî 
şehâdetleriyle şer‘an vekâleti sâbite olan birâderi Ali Ağa mahzarında ikrâr-ı 
tâm ve takrîr-i kelâm edip, müvekkile-i mezbûre Kerime’nin benim zimmetim-
de cihet-i şer‘îden yedi bin altı yüz elli guruş hakkı olduğunu mezbûr Ali Ağa 
bi’l-vekâle da‘vâ ve ben inkâr edip ve vekîl-i mezbûr müdde‘âsını ısbât etme-
yip şer‘an bana yemîn teklîf olundukda ben nükûl etmekle, meblağ-ı mezbûru 
edâ ve teslîme hükm-i şer‘î lâhık olmuşdu. El-hâletü hâzihî akd-i âtî sudûruna 
değin silk-i mülkümde münselik olup, mahmiye-i mezbûrede Kızıltaş mahalle-
sinde vâki‘ cenûben tarîk-i âm ve şarkan ba‘zan Davud Bey Vakfı olup mukāta‘a 
ile tasarrufumda olan arsa ve ba‘zan Ferhad Bey ve Kamer Hâtun vakıfları olup 
kezâlik mukāta‘a ile tasarrufumda olan arsa ve ba‘zan kezâlik Medîne-i mü-
nevvere Vakfı’ndan tasarrufumda olan hadîka ve şimâlen yine Medîne-i mü-
nevvere Vakfı olup icâre ile tasarrufumda olan hadîka ve garben Nalband kızı 
ve ba‘zan sâbıkan Kapı Ağası Kâtibi Ebûbekir Efendi menzilleri ile mahdûd 
hâriciyesinin tabaka-i ulyâsında üç bâb oda ve bir mâbeyn odası ve bir hazîne 
odası ve bir sofa ve bir kiler ve bir dehliz ve iki kenîf ve tabaka-i vustâsında 
dört bâb oda ve dehliz ve kenîf ve süflâsında zikr olunan Davud Bey Vakfı’ndan 
olan arsa üzerine mebnî bir bâb sagīr oda ve bir anbar ve bir ahır ve matbah ve 
iki bi’r-i mâ ve dâhiliyesi iki halvetli bir hamam ve bir mikdâr hadîka ve hav-
luyu ve dört fevkānî oda ve bir sofa ve dehliz ve kenîf ve tahta-pûş ve tahtânî 
iki bâb oda ve bir matbah [63a] ve bir su kuyusunu müştemil mülk menzilimi, 
beş bin esedî guruşa ve yine Edirne nevâhîsinden Hasköy nâhiyesinde Silioğ-
lu? nâm karyede vâki‘ Çil Ahmed Paşa çiftliği demekle meşhûr ve bana intimâ 
ile tahdîd ve tavsîfden müstağnî büyût-ı adîdeyi ve bağı müştemil mülk çift-
liğimi, iki göz değirmen ve içinde mevcûd elli re’s sığır ve inek ve bin re’s ko-
yun ve sâir cemî‘-i tevâbi‘ ve levâhıkı ve kâffe-i hukūk ve merâfıkı ile bi saf-
katin vâhidetin iki bin guruşa mezbûr Ali Ağa’ya bey‘ ve temlîk, ol dahi mü-
vekkilesi mezbûre Kerime Hâtun için bi’l-vekâle iştirâ ve kabûl ve temellük 
edip ve yine mârru’z-zikr çiftlik ile ma‘an taht-ı tasarrufumda olan lede’l-ahâlî 
ve’l-cîrân ma‘lûmü’l-hudûd iki kışla ve koru ve sâir ma‘lûmü’l-mikdâr tarlala-
rımı dahi bâ-ma‘rifet-i sâhib-i arz yüz elli guruş bedel mukābelesinde ferâğ ve 
tefvîz, ol dahi kezâlik mezbûre için tefevvüz ve kabûl edip ve yine evvelâ zikr 
olunan menzil-i kebîre mülâsık olup zikr olunan Davud Bey ve Ferhad Bey 
ve Kamer Hâtun vakıflarına senede altı yüz altmış akçe mukāta‘a ile taht-ı ta-
sarrufumda olan ma‘lûmü’l-hudûd ve’l-mikdâr arâzîyi ve yine ba‘zan menzil-i 
mezbûrun cânib-i şimâlîsinde ve ba‘zan şarkīsinde vâki‘ Medîne-i münevvere 
-sallallâhu alâ münevverihâ- vakfından senede yedi yüz yirmi akçe ücret-i mü-
eccele ile kezâlik yedimde ve taht-ı tasarrufumda olup bir köşk ve üç su kuyu-
su ve eşcâr-ı müsmire ve gayr-ı müsmireyi müştemil bi hesâb-i terbî‘î iki bin 
dokuz yüz yetmiş iki zirâ‘ hadîkayı yine mezbûr Ali Ağa’ya, mütevellîleri izni 
ve ma‘rifetleriyle beş yüz guruş bedel mukābelesinde ferâğ ve tefvîz, ol dahi te-
fevvüz ve kabûl ve kabz eyledikden sonra semen-i mezbûr ile bedel-i mezkûr 
min haysü’l-mecmû‘ yedi bin altı yüz elli guruş deyn-i mezbûra takās, ol dahi 
mukāssa ve kabûl eyledikden sonra çiftlik-i mezbûr ve sâir emlâk-i mezkûreyi 
mahallinde kabz ve tasarrufa merkūme Kerime Hâtun’u taslît eyledim. Ba‘de’l-
yevm mârru’z-zikr menzil ve çiftlik ve içinde hayvânât ve değirmen merkūme 
Kerime’nin mülk-i müşterâsı ve arâzî-i mezkûre ve menzil-i mezkûr kurbunda 
olan bahçe ve arsa-i merkūme hakk-ı müfevvazıdır, keyfe mâ yeşâ mutasarrı-
fa olsun dedikde, gıbbe’t-tasdîki’ş-şer‘î vâki‘ hâli mezbûr Mehmed Efendi ma-
hallinde ketb ve tahrîr edip, ba‘dehû cânib-i şer‘den ma‘an irsâl olunan İbra-
him Çelebi b. Ahmed ve Mustafa Beşe ile meclis-i şer‘a gelip alâ vukū‘ihî inhâ 
ve takrîr etmeğin, işbu bi’t-taleb ketb olundu.
Fî evâsıtı min Cumâdelâhire li sene isneteyn ve mi’e ve elf.
Şuhûdü’l-hâl: Yusuf b. Abdullah, Hasan tâbi‘-i Abdurrahman Efendi, Mehmed b. 
el-Hâc Ali, Hasan Yazıcı b. Musli, el-Hâc Mustafa b. Abdullah, el-Hâc Mehmed b. 
Abdullah, Mehmed Efendi b. Fazlullah, Abdurrahman Efendi b. Mehmed.

368 [63a-1] Hacı Mahmud b. Abdullah üzerine kızı Fâtıma 
için nafaka takdiri
Mahmiye-i İstanbul’da (  ) mahallesi sâkinelerinden Ümmügülsüm bt. Mehmed 
nâm hâtun ba‘de’t-ta‘rîfi’ş-şer‘î meclis-i şer‘-i enverde, zevc-i mutallıkı bâ‘isü’l-
kitâb el-Hâc Mahmud b. Abdullah mahzarında ikrâr ve takrîr-i kelâm edip, zev-
cim mezbûr el-Hâc Mahmud’un firâşından hâsıl ve benden mütevellide sadri-
ye sagīre kızı Fâtıma’nın babası mezbûr el-Hâc Mahmud üzerine kıbel-i şer‘den 
kadr-i ma‘rûf nafaka farz ve takdîr olunması matlûbumdur dedikde, hâkim-i 
muvakki‘-i sadr-ı kitâb –tûbâ lehû ve hüsnü me’âb- hazretleri dahi mezbûr el-
Hâc Mahmud ma‘rifetiyle bi’t-terâzî târih-i kitâbdan beher yevm beş akçe ve 
takdîr edip, meblağ-ı mefrûz-ı mezbûru sagīre-i mezbûre Fâtıma’nın nafaka ve 
kisve ve sâir levâzım-ı mühimmesine harc ve sarfa ve lede’l-iktizâ istidâneye ve 
vakt-i zaferde babası mezbûr el-Hâc Mahmud üzerine rücû‘a mezbûre Ümmü-
gülsüm Hâtun’a izin vermeğin, mâ vaka‘a bi’t-taleb ketb [olundu].
Fi’l-yevmi’l-ışrîn min Cumâdelâhire sene 1102.
Şuhûdü’l-hâl: İbrahim b. Ahmed, Mehmed Çelebi, Nasuh b. Abdullah, Ali [b.] 
Bâli ve gayruhüm.

369 [63a-2] Hasan b. Mustafa’nın, İsmail b. Mehmed’e borcu olması
Mahrûse-i Galata’ya tâbi‘ nâhiye-i Kasımpaşa’da ( ) mahallesinde sâkin İsmail b. 
Mehmed nâm kimesne meclis-i şer‘-i şerîf-i enverde, Hasan b. Mustafa nâm ki-
mesne mahzarında üzerine da‘vâ ve takrîr-i kelâm edip, mezbûr Hasan zimme-
tinde bundan akdem yedimden iştirâ ve kabz eylediği seksen deste yular seme-
ninden yirmi guruş hakkım olmağla suâl olunup alıverilmesi matlûbumdur de-
dikde, gıbbe’s-suâl mezbûr Hasan cevâbında, fi’l-hakīka kaziyye minvâl-i mu-
harrer üzre olup müdde‘î-i mezbûra zikr olunan seksen deste yular semenin-
den meblağ-ı mezbûr yirmi guruş el-ân vâcibü’l-edâ ve lâzımü’l-kazâ zimme-
timde deynimdir deyu ikrâr ve i‘tirâf etmeğin, mûcebince meblağ-ı mezbûr yir-
mi guruşu müdde‘î-i mezbûra edâ ve teslîme mezbûr Hasan’a tenbîh olunma-
ğın, mâ vaka‘a bi’t-taleb ketb.
Fi’l-yevmi’l-hâmis min Recebi’l-mürecceb li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Diğer İbrahim Çelebi b. Mehmed, Ali b. 
Bâli, Diğer Ali b. Nazif, Yahya Çelebi b. Ahmed.









370 [63b-1] Yeniçeriler 57. Oda Vakfı muhasebesinin görülmesi
Hilâl-i sütûrda mastûr olan husûsun mahallinde tahrîrini iltimâs etmeğin, 
savb-ı şer‘-i münîrden es-Seyyid Mehmed Efendi irsâl olunup, ol dahi dergâh-ı 
âlî yeniçerilerinin elli yedinci cemâ‘atine mahsûs odaya varıp odabaşı olan 
Ebûbekir b. İsa’nın sâkine olduğu odada zeyl-i kitâbda muharrerü’l-esâmi udûl-i 
müslimîn ve sikāt-ı muvahhidîn huzûrlarında akd-i meclis-i şer‘-i nebevî eyle-
dikde, oda-i mezbûrenin evkāfına bi’l-fi‘il mütevellî olan merkūm el-Hâc Ah-
med Odabaşı meclis-i ma‘kūd-ı mezbûrda, vakf-ı mezbûru bin doksan iki se-
nesinde mütevellîsi olan Arslan Odabaşı ile yine târih-i mezkûrda kâtibi olan 
umdetü’s-sulehâ’i’s-sâlikîn eş-Şeyh Ömer Efendi b. eş-Şeyh İsâ mahzarlarında 
bi’t-tevliye ikrâr-ı tâm ve takrîr-i kelâm edip, târih-i mezkûrda oda-i mezkûra 
yoldaşları Selânik muhâfazasına me’mûr olup gittiklerinde, vakf-ı mezbûrun 
musakkafâtından beynimizde ma‘lûm bir yoğurtçu kârhânesi ile elli aded hayyât 
dükkânlarının mecmû‘unun icâreleri beher şehr bin yetmiş akçe olup, icârât-ı 
mezbûreyi cem‘ ve tahsîle ve taraf-ı vakfa îsâle cümle oda ihtiyârları ma‘rifeti 
ile kâtib-i mezbûr eş-Şeyh Ömer Efendi vekîl olup, târih-i mezkûrdan bin dok-
san dokuz senesi Muharremi’ne gelince mârru’z-zikr kârhâne ile dekâkîn-i 
mezbûreden cem‘ ve tahsîl eylediği seksen dört bin dört yüz doksan akçeyi 
taraf-ı vakf için mütevellî-i sâbık olan mezbûr Arslan odabaşıya def ‘ ve teslîm, 
ol dahi vakf-ı mezbûr için yedimden ba‘de’l-kabz işbu hüccet-i şer‘iyye nâtıka 
olduğu üzre icârât-ı vakf-ı mezbûreden zimmetinde bir akçe ve bir habbe kal-
mayıp, lâkin târih-i mezbûrda oda-i mezkûrenin neferâtı hâzır bulunmama-
ğın, yine tekrâr bin doksan iki senesinden bin doksan dokuz senesi Muhar-
remi gurresine gelince mûmâ-ileyh eş-Şeyh Ömer Efendi icârât-ı mezkûreden 
bi’l-vekâle cem‘ ve tahsîl eylediği akçelerin beynimizde muhâsebesi görüldük-
de, bi’t-tamâm taraf-ı vakfa îsâl edip yedinde ve kıbelinde bir akçe ve bir habbe 
kalmadığı cümle neferâtımız ve ihtiyârlarımız beynlerinde zâhir ve müte‘ayyin 
oldukdan sonra mûmâ-ileyh eş-Şeyh Ömer Efendi ile mütevellî-i sâbık mezbûr 
Arslan odabaşı her biri kendi mâllarından alâ sebîli’t-teberru‘ elli guruş ki, 
cem‘an yüz guruş hâlâ ben mütevellî olmağla cümle ihtiyârlar ma‘rifetiyle bana 
def ‘ ve teslîm, ben dahi vakf-ı mezbûr için mezbûrândan ahz u kabz eyledim. 
Min ba‘d yedlerinde mâl-ı vakf-ı mezbûrdan ve icârâtdan bir akçe ve bir habbe 
bâkī kalmamışdır ve husûs-ı mezbûra müte‘allika onlar ile vechen mine’l-vücûh 
ve sebeben mine’l-esbâb da‘vâ ve nizâ‘ımız yokdur dedikde, gıbbe’t-tasdîki’l-
mu‘teberi’l-vicâhî vâki‘ hâli mezbûr es-Seyyid Mehmed Efendi mahallinde ketb 
ve tahrîr, ba‘dehû ma‘an irsâl olunan Çukadâr Mustafa Beşe b. Süleyman ve 
Mehmed b. Ahmed b. Ahmed ile meclis-i şer‘a gelip vukū‘u üzre inhâ ve takrîr 
etmeğin, mâ vaka‘a bi’t-taleb ketb olundu.
Fî evâili Cumâdelâhire sene 1102.
Şuhûdü’l-hâl: Mataracı Mehmed Beşe b. Hasan, Ömer Beşe b. Mustafa, Hasan 
Beşe b. Abdullah, Süleyman Beşe b. Abdullah, Mehmed Beşe b. Mustafa.

371 [63b-2] Fâtıma bt. Mustafa ile Hasan Beşe b. Mahmud arasında 
sulh olması
Mahrûse-i Galata’ya tâbi‘ Tophâne’de sâkine Fâtıma bt. Mustafa nâm hâtun 
ba‘de’t-ta‘rîfi’ş-şer‘î meclis-i şer‘-i şerîf-i enverde, işbu bâ‘isü’l-kitâb Hasan Beşe 
b. Mahmud nâm râcil mahzarında ikrâr-ı tâm ve takrîr-i kelâm edip, mezbûr Ha-
san Beşe zimmetinde cihet-i karz-ı şer‘îden yüz yetmiş esedî guruş hakkım olup, 
meblağ-ı mezbûru taleb ve da‘vâ eylediğimde beynimizde münâza‘ât-ı kesîre 
cereyân etmişdi. El-hâletü hâzihî muslihûn tavassut edip da‘vâ-yı mezkûrumdan 
mezbûr Hasan Beşe ile beynimizde kırk guruş üzerine akd-i musâlaha olunduk-
da, ben dahi sulh-ı mezbûru kabûl ve bedel-i sulh olan meblağ-ı mezbûr kırk 
guruşu yedinden alıp kabz edip ziyâdeye ve sâir ahz ve i‘tâya müte‘allika cemî‘ 
da‘vâdan mezbûr Hasan Beşe’yi ibrâ-i âmm-ı kātı‘ü’n-nizâ‘la ibrâ ve iskāt ey-
ledim. Min ba‘d mezbûr ile da‘vâ ve nizâ‘ım kalmadı dedikde, gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire sene 1102.
Şuhûdü’l-hâl: Ahmed Çelebi b. el-Hâc Mahmud, Mustafa Beşe b. Oruç, İbrahim 
Çelebi b. Ahmed, İbrahim Çelebi b. Mehmed ve gayruhüm.

372 [63b-3] Mehmed b. Abdullah ait evin varislerine intikali
Mahmiye-i İstanbul’da Hoca Hayreddin mahallesinde sâkine iken bundan ak-
dem vefât eden Dülger Mehmed b. Abdullah’ın verâseti, sulbî kebîr oğulları Ah-
med ve Osman ve Sâlih ve Sefer ve el-Hâc Mehmed ile sulbiye kızları Mer-
yem ve Ümmühâni’ye münhasıra olup, ba‘dehû mezbûre Ümmühâni Hâtun 
mahalle-i mezbûrede vâki‘ lede’l-ahâlî ve’l-cîrân ma‘lûmü’l-hudûd binâsı mülk 
ve arsası mahalle-i mezbûre câmi‘i evkāfına ayda altmış akçe icâre-i müeccelesi 
olan menzilden hisse-i şâyi‘asın kız karındaşı mezbûre Meryem Hâtun’a beyn-
lerinde ma‘lûm semen-i medfû‘a bey‘ ve teslîm, ol dahi iştirâ ve tesellüm ve 
kabûl eylediğinden sonra mezbûre Meryem Hâtun dahi fevt olup, verâseti sulbî 
kebîr oğlu Mustafa Çelebi’ye münhasıra olduğu şer‘an zâhir ve mütehakkik ol-
dukdan sonra işbu bâ‘isü’l-kitâb mezbûr Mustafa Çelebi meclis-i şer‘-i şerîf-i 
enverde, vakf-ı mezbûr mütevellîsi olan işbu Abdülkerim hâzır olduğu hâlde 
el-Hâc Mehmed b. Abdullah nâm kimesne mahzarında üzerine da‘vâ ve takrîr-i 
kelâm edip, mârru’z-zikr [64a] menzilden vâlidem müteveffât-ı mezbûrenin 
altı sehimden bir sehim hisse-i şâyi‘ası irsen bana intikāl etmekle, mezbûr el-
Hâc Mehmed bi gayri hak zabt ve tasarruf eder, hâlâ suâl olunup kasr-ı yedine 
ve menzil-i mezkûrun altı sehimden bir sehmi vâlidem müteveffât-ı mezbûre 
Meryem’den bana intikāl eden hisse-i şâyi‘amı teslîme mezbûr el-Hâc Mehmed’e 
tenbîh olunmak matlûbumdur dedikde, gıbbe’s-suâl mezbûr el-Hâc Mehmed 
cevâbında, kaziyye minvâl-i muharrer üzre olup bi tav‘ıhî ikrâr ve i‘tirâf etme-
ğin, mûcebince mezbûr el-Hâc Mehmed’in kasr-ı yedine ve menzil-i mezkûrun 
altı sehimden bir sehim hissesin müdde‘î-i mezbûr Mustafa Çelebi’ye taslîte 
ba‘de’l-hükm ve’t-tenbîh, mâ vaka‘a bi’t-taleb ketb olundu.
Fî gurre-i Cumâdelâhire sene 1102.
Şuhûdü’l-hâl: İbrahim Çelebi b. Ahmed, İbrahim Çelebi b. Mehmed, Ali Çelebi 
b. Bâli, Mustafa b. Şaban ve gayruhüm.

373 [64a-1] Ali b. Abdullah’ın Hacı Mehmed b. Süleyman ve Hasan’a 
olan borcunu varislerine ödemesi
Mahmiye-i İstanbul’da el-Hâc Muhyiddin mahallesinde sâkin iken bundan 
akdem vefât eden el-Hâc Mehmed b. Süleyman’ın verâseti, kebîr oğlu diğer 
Süleyman’a ve kebîre kızı Emine’ye münhasıra olup ve müteveffâ-yı mezbûrun 
ticâretde şerîki iken vefât eden Hasan b. Hüseyin nâm kimesnenin dahi verâseti 
oğlu Hüseyin Çelebi’ye münhasıra olduğu mütehakkik oldukdan sonra mezbûr 
Hüseyin Çelebi asâleten ve mezkûr Süleyman dahi kendi tarafından asâleten ve 
kız karındaşı merkūme Emine’nin vekîl-i müsecceli olmağla vekâleten meclis-i 
şer‘-i şerîfde, Ali b. Abdullah nâm kimesne mahzarında her biri üzerine da‘vâ ve 
takrîr-i kelâm edip, şerîkler iken vefât eden mûrislerimiz mezbûrân Hasan ve el-
Hâc Mehmed’in temessük nâtık olduğu üzre mezbûr Ali zimmetinde beynlerin-
de ma‘lûm kereste bahâsından yirmi bin dokuz yüz akçe hakları olup, kable’l-
ahz ikisi dahi vefât edip meblağ-ı mezbûr vech-i meşrûh üzre bize intikāle et-
mekle, suâl olunup meblağ-ı mezbûrun alıverilmesi matlûbumdur dedikle-
rinde, gıbbe’s-suâl mezbûr Ali cevâbında, fi’l-hakīka müteveffân-ı mezbûrâna 
mârru’z-zikr kereste bahâsından el-ân yirmi bin dokuz yüz akçe zimmetinde 
deyni olup ve mezbûrûnun vârisleri dahi ikrâr ve i‘tirâf etmeğin, alâ mûcebi 
ikrârihî temessük nâtık olduğu üzre meblağ-ı mezbûr yirmi bin dokuz yüz ak-
çeyi müdde‘iyân-ı mezbûrâna edâ ve teslîme merkūm Ali’ye tenbîh olunmağın, 
mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Cumâdelâhire sene 1102.
Şuhûdü’l-hâl: Ömer Çelebi b. ( ), Mehmed Çelebi b. ( ), Ali Çelebi, Derviş Beşe 
ve gayruhüm.









374 [64a-2] Ebûbekir b. Abdullah’ın kaybolan kölesi 
hususundaki iddiasının reddi
Mahmiye-i İstanbul’da Aksaray kurbunda sâkin Ebûbekir b. Abdullah nâm ki-
mesne meclis-i şer‘-i şerîf-i enverde, dergâh-ı âlî yeniçerilerinin Atmeydanı ka-
sablarından Yorgi v. Panayot nâm zımmî muvâcehesinde üzerine da‘vâ ve takrîr-i 
kelâm edip, tahmînen on dört yaşlarında ve yüz guruş kıymetli Lehiyyü’l-asl 
Mehmed b. Abdullah nâm abd-i memlûküm târih-i kitâbdan iki ay mukaddem 
mülkümden ibâk etmekle, mezbûr Yorgi ahz ve tağyîb etmekle, hâlâ suâl olunup 
mûceb-i şer‘îsi icrâ olunmak matlûbumdur dedikde, gıbbe’s-suâl ve akībe’l-inkâr 
müdde‘î-i mezbûrdan müdde‘âsına mutâbık beyyine taleb olundukda, ityân-ı 
beyyine için istimhâl etmeğin, mehl-i şer‘î ile imhâl olunup, müddet-i mehil 
münkaziye olup, ityân-ı beyyineden aczi mütehakkik oldukdan sonra istihlâf 
etmeğin, fi’l-hakīka müdde‘î-i mezbûrun ibâk edip tahmînen on dört yaşında 
olan Lehiyyü’l-asl Mehmed b. Abdullah nâm abd-i memlûkünü ahz ve ihfâ ve 
yâhud âhara bey‘ ile tağyîb eylemediğinedukda, ol dahi hasbe’l-mes’ûl yemîn billâhi’llezî enzele’l-incîle  alâ İsâ -aleyhi’s-
selâm- etmeğin, mûcebiyle müdde‘î-i mezkûr bilâ-beyyine bî-vech mu‘ârazadan 
men‘ olunup, mâ vaka‘a bi’t-taleb ketb olundu.
Fi’l-yevmi’l-ışrîn min Cumâdelâhire sene 1102.
Şuhûdü’l-hâl: Sâlih Çelebi, Ahmed Çelebi b. Ahmed, İsmail Çelebi b. Mustafa, 
Çavuş Mehmed Çelebi b. Derviş, İbrahim Çelebi b. Ahmed.

375 [64a-3] Hatice bt. Hacı Süleyman’ın Mehmed Çelebi b. İvaz’dan 
muhâlaa  yoluyla boşanması
Dârü’l-hilâfeti’l-aliyye Kostantıniyye el-mahmiye mahallâtından Kürkçübaşı 
mahallesi sâkinelerinden olup, zâtını ma‘rifet-i şer‘iyye ile ârifân olan mahalle-i 
mezkûre imâmı Hasan Efendi b. Şaban ve müezzin Mehmed Çelebi b. Meh-
med ta‘rîfleriyle mu‘arrefe olan Hatice bt. el-Hâc Süleyman nâm hâtun meclis-i 
şer‘-i şerîf-i enverde, zevc-i mutallıkı işbu sâhibü’l-kitâb Mehmed Çelebi b. İvaz 
mahzarında bi tav‘ihâ ikrâr-ı tâm ve takrîr-i kelâm edip, zevcim mezkûr Meh-
med Çelebi zimmetinde mütekarrir ve ma‘kūdun aleyh olan iki bin altı yüz akçe 
mehr-i müeccelimden ve nafaka-i iddet-i mu‘ayyene-i ma‘lûmemden fâriğa 
olup ve me’ûnet-i süknâm dahi kendi üzerime olmak üzre zevcim mezkûr Meh-
med Çelebi ile muhâla‘a-i sahîha-i şer‘iyye ile muhâla‘a olup, ol dahi ber vech-i 
muharrer hul‘-ı mezbûru kabûl ettiğinden sonra hukūk-ı zevciyyete müte‘allika 
âmme-i da‘vâdan her birimiz âharın zimmetini ibrâ-i âmm-ı râfi‘ü’l-hisâm ile ibrâ ve iskāt eyledik dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Hasan Efendi b. Şaban el-imâm, Mustafa Çelebi b. Mehmed, Meh-
med Çelebi b. Ahmed el-müezzin, Ali Beşe b. İbrahim, Mumcu Mehmed Beşe b. 
Ahmed, Yunus Beşe b. Hasan, Mehmed Çelebi b. Musa, İbrahim Çelebi Mehmed.

376 [64b-1] Sâime bt. Hasan’ın vasiyeti
Mahmiye-i İstanbul’da Karabaş mahallesinde sâkine Sâime bt. Hasan nâm hâtun 
tarafından husûs-ı âti’l-beyâna vekîl olduğu zâtını ârifân İbrahim b. Osman ve 
Ramazan Odabaşı b. Osman şehâdetleriyle sâbit olan Müezzin Abdullah Çele-
bi b. Ramazan nâm kimesne meclis-i şer‘-i şerîf-i enverde, mezkûre Sâime’nin 
oğulluğu işbu bâ‘isü’l-kitâb Yusuf Bey b. Osman nâm kimesne mahzarında bi’l-
vekâle ikrâr ve takrîr-i kelâm edip, müvekkilem mezbûre Sâime Hâtun eşyâ-i 
memlûkesinden beş dokuma yasdık ve bir beledî döşek ve üç köhne yorgan ve 
iki minder gılâfı ve iki yan keçesi ve iki köhne kaliçe ve bir köhne alaca kilim ve 
üç tencere ma‘a kapak ve iki sahan ve bir baklava tepsisi ve iki tâbe ve iki güğüm 
ve iki kefgir ve iki keçe ve iki ayaklı sandık ve kırk iki dirhem bir sîm ön kuşak 
ve bir sandal kaplı sincab kürk ve bir neftî zenne ferâcesi ve bir beylik ferâce 
ve bir tuç havan ve bir sandal kaftanı bi safka-i vâhide mezbûre Yusuf Bey’e 
zikri âtî vesâyâsını tenfîzde vasiyy-i muhtârı olan işbu hâzır bi’l-meclis Meh-
med Çelebi b. el-Hâc Abdülmümin yedime yirmi guruşa bey‘-i kat‘î ile bey‘ ve 
teslîm, ol dahi vech-i muharrer iştirâ ve tesellüm ettiğinden sonra semeni olan 
meblağ-ı mezbûr yirmi guruşu vasiyy-i mezbûr Mehmed Çelebi mezbûr Yusuf 
Bey’den merkūme Sâime’nin emriyle ahz u kabz edip, eşyâ-i mezbûre mezbûr 
Yusuf Bey’in mülk-i müşterâsı oldukdan sonra merkūme Sâime Hâtun şöyle va-
siyyet eyledi ki, mezbûr Mehmed Çelebi makbûzu olan meblağ-ı mezbûr yir-
mi guruşdan sünnet-i seniyye üzre techîz ve tekfîn ve levâzım-ı defnime kifâyet 
mikdârı sarf olunup, yine mârru’z-zikr yirmi guruşdan üç yüz bir akçesi iskāt ve 
salât ve kefâret-i savm için verilip ve eyyâm-ı mübârekede tabh olunup rûhum 
için it‘âm oluna deyu vasiyyet ve tenfîzine mezbûr Mehmed Çelebi’yi vasiyy-i 
muhtâr [nasb], ol dahi kabûl edip, bâkī her ne mâlım kalır ise yine mezbûr Yu-
suf Bey’in olsun deyu vasiyyet ve ol dahi kabûl eyledi dedikde, gıbbe’t-tasdîki’l-
mer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Cumâdelâhire sene 1102.
Şuhûdü’l-hâl: Abdülkādir Efendi b. Şaban el-imâm, Musa Beşe b. Osman, İbra-
him Çelebi b. Osman, Durmuş ( ) el-imâm, Abdi Çelebi el-müezzin.









377 [64b-2] Ayşe Hatun’un vakfettiği evin tamiri için 
yapılan masrafların keşfi
Husûs-ı âti’z-zikrin mahallinde keşf ve tahrîri için fermân-ı âlî sâdır olmağın, 
imtisâlen-lehû me’zûnen savb-ı şer‘den irsâl olunan İbrahim Efendi b. Meh-
med el-Hamîdî hâssa mi‘mârlardan Mustafa Halîfe b. Dede Mehmed ve Ali 
Halîfe b. Abdullah ile mahmiye-i İstanbul’da Seydî Ömer mahallesinde vâki‘ 
Şaban Efendi b. Hasan’ın menziline varıp, zeyl-i vesîkada muharrerü’l-esâmi 
müslimîn huzûrlarında akd-i meclis-i şer‘-i nebevî eyledikde, mezbûr Şa-
ban Efendi meclis-i ma‘kūd-ı mezbûrda ber vech-i âtî vakıf menzile mütevellî 
olan eş-Şeyh Mustafa Efendi mahzarında takrîr-i kelâm ve bast-ı merâm edip, 
merhûme Ayşe Hâtun nâm sâhibü’l-hayrın rûhu için külle yevm üç İhlâs-ı şerîf 
tilâveti için süknâsı sulehâya vakf ve şart eylediği işbu bir tarafdan Hüseyin 
Efendi mülkü ve bir tarafdan Serâsercibaşı Abdullah Ağa mülkü ve bir taraf-
dan Esirci Mustafa Beşe mülkü ve bir tarafdan tarîk-i âm ile mahdûd büyût-ı 
adîdeyi müştemil menzil, ber vech-i muharrer tevcîh-i hâkimü’ş-şer‘le bana 
tevcîh olunup, lâkin menzil-i mezbûr mürûr-ı eyyâm ile müşrif-i harâb olmağ-
la, bundan akdem mütevellî-i mezbûrun izin ve ma‘rifetiyle menzil-i mezbûrda 
işbu tahtânî oda ve kenîf ve sofa ve duvar üzerinde vâki‘ tahta perde ve sâir 
mevâzi‘-i müte‘addideyi mâlımla mülküm olmak üzre nefsimçün binâ etmekle, 
hâlâ masrûfum mütevellî-i mezbûrun muvâcehesinde keşf ve tahmîn-i sahîh ile 
tahmîn ve takvîm olunmak matlûbumdur dedikde, gıbbe’t-tasdîki’ş-şer‘î kaziy-
ye minvâl-i muharrer üzre olduğu ba‘de’l-mu‘âyene ve’l-müşâhede mi‘mârân-ı 
mezbûrân mârru’z-zikr tahtânî odanın müceddeden çam tahtasından tavanı-
nı mesâha ettiklerinde, tûlen sekiz zirâ‘ arzan altı zirâ‘ bi hesâb-ı terbî‘î kırk se-
kiz zirâ‘ olup, zirâ‘ı yirmişer akçeden bin iki yüz akçe ve yine bi hesâb-ı mezbûr 
kırk sekiz zirâ‘ tahta döşemenin zirâ‘ı otuzar akçeden bin dört yüz kırk akçe ve 
bir mükemmel musandıra ma‘a dolap beş yüz akçe ve on iki zirâ‘ tahta perde iki 
yüz kırk akçe ve üç aded sırça çam duvar üç yüz akçe ve yine bi hesâb-ı mezbûr 
elli dört zirâ‘ taşı atîk taşı duvarın zirâ‘ı yirmi beşer akçeden bin üç yüz elli akçe 
ve üç aded raf tahtası doksan akçe ve yine bi hesâb-ı mezbûr kırk zirâ‘ ve yine 
duvarın zirâ‘ı otuz akçeden bin iki yüz akçe ve yine bi hesâb-ı mezbûr duvar 
üzerinde vâki‘ elli bir zirâ‘ zirâ‘ı yirmişer akçeden bin yirmi akçe ve yine kenîfi 
müceddeden yirmi dört zirâ‘ taşı kuyunun zirâ‘ı ellişer akçeden bin iki yüz akçe 
ve yine kenîfde yedi aded künk yetmişer akçe ve yine fevkānî sofa ve kenîfde 
yetmiş bir zirâ‘ kapağın yüz seksen akçe ve yine sofada mahlût tahta döşeme 
otuz iki zirâ‘ olmağla yedi yüz akçe ve yine nîm şişeli altı zirâ‘ kafesi yüz seksen 
akçe ve yine bi hesâb-ı mezbûr yirmi altı zirâ‘ yağmurluk için tahta perde üç 
yüz doksan akçe ve yine bi hesâb-ı mezbûr tahta kaplama perde yirmi iki zirâ‘ 
olmağla zirâ‘ı yirmişer akçeden dört yüz kırk akçe ve sâir mevâzi‘-i müte‘addide 
meremmât-ı lâzıme dört yüz akçe min haysü’l-mecmû‘ on üç bin iki yüz sek-
sen akçeye bâliğ olup, meblağ-ı mezbûrdan noksana ebniye-i mezbûre vücûda 
gelmek mümkün değildir deyu mi‘mârân-ı mezbûrân ile sâir ebniye ve sukūf 
ahvâline ıttılâ‘-ı tâm ı olan bî-garaz müslimîn icmâ‘ ve ittifâk ettiklerinden son-
ra vâki‘ hâlî mevlânâ-yı mezbûr mahallinde ketb ve tahrîr, ba‘dehû ma‘an irsâl 
olunan İsmail b. Mustafa ve Mehmed b. Mustafa ile meclis-i şer‘a gelip [65a] alâ 
vukū‘ihî inhâ ve takrîr etmeğin, mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Cumâdelâhire sene 1102.
Şuhûdü’l-hâl: El-Hâc Veli Çelebi b. Süleyman, Kayyum Ahmed Halîfe b. Meh-
med, Mustafa Çelebi b. Süleyman, Hasan Bey b. Ramazan, Hüseyin Ağa b. Ab-
dullah, Mehmed Efendi b. Mehmed el-imâm, Mustafa Ağa b. Hüseyin, Mehmed 
Ağa b. Mustafa, Receb Çelebi b. İbrahim.

378 [65a-1] Şaban b. Hasan b. Bedreddin tasarrufundaki Hafsa Hatun 
Vakfı’na ait evin tamiri
Husûs-ı âti’z-zikrin mahallinde keşf ve tahrîri için fermân sâdır olmağın, 
imtisâlen-leh taraf-ı şer‘den me’zûnen irsâl olunan İbrahim Efendi b. Mehmed 
el-Hamîdî hâssa mi‘mârlardan Dede Mehmed Halîfe b. Abdullah ve diğer Meh-
med Halîfe b. Abdullah ile mahmiye-i İstanbul’da Suhte Sinan mahallesinde 
sâkin iken bundan akdem vefât eden Şaban b. Hasan b. Bedreddin’in menzili-
ne varıp, zeyl-i kitâbda muharrerü’l-esâmi müslimîn huzûrunda akd-i meclis-i 
şer‘-i nebevî eyledikde, müteveffâ-yı mezbûrun veresesi zevce-i metrûkesi Râbia 
bt. Receb nâm hâtun ile sulbî oğlunun oğlu Mustafa’ya münhasıra olduğu şer‘an 
zâhir ve mütehakkik oldukdan sonra mezbûrân Râbia ve Mehmed meclis-i 
ma‘kūd-ı mezbûrda merhûme Hafsa Hâtun Vakfı’nda mütevellî olan Osman 
Efendi b. eş-Şeyh İsâ mahzarında her biri ikrâr ve takrîr-i kelâm edip, galle-
si mahalle-i mezbûr imâmı olanlara vâkıfe-i mezbûrenin vakfı olup mahalle-i 
mezbûrda vâki‘ iş bu iki tarafdan Nüzül Emîni Süleyman Ağa’nın tasarrufunda 
olan menzil ve bir tarafdan ba‘zan küttâbdan Mustafa Halîfe ve ba‘zan bizim ta-
sarrufumuzda olan menzil ve bir tarafdan tarîk-i âm ile mahdûd büyût-ı adîdeyi 
müştemil vakıf menzil, mûrisimiz müteveffâ-yı mezbûrun hayâtında icâre-i 
mu‘accele ve yevmî bir akçe ücret müeccele ile taht-ı tasarrufunda olup, lâkin 
menzil-i mezbûr mürûr-ı eyyâm ile müşrif-i harâb olmağla müteveffâ-yı mezbûr 
vakf-ı mezbûr mütevellîsi izin ve ma‘rifetiyle icâre-i mu‘accelesine mahsûb ol-
mak üzre kendi mâlıyla menzil-i mezbûrda işbu iki bâb fevkānî oda ve dehliz ve 
bir bâb tahtânî oda ve kenîf binâ ve ihdâs ve ancak sekenesine mutasarrıf olmağ-
la masrûfunu kable’l-istîfâ bilâ-veled fevt olmağla, menzil-i mezbûr taraf-ı vak-
fa âid olmağın menzil-i mezbûrun ebniye-i müşâhede-i mezkûresini ba‘de’l-isbât 
mi‘mârân-ı mezbûrân keşf ve mesâha ve tahmîn ettiklerinde, tûlen dokuz zirâ‘ 
kadden beş zirâ‘ bi hesâb-ı terbî‘î kırk beş zirâ‘ taş duvarın ve zirâ‘ı altmış akçe-
den iki bin yedi yüz akçe ve yine bi hesâb-ı mezbûr yüz on zirâ‘ dolma duvarın 
zirâ‘ı otuz akçeden üç bin üç yüz akçe ve iki aded çıkrıkçı işi pencere yüz altmış 
akçe ve bir sâde kapı seksen akçe ve on zirâ‘ köhne döşeme yüz elli akçe ve yine 
on zirâ‘ köhne tavan yüz elli akçe ve bir nerdübân üç yüz akçe ve bir tunc dire-
ği yüz elli akçe ve ber vech-i tahmîn bir köhne kenîf iki yüz akçe ve yine fevkānî 
iki bâb odada seksen zirâ‘ sakfın zirâ‘ı otuz akçeden iki bin dört yüz akçe ve bi 
hesâb-ı mezbûr sukūfu boyalı seksen zirâ‘ tavanın zirâ‘ı yirmi beş akçeden iki bin 
akçe ve yine seksen zirâ‘ tahta döşeme iki bin akçe ve yine yüz altmış zirâ‘ dolma 
duvarın zirâ‘ı otuz akçeden dört bin sekiz yüz akçe ve iki kemerli sâde kapı üç 
yüz akçe ve iki aded musandıra sekiz yüz akçe dört aded pencere ma‘a kanat altı 
yüz akçe ve on beş zirâ‘ arak tahtası üç yüz akçe ve altı aded cam duvar billur üç 
yüz altmış akçe ve iki aded mükemmel ocak altı yüz akçe ve yine kepenk üzerine 
üç zirâ‘ tahta döşeme kırk beş akçe ve sekiz zirâ‘ kirpiden saçak iki yüz kırk akçe 
ki min haysü’l-mecmû‘ yirmi bir bin altı yüz otuz beş akçeye bâliğ olup, meblağ-ı 
mezbûrdan ba‘de’t-tahmîn altı bin akçesi nakzı için ihrâc olundukdan sonra ehl-i 
vukūfdan zeyl-i vesîkada muharrerü’l-esâmi müslimîn ihbârlarıyla sekiz sene-
de menzil-i mezbûrun ecr-i misli yevmî beş akçeden on dört bin dört yüz akçe-
ye bâliğ olup, yevmî birer akçe müeccelesi sekiz senede taraf-ı vakfa edâ olun-
makla sekiz senede yevmî dörder akçeden on bir bin beş yüz yirmi akçesi istîfâ 
olunduğu şer‘an zâhir ve mütebeyyin oldukdan sonra istîfâ olunmayan dört bin 
yüz on beş akçeyi taraf-ı vakıfdan bize edâya mütevellî-i mezbûra ba‘de’t-tenbîh, 
mütevellî merkūm dahi ber vech-i mezbûr istîfâ olunmayan meblağ-ı mezbûr 
dört bin yüz on beş akçeyi bi’t-tamâm bize def ‘ ve teslîm, biz dahi ahz u kabz 
edip menzil-i mezbûrda alâka ve medhalimiz kalmamışdır dediklerinde, gıbbe’t-
tasdîki’ş-şer‘î vâki‘ hâli mevlânâ-yı mezbûr mahallinde keşf ve tahrîr, ba‘dehû 
ma‘an irsâl olunan İsmail b. Mustafa ve Hüseyin b. Halil ile meclis-i şer‘a gelip alâ 
vukū‘ihî inhâ ve takrîr etmeğin, mâ hüve’l-vâki‘ bi’t-taleb ketb olundu.
Fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: Abdullah Çelebi b. Ahmed, el-Hâc Hüseyin b. Ömer, Mehmed Ağa 
b. el-Hâc Ahmed, Mehmed Çelebi b. Receb, Arpacı Ahmed b. Mehmed, Meh-
med b. Receb, Sefer b. Şaban, Müezzin Mustafa Çelebi b. Osman, İbrahim Çele-
bi b. el-Hâc Mehmed.

379 [65a-2] Yani v. Pavle’nin terekesinden gemi hissesinin satılması
Mahrûse[-i Galata]’da Balıkpazarı kurbunda sâkine iken bundan akdem hâlik 
olan Yani v. Pavle nâm zımmînin verâseti, zevce-i metrûkesi Akanda bt. Todori 
nâm nasrâniye ile sulbî oğulları Pavlo ve Todori ve Preşkova ve Yani’ye mün-
hasıra olduğu mütehakkik oldukdan sonra merkūme Akanda ba‘de’t-ta‘rîfi’l-
mu‘teber kendi tarafından asâleten ve oğulları sıgār-ı mezbûrûnun tesviye-i 
umûrlarına kıbel-i şer‘den mansûbe vasîsi olmağla vesâyeten meclis-i şer‘-i 
şerîf-i enverde, bâ‘isü hâze’l-kitâb el-Hâc Hasan b. Abdullah nâm kimesne mah-
zarında ikrâr-ı tâm ve takrîr-i kelâm edip, yirmi dört zirâ‘ şayka ta‘bîr olunur 
beynimizde ma‘lûme sefînenin on sehimden iki sehim şâyi‘ını, işbu hâzır bi’l-
meclis el-Hâc Mehmed Ağa b. Mahmud’un ve bir sehim dahi işbu el-Hâc Hicâzî 
mülkü olup mezbûr el-Hâc Mehmed Ağa kendinin iki sehimden bir sehim 
şâyi‘ini bundan akdem zevcim hâlik-i mezbûr Yani’ye yedi yüz guruş semen-i 
makbûza bey‘ ve teslîm ve üç sene mukaddem semenini dahi ahz u kabz etti-
ğinden sonra mezbûr Yani hâlik olmağla, vech-i muharrer üzre mârru’z-zikr 
sefînenin üç sehimden mülk-i müşterâsı olan bir sehim-i şâyi‘ini bana ve sıgār-ı 
mezbûrdan irsen intikāl edip ve sıgār-ı mezbûrûnun hisselerini bey‘ her vechile 
enfa‘ ve evlâ olduğu mütehakkik olmağla, mülk-i mevrûsumuz olan sâlifü’z-zikr 
bir sehm-i şâyi‘i ba‘de’n-nizâ‘ ve’l-müzâyede ve inkıtâ‘u’r-rağbe semen-i mis-
linden vakt-i bey‘de ezyed beş yüz beş guruşa mezbûr el-Hâc Hasan üzerinde 
karâr [65b] ve ziyâde ile tâlib-i âhar zuhûr etmemekle mezbûr el-Hâc Hasan’a 
asâleten ve vesâyeten tarafeynden îcâb ve kabûlü hâvî şurût-ı müfsideden ârî 
mezbûrûn el-Hâc Mehmed Ağa ve Hicâzî’nin huzûrlarında ba‘de’l-iştirâ edâ ve 
teslîm, semeni olan meblağ-ı mezbûr beş yüz beş guruşu huzûr-ı müslimînde 
bana teslîm, ben dahi bi’l-asâle ve bi’l-vesâye ahz u kabz eyledim. Ba‘de’l-yevm 
zikr olunan sefîneden ber vech-i muharrer mülk-i mevrûsumuz olan bir se-
him şâyi‘-i mezkûr mesfûr el-Hâc Hasan’ın mülk-i müşterâsı olup ve sıgār-ı 
mezbûrûnun alâka ve medhali kalmamışdır, keyfe mâ yeşâ ve yahtâr mutasarrıf 
olsun dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Cumâdelâhire sene 1102.
Şuhûdü’l-hâl: Fahrü’l-akrân Ali Ağa b. ( ) çavuşân, Hasan Efendi İmâm-ı Hoca-
paşa, Yazıcı Yakub Çelebi, el-Hâc Mehmed Çavuş, el-Hâc Süleyman, Mehmed b. 
Şaban.

380 [65b-1] Ahmed Çelebi b. Sinan ile Mustafa b. Mehmed’in, 
menzil ve arsa hisselerini Mehmed b. Derviş’e satmaları
Mahmiye-i İstanbul’da Kasab Timurhan mahallesinde sâkine iken bundan ak-
dem vefât eden Emine Hâtun bt. Mehmed’in verâseti, zevc-i metrûku Ahmed 
Çelebi b. Sinan’la sadriye sagīre kızı Meryem bt. Mustafa ve li ebeveyn ammi 
oğlu Mustafa Efendi b. Mehmed’e münhasıra olduğu şer‘an mütehakkik olduk-
dan sonra mezbûrân Ahmed Çelebi ve Mustafa Efendi meclis-i şer‘-i şerîf-i 
enverde, işbu bâ‘isü’l-kitâb Mehmed Efendi b. Derviş Ağa mahzarında ikrâr-ı 
tâm ve takrîr-i kelâm edip, arsası merhûm Pîrî Paşa Vakfı’na senede üç yüz 
altmış akçe mukāta‘ası olup ve ebniyesi mûrisemiz müteveffât-ı mezbûretânın 
mülkü olmağla nısfı ikimize ve nısfı sagīre-i mezbûre Meryem’e irsen isâbet 
edip, mahalle-i mezbûrede vâki‘ bir tarafdan Osman Bey b. Mehmed mülkü ve 
bir tarafdan müteveffât-ı mezbûrenin âhar mülkü ve bir tarafdan sed ve bir ta-
rafdan tarîk-i âmla mahdûd olan menzilin cümle ebniyesi muhterika olup, an-
cak taş duvarları ve enkāz-ı bahçe kalmışidi. Hâlen arsa-i mezbûre müştemil ol-
duğu mülk taş duvar ve sâir enkāz-ı mu‘ayyene-i ma‘lûmenin bize isâbet eden 
nısfını, bi cümleti’t-tevâbi‘ ve’l-levâhık bey‘-i bâtt-ı kat‘î ile mezbûr Mehmed 
Efendi’ye iki yüz elli guruşa bey‘ ve temlîk ve teslîm, ol dahi iştirâ ve temellük 
ve tesellüm ettikden sonra semeni olan meblağ-ı mezbûr iki yüz elli esedî guruş 
cihet-i karz-ı şer‘îden merkūm Mehmed Efendi’ye vâcibü’l-edâ zimmetimizde 
deynimiz olan iki yüz elli esedî guruşa takās, ol dahi mukāssa ve kabûl edip 
ve arsa-i mezbûresini izn-i mütevellîyle merkūm Mehmed Efendi’ye meccânen 
ferâğ ve tefvîz eyleyip, ol dahi müfevvaz ve kabûl eyledi. Ba‘de’l-yevm mülk olan 
cümle enkāz ve duvarlardan bize isâbet eden nısfı merkūm Mehmed Efendi’nin 
mülk-i müşterâsı ve arsası hakk-ı müfevvazı olmuşdur. Bizim aslâ alâka ve med-
halimiz kalmamışdır dediklerinde, gıbbe’t-tasdîki’l-vicâhî mâ vaka‘a bi’t-taleb 
ve’l-ibtigā ketb ve imlâ olundu.
Fi’l-yevmi’s-sâdis aşer min Cumâdelâhire li sene isneteyn ve mi’e ve elf.
Şuhûdü’l-hâl: Abdülhalim Efendi b. Abdurrahman Efendi, el-Hâc Hüseyin Çe-
lebi b. İbrahim, el-Hâc Abbas b. Yahya, Halil Çelebi b. Mehmed, İbrahim Çele-
bi b. Ahmed.

381 [65b-2] Şerbetçi esnafından Mustafa b. Murad ve Yuvan v. Hıram 
ve sâirlerin içkili şerbet imâl etmemeleri
Mahmiye-i İstanbul’da vâki‘ şerbetçi tâifesinin kethüdâları Mustafa Çelebi b. 
Abdullah Ve yiğitbaşıları Ali Beşe b. Mustafa ve ihtiyârlarından el-Hâc Mustafa 
b. Halil ve Mehmed Çelebi b. Ömer ve Abdullah Çelebi b. Ömer ve Abdi Beşe b. 
Hasan ve Receb Çelebi b. Hasan ve Himmet Beşe b. Osman ve Mehmed Beşe b. 
Mehmed ve Hüseyin b. Ebûbekir ve Bektaş b. Bayram nâm kimesneler ve sâirleri 
meclis-i şer‘-i şerîf-i enverde, tâife-i mezbûreden olup mahmiye-i merkūmede 
Karaman’da şerbetçi olan Mustafa b. Murad ile Yuvan v. Hıram ve Koçi v. Tanaş 
ve Nasto v. Pançu ve Nikola v. İstefan nâm zimmîler muvâcehelerinde her biri 
takrîr-i kelâm ve ta‘bîr ani’l-merâm edip, kadîmü’l-eyyâmdan şerbetçi tâifesi 
tatlı ve baharlı şerbet işleyip şerbetlerine arak ve hamr katmayıp müskir şerbet 
işlemek memnû‘ iken, mezbûr Mustafa ve merkūmûn zimmîler müskir şerbet 
işlemekle, ba‘de’l-yevm vech-i meşrûh üzre müskir şerbet işlememek üzre 
kıbel-i şer‘den mezbûrlara tenbîh olunmak matlûbumuzdur dediklerinde, min 
ba‘d minvâl-i meşrûh üzre müskir şerbet işlemeyip tatlı ve baharlı şerbet işleyip 
tenbîh olunmaz ise cezâları görülmek üzre mezbûrlara tenbîh olunmağın, mâ 
vaka‘a bi’t-taleb ketb olundu.
Fi’l-yevmi’s-sânî aşer min Cumâdelâhire sene 1102.
Şuhûdü’l-hâl: Himmet b. Osman, Mustafa Ağa, Yahya Çelebi b. ( ), Mehmed Çe-
lebi b. ( ), Mustafa Çelebi b. ( ) ve gayruhüm.

382 [65b-3] Ümmühâni bt. Mustafa’nın Hasan Beşe 
b. Musli’den boşanması
Mahmiye-i İstanbul’da Silivrikapısı dâhilinde İbrahimpaşa mahallesi sâkinele-
rinden Ümmühâni nâm hâtunun babası tarafından husûs-ı âti’l-beyâna vekîl ol-
duğu zâtını ma‘rifet-i şer‘iyye ile ârifân Mustafa Efendi b. eş-Şeyh İbrahim ve 
İsmail Efendi b. Mehmed şehâdetleriyle sâbit olan el-Hâc Hasan b. Musli nâm 
kimesne meclis-i şer‘-i şerîf-i enverde, zevc-i muhâlı‘ı işbu bâ‘isü’l-kitâb Ha-
san Beşe b. el-Hâc Veli mahzarında bi’l-vekâle ikrâr ve takrîr-i kelâm edip, kı-
zım müvekkile-i mezbûre Ümmühâni zevci merkūm Hasan Beşe zimmetinde 
mütekarrir ve ma‘kūdun-aleyh sekiz bin akçe mehr-i müeccelinden ve nafaka-i 
iddet-i mu‘ayyenesinden fâriğa olup ve me’ûnet-i süknâsı dahi kendi üzeri-
ne olmak üzre zevc-i mezkûr Hasan Beşe ile muhâla‘a-i sahîha-i şer‘iyye ile 
muhâla‘a olup, ol dahi ber vech-i muharrer hul‘-ı mezbûru kabûl eyledikden 
sonra hukūk-ı zevciyyete müte‘allika âmme-i da‘vâdan her biri âharın zimme-
tini ibrâ-i âmm-ı kātı‘u’l-hisâm [66a] ile ibrâ ve iskāt eylediler dedikde, gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire sene 1102.
Şuhûdü’l-hâl: Mustafa Efendi b. eş-Şeyh Mehmed Efendi, İlyas Çelebi, el-Hâc 
Mustafa b. el-Hâc Ahmed, Hüseyin Beşe b. İvaz.

383 [66a-1] Mustafa Beşe b. Mehmed’in terekesinin Beytülmâl’den 
varisi Mehmed b. Ahmed’e teslim edilmesi
Mahmiye-i İstanbul’da Balabanağa mahallesi sükkânından ve Dergâh-ı âlî Yeni-
çerilerinin Otuz dokuzuncu Cemâ‘atine mahsûs oda ahâlîsinden olup, vilâyet-i 
Anadolu’da Yalakâbâd kazâsına tâbi‘ Kocaderesi nâm karyede bundan akdem 
fevt olan Mustafa Beşe b. Mehmed b. İbrahim’in li ebeveyn kız karındaşı oğlu 
ve zî-rahm cihetinden hasran vârisi olan Mehmed b. Ahmed nâm kimesne 
meclis-i şer‘-i şerîf-i enverde, Dergâh-ı âlî Yeniçerilerinin mukaddemâ emîn-i 
beytülmâl olmağla müteveffâ-yı mezbûrun vâris-i ma‘rûfu olmamak zu‘muyla 
terekesine vâzı‘u’l-yed olan râfi‘ü hâze’l-kitâb Abdullah Ağa b. Abdülmennân 
tarafından husûs-ı âti’z-zikri tasdîka sâbitü’l-vekâle vekîl olan Beytülmâl kapı 
kethüdâsı Hüseyin Beşe b. Ahmed mahzarında ikrâr-ı tâm ve takrîr-i kelâm 
edip, mûrisim merkūm Mustafa Beşe fevt oldukda ben âhar diyârda bulunmak-
la, emîn-i mezbûr müteveffâ-yı mezbûrun zâhir[de] vâris-i ma‘rûfu olmamak 
zu‘muyla terekesinden ber-mûceb-i defter-i kassâm-ı askerî dört bin beş yüz 
yetmiş iki akçeye vâzı‘u’l-yed olmuşidi. Hâlâ emîn-i mezbûr meblağ-ı merkūm 
dört bin beş yüz yetmiş iki akçeyi bana def ‘ ve teslîm, ben dahi tamâmen ahz 
u kabz eyledim. Fîmâ ba‘d tereke-i müteveffâ-yı mezbûra müte‘allika da‘vâdan 
emîn-i merkūm ile nâzır Bayram Ağa’nın zimmetlerini ibrâ-i âm ile ibrâ ve iskāt 
eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: Abdülkādir Efendi, İbrahim Çelebi b. Ahmed, İbrahim b. Meh-
med, Ali b. Bâli.

384 [66a-2] Hacı Ahmed b. Mehmed’in alacak davasının reddi
Mahmiye-i İstanbul’da Tercüman Yunus mahallesinde sâkin el-Hâc Ahmed b. 
Mehmed nâm kimesne meclis-i şer‘-i şerîf-i enverde, bâ‘isü hâze’s-sifr Agob v. 
Kiragos nâm zimmî muvâcehesinde üzerine da‘vâ ve takrîr-i kelâm edip, gāib 
ani’l-meclis Manas nâ[m] zimmîde her topu yüz otuz beşer akçeye olmak üzre 
yedimden iştirâ ve makbûz eylediği on bir top kırmızı bez semeninden bin 
dört yüz seksen beş akçe hakkım olup, meblağ-ı mezbûra mesfûr Agob tara-
fından emr ve kabûlü hâviye kefâlet-i sahîha-i şer‘iyye ile kefîl olmağın, hâlâ 
suâl olunup kefâlet-i merkūmesine binâ’en meblağ-ı mezbûrun alıverilmesi 
matlûbumdur dedikde, gıbbe’s-suâl ve akībe’l-inkâr ve müdde‘î-i mezbûrdan 
sıdk-ı makāline beyyine taleb olundukda, ityân-ı beyyineden izhâr-ı acz ile 
istihlâf etmeğin, fi’l-hakīka müdde‘î-i mezbûrun gāib-i mezbûr zimmetinde 
cihet-i mezbûreden hakkı olan meblağ-ı mezbûr bin dört yüz seksen beş akçeye 
kefâlet-i sahîha-i şer‘iyye ile kefîl olmayıp, ol vechile müdde‘î-i mezbûrun zim-
metinde bin dört yüz seksen beş akçe hakkı olmadığına mesfûr Agob’a yemîn 
teklîf olundukda, ol dahi hasbe’l-mes’ûl yemîn billâhi’llezî enzele İncîle alâ İsâ 
-aleyhi’s-selâm- etmeğin, mûcebiyle müdde‘î-i mezbûr el-Hâc Ahmed bilâ-
beyyine bî-vech mu‘ârazadan men‘ olunup, mâ vaka‘a bi’t-taleb [ketb] olundu.
Fî evâhiri Cumâdelâhire sene 1102.
Şuhûdü’l-hâl: Es-Seyyid Yahya b. es-Seyyid Burhaneddin, Ebûbekir Çelebi b. 
Hâfız Hüseyin, İbrahim Çelebi b. Ahmed.









385 [66a-3] Emetullah bt. Yusuf ’un Hasan Bey b. Çelebi’den muhâlaa  
yoluyla boşanması
Husûs-ı âti’l-beyânın mahallinde ketb ve tahrîri için bi’l-iltimâs savb-ı şer‘-i 
âlîden irsâl olunan Mevlânâ Abdullah Efendi b. el-Hâc Veli mahmiye-i İstanbul’da 
Debbâğ Yunus mahallesinde sâkin Yusuf Bey b. Abdullah’ın menzilinde, zeyl-i 
kitâbda muharrerü’l-esâmi müslimîn huzûrlarında akd-i meclis-i şer‘-i mübîn 
eyledikde, mezbûr Yusuf Bey’in sulbiye sagīre kızı olup zâtını ma‘rifet-i şer‘iyye 
ile ârifân mahalle-i mezbûre sükkânından el-Hâc Mehmed b. Hasan [ve] Dila-
ver b. Abdullah nâm kimesneler ma‘rifetleriyle mu‘arrefe olan Emetullah nâm 
hâtun meclis-i ma‘kūd-ı mezkûrda, zevc-i dâhili bâ‘isü hâze’l-kitâb Hasan Bey 
er-râcil mahzarında ikrâr ve takrîr-i kelâm edip, mezbûr Hasan Bey zimmetin-
de mütekarrir ve ma‘kūdun-aleyh olan dört bin beş yüz akçe mehr-i müeccelim 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üzeri-
me olmak üzre ber vech-i mezbûr Hasan Bey ile muhâla‘a-i sahîha-i şer‘iyye ile 
muhâla‘a edip, ol dahi ber vech-i muharrer hul‘-ı mezbûru kabûl ettikden son-
ra hukūk-ı zevciyyete müte‘allika da‘vâdan her birimiz âharın zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledik dedikde, gıbbe’t-tasdîki’ş-şer‘î vâki‘ 
hâli mevlânâ-yı mezbûr mahallinde ketb ve tahrîr, ba‘dehû ma‘an ba‘s olunan 
İbrahim Çelebi b. Mehmed ve Mustafa Beşe b. Mehmed ile Meclis-i şer‘a gelip 
alâ vukū‘ihî inhâ ve takrîr etmeğin, mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene 1102.
Şuhûdü’l-hâl: Halil Çelebi b. Ahmed, İbrahim b. ( ), Mustafa b. Abdullah, Hasan 
İsmail Çelebi b. Abdullah, Osman Çelebi b. Mehmed, Mehmed b. Hasan, İbra-
him Çelebi b. Ahmed ve gayruhüm.

386 [66b-1] Todori v. Dimitri’nin evini, Kadızâde Mehmed Efendi 
Vakfı’na bey‘ bi’l-istiğlâl yoluyla satması
Mahmiye-i İstanbul’da Çakırağa mahallesi sâkinlerinden Todori v. Dimitri nâm 
zimmî meclis-i şer‘-i şerîf-i enverde, mahmiye-i İstanbul’da Kadızâde Mehmed 
Efendi Vakfı’nın nukūd-ı mevkūfesine bi’l-fi‘il mütevellî olan el-Hâc Halil Efen-
di b. Abdülkādir mahzarında ikrâr-ı tâm ve takrîr-i kelâm edip, silk-i mülkümde 
olup mahalle-i mezbûrede vâki‘ bir tarafdan Yorgaki zimmî mülkü ve bir taraf-
dan Pilaşe nâm nasrâniye mülkü ve bir tarafdan Katereni zimmî mülkü ve bir ta-
rafdan tarîk-i âm ile mahdûd büyût-ı adîdeyi müştemil mülk menzili, bi cemî‘i’t-
tevâbi‘ ve’l-levâhık mütevellî-i mezbûr el-Hâc Halil Efendi’ye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bi tarîki’l-istiğlâl altmış guruşa bey‘ 
ve teslîm, ol dahi ber vech-i muharrer mâl-ı vakf-ı mezbûr ile iştirâ ve kabz ve 
kabûl eyleyip, semeni olan meblağ-ı mezbûr altmış guruşu tamâmen mütevellî-i 
mezbûr yedinden ahz u kabz eylediğimizden sonra mütevellî-i mezbûr el-Hâc 
Halil Efendi yine menzil-i mahdûd-ı mezbûru gıbbe’t-tahliyeti’ş-şer‘iyye ve’t-
tekābuzi’l-mer‘î beher senesi dokuzar guruşa olmak üzre târih-i kitâbdan üç 
sene tamâmına değin yirmi yedi guruş akd-i vâhid ile bana îcâr ve teslîm, ben 
dahi istîcâr ve kabz ve kabûl eyledim dedikde, gıbbe’t-tasdîki’ş-şer‘î mezkûr To-
dori meclis-i şer‘de i‘âde-i kelâm edip, müddet-i mezkûre tamâmında meblağ-ı 
mezbûr altmış guruş ile ücret-i merkūmu mütevellî-i mezbûra edâ etmezsem 
menzil-i mahdûd-ı mezkûru semen-i misli ile âhara bey‘ ve kabz-ı semene ve 
semeninden deyn-i mezkûr ile ücret-i merkūmu mütevellî-i mezbûra edâya ve 
fazla kalırsa bana îsâle tarafımdan işbu İbrahim Çelebi b. el-Hâc Mehmed’i azl 
ve in‘izâlden masûne vekâlet-i devriye ile vekîl nasb ve ta‘yîn eyledim dedikde, 
mezbûr İbrahim Çelebi dahi vekâlet-i mezbûreyi kabûl ve hizmet-i lâzımesini 
edâya ta‘ahhüd etmeğin, mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Cumâdelâhire li sene 1102.
Şuhûdü’l-hâl: Osman Çelebi b. Abdullah, Ebûbekir Efendi b. Ahmed, Mehmed 
Çelebi b. Receb, Hızır Beşe b. Mahmud, Ahmed Beşe b. Mahmud, İbrahim Çe-
lebi b. Ahmed.

387 [66b-2] Ahmed Efendi b. İbrahim’e verilen vakıf menzil bedelinin, 
Abdülkâdir b. Hamza’nın varislerine ödenmesi
Husûs-ı âti’z-zikrin mahallinde keşf ve tahrîri için fermân-ı âlî sâdır olma-
ğın, imtisâlen savb-ı şer‘den irsâl olunan İbrahim Efendi b. Mehmed Hâssa 
mi‘mârlarından Mehmed Halîfe b. Abdullah ve Mehmed Halîfe b. Abdul-
lah ile mahmiye-i İstanbul’da Toptaşı mahallesinde merhûm Aynî Hâtun nâm 
sâhibetü’l-hayrın süknâsı ulemâya meşrûta vakfı olup, mahalle-i mezbûrede 
vâki‘ bir tarafdan Dürrî nâm hâtun mülkü ve bir tarafdan ba‘zan Hasan Efen-
di mülkü ve ba‘zan el-Hâc Mustafa mülkü ve iki tarafdan tarîk-i âm ile mahdûd 
dâhiliyede ve hâriciyede büyût-ı adîdeyi müştemil vakıf menzile varıp, zeyl-i 
kitâbda muharrerü’l-esâmi müslimîn huzûrlarında akd-i meclis-i şer‘-i şerîf 
eyledikde, menzil-i mezbûra ber vech-i muharrer mutasarrıf iken bundan ak-
dem vefât eden Abdülkādir Efendi b. Hamza b. Ali’nin verâseti zevce-i metrûkesi 
Sâliha bt. Mehmed ve vâlidesi Sultan bt. İbrahim nâm hâtunlar ile sulbî sagīr 
oğlu Mustafa’ya münhasıra olduğu şer‘an zâhir ve mütebeyyin oldukdan son-
ra mezbûr Sâliha Hâtun sagīr-i mezbûrun tesviye-i umûruna kıbel-i şer‘den 
mansûb vasîsi olmağla. mezbûrenin tarafından husûs-ı âti’l-beyâna vekîl-i 
şer‘îsi olan Hüseyin Efendi b. Ali ve yine mezbûre Sultan Hâtun tarafından 
kezâlik husûs-ı mezbûra vekîl-i şer‘îsi olan Abdurrahman Çelebi b. Ahmed 
nâm kimesneler vakf-ı mezbûr mütevellîsi el-Hâc İbrahim Ağa b. el-Hâc Rıd-
van hâzır iken meclis-i ma‘kūd-ı mezbûrda, etibbâ-yı hâssadan olup, menzil-i 
mezbûr hâlâ tevcîh-i hâkimü’ş-şer‘le kendiye tevcîh olunan Ahmed Efendi b. İb-
rahim mahzarında her biri bi’l-vekâle ikrâr ve takrîr-i kelâm edip, müvekkilele-
rimizin mûrisleri müteveffâ-yı mezbûr Abdülkādir Efendi hayâtında menzil-i 
mezbûr tasarrufunda olmağla, mürûr-ı eyyâm ile harâbe ve mâil-i türâb olduğu-
nu ba‘de’l-keşf izn-i mütevellî ve ma‘rifet-i şer‘le mâlıyla nefsi için binâsı kendi 
mülkü olmak üzre tarîk-i âm tarafında işbu duvarı ve sokak kapısını ve sundur-
ma sakfını ve orta kapı önünde vâki‘ kerpiç duvarı ve taş musluğu ve tahta per-
deyi ve dâhiliyede vâki‘ fevkānî odada ocak taşını ve iki aded işbu pencereyi ve 
sâir mevâzi‘-i ma‘lûmeyi binâ ve ihdâs ettikden sonra fevt olup, menzil-i mezbûr 
mezbûr Ahmed Efendi’ye tevcîh olunmakla, menzil-i mezbûrun ber vech-i mu-
harrer ebniye-i müşâr-ı mezkûresini ba‘de’l-isbât, mi‘mâr-ı mezbûrun keşf ve 
mesâha ve tahmîn ve takvîm ettiklerinde, ber vech-i muharrer ebniye-i atîka ol-
mağla tarîk-i âm tarafında vâki‘ tûlen ve arzan bi hesâb-ı terbî‘î taşı atîk elli dört 
zirâ‘ duvarın zirâ‘ı otuzar akçeden bin altı yüz yirmi akçe ve bir çınar tahtasın-
dan sokak kapısı iki yüz seksen akçe, hâriciyede bir bâb fevkānî oda ber vech-i 
tahmîn sekiz yüz akçe ve kapı önünde sundurma sakf bi hesâb-ı mezbûr altmış 
zirâ‘ olmağla zirâ‘ı onar akçeden altı yüz akçe ve yetmiş zirâ‘ kerpiç duvar bin 
dört yüz akçe ve bir kûfegî musluk yüz elli akçe ve dokuz zirâ‘ tahta perde zirâ‘ı 
otuz akçeden doksan akçe ve dâhiliyede vâki‘ sundurma yirmi sekiz zirâ‘ sakf 
dört yüz yirmi akçe ve bir köhne [67a] matbah ber vech-i tahmîn beş yüz akçe 
ve on bir ayak ağa tahtasından basamak elli beş akçe, nerdübân başında mahlûta 
beş zirâ‘ tahta perde elli akçe ve yine çam tahtasından on beş zirâ‘ tavan iki yüz 
yirmi beş akçe ve on iki zirâ‘ tahta döşeme seksen akçe ve on iki zirâ‘ tahta kapak 
iki yüz kırk akçe ve bir mermer ocak taşı dört yüz akçe ve dört aded cam duvar 
billur iki yüz akçe ve iki aded çıkrıkçı işi pencere yüz yirmi akçe ki min haysü’l-
mecmû‘ yedi bin iki yüz otuz akçeye bâliğ olduğu şer‘an zâhir ve mütebeyyin ol-
dukdan sonra meblağ-ı mezbûru müvekkil-i mezbûretân için bize edâya mezbûr 
Ahmed Efendi’ye ba‘de’t-tenbîh, mezbûr Ahmed Efendi dahi ber vech-i muharrer 
meblağ-ı mezbûr yedi bin iki yüz otuz akçeyi bi’t-tamâm ve’l-kemâl bize def ‘ ve 
teslîm, biz dahi bi’l-vekâle ahz u kabz eyledik. Ba‘de’l-yevm menzil-i mezbûrun 
ebniye-i mezkûresinde mezbûretânın alâkaları kalmadı dediklerinde, gıbbe’t-
tasdîki’ş-şer‘î vâki‘ hâli mevlânâ-yı mezbûr mahallinde ketb ve tahrîr, ba‘dehû 
ma‘an irsâl olunan İsmail b. Mustafa ve Hayri b. Halil ile meclis-i şer‘a gelip alâ 
vukū‘ihî inhâ ve takrîr etmeğin, mâ vaka‘a bi’t-taleb ketb olundu.
Fi’l-yevmi’s-sânî aşer min Cumâdelâhire sene 1102.
Şuhûdü’l-hâl: Mustafa Efendi b. Mustafa el-imâm, Müezzin Mehmed Halîfe b. 
İbrahim, el-Hâc Mehmed Efendi b. Hüseyin, Mehmed Çelebi b. Hızır, İbrahim 









Çelebi b. Davud, Mehmed Efendi b. Ali, Molla Osman b. Hasan, Abdullah Çele-
bi b. Bayram, Hasan Çelebi b. Fevzi, el-Hâc Musli b. Ömer, İsmail b. Mustafa, Ali 
b. Abdullah.

388 [67a-1] Seyyid Mehmed Ağa b. Halil’in, vekili Yusuf Bey 
b. Hasan’dan avarız bedelini tamamen aldığı
Fi’l-asl vilâyet-i Anadolu’da Arapkir kasabasından olup, hâlâ mahmiye-i 
İstanbul’da müsâferet vech-i üzre sâkin zümre-i sipâhiyândan es-Seyyid Ahmed 
Ağa b. Halil nâm kimesne meclis-i şer‘-i şerîf-i enverde, işbu bâ‘isü hâze’l-kitâb 
Yusuf Bey b. Hasan nâm kimesne mahzarında ikrâr ve takrîr-i kelâm edip, bin 
doksan dokuz senesinde sefer-i hümâyûn için Memâlik-i Mahrûse’de umûmen 
beher üç avârız hânesinden yüz guruş bedel tahsîli fermân olunmağın, medîne-i 
Amid kazâsının bedel-i mezbûr mâlını cem‘ ve tahsîle ben fermân-ı şerîf ile 
mübâşir ta‘yîn olunup, tahsîle mübâşeret ettiğimde kazâ-i mezbûr nevâhîsinden 
Hani nâhiyesi ahâlîsine mahz-ı defter-i [ha]kānî ile isâbet eden bin yedi yüz 
on yedi guruş mâl-ı mezbûru nâhiye-i mezbûreden tahsîle ve bana îsâle ta-
rafımdan mezbûr Yusuf Bey’i vekîl eylediğimde, ol dahi ba‘de kabûli’l-vekâle 
nâhiye-i mezbûre ahâlîsinden makbûzu olan mâl-ı mezbûrdan dokuz yüz yet-
miş yedi guruşu medîne-i mezbûrede ve iki yüz elli guruşu bin yüz bir senesi 
Şevvâli’nin yirmi beşinci gününden mahmiye-i mezbûrede bana def ‘ ve teslîm, 
ben dahi ber vech-i meşrûh meblağeyn-i mezbûreyn iki yüz yirmi yedi guruşu 
mübâşeretim hasebiyle merkūm Yusuf Bey’in yedinden ahz u kabz edip, mâ‘adâ 
bâ-fermân-ı âlî re‘âyâ fukarâsına in‘âm olunmuşidi. Hâlâ merkūm Yusuf Bey 
yedinde ve zimmetinde makbûzu olan meblağ-ı mecmû‘-ı mezbûr bin iki yüz 
yirmi yedi guruşdan bir akçe ve bir habbe bâkī kalmamışdır dedikde, gıbbe’t-
tasdîki’l-mu‘teber ve’t-tahkīki’l-mukarrer mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire sene 1102.
Şuhûdü’l-hâl: Yekçeşm Halil Ağa b. ( ), Kethüdâ Mustafa Efendi, Emîn-i Matbah-ı 
âmire, Ahmed Ağa b. Halil Ağa el-mezbûr, Sinan Odabaşı er-râcil, el-Hâc Hasan 
er-râcil, Ahmed Ağa b. Mustafa, Ali Çelebi b. Sunullah.

389 [67a-2] İsmail Ağa’nın Midilli’de yaptırdığı çeşmeler için vakfettiği 
dükkânları Mehmed Ağa b. Ramazan’a kiralaması
Nefs-i Midilli’de sâkin yine medîne-i Midilli’de li vechillâhi te‘âlâ binâ [ve] ihyâ 
eylediği çeşmelerin vâkıfı ve yine kendi vakfına mütevellî olan umdetü’l-eşbâh 
İsmail Ağa meclis-i şer‘-i şerîf-i enverde, sâhibü hâze’l-kitâb Mehmed Ağa b. 
Ramazan mahzarında bi’t-tevliye takrîr-i kelâm ve ta‘bîr ani’l-merâm edip, 
işbu yedimde olan hücec-i şer‘iyye nâtık olduğu üzre husûs-ı mezbûr için va-
kıf musakkafâtından olup yine nefs-i Midilli Mısır Çarşısı’nda vâki‘ lede’l-ahâlî 
ve’l-cîrân ma‘lûmü’l-hudûd bir bâb gümrükhâne ve bir bâb kahve tahmîsi ve 
on bâb dekâkîn ve Uzunçarşı’da vâki‘ bir bâb kahvehâne ile beş bâb dekâkîn 
şartım üzre icâreteyn-i ma‘hûdeteyn ile âhara îcâr ve lâzım gelmekle, zikr olu-
nan on sekiz bâb dekâkîn her biri külle yevmin beşer akçe ücret-i müeccele-
den yevmî dokuz akçe müeccele ve mecmû‘u bin üç yüz guruş mu‘accele ile 
bi’t-tevliye mezbûr Mehmed Ağa’ya icâr ve teslîm, ol dahi istîcâr ve kabûl [67b] 
ve mahallinde kabz eyledikden sonra mu‘accele-i mezkûr bin üç yüz guruşu va-
kıf için yedinden ahz u kabz edip ve lâzım gelen ta‘mîr ve termîmini dahi kendi 
mâlından edip mu‘accelesin hesâb ettirmek üzre mezbûra izin ve hat ve hatmi-
ni hâvî yedine temessük dahi vermişdim deyu temessük ibrâz edip nazar olun-
dukda, fi’l-hakīka mazmûnu min külli’l-vücûh takrîr-i meşrûhuna muvâfık bu-
lunup, mezbûr Mehmed Ağa dahi mütevellî-i mezbûru kelimât-ı meşrûhasında 
vicâhen tasdîk ve tahkīk etmeğin, işbu vesîka li ecli’l-istihkâm gıbbe’l-ibtigā 
ketb ve imlâ olundu.
Fi’l-yevmi’s-sânî ve’l-ışrîn min Cumâdelâhire li sene 1102.
Şuhûdü’l-hâl: Sinan Efendi b. Ali el-müezzin, Ahmed Ağa b. Sinan, Mehmed Ağa 
b. Abdullah, Hüseyin Efendi b. Abdullah, Abdullah b. Abdülmennân, Mustafa b. 
Mehmed ve gayruhüm.

390 [67b-1] İbrahim b. Ali’nin Mehmed b. Ramazan’da olan alacağının 
tahsil edilmesi
Mahmiye-i İstanbul’da (…) mahalle sükkânından İbrahim b. Ali nâm kimesne 
meclis-i şer‘-i enverde, el-Hâc Mehmed b. Ramazan mahzarında üzerine da‘vâ 
ve takrîr-i kelâm edip, mezbûr el-Hâc Mehmed’in vâlidesi gāibe ani’l-meclis 
Peri Hâtun bt. Hasan nâm hâtun zimmetinde cihet-i deyn-i şer‘îden otuz gu-
ruş hakkım olup, meblağ-ı mezbûru taleb eylediğimde, mezbûr el-Hâc Mehmed 
vâlidesi mezbûre tarafından bi’l-vekâle da‘vâ-yı mezkûremden benimle yirmi 
guruş üzerine sulh oldukda, ben dahi sulh-ı mezbûru ba‘de’l-kabûl bedel-i sulh 
olan meblağ-ı mezbûrun on guruşunu bundan akdem yedinden ahz u kabz 
edip, bâkī on guruşu taleb ederim suâl olunup alıverilmesi matlûbumdur dedik-
de, gıbbe’s-suâl mezbûr el-Hâc Mehmed cevâbında, hâl bâlâda bast olan minvâl 
üzre olup, bedel-i sulh olan meblağ-ı mezbûrdan bâkī on guruşu dahi müdde‘î-i 
mezbûra deyni olduğu bi’t-tav‘i’s-sâf  ikrâr ve i‘tirâf etmeğin, alâ mûcebi ikrârihî 
meblağ-ı bâkī-i mezbûr on guruşu dahi müdde‘î-i mezbûra edâ ve teslîme 
mezbûr el-Hâc Mehmed’e tenbîh birle, gıbbe’t-tasdîki’l-mu‘teber mâ vaka‘a bi’t-
taleb ketb olundu.
Fi’l-yevmi’l-ışrîn min Cumâdelâhire sene 1102.
Şuhûdü’l-hâl: Mustafa b. Şaban, el-Hâc Ali b. Abdülmennân, İbrahim Çelebi b. 
Ahmed, Ahmed b. Ahmed Abdullah Efendi el-kâtib, Nuh Efendi el-kâtib.

391 [67b-2] İbrahim Ağa b. Kömürcü Mustafa’nın Hacı Ahmed b. Ali’ye 
olan borcu için terekesindeki menzillerinin satılması
Mahmiye-i İstanbul’da el-Hâc İlyas mahallesinde sâkin iken bundan akdem 
vefât eden İbrahim Ağa b. Kömürcü Mustafa Ağa nâm kimesnenin verâseti, 
sulbî kebîr oğlu Süleyman Ağa ve kebîre kızı Emine Hâtun’a münhasıra olduğu 
mütehakkik oldukdan sonra mezbûr Süleyman Ağa kendi tarafından asâleten 
ve kız karındaşı mezbûre Emine Hâtun tarafından husûs-ı âti’l-beyâna vekîl 
olduğu İbrahim Bey b. Abdülbâki ve Mehmed Bey b. Cafer nâm kimesneler 
şehâdetleriyle sâbit olmağla vekâleten meclis-i şer‘-i şerîf-i enverde, deryâlerinden fahrü’l-ümerâ bâ‘isü hâze’l-kitâb Solakzâde el-Hâc Ahmed Bey b. Ali 
nâm kimesne mahzarında ikrâr ve takrîr-i kelâm edip, mûrisimiz müteveffâ-yı 
mezbûrun terekesinden olup medîne-i Ebâ Eyyûb el-Ensârî’de el-Hâc Hüsrev 
mahallesinde vâki‘ iki tarafdan makābir-i müslimîn ve bir tarafdan vakıf menzil 
ve bir tarafdan tarîk-i âm ile mahdûd fevkānî ve tahtânî on dört bâb mülk oda-
larımızın el-Hâc Ahmed Bey’e asâleten ve vekâleten tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bin guruşa bey‘ ve teslîm, ol dahi ber vech-i 
muharrer iştirâ ve tesellüm ettiğinden sonra semeni olan meblağ-ı mezbûr bin 
guruşu babam müteveffâ-yı mezbûrun merkūm el-Hâc Ahmed Bey’e üç bin 
beş yüz kırk dokuz buçuk guruş deyni olmağla, deyn-i mezbûrun bin guruşuna 
takās edip mezbûr el-Hâc Ahmed Bey dahi mukāssa kabûl eyledi. Ba‘de’l-yevm 
sâlifü’z-zikr on dört bâb odalar mesfûr Ahmed Bey’in mülk-i müşterâsıdır, key-
fe mâ yeşâ mutasarrıf olsun dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâdî ve’l-ışrîn min Cumâdelâhire sene 1102.
Şuhûdü’l-hâl: El-Hâc Ahmed b. İsmail, Ali Beşe b. İsmail, Ahmed Çelebi b. Os-
man, el-Hâc Hüseyin, el-Hâc Osman el-kasab, Ali Çavuş b. ( ), el-Hâc Yusuf.

392 [67b-3] Mehmed Çelebi b. Hasan’ın oturduğu menzilin, babası 
Hasan b. Mehmed’den irsen intikal ettiği
Mahmiye-i İstanbul’da Manisalı Çelebi mahallesinde sâkin olup zikri âtî men-
zilde vâzı‘u’l-yed olan Mehmed Çelebi b. Hasan b. Mehmed’den ber vech-i âtî 
ba‘de’l-istihbâr mahalle-i mezbûre sâkinlerinden el-Hâc Mustafa b. el-Hâc Veli 
ve Mehmed Ağa b. el-Hâc Mehmed ve İbrahim Çelebi b. Yusuf Efendi ve Ahmed 
b. Ali ve el-Hâc Mehmed b. Abdullah ve Sarrâc Ahmed Çelebi ve Ömer Ça-
vuş b. Abdullah ve Zâkirzâde Feyzullah Efendi nâm kimesneler meclis-i şer‘-i 
şerîf-i enverde her biri takrîr-i kelâm edip, fi’l-hakīka mahalle-i mezbûrede vâki‘ 
bir tarafdan Kemalzâde Mehmed Çelebi mülkü ve bir tarafdan Rifâîzâde Meh-
med Efendi mülkü ve bir tarafdan Ahmed Çelebi mülkü ve bir tarafdan tarîk-i 
hâs ile mahdûd büyût-ı adîdeyi müştemil mülk menzil, işbu mezbûr Mehmed 
Çelebi’nin babası mezbûr Hasan’ın ile’l-vefât yedinde mülk ve hakkı olup, ba‘de 
vefâtihî oğlu mezbûr Mehmed Çelebi’ye irsen isâbet ve intikāl etmekle menzil-i 
mahdûd-ı mezkûr mezbûr Mehmed Çelebi’nin mülk-i mevrûsu ve hakk-ı sır-
fıdır deyu her biri alâ tarîki’ş-şehâde haber vermeleriyle, vâki‘ hâli hıfzan li’l-
makāl ketb olundu.
Fi’l-yevmi’t-tâsi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. ( ), Yahya Efendi b. ( ), 
Abdullah Çelebi b. ( ).

393 [68a-1] Hüseyin b. Receb b. Ahmed’in terekesinin 
varislerine teslimi
Vilâyet-i Anadolu’da hâlâ Gedegıra kadısı olan Ahmed Efendi b. Abdülbâki b. 
Eyüb imzâsıyla mümzâ ve hatmi ile mahtûm ve târih-i kitâb senesi Cumâdelûlâsı 
evâsıtı târihiyle müverrah nakl-i şer‘î vârid olup, mazmûnu kazâ-i mezbûra tâbi‘ 
Bağcı nâm karyede sâkin Hasan ve Mahmud ve Meryem evlâd-ı Receb b. Ah-
med asâleten ve karındaşları Mustafa ve Ahmed nâm sagīrlerin tesviye-i emir-
leri için kıbel-i şer‘îden mansûb vasîleri olan mezbûr Mahmud dahi vesâyeten 
da‘vâ-yı sahîh-i şer‘iyye ile mesbûk istişhâd-ı şer‘î sudûrundan sonra udûl-i 
müslimînden Ahmed b. Ali b. Durmuş ve Mustafa b. Mustafa b. Abdullah 
nâm kimesneler li ecli’l-nakl ve’t-tahvîl mahall-i cerh ve ta‘dîle hâzırân olup 
isre’l-istişhâd, şöyle edâ-i şehâdet-i şer‘iyye eylediler ki, mahmiye-i İstanbul’da 
sâbıkan Defterdâr olan izzetlü Yusuf Efendi’nin hizmetinde iken fevt olan Hü-
seyin b. Receb b. Ahmed ile mezbûrûn Hasan ve Mahmud ve Meryem ve Mus-
tafa ve Ahmed li ebeveyn karındaşlar olup, babaları ismi Receb b. Ahmed ve 
anaları ismi Mümine ve maskat-ı re’sleri medîne-i mezbûredir. Müteveffâ-yı 
mezbûrun verâseti mezbûrûna münhasıradır, gayrı vârisi ve terekesine müs-
tahık olduğu ma‘lûmumuz değildir, tereke-i müteveffâ-yı mezbûru vaz‘-ı yed 
edenlerden mezbûrûn için hakk-ı taleb ve ahz vardır. Biz bu husûsa bu vech 
üzre şâhidleriz, şehâdet dahi ederiz deyu her biri edâ-i şehâdet-i şer‘iyye ettikle-
rinde, gıbbe’t-ta‘dîl ve’t-tezkiye şehâdetleri makbûle oldukdan sonra mezbûrûn 
Hasan ve Meryem tereke-i müteveffâ-yı mezbûrûn hisse-i irsiyelerin taleb-i 
da‘vâ ve ahz u kabz ve kendilere îsâle ve husûs-ı mezbûr mütevakkıf olduğu 
umûrun küllîsine vasiyy-i mezbûr Mahmud’u taraflarından vekîl eylediklerin-
de, ol dahi kabûl ve hizmet-i lâzımesin kemâ-yenbağī edâya ta‘ahhüd ettiği-
ni hâvî bulunmağın mezbûr tereke-i müteveffâ-yı mezbûra bi’l-emâne vaz‘-ı 
yed eden Mehmed Çelebi b. Ali mahzarında feth ve kırâ’at ve istintâk olun-
dukda, mezbûr Mehmed Çelebi tereke-i müteveffâ-yı mezbûre vaz‘-ı yedini 
ikrâr, lâkin nakl-i mezbûrun mevlânâ-yı mezkûr kıbelinden vürûdunu inkâr 
edicek, mezbûr Mahmud’dan nakl-i mezbûrun mevlânâ-yı mezbûr kıbelinden 
vürûduna beyyine taleb olundukda, zeyl-i nakl-i mezkûrda mektûbü’l-esâmi 
olan udûl-i müslimînden el-Hâc Ahmed Efendi b. Hasan ve Abdülkādir b. Musa 
nâm kimesne li ecli’ş-şehâde meclis-i şer‘a hâzırân olup isre’l-istişhâd, fi’l-vâki‘ 
işbu nakil hâlâ Gedegıra kadısı olan mezkûr Ahmed Efendi b. Abdülbâki b. Eyüb 
kıbelinden vârid olup, biz huzûrumuzda imzâ edip ve mühürleyip hat ve hat-
mine bizi işhâd etmişlerdi. Biz bu husûsa bu vech üzre şâhidleriz, şehâdet dahi 
ederiz deyu her biri edâ-i şehâdet-i şer‘iyye eylediklerinde, gıbbe’t-ta‘dîl ve’t-
tezkiye şehâdetleri makbûle olmağın, mûcebiyle tereke-i müteveffâ-yı mezbûru 
merkūm Mahmud’a red ve teslîme mezbûr Mehmed Çelebi’ye tenbîh olunup, 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire sene 1102.
Şuhûdü’l-hâl: Abdullah Efendi b. İbrahim el-imâm, Mustafa b. Osman, el-Hâc 
Mustafa [b.] Hüseyin, Ahmed Çelebi b. Mustafa, Ali Bey b. Abdi.

394 [68a-2] Zümrüd bt. Yab’ın oda davasının reddi
Mahmiye-i İstanbul’da Sulumanastır’da sâkine Zümrüd bt. Yâb nâm Nasrâniye 
meclis-i şer‘-i âlîde, sadrî oğlu işbu bâ‘isü’r-rakīm Aritun v. Serkis nâm zimmî 
mahzarında üzerine da‘vâ ve takrîr-i kelâm edip, mârru’z-zikr Sulumanastır 
kurbunda vâki‘ bir tarafdan vakıf menzil ve bir tarafdan Arslan zimmî mül-
kü ve bir tarafdan Toros mülkü ve bir tarafdan tarîk-i âm ile mahdûd büyût-ı 
adîdeyi müştemil mülk menzilimin sâlifü’z-zikr vakıf menzil ve Toros tarafla-
rında vâki‘ iki fevkānî oda ve cihânnümâ ve bir sofa ve iki tahtânî odasında oğ-
lum merkūm Aritun bi gayri hakkın vaz‘-ı yed etmekle suâl olunup kasr-ı yed 
edip bana teslîme tenbîh olunmak matlûbumdur dedikde, gıbbe’s-suâl merkūm 
Aritun cevâbında, vâlidem müdde‘iye-i mezbûre yedimde olan hüccet nâtıka 
olduğu üzre menzil-i mezkûrun zikr olunan iki fevkānî oda ve cihânnümâ ve 
bir sofa ve iki tahtânî odasını ba‘de ifrâz, bundan akdem dört yüz elli guruşa 
bey‘-i kat‘î ile bana bey‘ ve teslîm, ben dahi ba‘de’l-iştirâ ve’t-tesellüm semeni 
olan meblağ-ı mezbûru yedimden ahz u kabz etmişidi. Hâlâ mülk-i müşterâm 
olmağla vaz‘-ı yed ederim deyu def ‘le mukābele edicek, isre’l-istintâk ve’l-inkâr, 
mesfûr Aritun’dan def ‘-i mezkûrunu mübeyyine beyyine taleb olundukda, 
udûl-i müslimînden olup mahalle-i mezbûr imâmı ve zeyl-i hüccetde ismi 
mastûr olan Mehmed Efendi b. Osman ve Osman Efendi b. Halil nâm kimes-
neler li ecli’ş-şehâde meclis-i şer‘a hâzırân olup isre’l-istişhâd, fi’l-hakīka işbu 
merkūme Zümrüd hüccet-i mezkûre nâtıka olduğu üzre menzil-i mahdûd-ı 
mezkûru zikr olunan iki fevkānî oda ve cihânnümâ ve bir sofa ve iki tahtânî 
odasını ba‘de’l-ifrâz bundan akdem oğlu merkūm Aritun’a dört yüz elli guruşa 
bizim huzûrumuzda bey‘-i kat‘î ile bey‘ ve teslîm, ol dahi iştirâ ve tesellüm et-
tiğinden sonra semeni olan meblağ-ı mezbûru mezbûr Aritun’dan ahz u kabz 
etmişidi. Biz bu husûsa bu vech üzre şâhidleriz şehâdet dahi ederiz deyu her 
biri edâ-i şehâdet-i şer‘iyye eylediklerinde, ba‘de’t-ta‘dîl ve’t-tezkiye şehâdetleri 
makbûle olmağın, mûcebince müdde‘iye-i merkūme Zümrüd ber vech-i mu-
harrer bî-vech mu‘ârazadan men‘ olunup, mâ vaka‘a bi’t-taleb ketb olundu.
Min evâsıtı Cumâdelâhire sene 1102.
Şuhûdü’l-hâl: Mehmed Efendi b. Mehmed, Mehmed Çelebi b. Mehmed, Mus-
tafa Ağa b. ( ), Mehmed Ağa ( ), Ahmed b. İbrahim, İbrahim Çelebi b. Mehmed.

395 [68b-1] Hüseyin b. Receb’in terekesinin emânetçiden alınıp 
varislerine teslimi
Fi’l-asl vilâyet-i Anadolu’da Gedegıra kazâsına tâbi‘ Bağcı nâm karye sükkânından 
olup, mahmiye-i İstanbul’da sâbıkan defterdâr olan Yusuf Efendi’nin hizmetin-
de iken vefât eden Hüseyin b. Receb b. Ahmed’in verâseti, karye-i mezbûrede 
sâkine li ebeveyn karındaşları Hasan ve Mahmud ve Meryem ile sagīr karındaş-
ları Mustafa ve Ahmed’e münhasıra olduğu şer‘an zâhir ve mütebeyyin olduk-
dan sonra sagīrân-ı mezbûrânın tesviye-i emirleri için kıbel-i şer‘den mansûb 
vasîleri ve merkūmân Hasan ve Meryem taraflarından husûs-ı âti’z-zikre vekîl 
olup, bimâ-hüve nehcü’s-sübût şer‘an vekâleti sâbite olan mezbûr Mahmud 
meclis-i şer‘-i şerîf-i enverde, tereke-i müteveffâ-yı mezbûre bi’l-emâne vaz‘-ı 
yed eden işbu bâ‘isü’l-kitâb Mehmed Çelebi b. Ali mahzarında ikrâr ve i‘tirâf 
edip, mezbûr Ahmed Çelebi müteveffâ-yı mezbûrun hîn-i vefâtında yanında 
mevcûd bulunup bi’l-emâne vaz‘-ı yed eylediği bir köhne siyah kilim ve bir 
kürk ve bir don ve iki köhne sâde ve bir sîm hancer ve bir kırmızı kavuk ve iki 
destâr ve bir cedîd kırmızı kuşak ve dört münakkaş makrama ve iki uçkur ve bir 
gömlek ve bir kırmızı çakşır ve bir kırmızı dolama ve bir ankarta? dolama ve bir 
cedîd kapama ve bir kalembey fes ve bir alaca zıbın ve bir peştamâl ve bir siyah 
hançer ve bir küçük kantar ve bir palan ve iki kantarma ve dört kem ayâr sîm 
parçası ve bir çift tabancalı tüfenk ve bir beyaz kebe ve bir yorgan ve bir fincan 
kutusu ve bir köhne palaska ile altmış buçuk frenkî altın ve on sekiz şerîf altın 
ve elli esedî guruşu mezbûr Mehmed Çelebi bana teslîm, ben dahi bi’t-tamâm 
ve’l-kemâl asâleten ve vesâyeten ve vekâleten ahz u kabz ve tesellüm eyledim, 
tereke-i müteveffâ-yı mezbûrdan merkūm Mehmed Çelebi yedinde bir şey kal-
mamışdır dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene 1102.
Şuhûdü’l-hâl: Abdullah Efendi b. İbrahim, Mustafa Bey b. Osman, el-Hâc Mus-
tafa b. Hüseyin, Ahmed Çelebi b. Şaban, Ali Bey b. Abdullah, Ramazan Bey b. 
Mustafa.

396 [68b-2] Mustafa Reis b. Hacı Hüseyin’in gemisinde çalışanların 
ücretlerini aldıkları
Sefîne reislerinden Mustafa Reis b. el-Hâc Hüseyin nâm kimesnenin sefînesinde 
mellâh olup kendi tarafından asıl ve sâir ma‘lûmü’l-esâmi ve mahsûrü’l-eşhâs 
sefîne-i mezbûrede mellâhîn taraflarından vekîl olan Yorgi v. Aposdol ve Kos-
tantin v. Kirkor ve Anton v. diğer Kostantin ve Yorgi v. Niko ve Kostantin nâm 
zimmîler meclis-i şer‘-i şerîfde, bâ‘isü’l-kitâb merkūm Mustafa Reis mahzarında 
her biri takrîr-i kelâm ve bast-ı merâm edip, bundan akdem ben mezbûr Mus-
tafa Reis’in sefînesinde mellâh olup İstanbul’dan İzmir’e varıp, İzmir’de sefîne-i 
mezbûreye navl ile emti‘a-i mütenevvi‘a tahmîl ve tahammül ve İstanbul’a gel-
diğimizde emti‘a-i mezkûreyi sefîne-i mezbûreden ba‘de’l-ihrâc ehl-i hibre-
miz Ali Kapudan b. Mustafa ma‘rifetleriyle hâsıl olan navl-ı merkūm Musta-
fa Reis ile hesâb ettiğimizde, ba‘de külli hesâb navl-ı mezbûr kırk bin yirmi do-
kuz akçeye bâliğ olup, mu‘tâd-ı kadîm üzre lâzım gelen zihâb u iyâb kumanya-
sı ve sefîne harcı ve sâir mesârif-i mühimme ihrâc olundukdan sonra bâkī ka-
lan yirmi bin üç yüz dokuz akçeden ecr-i mislimiz mukābelesinde her birimize 
isâbet eden üçer yüz yirmi sekizer akçe payımızı merkūm Mustafa Reis bize def ‘ 
ve teslîm, biz dahi yedinden ahz u kabz eyledik. Ba‘de’l-yevm merkūm Musta-
fa Reis ile navl-ı mezbûre müte‘allik kat‘â da‘vâ ve nizâ‘ımız kalmadı dedikde, 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire sene 1102.
Şuhûdü’l-hâl: Mehmed Çavuş b. Ahmed mübâşir, İbrahim Beşe b. Hasan, 
Çukadâr el-Hâc Hasan, Mustafa Çelebi b. ( ) ve gayruhüm.

397 [68b-3] Seyyid Ali Çelebi b. Süleyman Vakfı kâtip kaymakamlığına 
Musli Çelebi b. Kemaleddin’in tayini
Mahmiye-i İstanbul’da Hâce Hâtun mahallesinde vâki‘ merhûm Debbâğlar Ahî 
Babası es-Seyyid Ali Çelebi b. Süleyman’ın Vakfı’na bi’l-fi‘il kâtib olan Halil 
Efendi diyâr-ı âhara gitmekle, gelinceye değin vekîl nasb etmemekle, yerine 
kāimmakām nasb olunması debbâğ tâifesinin ihtiyârlarından zeyl-i kitâbda 
muharrerü’l-esâmi olan müslimîn iltimâs edip ve işbu bâ‘isü’l-kitâb Musli Çe-
lebi b. Kemaleddin nâm kimesneyi ihtiyâr etmeleriyle, mezbûr Musli Çelebi 
mezbûrûnun muhtârı olmağın, müşârün-ileyh Halil Efendi yerine kāimmakām 
nasb ve ta‘yîn olundukda, ol dahi kabûl ve hizmet-i lâzımesini edâya ta‘ahhüd 
etmeğin, mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Cumâdelâhire sene 1102.
Şuhûdü’l-hâl: Mehmed Efendi el-imâm, Hasan Ağa b. Mehmed, el-Hâc Abdur-
rahman Ağa b. Mehmed, Musli b. Ahmed, Süleyman b. Muharr[em], Mustafa 
Efendi el-imâm, Mehmed b. el-Hâc Bayram.

398 [69a-1] Hatice Sultan’ın Ayvansarayı kapısı dışındaki fırınında 
ekmek pişirilmesine izin verilmesi
Akzâ kudâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn, 
râfi‘ü a‘lâm-ı şerî‘at-i ve’d-dîn vârisu’l-ulûmi’l-enbiyâ’i ve’l-mürselîn el-muhtas 
bi mezîdi inâyeti’l-meliki’l-mu‘în mevlânâ Hâslar Kadısı -zîdet fezâ’iluhû-
tevkī‘-i refî‘-i hümâyûn vâsıl olıcak ma‘lûm ola ki, Seyyidetü’l-muhadderât, 
iklîletü’l-muhassenât, tâcü’l-mekânât Hatice Sultan -dâmet ismetühâ- tarafın-
dan südde-i sa‘âdetüme arzuhâl sunulup, kazâ-i mezbûrede vâki‘ Ayvansarayı 
kapısı hâricinde leb-i deryâda mutasarrıfe olduğu fırını hâlî mahalde olup, harcı 
ziyâde olmağla kadîmden İstanbul’da hâs ekmek tabh olunageldiği minvâl üzre 
işletmek için mukaddemâ vârid olan evâmir-i şerîfe mûcebince amel ve tabh 
olunmak bâbında hükm-i hümâyûnum verilmesini recâ etmeğin, selâse-i erbâ‘ı 
vezni üzre hâs ekmek işleyip tabh eylemesine kimesne mâni‘ olmamak emrim 
olmuşdur. Buyurdum ki, hükm-i şerîfimle vusûl buldukda, bu bâbda sâdır olan 
fermân-ı celîlü’l-kadrim mûcebince amel dahi harcı etmeğin selâse-i erbâ‘ı vez-
ni üzre fırın-ı mezbûrda hâs ekmek işlenip, min ba‘d tabhına kimesne mâni‘ ol-
mayıp mukaddemâ ve hâlâ verilen emr-i şerîfimin mazmûn-ı münîf-i ile âmil 
olasız, şöyle bilesiz alâmet-i şerîfe i‘timâd kılasız.
Tahrîren fî evâhiri şehri Cumâdelûlâ li sene isneteyn ve mi’e ve elf.
Be-makām-ı Kostantıniyye el-mahmiye.

399 [69a-2] Emine bt. Veli’nin, annesi Hacı Timurhan bt. Abdullah’tan 
talep ettiği eşya davasında sulh olduğu
Husûs-ı âti’l-beyânın mahallinde ketb ve tahrîri için bi’l-iltimâs savb-ı şer‘-i 
âlîden irsâl olunan mevlânâ Ali Efendi b. Sunullah mahmiye-i İstanbul’da 
Şehzâde Sultan Mehmed Hân Câmi‘-i şerîfi kurbunda Emin Nureddin mahalle-
sinde sâkine Hâce Timurhan bt. Abdullah nâm hâtunun sâkine olduğu menzi-
le varıp, zeyl-i kitâbda muharrerü’l-esâmi müslimîn huzûrlarında akd-i meclis-i 
şer‘-i şerîf eyledikde, mezbûre Timurhan’ın kızı Emine bt. Veli nâm hâtunun 
zevci ve tarafından husûs-ı âti’l-beyâna vekîl olduğu zâtını ârifân Mehmed Çe-
lebi b. Veli ve Ahmed Çelebi b. Mustafa şehâdetleriyle şer‘an sâbit olan Ali Çele-
bi b. Mustafa Efendi meclis-i ma‘kūd-ı mezbûrda, işbu bâ‘isetü’l-kitâb mezbûre 
Timurhan mahzarında bi’l-vekâle ikrâr ve takrîr-i kelâm edip, müvekkilem 
mezbûre Emine’ye vâlidesi merkūma cihâz olmak üzre üzre verdiği eşyâsından 
dört cedîd yasdık ve iki köhne yasdık ve iki köhne çuka yasdık ve dört min-
der ve üç yan keçesi ve bir orta keçesi ve bir mâî kaliçe ve bir seccâde ve dört 
Şâmî yorgan ve iki beledî döşek ve iki çarşeb ve üç yüz yasdığı ve iki peşkir ve 
iki sofra ve iki boğça ve üç yemek sofrası ve bir el sandal kaftan ve bir kadi-
fe tarbuş ve bir alaca mintan ve dört uçkur ve bir don ve yirmi yedi münakkaş 
makrama ve üç tencere ve dört sahan ve bir hamam tası ve iki sagīr sahan ve 
bir sini ve bir sagīr güğüm ve bir leğen ma‘a ibrik ve bir anteri ve iki tava ve iki 
lengerî vâlidesi merkūmenin yanında kalmakla eşyâ-yı merkūmeyi bi’l-vekâle 
mezbûreden taleb ve da‘vâ eylediğimde, ol dahi inkâr etmekle beynimizde 
nizâ‘-ı küllî vukū‘undan sonra muslihûn tavassut edip, da‘vâ-yı mezkûremden 
beni bi’l-vekâle zikr olunan eşyâdan bir bogasi ve bir hatâyî kaftan ve bir si-
yah sandale entari ve sekiz münakkaş makrama ve bir uçkur ve bir dülbend ör-
tüsü ve dört sahan ve bir hamam tası ve bir leğen ma‘a ibrik ve iki yan keçe-
si ve bir peşkir ve bir iş makraması ve bir yüz yasdığı ve bir sofra ve bir min-
der ve bir döşek ve iki yorgan ve iki cedîd Bursa yasdığı ve bir sâde sîm ön ku-
şağı üzerlerinde sulh eylediklerinde, ol dahi sulh-ı mezbûru kabûl eyledikden 
sonra mâ‘adâsı olan eşyâ-yı mezkûreye ve mehr-i mu‘accel olmak üzre kendi-
ye def ‘ ve teslîm, olunan yirmi dokuz guruşa ve bi’l-cümle târih-i kitâba gelin-
ce beynimizde cereyân eden ahz u i‘tâya müte‘allika âmme-i da‘vâdan ben bi’l-
vekâle mezbûrenin zimmetini ibrâ ve iskāt edip, ol dahi kızı mezbûrenin husûs-ı 
mezbûre müte‘allika âmme-i da‘vâdan kezâlik zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledi dedikde, gıbbe’t-tasdîki’ş-şer‘î vâki‘ hâli mevlânâ-yı 
mezbûr mahallinde ketb ve tahrîr, ba‘dehû ma‘an ba‘as olunan Yahya Çelebi b. 
Ahmed ve Mahmud b. Hasan ile meclis-i şer‘a gelip alâ vukū‘ihî inhâ ve takrîr 
etmeğin, mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Cumâdelâhire sene 1102.
Şuhûdü’l-hâl: Bâki Çelebi b. Mustafa, Ali Çelebi b. Ebûbekir, Abdurrahman Çe-
lebi b. Mehmed, Hasan Çelebi b. Mehmed, (…) İbrahim Çelebi b. Mustafa.









400 [69b-1] Ahmed Bey b. Şaban sağ olduğu halde öldü zannıyla 
karısıyla evlenen ve onun ölümüyle de mirasına konan Mustafa 
Beşe b. Abdülkerim’den mirası geri aldığı
Mahmiye-i İstanbul’da Manisalı Çelebi mahallesinde sâkine iken bundan ak-
dem vefât eden Ayşe Hâtun bt. Bayram b. Abdullah’ın zevc-i metrûku Ahmed 
Bey b. Şaban nâm kimesne meclis-i şer‘-i şerîf-i enverde, işbu bâ‘isü’l-kitâb Mus-
tafa Beşe b. Abdülkerim mahzarında ikrâr ve takrîr-i kelâm edip, bundan ak-
dem ben âhar diyârda iken benim fevt oldu[ğum] mülâhazasıyla mezbûre Ayşe 
hayâtında nefsini mezbûr Mustafa Beşe’ye tezevvüc ve taht-ı nikâhında iken 
fevt olmağla, merkūm Mustafa Beşe hisse-i irsiye olmak zu‘muyla terekesin-
den bin altmış akçe ahz u kabz etmişidi. Hâlâ ben hayyen gelip, merkūm Musta-
fa Beşe ile ba‘de’l-murâfa‘a ve’l-isbât meblağ-ı mezbûr bin altmış akçeyi mezbûr 
Mustafa Beşe yedinden tamâmen ahz u kabz eylediğimden sonra ba‘de’l-yevm 
müteveffâ-yı merkūmenin terekesine müte‘allika âmme-i da‘vâdan merkūm 
Mustafa Beşe’nin zimmetini ibrâ-i âmm-ı râfi‘ü’l-hisâm ile ibrâ ve iskāt edip ve 
merkūm Mustafa Beşe dahi kezâlik cemî‘u’d-de‘âvî benim zimmetimi ibrâ ve 
iskāt eyledi dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire sene 1102.
Şuhûdü’l-hâl: Halil b. Mehmed, Hasan Çelebi b. Receb, İbrahim Çelebi b. Ahmed, 
İbrahim b. Mehmed, Ali (…).

401 [69b-2] Seyyid Ali Çelebi b. Süleyman Vakfı’nın mütevelliliğine 
Hacı Musa b. Hacı Osman’ın tayini
Mahmiye-i İstanbul’da Hâce Hâtun mahallesinde vâki‘ merhûm Debbâğlar 
Ahî Babası es-Seyyid Ali Çelebi b. Süleyman’ın altı yüz elli guruş nukūd-ı 
mevkūfesine meşrûtiyyet üzre mütevellî olan vâkıf-ı mezbûrun kızı oğlu es-
Seyyid İsmail Çelebi b. el-Hâc Mehmed umûr-ı tevliyet-i mezbûreyi ikāmetden 
izhâr-ı acz ve kasr-ı yed etmekle, mahmiye-i mezbûrede el-Hâc Evhad Vak-
fı mütevellîsi işbu bâ‘isü’l-kitâb el-Hâc Musa b. el-Hâc Osman nâm kimesne 
her vechile tevliyete ehil ve müstakīm olduğu debbâğlar ihtiyârlarından zeyl-i 
vesîkada muharrerü’l-esâmi olan sikāt-ı müslimîn ihbârlarıyla mütehakkik ol-
mağın, mezbûr el-Hâc Musa tâife-i mezbûrenin ihtiyâr ve talebleriyle vakf-ı 
mezbûre kıbel-i şer‘den mütevellî nasb ve ta‘yîn olundukda, ol dahi tevliyet-i 
mezbûreyi kabûl ve merâsimini edâya ta‘ahhüd ve iltizâm etmeğin, mâ vaka‘a 
bi’t-taleb ketb olundu.
Fi’l-yevmi’t-tâsi‘ aşer min Cumâdelâhire sene 1102.
Şuhûdü’l-hâl: Mehmed Efendi b. Musa el-imâm, Hüseyin Ağa b. Mehmed, 
Balcızâde el-Hâc Abdurrahman Çelebi b. Mehmed, Mustafa b. Kemal, Süleyman 
b. Ömer, Mustafa Efendi [el-]imâm.

402 [69b-3] İsmail b. Abdullah’ın azat edilmiş olduğundan 
serbest kalması
Rıkk-ı sâbıkını mu‘terif işbu uzun boylu ak kaşlı elâ gözlü Lehiyyü’l-asl zikri 
âtî da‘vâya kıbel-i şer‘-i hatîrden me’zûn olan râfi‘ü hâze’l-kitâb İsmail b. Ab-
dullah meclis-i şer‘-i şerîf-i enverde, kendiye rıkkıyyet [iddi‘â] üzre vâzı‘u’l-yed 
olan Hüseyin Ağa b. Yusuf mahzarında üzerine da‘vâ ve takrîr-i kelâm edip, ben 
mahmiye-i İstanbul’da Hatice Sultan mahallesinde sâkin iken vefât eden el-Hâc 
Mehmed b. el-Hâc Süleyman b. Abdullah’ın hayâtında yedinde abd-i memlûkü 
iken müteveffâ-yı mezbûr el-Hâc Mehmed hayâtında târih-i kitâbdan beş sene 
mukaddem beni mâlından tahrîr ve i‘tâk ve zümre-i ahrâr-ı asliyyîne idrâc ve 
ilhâk edip, ben târih-i mezkûrdan beri sâir ahrâr-ı asliyyîn gibi hür olmuşi-
ken, hâlâ mezbûr Hüseyin Ağa rık olmak zu‘muyla bi gayri hakkın bana vaz‘-ı 
yed eder, suâl olunup üzerimden yed-i mubtılasının kasr ve izâlesine tenbîh 
ve sebîlim tahliye olunmak matlûbumdur dedikde, gıbbe’s-suâl mezbûr Hüse-
yin Ağa cevâbında, ben târih-i kitâbdan sekiz ay mukaddem mevsûf-ı mezbûru 
esirci tâifesinden Süleyman nâm kimesneden abd-i memlûk olmak üzre iki yüz 
kırk beş esedî guruş semen-i medfû‘a iştirâ edip, mülk-i müşterâm olmağla vaz‘-ı 
yed ederim deyu ber vech-i muharrer ıtkını inkâr edicek, mevsûf-ı mezbûrdan 
müdde‘âsını mübeyyine beyyine taleb olundukda, mahmiye-i mezbûrede Keçe-
ci Pîrî mahallesi sükkânından Hammâmî el-Hâc İsmail b. Mehmed ve Musta-
fa b. el-Hâc İsmail ve yine mahalle-i mezbûreye karîb el-Hâc Muhyiddin ma-
hallesi sükkânından Hüseyin Çelebi b. Muharrem ve diğer İsmail Çelebi b. Mus-
tafa ve Ahmed b. Osman nâm kimesneler li ecli’ş-şehâde meclis-i şer‘a hâzırûn 
olup istişhâd olunduklarında, fi’l-vâki‘ işbu mevsûf-ı mezbûr İsmail müteveffâ-yı 
mezbûr el-Hâc Mehmed b. el-Hâc Süleyman Abdullah’ın yedinde abd-i memlûkü 
iken müteveffâ-yı mezbûr el-Hâc Mehmed hayâtında târih-i kitâbdan beş sene 
mukaddem mevsûf-ı mezbûr İsmail’i bizim huzûrumuzda mâlından tahrîr ve 
i‘tâk ve zümre-i ahrâr-ı asliyyîne idrâc ve ilhâk eyledi. Mevsûf-ı mezbûr İsmail 
târih-i mezkûrdan beri sâir ahrâr-ı asliyyîn gibi hür olmuşdur. Biz bu husûsa bu 
vech üzre şâhidleriz, şehâdet dahi ederiz deyu her biri edâ-yı şehâdet-i şer‘iyye 
ettiklerinde, ba‘de’t-ta‘dîl ve’t-tezkiye şehâdetleri makbûle olmağın, mûcebince 
mevsûf-ı mezbûr İsmail’in ber vech-i muharrer ıtkına ba‘de’l-hükmi’ş-şer‘î üze-
rinden yed-i mubtılasının kasr ve izâle etmek üzre mezbûr Hüseyin Ağa’ya tenbîh 
ve mevsûf-ı mezbûrun sebîli tahliye olunmağın, mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire sene isneteyn ve mi’e ve elf.
Şuhûdü’l-hâl: Fahrü’l-müderrisîni’l-kirâm Müstakīm Efendi, Mehmed Efendi b. 
Mehmed, Selim Çelebi b. Abdullah, İsmail Çelebi b. Mustafa, Ebûbekir b. Hüse-
yin, Ali Beşe b. Mehmed, Mustafa b. Veli?, Mustafa b. Abdullah, Yusuf b. Abdul-
lah, Mustafa b. Receb.

403 [70a-1] Ayşe bt. Hasan’ın Havva bt. Hacı Seferoğlu’nun varisi 
olduğu ve hissesinin teslimi
Mahmiye-i İstanbul’da Yenibahçe kurbunda Mi‘mâr Sinan mahallesinde sâkine 
iken bundan akdem vefât eden Havva bt. el-Hâc Sefer oğlu nâm sagīrenin üvey 
babası olan işbu bâ‘isü’l-kitâb Hasan Beşe b. Abdullah meclis-i şer‘-i şerîf-i en-
verde, sagīre-i mezbûrenin hayâtında ve li eb karındaşları Mehmed ve Ayşe 
nâm sagīrelerin dahi vasiyy-i mansûbları olmağla, babaları merkūm el-Hâc 
Sefer’den müntakil mâl-ı mevrûslarını vâzı‘u’l-yed olan el-Hâc Mahmud b. 
Mehmed mahzarında üzerine da‘vâ ve takrîr-i kelâm edip, sagīre-i mezbûre 
Havva bin yüz senesi Zilhiccesi’nin dokuzuncu gününde fevt oldukda, be-
nim hâlâ menkûham olup benden hâmil olan vâlidesi işbu hâzır bi’l-meclis 
Müstakīm bt. Abdullah nâm hâtun ve li eb karındaşları mezbûrân Mehmed ve 
Ayşe’yi ve zevci Mehmed Çelebi b. Mustafa’yı terk edip, ba‘dehû sagīr-i mezbûr 
bin yüz bir Cemâziyelâhiresi’nin beşinci gününde doğup Ayşe ismi ile tesmi-
ye olunup, kızım işbu mezbûre Ayşe ber vech-i muharrer mezbûre Havva’nın 
yevm-i mevtinde altı aydan beş gün ekallde tevellüd etmekle li üm karında-
şı olup ve terekesinden altı sehimden bir sehim hisseye vârisesi müstahık ol-
mağın, hâlâ vasiyy-i mezbûra suâl olunup terekesinden südüs hisse-i irsiye-
sini velâyetim hasebiyle bana teslîme tenbîh olunmak matlûbumdur dedikde, 
gıbbe’s-suâl vasiyy-i mezbûr cevâbında, müteveffât-ı mezbûre Havva’nın tere-
kesine bi’l-vesâye vaz‘-ı yedini ikrâr, lâkin müdde‘î-i mezbûrun kızı mezbûre 
Ayşe altı aydan ekalde tevellüdünü ve ol vechile vârise olduğunu inkâr edi-
cek, müdde‘î-i mezbûrdan sıdk-ı makāline muvâfık beyyine taleb olundukda, 
mahalle-i mezbûre sükkânından Berber Mehmed Çelebi b. Mustafa nâm ki-
mesne ve Fâtıma bt. Ali ve Ayşe b. İlyas nâm hâtunlar li ecli’ş-şehâde meclis-i 
şer‘a hâzırân olup, istişhâd olunduklarında, fi’l-vâki‘ sagīre-i mezbûre Havva bt. 
el-Hâc Sefer oğlu bin yüz senesi Zilhiccesi’nin dokuzuncu gününde fevt olduk-
da mezbûr Hasan Beşe’nin hâlâ menkûhası olup, mezbûr Hasan Beşe’den hâmil 
olan vâlidesi işbu hâzıra bi’l-meclis Müstakīm bt. Abdullah ve li eb karındaş-
ları mezbûrân Mehmed ve Ayşe’yi ve zevci Mehmed Çelebi b. Mustafa’yı terk 
edip, ba‘dehû haml-i mezbûr bin yüz bir senesi Cumâdelâhiresi’nin beşinci gü-
nünde doğup Ayşe ismi ile tesmiye olunan mezbûr Hasan Beşe’nin kızı, işbu 
mezbûre Ayşe ber vech-i muharrer mezbûre Havva’nın yevm-i mevtinden altı 
aydan beş gün ekalde tevellüd etmekle, li üm kız karındaşı olup ve terekesinden 
altı sehimden bir sehim hisseye vârise ve müstahıkkadır. Biz bu husûsa bu vech 
üzre şâhidleriz, şehâdet dahi ederiz deyu edâ-yı şehâdet-i şer‘iyye ettiklerinde, 
şâhidân-ı mezbûrân Mehmed Çelebi ve Fâtıma ve Ayşe kıbel-i şerî‘at-i garrâdan 
mahalle-i mersûme ahâlîsinden cem‘-i gafîr kimesnelerden keyfiyet-i hâlleri suâl 
olunmağın, mûcebiyle sagīre-i mezbûre Ayşe’nin ber vech-i mezkûr verâsetine 
ba‘de’l-hükmi’ş-şer‘î li üm kız karındaşı müteveffât-ı mezbûre Havva’dan isâbet 
eden südüs hisse-i irsiyesini velâyet hasebiyle babası müdde‘î-i mezbûr Hasan 
Beşe’ye def ‘ ve teslîme vasiyy-i mezbûr el-Hâc Mahmud’a tenbîh olunup, mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire sene 1102.
Şuhûdü’l-hâl: Ahmed b. Mustafa, Mehmed b. Mahmud, Mehmed Beşe b. Mus-
tafa, el-Hâc Hüseyin b. Mustafa el-mübâşir, el-Hâc Ömer b. Abdullah, Keçeci 
el-Hâc Mehmed b. Abdullah.

404 [70a-2] Hacı Mehmed Paşa b. Ali ile İbrahim Ağa b. Kiremitçi 
Mustafa’nın varislerinin birbirlerinin zimmetini ibra etmesi
Deryâ beylerinden fahrü’l-akrân Solakzâde el-Hâc Mehmed Paşa b. Ali nâm ki-
mesne meclis-i şer‘-i şerîf-i enverde, mahmiye-i İstanbul’da el-Hâc İlyas ma-
hallesinde sâkin bundan akdem vefât eden İbrahim Ağa b. Kiremitçi Mustafa 
Ağa’nın verâseti, sulbî kebîr oğlu Süleyman Ağa ve kebîre kızı Emine Hâtun’a 
münhasıra olduğu mütehakkik oldukdan [sonra] mezbûre Emine tarafından 
husûs-ı âti’l-beyâna vekîl olduğu İbrahim Bey b. Abdülbâki ve Mehmed Bey 
b. Cafer nâm kimesneler şehâdetleriyle sâbit el-Hâc Ali b. Resûl ile mezbûr Sü-
leyman Ağa mahzarlarında ikrâr ve takrîr-i kelâm edip, müteveffâ-yı mezbûr 
zimmetinde cihet-i karzdan dört bin beş yüz kırk dokuz buçuk guruş hakkım 
olup kable’l-edâ fevt olmağla, mezbûr Süleyman Ağa ve Emine Hâtun meblağ-ı 
mezbûrun bin guruşu mukābelesinde medîne-i Ebâ Eyyûb el-ensârî’de el-Hâc 
İlyas mahallesinde vâki‘ ma‘lûmü’l-hudûd on dört bâb mülk odalarını bana bey‘ 
ve teslîm, ben dahi iştirâ ve tesellüm edip bâkī üç bin beş yüz kırk dokuz buçuk 
guruş da‘vâsından dahi mezbûr Süleyman Ağa bi’l-asâle ve mezbûr el-Hâc Ali 
dahi bi’l-vekâle dört yüz guruş ile hediyesi ma‘lûme bir Mushaf-ı şerîf üzerine 
benim ile sulh olduklarında, ben dahi sulh-ı mezbûru kabûl ve bedel-i sulh olan 
meblağ-ı mezbûr dört yüz guruş ile Mushaf-ı şerîf-i mezbûrlardan bi’t-tamâm 
ahz u kabz ettiğimden sonra husûs-ı mezkûra ve bu âna gelince cemî‘ da‘vâdan 
ben mezbûrân Süleyman Ağa ve Emine Hâtun’un zimmetlerini ibrâ ve iskāt 
edip, mezkûr [70b] Süleyman Ağa dahi bi’l-asâle ve mesfûr el-Hâc bi’l-vekâle 
kezâlik târih-i kitâba gelince cemî‘ da‘vâdan benim zimmetimi ibrâ ve iskāt ey-
lediler dedikde, gıbbe’t-tasdîki’l-mer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire sene 1102.
Şuhûdü’l-hâl: El-Hâc Mehmed b. İsmail, Ali Beşe b. İsmail, Ahmed Çelebi b. Os-
man, el-Hâc Hüseyin b. ( ), Abdülkādir Çelebi b. Ramazan, Ali Çavuş b. ( ), el-
Hâc Yusuf.

405 [70b-1] Râbia bt. Abdullah’ın, Ayşe bt. Mustafa’ya hibe ettiği 
bağ ve menzilin iadesi
Mahmiye-i İstanbul’da Süleymaniye mahallesinde sâkine Ayşe bt. Mustafa nâm 
hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, mahrûse-i Galata’da 
Kulekapısı kurbunda sâkine işbu hâzıra bi’l-meclis Gevher Hâtun bt. Fethullah 
Bey’in mu‘takası olan Râbia bt. Abdullah mahzarında ikrâr ve takrîr-i kelâm edip, 
târih-i kitâb senesi Muharremi evâhirinde mezbûre Râbia Gemlik kazâsına tâbi‘ 
Armudlu nâm karyede vâki‘ bir tarafdan Kömürcü oğlu ve bir tarafdan Bostan-
cı Emir mülkleri ve bir tarafdan çeşme ve bir [tarafdan] tarîk-i âm ile mahdûd 
mülk menzilini, Gökyurd nâm mahalde vâki‘ etrâfı el-Hâc Ali ve Kayış oğlu 
ve Baş Usta ve Dükkâncı Mehmed mülkleri ile mahdûd mülk bağını, safka-i 
vâhide ile bana hibe ve teslîm, ben dahi ittihâb ve kabz edip, hâlâ mevâni‘-i 
rücû‘u bulunmamakla, mezbûre Râbia hibe-i mezbûreden rücû‘ edip, zikr olu-
nan menzil ve bağı benden taleb ve da‘vâ etmekle, ben dahi onlardan kasr-ı 
yed edip, kel evvel mahallinde zabt ve tasarrufa mezbûre Râbia’yı taslît eyledim. 
Min ba‘d mârru’z-zikr menzil ve bağda alâka ve medhalim kalmayıp ve husûs-ı 
mezbûre müte‘allika da‘vâ ve nizâ‘ım yokdur dedikde, gıbbe’t-tasdîki’l-vicâhî 
mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire sene 1102.
Şuhûdü’l-hâl: Yusuf Beşe b. Abdi, İmâm Mustafa Efendi b. İbrahim, el-Hâc Ca-
fer b. Abdi, Hüseyin Efendi b. ( ) hâce, Ali Efendi el-kayyum, Ali Çelebi b. ( ) ka-
pudan.

406 [70b-2] Ümmühâni bt. İbrahim Hacı Hüseyin b. Ahmed’den 
boşandıktan sonra mehrini aldığı
Mahmiye-i İstanbul’da Edirnekapısı dâhilinde Hatice Sultan mahallesinde 
sâkine Ümmühâni bt. İbrahim nâm hâtun meclis-i şer‘-i şerîf-i enverde, zevc-i 
mutallıkı bâ‘isü hâze’l-kitâb el-Hâc Hüseyin b. Ahmed mahzarında ikrâr ve 
takrîr-i kelâm edip, mezbûr el-Hâc Hüseyin târih-i kitâbdan üç sene mukaddem 
beni tatlîk etmekle, zimmetinde mütekarrir ve ma‘kūdun-aleyh olan yedi yüz 
akçe mehr-i müeccelimi mezbûr el-Hâc Hüseyin bana edâ ve teslîm, ben dahi 
yedinden bi’t-tamâm ahz u kabz edip, hukūk-ı zevciyyete müte‘allika âmme-i 
da‘vâdan her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledim dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Ali Çelebi b. Bâli, Nasuh b. Osman, 
Mustafa Çelebi b. Şaban, Ahmed Çavuş el-mübâşir.

407 [70b-3] Mehmed Çelebi b. Mehmed’in üzerine çocukları ve 
eski karısı için nafaka takdiri
Mahmiye-i İstanbul’da Debbâğ Yunus mahallesi sâkinelerinden bâ‘isü hâze’l-
kitâb Ayşe bt. Mehmed nâm hâtun meclis-i şer‘-i şerîf-i enverde takrîr-i kelâm 
ve bast-ı merâm edip, zevc-i mutallıkım Mehmed Çelebi b. Mehmed nâm ki-
mesnenin firâşından hâsıla ve benden mütevellide işbu sagīre sadriye kı-
zım Ümmühâni’nin nafaka ve kisvesi için ve merkūm Mehmed Çelebi’den 
hâlâ hamlim olmağla vaz‘-ı haml edinceye değin benim nafakam için babala-
rı mezbûr Mehmed Çelebi üzerine kıbel-i şer‘-i hatîrden kadr-i ma‘rûf nafaka 
ve kisve-bahâ farz ve takdîr olunmak matlûbumdur dedikde, husûs-ı mezbûr 
sikāt ihbârlarıyla mütehakkik olmağla, hâkim-i muvakki‘-i sadr-ı kitâb -tûbâ 
lehû ve hüsnü me’âb- hazretleri sagīre-i mezbûrenin nafaka ve kisvesi için be-
her yevm altışar akçe ve merkūmenin nafakası için dahi kezâlik külle yevm al-
tışar akçe ki, cem‘an on iki akçe farz ve takdîr ettiğinden sonra meblağeyn-i 
mezbûreyn vech-i meşrûh üsere sagīre-i mezbûrenin ve hasran kendinin kis-
ve ve sâir levâzım-ı zarûriyyesi için harc ve sarfa ve lede’z-zarûre istidâneye ve 
lede’z-zafer merkūm Mehmed Çelebi üzerine rücû‘a mezbûre Ayşe Hâtun’a izin 
vermeğin, mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire sene 1102.
Şuhûdü’l-hâl: Süleyman Ağa b. Halil, Süleyman Efendi el-müezzin, Ali Efendi 
b. Mustafa, Ahmed Çelebi b. Mehmed, Halil Çelebi. b. Receb, Halil Beşe b. Re-
ceb, Edhem Efendi b. Şaban, Yahya Çelebi b. Şaban, es-Seyyid Abdullah Çelebi 
b. Mehmed.

408 [71a-1] Sefer Ağa b. Oruç’un varislerin birbirlerinin 
zimmetlerini ibra etmesi
Samsoncubaşı olup mahmiye-i İstanbul’da Suhte Sinan mahallesinde sâkin iken 
bundan akdem vefât eden Sefer Ağa b. Oruç’un verâseti, sulbî kebîr oğlu Hasan 
Ağa ve kebîre kızı Fâtıma nâm hâtuna ve sagīr oğlu Mehmed’e münhasıra ol-
duğu şer‘an zâ[hir] ve müte‘ayyin oldukdan sonra mezbûr Hasan Ağa meclis-i 
şer‘-i şerîf-i enverde, işbu bâ‘isü’l-kitâb el-Hâc Ali b. Ahmed mahzarında 
ikrâr-ı tâm ve takrîr-i kelâm edip, babam mezbûr Sefer Ağa’nın emlâkinden 
vilâyet-i Rumeli’nde Babadağı kazâsına [tâbi‘] Cantay nâm karyede vâki‘ mül-
kü çiftliğini bin beş yüz guruşa iştirâ eden sâbıkan İbrâil Nâzırı Süleyman Ağa 
semen-i mezbûru kable’l-edâ fevt olmağla, ben asâleten ve sâir verese tara-
fından vekîl olan mezbûr el-Hâc Ali vekâleten Babadağı’na varıp, veresesin-
den meblağ-ı mezbûru da‘vâya tesaddî ve taraf-ı Devlet-i aliyye’den mütevellî 
ve mübâşir ta‘yîn ve bi’d-defa‘ât murâfa‘a ve nice eyyâm meksden sonra yine 
karye-i mezbûrede vâki‘ iki göz değirmen ile bâkī sekiz yüz elli guruş tahsîl ve 
kabz olunmuşidi. Lâkin meblağ-ı mezbûrun altı yüz elli guruşu ücret-i mübâşir 
ve resm ve harc-ı râh ve bi’l-cümle benim kendi yedimle mesârif-i lâzımemize 
sarf olunup, mârru’z-zikr değirmen ile bâkī iki yüz guruşu kabz ve meblağ-ı 
mezbûr ile zikr olunan değirmen dahi bey‘ olunmakla semeni kabz [ve] vere-
se beynlerinde iktisâm olunup ve meblağ-ı mezbûr benim yedimle sarf olun-
makla, mezbûr el-Hâc Ali ile bi vech-i mine’l-vücûh da‘vâ ve nizâ‘ım olma-
yıp, husûs-ı mezbûra müte‘allika da‘vâdan mezbûru ibrâ ve iskāt eyledim de-
dikde, merkūm Fâtıma tarafından dahi husûs-ı âti’l-beyâna vekîl olup, zât-ı 
mezbûreyi ma‘rifet-i şer‘iyye ile ârifân olan İbrahim Çelebi b. Ahmed ve Musta-
fa b. Mehmed şehâdetleriyle şer‘an vekâleti sâbite olan Mehmed Çelebi b. Ömer 
meclis-i şer‘de merkūm el-Hâc Ali mahzarında bi’l-vekâle ikrâr ve i‘tirâf edip, 
hâl bâlâda şerh ve beyân olunan minvâl üzre olduğu müvekkilem mezbûre 
Fâtıma’nın dahi ma‘lûmu [olup], ol dahi merkūm Hasan Ağa yediyle sarf olu-
nan meblağ-ı mezbûr altı yüz elli guruşa müte‘allika âmme-i da‘vâdan mezbûr 
el-Hâc Ali’yi ibrâ ve kātı‘ü’n-nizâ‘la ibrâ ve iskāt eyledi, onun dahi mezbûr ile 
da‘vâ ve nizâ‘-ı kalmamışdır dedikde, gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sâlis ve’l-ışrîn min Cumâdelâhire sene 1102.
Şuhûdü’l-hâl: El-Hâc Mahmud b. Ahmed, Ahmed Beşe b. Yakub, İbrahim Beşe b. 
Ahmed, es-Seyyid Yahya Çelebi b. Mehmed, Halil Çelebi b. Ahmed, Ömer Efen-
di b. ( ), Hasan Çelebi [b.] Şaban.

409 [71a-2] Mehmed b. Ali ile Ümmühâni Hatun bt. Ahmed ve kızının 
çeşitli emtia satışından hasıl olan alacak davasında birbirlerinin 
zimmetini ibra etmesi
Mahmiye-i İstanbul’da Tahta Hanı’nda sâkin Mehmed b. Ali nâm kimesne meclis-i 
şer‘-i şerîf-i enverde, mahmiye-i mezbûrede Kilise Câmi‘i kurbunda Ali Paşa-yı 
Atîk mahallesi sâkinelerinden Ümmühâni Hâtun bt. Ahmed ve sadriye kebîre kızı 
Rukiye bt. Mahmud nâm hâtunlar mahzarında ikrâr-ı tâm ve takrîr-i kelâm edip, 
bundan akdem mezbûre Ümmühâni, bana birkaç top sandal getür iştirâ edeyim 
demekle, ben dahi mecmû‘u yüz yedi guruş kıymetli altı top sandal ve altı çatkı ve 
bir top hammâmî dülbend ve iki top bogasi ve iki değirmi dülbendimi bir boğça 
içine vaz‘ ve mezbûre Ümmühâni’nin menzili kapısında kızı mezbûre Rukiye’ye 
def ‘ ve teslîm ettim deyu mezbûretândan taleb ve da‘vâ eylediğimde, mezbûretân 
dahi husûs-ı mezkûru bi’l-külliye münkir olmalarıyla, beynimizde ba‘de’n-nizâ‘ 
muslihûn tavassut edip, da‘vâ-yı mezkûremden beni mezbûretân Ümmühâni 
ve Rukiye ile üç bin akçe üzerine sulh olduklarında, ben dahi sulh-ı mezbûru 
kabûl ve bedel-i sulh olan meblağ-ı mezbûr üç bin akçeyi mezbûretân yedlerin-
den bi tamâm ahz u kabz eyledikden sonra husûs-ı mezbûre müte‘allika da‘vâ 
ve mütâlebâtdan mezbûretânın zimmetlerini ibrâ-i âmm-ı kātı‘ü’n-nizâ‘la ibrâ ve 
iskāt eyledim. Ba‘de’l-yevm mezbûretân ile kat‘â da‘vâ ve nizâ‘ım kalmadı dedik-
de, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire ve mi’e ve elf.
Şuhûdü’l-hâl: Ahmed Çavuş b. Abdülkerim el-mübâşir, el-Hâc Mehmed Çavuş, 
Abdullah Çelebi b. Mehmed, Mustafa Bey b. Mehmed, Halil b. Mehmed, İbrahim 
Çelebi b. Ahmed, Mehmed Çelebi b. Hüseyin.

410 [71a-3] Havva bt. Ahmed’in İsmail Ağa b. Mehmed’den muhâlaa  
yoluyla boşanması
Mahmiye-i İstanbul’da Haydarhâne mahallesinde sâkine Havva bt. Ahmed nâm 
hâtun ba‘de’t-ta‘rîfi’ş-şer‘î meclis-i şer‘-i şerîf-i enver ve mahfil-i dîn-i münîf-i 
ezherde, zevci işbu sâhibü’l-kitâb İsmail Ağa b. Mehmed mahzarında bi tav‘ihâ 
ikrâr ve i‘tirâf edip, zevcim mezbûr İsmail Ağa ile hüsn-i zindegânimiz olmamağ-
la, zimmetinde mütekarrir ve ma‘kūdun-aleyh olan yüz kıt‘a esedî guruş mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olmak üzre zevcim merkūm İsmail Ağa ile muhâla‘a-i sahîha-i 
şer‘iyye ile muhâla‘a edip, ol dahi minvâl-i muharrer üzre hul‘-ı mezbûru kabûl 
eyleyip, ba‘de’l-yevm hukūk-ı zevciyyete müte‘allika âmme-i da‘vâdan her biri-
miz âharın zimmetini ibrâ ve iskāt eyleyip, bir birimiz ile kat‘â da‘vâ ve nizâ‘ımız 
kalmadı dedikde, gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire sene 1102.
Şuhûdü’l-hâl: Es-Seyyid Şeyh Hüseyin Efendi [b.] es-Seyyid Mehmed, el-Hâc 
Halil Efendi el-imâm, Ebûbekir Efendi b. Ahmed, Hızır Beşe b. Hüseyin, Sarrâc 
Seyyid Mustafa Çelebi, Ahmed Beşe b. İbrahim, Abdülkādir Beşe b. Ahmed.









411 [71b-1] Mustafa Beşe b. Mehmed’in kölesi Ahmed 
b. Abdullah’ı azat etmesi
Mahmiye-i İstanbul’da Büyükkaraman kurbunda (  ) mahallesi sükkânından 
Mustafa Beşe b. Mehmed nâm kimesne meclis-i şer‘-i şerîf-i lâzımü’t-tevkīrde 
ikrâr ve takrîr-i kelâm edip, ıtk-ı âtî sudûruna değin bana rıkkını i‘tirâf eden 
işbu orta boylu açık kaşlı sarı elâ gözlü Gürciyyü’l-asl hâmilü hâze’l-kitâb Ah-
med b. Abdullah nâm abd-i memlûkümü, hasbeten lillâhi te‘âlâ ve taleben li 
merdâti’r-Rabbi’l-a‘lâ mülkümden ifrâz ve i‘tâk ve tahrîr ve sâir ahrâr-ı asliyyîn 
silkine idhâl ve idrâc edip, evsâf-ı mezbûre ile mevsûf, mezbûr Ahmed ahrâr-ı 
asliyyîn gibi hür olup, üzerinde velâ-ı şer‘îden gayrı alâka ve medhalim kalma-
dı dedikde, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Çelebi b. Yusuf, Diğer Mehmed Çelebi b. Mehmed, Diğer 
Mehmed b. Mehmed, İbrahim Çelebi b. Ahmed, Diğer İbrahim Çelebi b. Meh-
med.

412 [71b-2] Fâtıma bt. Abdullah’ın, mehir ve nafaka alacağı hususunda 
eski kocası Mehmed b. Yusuf ’un zimmetini ibra etmesi
Mahmiye-i İstanbul’da Müfti Ali Çelebi mahallesinde sâkine Fâtıma bt. Ab-
dullah nâm hâtun meclis-i şer‘-i şerîf ve mahfil-i dîn-i münîf-i ezherde, zevc-i 
sâbıkı işbu sâhibü’l-kitâb Mehmed b. Yusuf nâm kimesne mahzarında ikrâr-ı 
tâm ve takrîr-i kelâm edip, ben mezbûr Mehmed’in bundan [akdem]? zevce-i 
menkûhası olup, beni bâyinen tatlîk etmekle, zimmetinde mütekarrir ve 
ma‘kūdun-aleyh olan bin yedi yüz akçe mehr-i müeccelimden mezbûr Meh-
med yedinden yedi yüz akçesini ahz u kabz edip, meblağ-ı merkūmdan bâkī ka-
lan bin akçeye ve nafaka-i iddet-i ma‘lûmeme ve me’ûnet-i süknâma müte‘allika 
mezbûr Mehmed ile kat‘â da‘vâ ve nizâ‘ım kalmayıp, zimmetini ibrâ ve iskāt ey-
ledim dedikde, gıbbe’t-tasdîki’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire sene 1102.
Şuhûdü’l-hâl: Mustafa b. Şaban, Nasuh b. Osman, Osman b. Hasan, İbrahim Çe-
lebi b. Hasan, Mehmed b. Zülfikar.

413 [71b-3] Fâtıma bt. Mustafa’nın Mehmed Beşe b. Hasan’dan 
muhâlaa  yoluyla boşanması
Mahmiye-i İstanbul’da Çerağî mahallesi sâkinelerinden Fâtıma bt. Mustafa 
nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde, zevc-i dâhili işbu 
râfi‘ü’l-kitâb Mehmed Beşe b. Hasan nâm kimesne ikrâr-ı tâm ve takrîr-i kelâm 
edip, zevcim merkūm Mehmed Beşe zimmetinde mütekarrir ve ma‘kūdun-
aleyh olan iki bin yüz akçe mehr-i müeccelim ve nafaka-i iddet-i mu‘ayyene-i 
ma‘lûmem ve me’ûnet-i süknâm dahi kendi üzerime olmak üzre zevcim 
merkūm Mehmed Beşe ile muhâla‘a-i sahîha-i şer‘iyye ile muhâla‘a edip, ol dahi 
ber vech-i muharrer hul‘-ı mezbûru ba‘de’l-kabûl hukūk-ı zevciyyete müte‘allika 
âmme-i da‘vâ ve münâza‘ât ve eymân ve muhâsamâtdan her birimiz âharın 
zimmetini ibrâ-i âm ile ibrâ ve iskāt eyledik dedikde, gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire sene 1102.
Şuhûdü’l-hâl: Nuh Efendi b. Hasan, Abdullah Efendi b. ( ), es-Seyyid Ahmed b. 
( ), İbrahim Çelebi [b.] Ahmed, Hasan Efendi el-kâtib.

414 [71b-4] Yahya Çelebi b. Musli’nin babasından intikal eden menzil, 
köşk ve arsalarını Hüseyin Ağa b. Hacı İlyas’a satması
Vilâyet-i Anadolu’da medîne-i Bolu mahallâtından Gölyüzü mahallesinden olup, 
hâlâ mahmiye-i İstanbul’da Âbid Çelebi mahallesinde sâkine iken bundan ak-
dem fevt olan Musli Efendi b. Musa’nın sulbî kebîr oğlu ve hasran vârisi olan 
Yahya Çelebi meclis-i şer‘-i şerîf-i enverde, işbu râfi‘ü’l-kitâb Hüseyin Ağa b. el-
Hâc İlyas mahzarında ikrâr-ı tâm ve takrîr-i kelâm edip, mahmiye-i mezbûrede 
Âbid Çelebi mahallesinde vâki‘ bir tarafdan ba‘zan Âbid Çelebi Mescidi duva-
rı ve bir tarafdan ba‘zan Hâce Hâtun tasarrufunda olan menzil ve bir tarafdan 
ba‘zan Afife Hâtun tarafında olan menzil ve bir tarafdan ba‘zan İbrahim ve Hü-
seyin nâm kimesnelerin ale’l-iştirâki’s-seviy tasarruflarında olan menzil ve bir 
tarafdan Câbî Ahmed tasarrufunda olan menzil ve ba‘zan Sahhâf Abdullah Çe-
lebi menzili ve bir tarafdan tarîk-i âm ile mahdûd iki bâb fevkānî oda ve bir sofa 
ve dehliz ve iki bâb tahtânî oda ve bir matbah ve bir anbar ve bir ahır ve bi’r-i mâ’ 
ve eşcâr-ı müsmire ve gayr-ı müsmireli ve bir köşkü ve diğer bi’r-i mâyı ve kenîfi 
müştemil menzilin tûlen ve arzan bi hesâb-ı terbî‘î sekiz yüz iki buçuk zirâ‘ ar-
sası merhûm Hüseyin Ağa Vakfı’ndan icâre-i mu‘accele beher yevm bir akçe 
ücret-i müeccele ile babam müteveffâ-yı mezbûrun ile’l-vefât taht-ı tasarrufun-
da ve üzerinde olan ebniyesi silk-i mülkünde münselik ve sokak kapısı tarafın-
da vâki‘ bi hesâb-ı merkūm elli yedi buçuk zirâ‘ arsası ve üzerinde olan köşk ve 
bi’r-i mâ ebniyesi ve merhûm Âbid Çelebi Vakfı’ndan icâre-i mu‘accele beher 
mâh on beş akçe ücret-i müeccele ile kezâlik taht-ı tasarrufunda olup, ba‘de’l-
vefât ebniye-i memlûke ve mezbûre irsen bana isâbet ve arsateyn-i mezbûreteyn 
ile köşk ve bi’r-i mâ ebniyesi intikāl-i âdî ile bana intikāl etmişidi. Hâlâ menzil-i 
mezbûrun ebniye-i memlûkesini, bi cümleti’t-tevâbi‘ ve’l-levâhık tarafeynden 









îcâb ve kabûlü hâvî bey‘-i bâtt-ı sahîh-i şer‘î ile mûmâ-ileyh Hüseyin Ağa’ya 
üç yüz kıt‘a esedî guruşa bey‘ ve teslîm ve temlîk, ol dahi vech-i muharrer üzre 
iştirâ ve kabûl ve temellük ve kabz ve tesellüm ve arsateyn-i mezbûreteyn ile 
köşkün ve bi’r-i mâ arsasını mütevellîleri izin ve ma‘rifetiyle yine mûmâ-ileyh 
Hüseyin Ağa’ya meccânen ferâğ ve tefvîz, ol dahi [72a] tefevvüz ve kabûl ey-
ledikden sonra semen-i mezbûr üç yüz guruşu tamâmen ahz u kabz eyledim. 
Ba‘de’l-yevm menzil-i mahdûd-ı mezkûrun ebniye-i memlûkesi merkūm Hü-
seyin Ağa’nın mülk-i müşterâsı ve arsateyn-i mezbûreteyn ile ve köşk ve bi’r-i 
mâ ebniyesi dâhil-i havza-i tasarrufu olmuşdur. Benim vechen mine’l-vücûh 
alâka ve medhalim kalmadı. Keyfe mâ yeşâ ve yahtâr mutasarrıf olsun dedikde, 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb ve imlâ olundu.
Fi’l-yevmi’l-hâmis aşer min Cumâdelâhire li sene isneteyn ve mi’e ve elf.
Şuhûdü’l-hâl: İsmail Efendi b. İbrahim el-imâm, Mehmed Efendi b. Mustafa el-
imâm, Süleyman Efendi b. Mehmed el-imâm, İbrahim Çelebi b. Osman, İbra-
him Çelebi b. Mehmed, İbrahim Çelebi b. el-Hâc Hüseyin, Abdullah Efendi b. 
el-Hâc Veli, Hasan Efendi b. el-Hâc Ramazan, İbrahim Çelebi b. Ahmed, Musta-
fa b. Ahmed, Abdurrahman Efendi el-kâtib, Nuh Efendi el-kâtib.

415 [72a-1] Mehmed Çelebi b. Hasan’ın, evini Mahmud Efendi Vakfı’na 
bey‘ bi’l-istiğlâl yoluyla satması
Mahmiye-i İstanbul’da Manisalı Çelebi mahallesi sükkânından Mehmed Çelebi 
b. Hasan nâm kimesne meclis-i şer‘-i şerîf-i enverde, merhûm Mahmud Efendi 
nâm sâhibü’l-hayrın nukūd-ı mevkūfesine bi’l-fi‘il mütevellî olan Mustafa Efen-
di b. Rüstem tarafından ikrâr-ı âti’z-zikri tasdîka vekîl olduğu Hasan Çelebi b. 
İsmail ve İbrahim Çelebi b. Yusuf şehâdetleriyle şer‘an sâbit olan el-Hâc Musta-
fa b. el-Hâc Veli mahzarında ikrâr-ı tâm ve takrîr-i kelâm edip, silk-i mülkümde 
münselik olup mahalle-i mezbûrede vâki‘ bir tarafı Kehhâlzâde el-Hâc Mehmed 
menzili ve bir tarafdan Sarrâc Ahmed Çelebi mülkü ve bir tarafı Rifâîzâde Meh-
med Efendi mülkü ve bir tarafı tarîk-i hâs ile mahdûd, büyût-ı adîdeyi müştemil 
mülk menzilimi, mütevellî-i mezbûr Mustafa Efendi’ye yüz kıt‘a esedî guruşa bi 
tarîki’l-istiğlâl bey‘ ve teslîm, ol dahi nakd-i mevkūfe-i mezbûre ile bi’t-tevliye 
iştirâ ve kabûl ve tesellüm edip, semen-i mezbûr yüz kıt‘a esedî guruşu yedin-
den tamâmen ahz u kabz eylediğimden sonra mütevellî-i mezbûr Mustafa Efen-
di menzil-i mahdûd-ı mezbûru ba‘de’t-tahliyeti’ş-şer‘iyye ve’t-tekābuzi’l-mer‘î 
târih-i kitâbdan bir sene tamâmına değin on beş kıt‘a esedî guruşa bana îcâr ve 
teslîm, ben dahi istîcâr ve kabûl ve tesellüm eyledim dedikde, gıbbe’t-tasdîk mâ 
hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Cumâdelâhire li sene isneteyn ve mi’e ve elf.
Şuhûdü’l-hâl: Hasan Çelebi b. Abdullah, Kehhâlzâde el-Hâc Mehmed, Ömer Ça-
vuş b. el-Hâc Mehmed, Ömer Çavuş b. Osman, Ebûbekir Çelebi b. Mehmed, 
Zâkirzâde Feyzullah Çelebi.

416 [72a-2] Sultana bt. Polidira’nın menzil hissesini eşi Yorgi 
v. Yani’ye satması
Mahmiye-i İstanbul’da Fenerkapısı dâhilinde Abdisubaşı mahallesinde sâkine 
olup zâtı Palaş v. Pendari ve Yani v. Dimitri nâm zimmîler ta‘rîfleriyle mu‘arrefe 
olan Sultana bt. Polidira nâm nasrâniye meclis-i şer‘-i şerîf-i enverde, hâlâ zev-
ci olan işbu râfi‘ü’l-kitâb Yorgi v. Yani nâm zimmî muvâcehesinde ikrâr-ı tâm 
ve takrîr-i kelâm edip, mahalle-i mezbûrede vâki‘ bir tarafdan Kadıköyü Met-
ropolidi İlya nâm zimmî mülkü ve bir tarafdan Panayot zimmî mülkü ve bir ta-
rafdan kale duvarı ve bir tarafdan tarîk-i âm ile mahdûd fevkānî iki bâb oda 
ve tahtânî iki bâb oda ve bir mahzen ve bir su kuyusu ve bir kenîfi müşte-
mil mülk menzilin nısfı benim ve nısf-ı âharı zevcim mezbûr Yorgi’nin mülkü 
olmağla, hâlâ menzil-i mezbûrda olan nısf hisse-i şâyi‘amı, bi cümleti’t-tevâbi‘ 
ve’l-levâhık tarafeynden îcâb ve kabûlü hâvî bey‘-i bâtt-ı sahîh-i şer‘î ile iki yüz 
kıt‘a esedî guruşa bey‘ ve teslîm, ol dahi ber vech-i muharrer iştirâ ve tesellüm 
ve kabûl ettiğinden sonra semeni olan meblağ-ı mezbûr iki yüz guruşu yedin-
den bi’t-tamâm ve’l-kemâl ahz u kabz eyledim. Ba‘de’l-yevm menzil-i mahdûd-ı 
mezkûrun mecmû‘u zevcim mezbûr Yorgi’nin mülkü ve hakkı olmuşdur. Key-
fe mâ yeşâ ve yahtâr mutasarrıf olsun dedikde, gıbbe’t-tasdîki’l-mu‘teber mâ 
hüve’l-vâki‘ bi’t-taleb ketb olundu.
Fî evâsıtı Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi. b. Ahmed, Mustafa b. Şaban, el-Hâc Ali b. Abdul-
lah, Süleyman Efendi b. Abdullah, Abdurrahman Çelebi b. Abdi, Mehmed Ağa b. 
(…), Kostandi v. Palaşkova, Dimo v. Andriye, Anaştaş v. Todori, İstemad v. Niko-
la, Papa Landeryo v. Yako, Delot v. Tiryanda, Kabri? v. ( ).

417 [72b-1] Abdülbâki b. Ahmed’in kaybolan ve Halil b. İbrahim 
elinde bulunan kısrağının kendisine teslimi
Mahmiye-i İstanbul’da Revânî Çelebi mahallesinde sâkin Abdülbâki b. Ahmed 
nâm kimesne meclis-i şer‘-i şerîf-i enverde, işbu bâ‘isü’l-vesîka Halil b. İbra-
him mahzarında üzerine da‘vâ ve takrîr-i kelâm edip, işbu meclis-i şer‘-i şer-
de mevcûd ve müşâhed mezbûr Halil yedinde olan bir re’s kır kısrak târih-i 
kitâbdan altı gün mukaddem mülkümden zâyi‘ olmuşidi. Hâlâ mezbûr Ha-
lil mârru’z-zikr kır kısrağa bi gayri hakkın vaz‘-ı yed eder, suâl olunup, kasr-ı 
yedine ve bana teslîme tenbîh olunmak matlûbumdur dedikde, gıbbe’s-suâl 
mezbûr Halil cevâbında, zikr olunan kısrağı târih-i kitâbdan sekiz gün mukad-
dem Atpazarı’nda ismi ma‘lûmum değil bir kimesneden sekiz guruş semen-i 
medfû‘a iştirâ ve kabz edip, mülk-i müşterâm olmağla vaz‘-ı yed ederim, 
mezbûrun mülkü olduğu ma‘lûmum değildir deyücek, müdde‘î-i mezbûrdan 
müdde‘âsına beyyine taleb olundukda, udûl-i müslimînden olup mahalle-i 
mezbûre sükkânından Ali b. Abdullah ve Mehmed b. Yusuf nâm kimesneler 
li ecli’ş-şehâde meclis-i şer‘a hâzırân olup, istişhâd olunduklarında, fi’l-hakīka 
işbu meclis-i şer‘de mevcûd ve müşâhed merkūm Halil yedinde olan kır kıs-
rak müdde‘î-i mezbûrun mülkü ve hakkı olup, târih-i kitâbdan altı gün mukad-
dem mülkünden zâyi‘ olmuşidi. Biz bu husûsa bu vech üzre şâhidleriz, şehâdet 
dahi ederiz deyu her biri edâ-yı şehâdet-i şer‘iyye ettiklerinde, gıbbe’t-ta‘dîl ve’t-
tezkiye şehâdetleri makbûle olup, müdde‘î-i mezbûr tahlîf-i şer‘î ile tahlîf olun-
dukdan sonra mûcebince zikr olunan kısrağı müdde‘î-i mezbûra red ve teslîme 
mezbûr Halil’e ba‘de’t-tenbîh, mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mahmud b. Hasan, Ali b. Bâli, Mehmed 
b. İdris, Ahmed b. Ahmed, Mustafa b. Şaban.

418 [72b-2] Gülenfer bt. Murtaza’nın cebren parasının alındığı 
iddiasını ispat edemediği
Vilâyet-i Anadolu’da Bafra kazâsına tâbi‘ Mahmudgazi nâm karyede sâkine Gü-
lenfer bt. Murtaza nâm hâtun meclis-i şer‘-i şerîf-i enverde, işbu bâ‘isü’l-kitâb 
yine karye-i mezbûrede sükkânından el-Hâc Hamza b. Hüseyin nâm kimesne 
mahzarında üzerine da‘vâ ve takrîr-i kelâm edip, mezbûr el-Hâc Hamza bundan 
akdem karye-i mezbûrede bi gayri hakkın cebren on iki guruşum ahz u kabz et-
meğin, hâlâ suâl olunup, meblağ-ı mezbûru bana red ve teslîme tenbîh olunma-
sı matlûbumdur dedikde, gıbbe’s-suâl ve akībe’l-inkâr, müdde‘î-i mezbûreden 
müdde‘âsına beyyine taleb olundukda, ityân-ı beyyineden izhâr-ı acz ve istihlâf 
edicek, müdde‘î-i mezbûr Gülenfer’den bâlâda bast olunan minvâl üzre bi gay-
ri hakkın on iki guruşunu ahz u kabz etmeyip, ol vechile meblağ-ı mezbûru red 
ve teslîm lâzım gelmediğine mezbûr el-Hâc Hamza’ya yemîn teklîf olunduk-
da, ol dahi hasbe’l-mes’ûl yemîn billâhi te‘âlâ etmeğin, mûcebiyle mezbûre Gü-
lenfer bilâ-beyyine bî-vech mu‘ârazadan men‘ olunup, mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ ve’l-ışrîn min Cumâdelâhire sene 1102.
Şuhûdü’l-hâl: Mustafa b. Musa, Halil b. Hüseyin, Ramazan b. Mehmed, Yusuf b. 
Müstecâb.









419 [72b-3] Aslan v. Salamon’un Ahmed Ağa b. Edhem’de olan ödünç 
alacağı hususunda onunla sulh olduğu
Mahrûse-i Edirne’de sâkin Yahud tâifesinin Portakal Cemâ‘ati’nden olup, hâlâ 
kasaba-i Beşiktaş’da sâkin olan Sarraf Aslan v. Salamon meclis-i şer‘-i şerîf-i 
enverde, mahmiye-i İstanbul’da Haydarhâne mahallesinde sâkin olup, hâlâ 
kıbtiyân cizyedârı olan fahrü’l-eşbâh Ahmed Ağa b. Edhem tarafından husûs-ı 
âti’l-beyâna vekîl olduğu el-Hâc Ali Bey b. Hasan ve Bekir Sipâhi Hobyar 
şehâdetleriyle şer‘an sâbit olan Mehmed Çavuş b. Mustafa mahzarında ikrâr 
ve takrîr-i kelâm edip, müvekkil-i merkūm Ahmed Ağa zimmetinde cihet-i 
karzdan ve çuka bahâsından cem‘an üç yüz kırk guruş hakkım var deyu ta-
leb ve da‘vâ eylediğimde, ol dahi inkâr etmekle, beynimizde münâza‘ât-ı kesîre 
vukū‘undan sonra muslihûn tavassut edip merkūm Ahmed Ağa benimle yedi 
bin akçe üzerine sulh oldukda, ben dahi sulhu kabûl ve bedel-i sulh olan 
meblağ-ı mezbûr yedi bin akçeyi ahz u kabz ettiğimden sonra husûs-ı mezbûre 
müte‘allika âmme-i da‘vâdan müvekkil-i merkūm Ahmed Ağa’nın zimmetini 
ibrâ-i âmla ibrâ ve iskāt eyledim, ol dahi benim zimmetimi kezâlik ibrâ ve iskāt 
eyledi dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Hâfız Mustafa Çavuş b. ( ) el-mübâşir, Ömer Efendi b. Abdurrah-
man, Ali Efendi b. ( ) dânişmend, el-Hâc Ali Bey b. Hasan, Osman b. Hasan, Re-
ceb Bey sipâhi, İbrahim Çelebi b. Ahmed.

420 [72b-4] İsmail Çelebi b. Ahmed’in alacak iddiasının reddi
Mahmiye-i İstanbul’da Ereğli mahallesi sâkinlerinden İsmail Çelebi b. Ah-
med nâm kimesne meclis-i şer‘-i şerîf-i enverde, yine mahalle-i mezbûre 
sâkinlerinden İbrahim Çelebi b. Zülfikar mahzarında üzerine da‘vâ ve takrîr-i 
kelâm edip, mezbûr İbrahim Çelebi bundan akdem fuzûlen benim elli dokuz gu-
ruşumu ahz u kabz etmekle, hâlâ suâl olunup, meblağ-ı mezbûr elli dokuz guru-
şu bana red ve teslîme mezbûr İbrahim Çelebi’ye tenbîh olunmak matlûbumdur 
dedikde, [73a] gıbbe’s-suâl ve akībe’l-inkâr, müdde‘î-i mezbûr İsmail Çelebi’den 
vech-i meşrûh üzre müdde‘âsına beyyine taleb olundukda, ityân-ı beyyineden 
izhâr-ı acz edip istihlâf etmekle, fi’l-hakīka müdde‘î-i mezbûr İsmail Çelebi’nin 
ber vech-i muharrer elli dokuz guruşunu ahz u kabz etmeyip, ol vechile üzeri-
ne red ve damândan nesne lâzım gelmediğine mezbûr İbrahim Çelebi’ye yemîn 
teklîf olundukda, ol dahi hasbe’l-mes’ûl yemîn billâhi’l-aliyyi’l-a‘lâ etmeğin, 
mûcebiyle müdde‘î-i mezbûr İsmail Çelebi bilâ-beyyine bî-vech mu‘ârazadan 
men‘ olunup, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Mustafa Efendi b. Musa el-imâm, el-Hâc Hüseyin [b.] Abdullah 
el-müezzin, Osman Çelebi b. Süleyman, İbrahim Çelebi b. Hüseyin.

421 [73a-1] Râbia Hatun b. Mehmed’in kocasının Sakine Hatun 
Vakfı’na olan borcunu kefil olarak ödediği
Mahmiye-i İstanbul’da vâki‘ Sâkine Hâtun Vakfı’na sâbıkan mütevellî olan Ah-
med Çelebi b. Mehmed nâm kimesne meclis-i şer‘-i şerîf-i enverde, bâ‘isetü 
hâze’l-kitâb Râbia bt. Mehmed nâm hâtun mahzarında ikrâr ve takrîr-i kelâm 
edip, mezbûre Râbia’nın zevci gāib fi’l-meclis Sefer nâm kimesne mâl-ı vakf-ı 
mezbûrdan olmak üzre bundan dört top diba bahâsı ve nukūd cem‘an yüz sek-
sen guruş edâ ve teslîm, ol dahi istidâne ve kabz ettiğinden sonra meblağ-ı 
mezbûr seksen guruş zevcesi işbu merkūme Râbia hâtun kefâlet-i sahîha-i 
şer‘iyye ile kefîl olmağla, hâlâ mezbûre Râbia Hâtun’dan kefâlet-i mahkiyesi-
ne binâ’en meblağ-ı mezbûr yüz seksen guruşu işbu meclis-i şer‘de bana edâ ve 
teslîm, ben dahi bi’t-tamâm ahz u kabz eyledim. Min ba‘d meblağ-ı mezbûrdan 
merkūme Râbia Hâtun’a ve zevci mezbûr Mustafa zimmetlerinde bir akçe ve 
bir habbe bâkī kalmadı dedikde, gıbbe’t-tasdîki’l-mer‘î mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min Cumâdelâhire sene 1102.
Şuhûdü’l-hâl: Es-Seyyid Mustafa Efendi b. Mehmed el-imâm, Mustafa Çelebi b. 
Süleyman el-müezzin, İbrahim Çavuş b. Mustafa, es-Seyyid Ahmed Çelebi b. ( ), 
es-Seyyid Musa Ağa b. Hasan.

422 [73a-2] Hasan Bey b. Ramazan’ın kaybolan ve Mihal v. Kostantin 
elinde bulunan beygirinin kendisine teslimi
Ebnâ-yı sipâhiyândan olup mahmiye-i İstanbul’da Atmeydanı kurbunda 
müsâfiren sâkin Hasan Bey b. Ramazan meclis-i şer‘-i şerîf-i enverde, mahmiye-i 
mezbûrede Yenikapı dâhilinde sâkin Mihal v. Kostantin nâm zimmî tarafından 
husûs-ı âti’l-beyâna vekîl olduğu Ömer Çavuş b. Mahmud ve Ahmed b. Ha-
san şehâdetleriyle sâbit olan Preşkova v. Trandafil nâm zimmî muvâcehesinde 
üzerine da‘vâ ve takrîr-i kelâm edip, bundan akdem vilâyet-i Rumeli’nde vâki‘ 
Erdel’den gelir iken Bükreş Boğazı nâm mahalde işbu bir re’s kır Bârgirim mül-
kümden zâyi‘ olmuşidi. Hâlâ müvekkil-i Mihal yedinde buldum, suâl olu-
nup mârru’z-zikr Bârgirimi bana teslîme mezbûr Preşkova’ya tenbîh olun-
mak matlûbumdur dedikde, gıbbe’s-suâl vekîl-i mezbûr Preşkova cevâbında, 
müvekkilim mezbûr Mihal mârru’z-zikr Bârgiri bundan akdem Eflak Beyi 
Kostantini’den semen-i ma‘lûme iştirâ ve kabz etmekle, mülk-i müşterâsı ol-
mak üzre vaz‘-ı yed edip, müdde‘î-i mezbûrun ber vech-i muharrer mülkü ol-
duğu ma‘lûmu değildir deyücek müdde‘î-i mezbûr Hasan Bey’den vech-i mu-
harrer üzre beyyine taleb olundukda, ebnâ-yı sipâhiyândan Ahmed Bey b. Ha-
san ve Himmet Bey b. Mehmed nâm kimesneler meclis-i şer‘a hâzırân olup, 
fi’l-vâki‘ bundan akdem vilâyet-i Rumeli’nde vâki‘ Erdel’den gelir iken Bükreş 
Boğazı nâm mahalde işbu bir re’s kır Bârgir müdde‘î-i mezbûr Hasan Bey’in ye-
dinde mülkü olduğu hâlde zâyi‘ olmuşidi. Biz bu husûsa bu vech üzre şâhidleriz, 
şehâdet dahi ederiz deyu her biri edâ-yı şehâdet-i şer‘iyye eylediklerinde, gıbbe 
ri‘âyet-i şerâiti’l-kabûl şehâdetleri makbûle oldukdan sonra müdde‘î-i mezbûr 
Hüseyin Bey tahlîf-i şer‘î ile tahlîf olundukdan sonra mârru’z-zikr Bârgiri 
müdde‘î-i mezbûra teslîme vekîl-i mezbûr Preşkova zimmîye tenbîh olunup, mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene 1102.
Şuhûdü’l-hâl: İbrahim Çelebi b. Ahmed, Mustafa b. Şaban, Ömer Çavuş b. Meh-
med, Hüseyin b. Mustafa, Ahmed b. Ahmed ve gayruhüm.

423 [73a-3] Hacı Veli Beşe b. Ramazan’ın varislerinin kendilerine 
intikal eden menzil arsasını Pako v. Avram’a satması
Mahmiye-i İstanbul’da Üskübî mahallesinde sâkin iken bundan akdem vefât 
eden el-Hâc Veli Beşe b. Ramazan’ın verâseti, zevce-i metrûkesi Ayşe bt. Os-
man nâm hâtun ile sulbî kebîr oğlu Abdullah ve sulbiye kebîre kızları Fâtıma 
ve Emine nâm hâtunlara münhasıra olup, kable’l-kısme mezbûre dahi vefât 
edip, verâseti zevci Hüseyin Çavuş b. Abdullah ve sadriye sagīre kızı Sâliha ve 
mezbûrân Abdullah ve Fâtıma’ya münhasıra olup, kable’l-kısme mezbûr Hüse-
yin Çavuş dahi vefât edip, verâseti sulbiye kızı mezbûre Sâliha’ya ve li ebeveyn er 
karındaşı Mustafa Çelebi b. Mehmed’e münhasıra ve tashîh-i mes’elesi bi tarîki’l-
münâsahati’ş-şer‘iyye yedi yüz altmış sekiz sehimden olup, sihâm-ı mezbûreden 
doksan altı sehimi mezbûre Ayşe’ye ve üç yüz altmış dört sehimi mezbûr Ab-
dullah Çelebi’ye ve yüz seksen iki sehimi mezbûre Fâtıma’ya ve yüz beş sehi-
mi sagīre-i mezbûre Sâliha’ya ve yirmi bir sehimi mezbûr Mustafa’ya isâbet ve 
intikāl eylediği şer‘an [73b] zâhir ve mütehakkik oldukdan sonra mezbûr Ab-
dullah asâleten ve mezbûretân Ayşe ve Fâtıma nâm hâtunlar tarafından husûs-ı 
âti’l-beyâna vekîl-i şer‘îsi olan Mustafa Çelebi b. el-Hâc Musa meclis-i şer‘-i 
şerîf-i enverde Tercüman Pako v. Avram nâm Yahudi mahzarında ikrâr-ı tâm 
ve takrîr-i kelâm edip, müteveffâ-yı mezbûr el-Hâc Veli Beşe ile’l-vefât yedin-
de mülk ve hakkı olup, mahmiye-i mezbûre ebvâbından Balatkapısı hâricinde 
Karabaş mahallesinde vâki‘ bir tarafdan zimmî Papas mülkü ve bir tarafdan 
Hasköylü mülkü ve bir tarafdan leb-i deryâ ve bir tarafdan ba‘zan el-Hâc Meh-
med mülkü ve ba‘zan tarîk-i âm ile mahdûd mülk menzil arsasında olan ber 
vech-i [muharrer] hisse-i şâyi‘amızı cemî‘ tevâbi‘i ile tarafeynden îcâb ve kabûlü 
hâvî bey‘-i kat‘î ile mezbûr Pako’ya yirmi altı bin seksen altı akçeye bi’l-asâle 
ve bi’l-vekâle bey‘ ve temlîk ve teslîm, ol dahi ber vech-i muharrer iştirâ ve te-
mellük ve tesellüm ve kabûl ettiğinden sonra semeni olan meblağ-ı mezbûr yir-
mi altı bin seksen altı akçeyi mezbûr Pako’nun yedinden bi’t-tamâm ahz u kabz 
eyledik. Ba‘de’l-yevm arsa-i mezbûrede olan hisse-i şâyi‘a alâka ve medhalimiz 
kalmayıp, Pako’nun mülk-i müşterâsı olmuşdur dediklerinde, gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Cumâdelâhire sene 1102.
Şuhûdü’l-hâl: İbrahim Çelebi b. Ahmed, diğer İbrahim Çelebi b. Mehmed, Ali 
Efendi b. el-Hâc Kâtib, İsmail b. Mustafa, Hüseyin b. Halil.

424 [73b-1] Büyükçekmece Sürgün köyü halkı ile kendilerinden haksız 
yere para alan mütevelli Veli Bey b. Şükrullah’ın sulh olması
Havâss-ı Aliyye kazâsında Büyü[k]çekmece nâhiyesine tâbi‘ Sürgün nâm kar-
ye ahâlîsinden Lika v. Yorgi v. Andriye ve Noriş v. Yorgi ve İspilyot v. Hristo ve 
Kaminonoz v. Dimitraki ve Anton v. Yorgi ve Dimitri v. Dimo ve Dimitri v. Yor-
gi ve Yorgi v. Dimo ve Dimo v. İzmo nâm zimmîler meclis-i şer‘-i şerîf-i en-
verde, merhûm Musâhib İsmail Ağa ve Çırağan Mehmed Ağa’nın mahmiye-i 
İstanbul’da Saray-ı cedîd-i sultânî’de vâki‘ odun anbarı mühimmâtına mevkūfe 
nukūda mütevellî olan bâ‘isü hâze’l-kitâb Veli Bey b. Şükrullah nâm kimes-
ne mahzarında her biri ikrâr ve takrîr-i kelâm edip, mezbûr Veli Bey karye-i 
mezbûre ahâlîsinden sizin babalarınız vakfeyn-i mezbûreyn mâlından dört yüz 
guruşdan iki yüz akçe eksik guruş istidâne ve kabz etmişidi deyu otuz seneden 
beri bizden meblağ-ı mezbûrun murâbahası deyu senede altmışar guruşdan 
otuz senede bin sekiz yüz guruşumuzu deynimiz yoğiken bi gayri hakkın ahz 
u zabt etmekle, ber vech-i muharrer makbûzu olan meblağ-ı mezbûr bin sekiz 
yüz guruşu mezbûr Veli Bey’den da‘vâ ve müdde‘âmızı dahi huzûr-ı hâkimü’ş-
şer‘de isbât dahi etmekle, muslihûn tavassut edip da‘vâ-yı mezkûremizden bizi 
mezkûr Veli Bey ile meblağ-ı mezbûr bin sekiz yüz guruşun dört yüz guruşu 
mütevellî-i mezbûrun asıl mâl-ı vakf-ı mezbûr deyu iddi‘â eylediği dört yüz gu-
ruşa takās, ol dahi mukāssa ve kabûl edip mâ‘adâsından yüz guruş üzerine bey-
nimizde akd-i musâlaha eylediklerinde merkūm Veli Bey dahi meblağ-ı mezbûr 
müsbet olmağla, vech-i meşrûh üzre sulh taraf-ı vakfa her vechile enfa‘ ve evlâ 
olmağın, sulh-ı mezbûru vech-i meşrûh üzre kabûl ettiğinden sonra bedel-i sulh 
olan meblağ-ı mezbûru cümlemiz merkūm Veli Bey’den bi’t-tamâm ahz u kabz 
edip meblağ-ı mezbûra müte‘allika cemî‘-i da‘vâdan biz mütevellî-i mezbûrun 
zimmetini ve taraf-ı vakf-ı mezbûru ibrâ-i â[mm]-ı kātı‘ü’n-nizâ‘la ibrâ ve iskāt 
edip ve mesfûr Veli Bey dahi kezâlik makbûz-ı mezkûra ve bedel-i sulh olan 
meblağ-ı mezbûra müte‘allika cemî‘-i da‘vâdan bizim ve karye-i mezbûrenin 
sâir ahâlîsinin zimmetlerimizi ibrâ ve iskāt eyledi. Ba‘de’l-yevm biribirimiz ile 
da‘vâ ve nizâ‘ımız kalmadı dediklerinde, gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Yahya Efendi b. Ahmed tâbi‘-i efendi, Müezzin Mehmed Çele-
bi tâbi‘-i Efendi, Muhzırbaşı vekîli el-Hâc Mustafa Ağa, Davud Ağa [b.] Mus-
tafa Kethüdâ Efendi, Muhzır Mustafa b. Şaba[n] Galatalı, Yahya Çelebi tâbi‘-i 
nâib efendi, Çivizâde Mahallesi imâmı Mehmed Efendi b. Ömer, Esad Efendi 
Davu[d]zâde?, İbrahim Çavuş el-mübâşir, Mustafa Çelebi b. Mehmed kuloğlanı.

425 [73b-2] Hacı İsmail Ağa b. Hacı Hasan’ın Seyyid Hasan Çelebi 
b. Seyyid Mehmed Efendi’ye olan borcunu ödemesi
Mahmiye-i İstanbul’da Haydarhâne mahallesi sâkinlerinden bâ‘isü hâze’l-kitâb 
es-Seyyid Hasan Çelebi b. es-Seyyid Mehmed nâm kimesne meclis-i şer‘-i şerîf-i 
enverde, Solakzâde el-Hâc İsmail Ağa b. el-Hâc Hasan nâm kimesne mahzarın-
da üzerine da‘vâ ve takrîr-i kelâm edip, târih-i kitâbdan altı sene mukaddem 
mezbûr el-Hâc İsmail Ağa’nın vilâyet-i Anadolu’da Perşembe kazâsı sâhilinde 
müceddeden binâ ettirdiği şayka ta‘bîr olunur sefîne ustalarından Ahmed Reis 
b. Abdullah ve Mustafa Reis b. Abdullah nâm kimesnelere her iki batmanı birer 
guruş olmak üzre yüz otuz altı batman demirini bey‘ ve teslîm ile, semenine ben 
kendi mâlımdan zâminim deyu bana emr etmekle, ben dahi mezbûrun emrine 
binâ’en vech-i muharrer üzre her iki batmanı birer guruşa olmak üzre yedim-
de mülküm olan yüz otuz altı batman demirimi altmış sekiz esedî guruşa bey‘ 
ve teslîm, mezbûrân Ahmed Reis ve Mustafa Reis dahi iştirâ ve kabûl ve kabz 
ve sefîne-i mezbûreye harc u sarf ile istihlâk etmişler idi. Hâlâ merkūm el-Hâc 
İsmail Ağa’ya suâl olunup ber vech-i meşrûh [74a] emr-i mezbûruna binâ’en 
semen-i mezbûr altmış sekiz esedî guruşu bana edâ ve teslîm tenbîh olun-
mak matlûbumdur dedikde, gıbbe’s-suâl ve akībe’l-inkâr müdde‘î-i mezkûrdan 
müdde‘âsına beyyine taleb olundukda, udûl-i müslimînden olup zikr olunan 
Haydarhâne mahallesinde sâkin es-Seyyid Veli Çelebi b. Osman ve Hüseyin b. 
Himmet ve es-Seyyid Nurullah b. eş-Şeyh Mahmud nâm kimesneler li ecli’ş-
şehâde meclis-i şer‘a hâzırûn olup isre’l-istişhâd, fi’l-hakīka târih-i kitâbdan altı 
sene mukaddem işbu mezbûr el-Hâc İsmail Ağa her iki batmanı birer guruşa 
olmak üzre yüz otuz altı batman demiri merkūmân Ahmed Reis b. Abdullah ve 
Mustafa Reis b. Abdullah’a bey‘ ve teslîm ile semenine ben mâlımdan zâminim 
deyu müdde‘î-i mezbûr es-Seyyid Hasan Çelebi’ye bizim huzûrumuzda emir 
edip, merkūm dahi mezbûr el-Hâc İsmail Ağa’nın emr-i mezbûruna binâ’en 
vech-i muharrer üzre her iki batmanı birer guruşa olmak üzre yüz otuz bat-
man demirini merkūmân Ahmed Reis ve Mustafa Reis altmış sekiz guruşa bey‘ 
ve teslîm, onlar dahi iştirâ ve kabz ve sefîne-i mezbûreye sarf etmişler idi. Biz 
bu husûsa bu vech üzre şâhidleriz, şehâdet dahi ederiz deyu her biri edâ-yı 
şehâdet-i şer‘iyye ettiklerinde, gıbbe’t-ta‘dîl ve’t-tezkiye şehâdetleri makbûle ol-
mağın, mûcebiyle ba‘de’l-hükm semen-i mezbûr altmış sekiz guruşa müdde‘î-i 
mezbûr es-Seyyid Hasan Çelebi’ye edâ ve teslîme merkūm el-Hâc İsmail Ağa’ya 
tenbîh olunup, mâ vaka‘a bi’t-taleb ketb olundu.
Fi’l-yevmi’s-sânî aşer min Cumâdelâhire sene 1102.
Şuhûdü’l-hâl: Es-Seyyid Mahmud Efendi b. es-Seyyid Osman, es-Seyyid Abdur-
rahman Efendi, Ahmed Çelebi b. Mehmed, Ahmed Efendi b. Mahmud, Abdur-
rahim Çelebi b. Hüseyin.

426 [74a-1] Mehmed Bey b. Ahmed Paşa’nın çiftlik, yurt ve tarlalarını 
Hacı Ahmed Paşa b. Ali Bey’e satması
Sâbıkan deryâ beylerinden olan Mehmed Bey b. Ahmed Paşa nâm kimesne 
meclis-i şer‘-i şerîf-i enverde, ümerâ-yı deryâ[da]n ve mefharu’l-emâcid ve’l-
ekârim bâ‘isü hâze’l-kitâb el-Hâc Ahmed Paşa b. Ali Bey mahzarında ikrâr ve 
takrîr-i kelâm edip, silk-i mülkümde münselik olup, vilâyet-i Rumeli’nde Eğri-
boz sancağında İstefe nâhiyesine tâbi‘ Koknoz nâm karyede vâki‘ lede’l-ahâlî 
ve’l-cîrân ma‘lûmü’l-hudûd çiftlik ta‘bîr olunur mülk menzilimi ve yine nâhiye-i 
mezbûrede vâki‘ Marinoz ve Sihne? ve Birgoz nâm mülk çiftliklerimi ve mülk 
yurd yerlerini ve iki yüz seksen keyl hınta ve yüz yirmi keyl şa‘îrimi ve İste-
fe kasabası kurbunda Hürrem Voyvada Çiftliği ta‘bîr olunur mülk menzilimi 
ve dâhilinde vâki‘ harman yeri ve yurd yerlerini ve Kabadil nâm mevzi‘de vâki‘ 
çiftlik ta‘bîr olunur menzil ve yurd yeri ve harman yerlerini cemî‘-i tevâbi‘ ve 
levâhıkı ile müşârün-ileyh el-Hâc Ahmed Paşa’ya tarafeynden îcâb ve kabûlü 
hâvî bey‘-i kat‘î ile beş yüz elli guruşa bey‘ ve temlîk ve zikr olunan Koknoz 
nâm karyede vâki‘ ma‘lûmetü’l-hudûd ve’l-kat‘ on beş çift saban yürür tarlaları-
mı ve mârru’z-zikr Sihne? ve Marinoz ve Birgoz’da vâki‘ on yedi çift saban yürür 
tarlalarımı ve İstefe kurbunda vâki‘ çiftlik-i mezkûra teba‘iyyet ile zirâ‘at olu-
nan dört çift [saban] yürür tarlalarımı ve Kabadil’de bir çiftlik tarlalarımı dahi 
mûmâ-ileyh el-Hâc Ahmed Paşa’ya ma‘rifet-i sâhib-i arz ile beş yüz guruş be-
del mukābilesinde ferâğ ve tefvîz, ol dahi minvâl-i meşrûh üzre iştirâ ve temlîk 
ve tefevvüz ve kabûl ettiğinden sonra semen-i mezkûr beş yüz elli guruş ile 
bedel-i merkūm beş yüz guruş ki, min haysü’l-mecmû‘ bin elli guruşa müşârün-
ileyh el-Hâc Ahmed Paşa’dan bi’t-tamâm ahz u kabz edip, emlâk-i mezkûreyi 
ve tarlaları mahallinde kabza taslît eyledim. Ba‘de’l-yevm zikr olunan çiftlikler 
ve harman yerleri ve yurd yerleri mûmâ-ileyh el-Hâc Ahmed Paşa’nın mülk-i 
müşterâsı ve tarlalar hakk-ı müfevvazı olmuşdur. Keyfe mâ yeşâ ve yahtâr mu-
tasarrıf olsun dedikde, gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire sene 1102.
Şuhûdü’l-hâl: Es-Seyyid İbrahim Çelebi Sakızlı, Halil Ağa Sakızlı, Mehmed Bey 
Anabolu, el-Hâc Ömer abacı, el-Hâc Hasan Çelebi, Mehmed Efendi Şeyhzâde, 
Receb Efendi kâtib-i kassâm, Veli Efendi sahhâf.

427 [74a-2] Gülistan bt. Abdullah’ın mallarını Hasan Çelebi’ye satması 
ve borcuyla takas etmesi
Mahmiye-i İstanbul’da Mi‘mâr Sinan mahallesi sâkinelerinden olup zâtını 
ta‘rîf-i şer‘î ile ârifân Ahmed b. Mehmed? ve Yusuf Beşe b. Abdullah nâm ki-
mesneler ta‘rîfleriyle mu‘arrefe olan Gülistan bt. Abdullah nâm hâtun meclis-i 
şer‘-i şerîfde, hâlâ menzilinde sâkine olduğum işbu bâ‘isü’l-kitâb Hasan Çelebi 
b. Mehmed nâm kimesneye cihet-i deyn-i şer‘îden yirmi guruş deynim olmağ-
la, eşyâ-yı memlûkemden bir tencere ma‘a kapak ve iki Yanbolu keçesi ve bir ye-
meni yorgan ve iki yemeni yasdık ve bir alaca kaftan ve bir entari ve üç cedîd 
gömlek ve üç cedîd gömlek-i ib[ri]şimi merkūm Hasan Çelebi’ye yirmi esedî 
guruşa bey‘ ve teslîm ve semen-i mezbûru deynim olan yirmi guruşa takās, 
mezbûr Çelebi dahi ber vech-i muharrer iştirâ ve tesellüm ve mukāssa ve kabûl 
ettiğinden sonra bi emrillâhi te‘âlâ fevt olduğumda sâkine olduğum menzilde 
hâlâ melbûs olan libâsımdan gayrı ism-i mâl ıtlâk olunur bir akçe ve bir habbe 
mülk ve mâlım yokdur dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fî gurre-i Recebi’l-ferd li sene isneteyn ve mi’e ve elf.
Şuhûdü’l-hâl: Ali Çelebi b. Sunullah, Murtaza Çelebi b. İshak, İbrahim Çelebi b. 
Ahmed, Osman Beşe b. Hasan.

428 [74b-1] Mehmed Çelebi b. Süleyman’ın menzilini Yeniçeriler 
12. cemâat para vakfına bey‘ bi’l-istiğlâl yoluyla satması ve 
borcunu ödemek için ilave vade alması
Dergâh-ı âlî -dâme merci‘an li’l-e‘âlî- yeniçerilerinin Onikinci Cemâ‘ati’ne 
mahsûs oda ahâlîsinin mühimmâtına mevkūfe nukūda hâlâ mütevellî olan 
Mehmed Çelebi b. Mustafa Efendi meclis-i şer‘de, mahmiye-i İstanbul’da Veled-i 
Karabaş mahallesinde sâkin Mehmed Çelebi b. Süleyman mahzarında bi’t-
tevliye üzerine da‘vâ ve takrîr-i kelâm edip, mezbûr Mehmed Çelebi bin dok-
san dokuz senesi şehr-i Ramazânü’l-mübârekin on altıncı günü silk-i mülkünde 
münselik olup, mahalle-i mezbûrede vâki‘ ma‘lûmü’l-hudûd menzilini târih-i 
mezbûrda vakf-ı mezbûra mütevellî olan el-Hâc Ömer b. Hasan’a üç yüz guruşa 
bi tarîki’l-istiğlâl bey‘ ve teslîm, ol dahi mâl-ı vakf-ı mezbûr ile iştirâ ve teslîm-i 
semen ettiğinden sonra yine mütevellî-i mezbûr menzil-i mezbûru ba‘de’t-
tahliye ve’t-tekābuz sene-i mezkûrda vâki‘ Ramazân-ı şerîfin on sekizinci gü-
nünden iki sene tamâmına değin beher senesi otuzar guruşdan altmış guruşu 
yine mezbûr Mehmed Çelebi’ye îcâr ve teslîm, ol dahi istîcâr ve kabûl ve kabz 
etmişidi. Müddet-i mezkûre münkaziye olmağın, hâlâ suâl olunup asl-ı mâl-ı 
mezbûr ile seneteyn-i mezkûreteynde vâki‘ ücretden altmış guruş ki, cem‘an üç 
yüz altmış guruş vakıf için bana edâ ve teslîmine tenbîh olunmak matlûbumdur 
deyip mazmûnu min külli’l-vücûh takrîr-i meşrûhuna mutâbık hüccet-i 
şer‘iyye dahi ibrâz etmeğin, gıbbe’s-suâl mezbûr Mehmed Çelebi cevâbında, fi’l-
hakīka hâl bâlâda şerh ve beyân olunan minvâl üzre olup, asl-ı mâl-ı vakf-ı 
mezbûr ile ücret-i mezkûre min haysü’l-mecmû‘ üç yüz altmış guruş zimme-
tinde lâzımü’l-edâ ve vâcibü’l-kazâ deynimdir deyu tav‘an ikrâr ve i‘tirâf et-
meğin, alâ mûcebi i‘tirâfihî meblağ-ı mezbûru vakıf için mütevellî-i mezbûra 
edâ ve teslîme ba‘de’t-tenbîh mezbûr Mehmed Çelebi meclis-i şer‘de mütevellî-i 
mezbûr Mehmed Çelebi mahzarında takrîr-i kelâm edip, bâlâda tafsîl olunan 
minvâl üzre edâsına hükm-i şer‘î lâhık olan meblağ-ı mezbûr üç yüz altmış 
guruşu târih-i kitâbdan altmış gün tamâmına değin edâ ve teslîm edemezsem 
menzil-i mezkûru semen-i misli ile âhara bey‘ ve semeninden deyn-i mezbûru 
vakıf için istîfâ edip fazla kalırsa bana îsâle ve husûs-ı mezbûr mütevakkıf oldu-
ğu umûrun küllîsine azl ve in‘izâlden masûne vekâlet-i devriye ile yine mezbûr 
Mehmed Çelebi’yi tarafımdan vekîl ve nâib-i menâb nasb ve ta‘yîn eyledim de-
dikde, ol dahi vekâlet-i mezbûreyi kabûl ve merâsimini edâya ta‘ahhüd etmeğin, 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire sene 1102.
Şuhûdü’l-hâl: Şeyh Mustafa Efendi b. Şaban, Müezzin Mustafa Çelebi b. Meh-
med, Derviş Efendi, Mesud? Efendi el-imâm, Ahmed Çelebi b. ( ).

429 [74b-2] Hobyar Vakfı’na ait olup yıkılmış olan dükkân arsasının 
mukâtaa yoluyla İsrail v. Yasef ’e kiralanması
Zikr-i âtî dükkânın müste’ciri olan işbu bâ‘isü’r-rakīm İsrail v. Yasef meclis-i 
şer‘-i şerîf-i enverde takrîr-i kelâm ve ta‘bîr ani’l-merâm edip, mahmiye-i 
İstanbul’da vâki‘ merhûm Hobyar Vakfı müsakkafâtından olup, mahrûse-i 
Galata’da Câmi‘-i kebîr mahallesinde vâki‘ bir tarafdan yine vakf-ı mezbûrdan 
olup, el-Hâc Mehmed zevcesi ve Semenoğlu veresesi mutasarrıf oldukları tabib 
dükkânları ve bir tarafdan Rüstem Paşa Vakfı’ndan benim tasarrufumda olan 
menzil ve iki tarafdan tarîk-i âm ile mahdûd yevmî dört akçe icâreli bâb kömür 
mahzeninin ebniyesi bundan akdem vâki‘ olan zelzele[de] bi’l-külliye münhe-
dim olup, arsa-i sırfa kalmakla, müceddeden binâya taraf-ı vakıfda müsâ‘id ol-
mamağın, mütevellî-i vakf-ı mezbûr vakfa enfa‘ olmak üzre mukāta‘a ile îcâr ey-
leyip yedime temessük vermişidi. Zabt olunup taraf-ı şer‘den dahi istihkâmen 
yedime hüccet verilmek matlûbumdur dedikde, yedinde olan temessüke nazar 
olundukda, merkūm İsrail mârru’z-zikr kömür mahzeninin mutasarrıfı olmağ-
la vakfa bırakıp tâlib-i âhar dahi olmamağın, arsa-i mezbûreye mukāta‘aya bağ-
layıp âhara verilmek her vechile cânib-i vakfa enfa‘ olmağla, keşif hücceti nâtıka 
olduğu üzre ebniye-i mahdûmesinin zı‘f-ı kıymeti olan beş bin akçe ile şer‘an 
vakıf için verdiği on üç bin akçe ki, min haysü’l-mecmû‘ on sekiz bin akçeyi 
merkūm İsrail taraf-ı vakfa verip ve senevî bin sekiz yüz akçe mukāta‘a bağlan-
mak üzre icâresine bir akçe dahi zam edip üzerine müceddeden ihdâs eylediği 
binâsı kendi mülkü olmak üzre mezbûr Tabîb İsrail taraf-ı vakıfdan izne tâlib 
olmağın, ben dahi tevliyetim hasebiyle senevî bin sekiz yüz akçe mukāta‘a bağ-
layıp ve ebniye-i mahdûmesinin zı‘f-ı kıymeti olan meblağ-ı mezbûr beş bin 
akçe ile teberru‘an vakf için verdiği on üç bin akçeyi vakıf için ahz u kabz edip 
ve müceddeden kendi mâlı ile ihdâs ettiği ebniye ve kendi mülkü olmak üzre 
mezbûre izin verildiğini nâtık ve işbu bin yüz iki senesi Cumâdelâhire gurresiy-
le müverrah ve mümzâ ve hatmini hâvî ve beynimizde li ecli’l-istihkâm kıbel-i 
şer‘den dahi işbu vesîka-i enîka ketb ve terkīm olunup, merkūm İsrail yedine 
def ‘ u i‘tâ olundu.
Fi’l-yevmi’l-hâdî ve’l-ışrîn min Cumâdelâhire li sene 1102.
Şuhûdü’l-hâl: Mehmed Efendi b. Mehmed, Mehmed Çelebi b. ( ), Ali Çelebi b. ( ), 
Derviş Beşe b. ( ), el-Hâc Mustafa Beşe, Yahya Efendi b. ( ).

430 [75a-1] Mehmed Çelebi b. Nasuh’un, Ömer Çelebi b. Nasuh’u vekil 
tayin etmesi
Mahmiye-i İstanbul’da Har[âc]cı Muhyiddin mahallesi sükkânından Mehmed 
Çelebi b. Nasuh nâm kimesne meclis-i şer‘-i şerîf-i enverde, takrîr-i kelâm ve 
ta‘bîr ani’l-merâm edip vilâyet-i Rumeli’nde Drama kasabası sâkinelerinden 
Himmet Bey zevcesi demekle ma‘rûfe olup bundan akdem vefât eden Hatice 
bt. ( ) nâm hâtun mûrisemiz olmağla, hâlâ terekesine vâzı‘u’l-yed olan kasaba-i 
mezbûre voyvodası ve sâir vâzı‘u’l-yed olanlardan hisse-i irsiyemi taleb ve da‘vâ 
ve ahz u kabza ve işbu karındaşım Ömer Çelebi b. Nasuh kasaba-i mezbûrede 
sâkin Şeyhzâde demekle şehîr Hasan Efendi nâm kimesneyi kabûlüne mevkūfe 
vekâletle vekîl ve nâ’ib-i menâb nasb eyledim dedikde, mâ vaka‘a bi’t-taleb ketb 
olundu.
Fi’l-yevmi’s-sâbi‘ ve’l-ışrîn min Cumâdelâhire li sene 1102.
Şuhûdü’l-hâl: Seyyid Çelebi b. İsmail, Hasan Beşe b. Mehmed, Halil Çelebi b. Ali, 
İbrahim Çelebi b. Ahmed, İbrahim Efendi b. Mustafa.

431 [75a-2] Mehmed Çelebi b. Nasuh’un kölesi İsmail 
b. Abdullah’ı azat etmesi
Mahmiye-i İstanbul’da Çukurhamam kurbunda Harâccı Muhyiddin mahallesi 
sükkânından Mehmed Çelebi b. Nasuh nâm kimesne meclis-i şer‘-i şerîf-i en-
verde ve mahfil-i dîn-i münîf-i ezherde ikrâr ve takrîr-i kelâm edip, bana rıkkını 
i‘tirâf eden orta boylu ak kaşlı sarı elâ gözlü Rûsiyyü’l-asl hâmilü hâze’l-vesîka 
İsmail b. Abdullah nâm abd-i memlûkümü hasbeten lillâhi’l-meliki’l-hallâk ve 
taleben li merzâti’r-rabbi’r-rezzâk mâlımdan tahrîr ve i‘tâk ve ahrâr-ı asliyyîn 
zümresine ilhâk ve idrâc eyledim. Ba‘de’l-yevm mevsûf İsmail sâ’ir ahrâr-ı 
asliyyîn gibi hür olup, üzerinde velâ-i şer‘îden gayrı hakkım kalmadı dedikde, 
mâ hüve’l-vâki‘ bi’t-taleb ketb olundu.
Fi’l-hâmis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Mefharü’l-a‘yân Arpa Emîni İbrahim Efendi b. Mustafa, İbrahim 
Efendi b. Mustafa, el-Hâc Ahmed Ağa b. Davud, Ahmed Çelebi b. Mehmed, Ah-
med Efendi b. Mustafa. Hüseyin Beşe b. Mehmed, İbrahim Çelebi b. Musa, Yah-
ya Çelebi b. Ahmed, Seyyid Çelebi b. İsmail.

432 [75a-3] Neslihan bt. Ömer’in Rodos’ta bulunan menzilini 
Hacı Hasan b. Ömer’e satması
Fi’l-asl cezîre-i Rodos ahâlîsinden olup mahmiye-i İstanbul’da mahmiye-i Kir-
masti mahallesi sâkinelerinden fahrü’l-muhadderât Neslihan bt. el-Merhûm 
Ömer Efendi nâm hâtunun zevci ve tarafından husûs-ı âti’z-zikre vekîl olduğu 
zât-ı mezbûreyi ma‘rifet-i şer‘iyye ile ârifân Hüseyin Efendi [b.] Cafer Hoca ve 
Mehmed Emin Çelebi b. Mehmed Efendi nâm kimesneler şehâdetleriyle sâbit 
olan fahrü’l-kuzât Ataullah Efendi b. Abdülbâki Efendi meclis-i şer‘-i şerîf-i 
enverde işbu şayka reislerinden işbu râfi‘ü’l-kitâb el-Hâc Hasan b. Mehmed 
nâm kimesne mahzarında bi’l-vekâle ikrâr-ı tâm ve takrîr-i kelâm edip, zev-
cem müvekkile-i mezbûrenin akd-i âti’z-zikir sudûruna değin silk-i mülkünde 
münselik olup yine cezîre-i Rodos mahallâtından Karabaş mahallesinde vâki‘ 
bir tarafdan Soli’nin mülkü ve ba‘zan Anbarcı mülkü ve bir tarafdan Kıymetzâde 
Mustafa mülkü ve bir tarafdan Aşcızâde Ömer Çelebi mülkü ve bir tarafdan 
tarîk-i âm ile mahdûd, münhedimü’s-sakf kârgir kemer üzerine iki bâb oda ve 
bir mikdâr havlu ve bi’r-i mâyı müştemil menzilini, bi cümleti’t-tevâbi‘ ve’l-
levâhık ve kâffeti’l-hukūk ve’l-merâfık mezbûr el-Hâc Hasan tarafından îcâb ve 
kabûlü hâvî şürût-ı müfsideden ârî bey‘-i bâtt-ı sahîh-i şer‘î ile bi’l-vekâle yüz 
yirmi yaldız altınına bey‘ ve temlîk, ol dahi ber-[vech-i] muharrer iştirâ ve te-
mellük ve kabz ve kabûl ettiklerinden sonra semeni olan meblağ-ı mezbûr yüz 
yirmi yaldız altını bi’l-vekâle mezbûr el-Hâc Hasan’ın yedinden tamâmen ahz 
u kabz eylediğimden sonra menzil-i mezkûru mahallinde zabt ve tasarrufa bi’l-
vekâle mezbûr el-Hâc Hasan’ı taslît eyledim. Keyfe mâ yeşâ ve yahtâr mutasarrıf 
olsun dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Fahrü’l-müderrisîni’l-kirâm Ebûbekir Efendi b. Abdülbâki, Veysi? 
Kapudan b. Küçük, Mehmed Çelebi b. Cafer, Mehmed b. Hüseyin, Şeyh el-Hâc 
İbrahim [b.] Mustafa.

433 [75a-4] Hacı Selim b. Ebûzeyd’in, gelini Fâtıma’nın nafakasını 
karşılamayı taahhüt etmesi
Kasaba-i Kasımpaşa mahallâtından [Tahtakadı] mahallesi sükkânından el-
Hâc Selim b. Ebûzeyd nâm kimesne meclis-i şer‘de Fâtıma bt. Sefer mahzarın-
da takrîr-i kelâm ve ta‘bîr ani’l-merâm edip, mezbûre Fâtıma sulbî oğlum işbu 
hâzır bi’l-meclis Sa‘di’nin, hâlâ zevce-i menkûhası olup, lâkin mezbûr Sa‘di işbu 
sene-i mübârekde sefer-i hümâyûna âzim olmağla, zevcesi mezbûre Fâtıma 
vâlidesi Ayşe nâm hâtun ile ma‘an sâkine olmağla benim dahi oğlum mezbûr 
Sadi’nin mezbûreyi infâka adem-i iktidârından nâşî avdet edip gelinceye değin, 
kendi mâlımdan infâk etmek üzre ta‘ahhüd ve iltizâm eyledim dedikde, mezbûr 
el-Hâc Selim’in minvâl-i muharrer üzre olan takrîri bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire sene 1102.
Şuhûdü’l-hâl: İbrahim Çelebi er-râcil, Mustafa b. Şaban, Mustafa b. Ahmed.

434 [75b-1] Hasan b. Abdullah ile karısı Canan ve kızı Havva’nın kötü 
halleri sebebiyle mahalleden çıkarılması
Mahmiye-i İstanbul’da Aksaray kurbunda Baklalı mahallesi imâmı olan İb-
rahim Efendi b. Halil meclis-i şer‘-i şerîf-i enverde, mahalle-i mezbûre 
sükkânından Hasan b. Abdullah ve zevcesi Canan bt. Abdullah ve kızı Havva 
muvâcehelerinde takrîr-i da‘vâ edip, mezbûr Hasan ile mezbûretân Canan ve 
Havva kendi hâllerinde olmayıp, kat‘â nâ-mahreminden ictinâb ve tehâşîleri ol-
mamağla menzillerine dâimâ ecnebî nâ-mahrem ve erâzil ve eşhâs makūlesi ki-
mesneler gelip envâ‘-ı fuhşiyâtı mürtekib ve bi’l-cümle mezbûrûndan her vechi-
le müte’ezzî olduğumuz ecilden keyfiyet-i hâlleri ahâlî-yi mahalliyeden ba‘de’l-
istikşâf, mahalle-i mezbûreden hurûclarına tenbîh olunmak matlûbumdur de-
dikde, suâl olunsun deyu husûs-ı mezbûru nâtık fermân dahi ibrâz etmeğin, 
mahalle-i mezbûre ahâlîsinden el-Hâc Mustafa Mehmed ve Müezzin Mehmed 
Çelebi b. Hasan ve Ali Dede b. Mustafa ve Kenan b. Abdullah ve Ali Çelebi b. Ab-
dullah ve Zülfikar Çelebi b. Abdullah ve Bostânî Mehmed Bey b. İsmail ve Meh-
med Çelebi b. Mehmed ve sâir bî-garaz müslimînden mezbûrenin keyfiyet-i 
hâlleri istifsâr olundukda, fi’l-hakīka mezbûr Hasan ve mezbûretân Canan ve 
Havva kat‘â nâ-mahremden ictinâb ve tehâşîleri olmayıp envâ‘-ı fuhşiyâtı mür-
tekib, menzillerine dâimâ nâ-mahrem idhâl etmekle, evzâ‘ ve etvârlarından 
cümlemiz müte’ezzîler olup, mahalle-i mezbûreden ihrâc olunmaları ecr-i 
cezîldir deyu her biri alâ tarîki’ş-şehâde mezbûrûnun sû’-i hâlini haber ver-
diklerinde, ba‘de’t-tenbîh, mezbûrûn el-ân sâkin oldukları menzilden çıkmağı 
müte‘ahhidler olmağın, vâki‘ hâli hıfzan li’l-makāl bi’t-taleb ketb olundu.
Fî evâhiri Cumâdelâhire sene 1102.
Şuhûdü’l-hâl: Mustafa b. Şaban, Ahmed b. Mehmed, İbrahim Çelebi b. Ahmed, 
el-Hâc Hüseyin, Abdullah Efendi b. ( ) el-kâtib.

435 [75b-2] Delot v. Kesber’in, kendisini yaralayan Mehmed 
b. Hasan’la sulh olması
Eskici tâifesinden olup mahmiye-i İstanbul’da Parmakkapı kurbunda sâkin De-
lot v. Kesber nâm Ermeni, meclis-i şer‘-i şerîf-i enverde işbu râfi‘ü’l-kitâb Meh-
med b. Hasan mahzarında ikrâr ve takrîr-i kelâm [edip], bundan akdem mezbûr 
Mehmed Mahrûse-i Edirne’de tüfenk kundağıyla benim sol kulağıma amden 
darb edip mecrûh etmekle, mûceb-i şer‘îsini mezbûr Mehmed’den taleb ve da‘vâ 
eylediğimde, beynimizde nizâ‘-ı küllî vukū‘undan sonra muslihûn tavassut edip, 
da‘vâ-yı mezkûremden mezbûr Mehmed ile beni beş guruş üzerine sulh eyle-
diklerinde, ben dahi sulh-ı mezbûru kabûl ve bedel-i sulh olan meblağ-ı mezbûr 
beş guruşu mezbûr Mehmed’in yedinden tamâmen ahz u kabz eyledim. Ba‘de’l-
yevm husûs-ı mezkûra ve mâ yahdüsü minhuma müte‘allika cemî‘-i da‘vâdan 
mezbûr Mehmed’in zimmetini ibrâ-i âmm-ı kātı‘ü’n-nizâ‘la ibrâ ve iskāt eyle-
dim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire sene 1102.
Şuhûdü’l-hâl: Hüseyin Odabaşı b. İbrahim, Ahmed b. Hüseyin, İbrahim b. Ha-
san, Osman b. Hasan.

436 [75b-3] Hacı Mustafa b. Abdullah’ın, verdiği ödünçten dolayı 
Mehmed b. Ali’de alacağı olduğu
Mahrûse-i Galata muzâfâtından kasaba-i Tophâne mahallâtından Cihângir ma-
hallesinde sâkin el-Hâc Mustafa [b.] Abdullah nâm kimesne meclis-i şer‘-i şerîf-i 
enver ve mahfil-i dîn-i münîf-i ezherde, işbu bâ‘isü’l-vesîka Mehmed b. Ali mah-
zarında üzerine da‘vâ ve takrîr-i kelâm edip, mezbûr Mehmed zimmetinde ye-
dimde olan deyn temessükü nâtık olduğu üzre cihet-i karz-ı şer‘îden iki yüz kırk 
dört guruş hakkım olmağla, hâlâ taleb eylediğimde, bana edâdan imtinâ‘ eder, 
suâl olunup alıverilmesi matlûbumdur dedikde, gıbbe’s-suâl mezbûr Mehmed 
cevâbında, fi’l-hakīka kaziyye minvâl-i muharrer üzre olup, müdde‘î-i mezbûre 
cihet-i mezkûreden zimmetinde vâcibü’l-edâ ve lâzımü’l-kazâ iki yüz kırk dört 
guruş deyni olduğunu bi tav‘ihî ikrâr ve i‘tirâf etmeğin, alâ mûcebi i‘tirâfihî 
meblağ-ı mezbûr iki yüz kırk dört guruşu müdde‘î-i mezbûra edâ ve teslîme 
mezbûr Mehmed’e ba‘de’t-tenbîh, mâ vaka‘a bi’t-taleb ketb [olundu.]
Fi’l-yevmi’r-râbi‘ ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mehmed b. Hasan, Ali b. Abdullah, Ah-
med b. Ahmed.

437 [75b-4] Seyyid Ali b. Hasan’ın alacağının tahsili için Musa Beşe 
b. İbrahim’i vekil tayin etmesi
Mahrûse-i Galata muzâfâtından kasaba-i Kasımpaşa Değirmeni mahallesi 
sükkânından Seyyid Ali b. Hasan b. Abdullah nâm kimesne meclis-i şer‘-i şerîf-i 
enverde, mahmiye-i İstanbul’da Keçeci Pîrî mahallesinde sâkin işbu râfi‘ü’l-
kitâb Musa Beşe b. İbrahim mahzarında ikrâr-ı tâm ve takrîr-i kelâm edip, ye-
dimde olan deyn temessükü nâtıka olduğu üzre işbu hâzır bi’l-meclis İsmail b. 
İbrahim zimmetinde târih-i kitâbdan üç yüz altmış [gün] tamâmına değin mü-
eccel olmak üzre beynimizde ilm-i şer‘î ile ma‘lûme emti‘a bahâlarından on se-
kiz bin akçe hakkım olup, hâlâ ben âhar diyâra âzim olmağla meblağ-ı mezbûru 
müddet-i mezkûre hulûlünde mersûm İsmail’den taleb ve da‘vâ, ahz u kabza 
[ve] bana îsâle ve husûs-ı mezbûr mütevakkıf olduğu umûrun küllîsine merkūm 
Musa Beşe’yi tarafımdan vekîl ve nâib-i menâb nasb ve ta‘yîn eyledim dedik-
de, ol dahi ber vech-i muharrer vekâlet-i mezbûreyi kabûl ve merâsimini edâya 
ta‘ahhüd etmeğin, gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelevvel sene isneteyn ve mi’e ve elf.
Şuhûdü’l-hâl: Mustafa b. Şaban, Ebûbekir b. Hüseyin, Ahmed b. Ahmed 
debbâğcılar kethüdâsı.

438 [76a-1] Mustafa Efendi b. Mehmed’in oğlu Mehmed’de evinden 
gizlice alıp sattığı mal sebebiyle alacağı olduğu
Mahmiye-i İstanbul’da Çivizâde mahallesinde sâkin işbu bâ‘isü’l-kitâb Musta-
fa Efendi b. Mehmed nâm kimesne meclis-i şer‘-i şerîfde, sulbî oğlu Mehmed’in 
mahzarında üzerine da‘vâ ve takrîr-i kelâm edip, mezbûr Mehmed hufyeten 
menzilimde mukaffel sandığım açıp içinde mevcûd yüz yirmi guruşluk para-
mı ahz ve bir cedîd dülbend kabz ve istihlâk ettiğinden sonra hâlâ yirmi gu-
ruşluk para ve dokuz yüz akçelik mangır teslîm, ben dahi kabz eyledim, suâl 
olunup ikrârı mertebesi ketb ve terkīm ve bana red ve teslîme tenbîh olunma-
sı matlûbumdur dedikde, gıbbe’s-suâl mezbûr Mehmed cevâbında, fi’l-hakīka 
babası müdde‘î-i mezbûrun bâlâda şerh ve ta‘dâd olunan minvâl üzre mukaf-
fel sandığını açıp içinden bir dülbend kabz ve on guruşa âhara bey‘ ve seme-
ni ile mezkûr Mustafa Efendi’ye teslîm eylediği meblağ-ı mezbûrînden mâ‘adâ 
otuz guruşunu kendi mesârifine sarfla istihlâk eyledim. Ber vech-i muharrer 
kırk guruş babam mezkûra reddi vâcib deynimdir deyu tav‘an ikrâr ve bir ay 
tamâmında red ve teslîmi iltizâm etmeğin, mûcebiyle meblağ-ı mezbûr kırk gu-
ruşu babası mezkûra vech-i muharrer üzre red ve teslîme tenbîh olunup, mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene 1102.
Şuhûdü’l-hâl: Mehmed Efendi b. Ahmed, İbrahim Hakkı b. Ahmed, İbrahim Çe-
lebi b. Mehmed, Ebûbekir b. Hüseyin ve gayruhüm.

439 [76a-2] İsrail b. Mosi’nin, Gül bt. Mardiros’un evinden çaldığı 
eşyaları iade etmesi
Mahmiye-i İstanbul’da Balat’da vâki‘ Parmakkapısı kurbunda sâkine işbu 
râfi‘atü hâze’s-sifr Gül bt. Mardiros nâm nasrâniye meclis-i şer‘-i şerîfde, Ya-
hudi tâifesinden İsrail v. Mosi nâm Yahudi muvâcehesinde üzerine da‘vâ ve 
takrîr-i kelâm edip, merkūm İsrail büyût-ı adîdeyi müştemil menzilimde bir 
odada müste’cirim olmağla, târih-i kitâbdan on gün mukaddem ben âhar yer-
de müsâferetde iken merkūm İsrail eşyâ-yı memlûkemden sekiz çatma yas-
dık ve yedi çarşeb ve dört tencere ve on beş sahan ve altı lengerî ve bir kep-
çe ve bir kefgir ve bir tuç havan ve bir sandal yorgan ve üç yemeni yorgan 
ma‘a çarşeb ve bir kırmızı velence ve bir siyah çuka serpûş ve otuz beş dir-
hem bir sîm kuşak ve kırk beş dirhem bir sîm kuşak ve elvân dört kaftan ve bir 
dîba entari ve bir işleme entari ve bir sandal zıbın ve iki top bürüncek ve bir 
müsta‘mel bürüncek gömlek ve bir kılabdânlı bürüncek gömlek ve üç al şükûfî 
ve bir yeşil şükûfî ve bir incili düğmeli hatâyî kaftan ve bir bakır kafesli leğen 
ve bir kebîr ibrik ve bir baklava tepsisi ve kırk aded aldın düğmelerimi ben 
sâkine olduğum odamdan mukaddemâ bi gayri hakkın hufyeten ahz ve odam-
dan ihrâc ettikden sonra hâlâ merkūm İsrail işbu mülküm olan bir samur kal-
pak ve bir tava ve bir güğüm ve üç sahanımı dahi ahz ve yedinde olduğu hâlde 
oda-i mezkûrumdan çıkar iken şuhûd mahzarında ahz eyledim. Hâlâ husûs-ı 
mezkûr merkūm İsrail’e suâl olunup, takrîr tahrîri ve eşyâ-yı mezkûrenin alı-
verilmesi matlûbumdur dedikde gıbbe’s-suâl merkūm İsrail cevâbında husûs-ı 
mezkûru bi’l-külliye inkâr edicek, müdde‘iye-i mezbûreden müdde‘âsına beyyi-
ne taleb olundukda, mârru’z-zikr Parmakkapı kurbunda sâkine Sana v. Mark ve 
Serkis v. Haçador nâm nasrâniyyeler li ecli’ş-şehâde meclis-i şer‘a hâzırân olup 
isre’l-istişhâd, fi’l-hakīka târih-i merkūmda merkūm İsrail müdde‘iye-i mezbûre 
mülkü olup, işbu bir samur kalpak ve bir tava ve bir güğüm ve üç sahan ye-
dinde olduğu hâlde oda-i mezkûreden çıkarken bizim huzûrumuzda ahz ey-
ledi. Biz bu husûsa bu vech üzre şâhidleriz, şehâdet dahi ederiz deyu her biri 
edâ-yı şehâdet-i şer‘iyye ettiklerinde ba‘de ri‘âyet-i şerâiti’l-kabûl şehâdetleri 
makbûle olmağın, mûcebince merkūm İsrail’in yedinde bulunan bir samur kal-
pak ve bir tava ve bir güğüm ve üç sahanı müdde‘î-i mezbûreye red ve teslîme 
merkūm İsrail’e tenbîh olundukdan sonra ziyâde eşyâ-yı mezkûra beyyinesi için 
müdde‘iye-i mezbûre imhâl olunmağın, mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire sene 1102.
Şuhûdü’l-hâl: Mustafa Çelebi b. Ali, Mehmed Çelebi b. İbrahim, İbrahim Efendi 
b. Şaban, Osman Çelebi b. Hasan, Mahmud b. Hasan, İbrahim Çelebi b. Ahmed, 
Ahmed b. Mustafa, Mustafa b. Şaban.

440 [76a-3] Kezban bt. Mustafa’nın, mehir alacağından dolayı merhum 
kocasının kardeşi İbrahim b. Mahmud b. Abdullah’ın zimmetini 
ibra etmesi
Mahmiye-i İstanbul’da Bıçakçı Ali mahallesinde sâkin iken bundan akdem vefât 
eden Ramazan b. Mahmud b. Abdullah’ın verâseti, zevce-i metrûkesi Kezban bt. 
Mustafa ile li ebeveyn karındaşı İbrahim’e münhasıra olduğu şer‘an zâhir ve mü-
tehakkik oldukdan sonra mezbûre Kezban’ın zâtını ma‘rifet-i şer‘iyye [ile] ârifân 
Receb b. Ramazan ve Hüseyin b. Mustafa nâm kimesneler ta‘rîfleriyle mu‘arrefe 
oldukdan sonra meclis-i şer‘-i şerîf-i enverde, işbu râfi‘ü’l-kitâb mezbûr İbra-
him mahzarında bi tav‘ihâ ikrâr ve takrîr-i kelâm edip, zevcim müteveffâ-yı 
mezbûrun zimmetinde mütekarrir ve ma‘kūdun-aleyh olan bin beş yüz akçe 
mehrimi mezbûr İbrahim zimmetinde müteveffâ-yı mezbûrun terekesinden 
irsen kendiye intikāl eden [76b] hisse-i şâyi‘asını taleb etmekle, beynimizde 
münâza‘ât-ı kesîre vâki‘ olmuşidi. El-hâletü hâzihî ben meblağ-ı mezbûr bin beş 
yüz akçe mehrime müte‘allika âmme-i da‘vâdan mezbûr İbrahim’in zimmeti-
ni ibrâ ve iskāt eyledim ve mezbûr İbrahim dahi tereke-i müteveffâ-yı mezbûre 
müte‘allika âmme-i da‘vâdan benim zimmetimi ibrâ ve iskāt eyledi. Ba‘de’l-
yevm her birimiz âharın zimmetini ibrâ ve iskāt eyledik, kat‘â da‘vâ ve nizâ‘ımız 
kalmadı dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Ahmed b. Ahmed, Hasan b. Ramazan, 
Mustafa b. Osman, el-Hâc Ali b. Abdullah.

441 [76b-1] Mustafa b. Mehmed’in alacak iddiasının reddi
Mahmiye-i İstanbul’da Kâtib Murad mahallesinde sâkin Mustafa b. Mehmed 
nâm kimesne meclis-i şer‘-i şerîf-i enverde, işbu bâ‘isü’l-kitâb Mehmed b. Ömer 
ile zevcesi Fâtıma nâm hâtun mahzarlarında üzerlerine da‘vâ ve takrîr-i kelâm 
edip, târih-i kitâbdan üç sene mukaddem mezbûrân Mehmed ve Fâtıma cihet-i 
karz-ı şer‘îden zimmetimde beş yüz guruş hakları olduğunu huzûr-ı hâkimü’ş-
şer‘de da‘vâ ve ben dahi i‘tirâf etmekle, edâya hükm-i şer‘î lâhık ve meblağ-ı 
mezbûru benden bi’t-tamâm ahz u kabz etmişler idi. Lâkin ben ol hâlde cünûn-
târî olup, zikr olunan i‘tirâfım cünûnum hâlinde olmağın, hâlâ suâl olunup 
mukaddemâ kendilerden makbûzum, bi tarîki’l-mudârebe olup karz olmamağ-
la, mûceb-i şer‘îsi icrâ olunması matlûbumdur dedikde, gıbbe’s-suâl mezbûrân 
Mehmed ve Fâtıma cevâblarında, fi’l-hakīka müdde‘iye-i mezbûre mukaddemâ 
ikimiz beş yüz guruş ikrâz ve teslîm, ol dahi iktirâz ve kabûl edip üç sene mu-
kaddem Dîvân-ı hümâyûn’da mezbûr ile murâfa‘a-i şer‘-i şerîf olup meblağ-ı 
mezbûru taleb eylediğimizde ber vech-i muharrer size cihet-i karz-ı şer‘îden 
beş yüz guruş zimmetinde lâzımü’l-edâ deyn olduğunu ikrâr ve i‘tirâf etmek-
le, edâya hükm-i şer‘î lâhık ve yedimize müte‘addid hücec-i şer‘iyye verilmekle 
şer‘an tahsîl ve bize teslîm olunmuşidi. Mezbûr Mustafa ol hâlde sahîhu’l-akl idi 
deyu def ‘le mukābele ve müte‘addid hücec-i şer‘iyye ibrâz edip ve nazar olun-
dukda, her birinin mazmûnu min külli’l-vücûh takrîr-i meşrûhuna [mutâbık] 
bulunmağın, gıbbe’l-istintâk ve’l-inkâr mezbûrân Mehmed ve Fâtıma’dan sıdk-ı 
makāllerine beyyine taleb olundukda, udûl-i müslimînden olup mahmiye-i 
mezbûre Eskiimâret mahallesinde sâkin Ahmed Çelebi b. Musli ve İsmail Çele-
bi b. Mehmed nâm kimesneler li ecli’ş-şehâde meclis-i şer‘a hâzırân olup isre’l-
istişhâd, fi’l-vâki‘ işbu müdde‘î-i mezbûr Mustafa târih-i mezbûrda müdde‘iyân-ı 
mezbûrân ile hîn-i murâfa‘a ve deyn-i mezbûru ikrârda sahîhu’l-akl idi. Biz 
bu husûsa bu vech-i üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye ettiklerinde, gıbbe’t-ta‘dîl ve’t-tezkiye şehâdetleri makbûle 
olmağın, mûcebiyle mezbûr Mustafa bî-vech mu‘ârazadan men‘ olunup, mâ 
hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, İbrahim 
Çelebi. b. Mehmed, Ebûbekir b. Hasan, Mustafa b. Şaban.

442 [76b-2] İbrahim b. Ali’nin Yusuf b. Haydar’a emânet bıraktığı 
paranın mirasçı kardeşine teslim edildiği
Vilâyet-i Anadolu’da nefs-i Malatya sükkânından olup mahmiye-i İstanbul’da 
Şehzâdebaşı’nda Zincirhan’da müsâfiren sâkin iken bundan akdem vefât eden 
Yusuf b. Haydar’ın li ebeveyn er karındaşı ve hasran vârisi Aslan meclis-i şer‘-i 
şerîf-i enverde İbrahim b. Ali mahzarında ikrâr ve takrîr-i kelâm edip, mûrisim 
müteveffâ-yı mezbûr hayâtında mezbûr İbrahim’e on sekiz guruşunu bi tarîki’l-
emâne vaz‘ ve teslîm edip. İbrahim dahi ahz u kabz ettiğinden sonra kable’l-
ahz fevt olmağla meblağ-ı mezbûr irsen bana intikāl etmekle, hâlâ meblağ-ı 
mezbûru mezbûr İbrahim bana def ‘ ve teslîm, ben dahi tamâmen ahz u kabz 
eyledim. Ba‘de’l-yevm husûs-ı mezbûra müte‘allika da‘vâ ve nizâ‘ım yokdur de-
dikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene isneyn ve mi’ete ve elf.
Şuhûdü’l-hâl: Mehmed Beşe b. Mahmud, Hasan b. Hüseyin, es-Seyyid İbrahim 
b. ( ), Hasan b. Hızır, Osman b. ( ).

443 [76b-3] Fâtıma bt. Mehmed’in Abdülbâki b. Mehmed’e bey‘ 
bi’l-istiğlâl yoluyla olan borcunun terekesinden ödenmesi
Mahmiye-i İstanbul’da Manisalı mahallesinde sâkin Abdülbâki b. el-merhûm 
Mehmed Efendi nâm sagīrin vâlidesi ve vasiyy-i mansûbesi olan Muammer bt. 
Abdullah nâm hâtun meclis-i şer‘-i şerîfde, mahmiye-i mezbûrede Harâccı Muh-
yiddin mahallesinde sâkine iken fevt olan Fâtıma bt. Mehmed nâm hâtunun sadrî 
kebîr oğlu olup kendi tarafından asıl ve kebîre kızları Ümmügülsüm ve Havva 
taraflarından husûs-ı âti’l-beyâna vekîl-i şer‘îleri olan es-Seyyid Abdullah Çe-
lebi b. es-Seyyid İbrahim mahzarında üzerine da‘vâ ve takrîr-i kelâm edip, ye-
dimde olan işbu istiğlâl hücceti mûcebince müteveffât-ı mezbûre Fâtıma Hâtun 
hayâtında yedimde oğlum sagīr-i mezbûr mâlından istidâne ve kabz eylediği 
yüz elli guruş mukābelesinde mârru’z-zikr Harâccı Muhyiddin mahallesinde 
vâki‘ bir tarafdan Mehmed Bey ve bir tarafdan [77a] Meryem Hâtun ve bir ta-
rafdan el-Hâc Bayram mülkleri ve bir tarafdan tarîk-i âmla mahdûd bir fevkānî 
oda ve tahta-bend ve havluyu müştemil mülk menzilini, bi tarîki’l-istiğlâl 
bana bi cümleti’t-tevâbi‘ bey‘ ve teslîm ettiğinden sonra kable’l-edâ’i’d-deyn ve 
zâlike’r-rehn mezbûre Fâtıma fevt olup, hasran vârisleri olan merkūmûn es-
Seyyid Abdullah Çelebi ve Ümmügülsüm ve Havva terekesine vaz‘-ı yed etme-
ğin, hâlâ mezbûra suâl olunup, terekesinden edâ-yı deyn ve fekk-i rehin etmek 
üzre tenbîh olunmak matlûbumdur dedikde, gıbbe’s-suâl mezbûr es-Seyyid Ab-
dullah Çelebi cevâbında kaziyye vech-i meşrûh üzre olup vâlidesi müteveffâ-yı 
mezbûre hayâtında meblağ-ı mezbûr yüz elli guruşu müdde‘iye-i mezbûreden 
istidâne ve kabz ve menzil-i mezbûreyi rehin ve kable’l-edâ ve’l-fek fevt olup, 
zimmetinde deyni kaldığını ikrâ[r] ve i‘tirâf ettiğinden mâ‘adâ terekesi dahi 
kabz ve vaz‘-ı yed eylediklerin i‘tirâf etmeğin, mûcebince terekesinden deyn-i 
mezkûru edâ ve teslîme ve fekk-i rehne mezbûr es-Seyyid Abdullah Çelebi’ye 
ba‘de’t-tenbîh, mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire sene 1102.
Şuhûdü’l-hâl: Es-Seyyid Mehmed Çavuş b. ( ) el-mübâşir, İbrahim Çelebi b. Ah-
med, Abdurrahman [b.] Hüseyin, Mustafa b. Şaban.

444 [77a-1] Aklî Mehmed Efendi b. Ali’nin varislerinin Hasan Ağa 
b. İbrahim’i vekil tayin etmeleri
Medîne-i Sofya’da bundan akdem maktûlen fevt olan Aklî Mehmed Efen-
di b. Ali nâm kimesnenin verâseti, zevce-i metrûkesi Şerîfe Fâtıma Hâtun bt. 
es-Seyyid Abdurrahman b. Ali ile sulbî sagīr oğulları es-Seyyid Abdurrah-
man ve es-Seyyid Abdüllatîf ve kebîr oğlu Abdülbâki’ye ve sagīre kızı Şerîfe 
Halime’ye münhasıra olduğu şer‘an zâhir ve müte‘ayyin oldukdan sonra mezbûr 
Abdülbâki asâleten ve sıgār-ı mezbûrûnun tesviye-i emirlerine kıbel-i şer‘den 
mansûb vasîleri ve merkūme Şerîfe Fâtıma Hâtun tarafından vekîl ve inde’l-hâce 
âharı tevkîle me’zûn olduğu yedimde olan mazmûnu müsbit hüccet-i şer‘iyye 
nâtıka olduğu üzre şer‘an sâbit olan es-Seyyid Ali Çelebi b. es-Seyyid Abdur-
rahman b. Ali vesâyeten ve vekâleten meclis-i şer‘-i şerîfde râfi‘ü hâze’l-kitâb 
Hasan Ağa b. İbrahim mahzarında her biri asâleten ve vesâyeten ve vekâleten 
ikrâr ve takrîr-i kelâm edip, müteveffâ-yı mezbûrun vilâyet-i Rumeli’nde İş-
tip kasabasına tâbi‘ Dinler? nâm karyede vâki‘ lede’l-ahâlî ve’l-cîrân ma‘lûmü’l-
hudûd bir kıt‘a çiftliğini ve yine kazâ-i mezbûra tâbi‘ Keşne? nâm karyede vâki‘ 
kezâlik ma‘lûmü’l-hudûd bir kıt‘a çiftliğini zabt ve hâsıl olan mahsûlâtını zabtı-
na ve müteveffâ-yı mezbûrun kazâ-i merkūmda sâlimeten zimem-i nâsda olan 
hukūkunu erbâbından taleb ve da‘vâ ve ahz u kabza her birimiz tarafımızdan 
mezbûr Hasan Ağa’yı asâleten ve vesâyeten ve vekâleten vekîl nasb ve ta‘yîn 
eyledik dediklerinde, ol dahi vekâlet-i mezbûreyi kabûl ve merâsimini edâya 
ta‘ahhüd etmeğin, mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire sene 1102.
Şuhûdü’l-hâl: İsmail Bey b. Mehmed Paşa, Pîrî Çavuş b. Ali, el-Hâc İbrahim b. 
Ahmed, İbrahim Çelebi b. Ahmed.

445 [77a-2] Fâtıma bt. Mehmed’in Ebûbekir b. Süleyman’dan muhâlaa  
yoluyla boşanması
Mahmiye-i İstanbul’da Topkapısı kurbunda Bayezid mahallesi sâkinelerinden 
Fâtıma bt. Mehmed nâm hâtun ba‘de’t-ta‘rîfi’ş-şer‘î meclis-i şer‘-i şerîf-i en-
verde, zevc-i dâhili işbu bâ‘isü’l-kitâb Ebûbekir b. Süleyman mahzarında ikrâr 
ve takrîr-i kelâm edip, zevcim mezbûr Ebûbekir zimmetinde mütekarrir ve 
ma‘kūdun-aleyh iki bin akçe mehr-i müeccelim ve nafaka-i iddet-i ma‘lûmem 
üzerlerine ve me’ûnet-i süknâm dahi kendi üzerime olmak üzre zevcim mezbûr 
ile muhâla‘a-i sahîha-i şer‘iyye ile muhâla‘a olup, ol dahi ber vech-i muharrer 
hul‘-ı mezbûru kabûl ettiğinden sonra hukūk-ı zevciyyete müte‘allika âmme-i 
da‘vâdan her birimiz âharın zimmetini ibrâ-i âmm-ı râfi‘ü’l-hisâm ile ibrâ ve 
iskāt eyledik dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire sene 1102.
Şuhûdü’l-hâl: Ali b. Hüseyin, Ali b. Şaban, Mehmed Çelebi, Ali b. Bâli, Mustafa 
Çelebi b. Mehmed.

446 [77a-3] Mustafa Ağa b. Hasan’ın varisleri ile Peyk Mustafa 
Efendi’nin varislerinin Mustafa Ağa’nın alacağı hususunda 
sulh oldukları
Mahmiye-i İstanbul’da Yakub Ağa mahallesinde sâkin iken bundan akdem vefât 
eden Mustafa Ağa b. Hasan’ın verâseti, zevce-i menkûhası Sâliha bt. Abdullah ile 
sulbî oğulları Ali ve Mehmed ve sulbiye kızları Ayşe ve Fâtıma ve Hatice’ye mün-
hasıra olup, kable’l-kısme mezbûr Ali fevt olup, verâseti vâlidesi mezbûre Sâliha 
ile li ebeveyn karındaşları mezbûrûn Mehmed ve Ayşe ve Fâtıma ve Hatice’ye 
münhasıra olup kable’l-kısme mezbûr Mehmed dahi fevt olup, verâseti vâlidesi 
mezbûre Sâliha ile kız karındaşları mezbûrûn Ayşe ve Fâtıma ve Hatice’ye ve li 
ebeveyn ammisi Hüseyin Bey’e münhasıra olup kable’l-kısme mezbûre Fâtıma 
dahi fevt olup, verâseti vâlidesi mezbûre Sâliha ile li ebeveyn kız karındaşla-
rı mezbûrân Ayşe ve Hatice’ye ve ammi mezbûr Hüseyin Bey’e münhasıra ve 
tashîh-i mes’elesi altı yüz kırk sehimden i‘tibâr olunup sihâm-ı mezbûreden yüz 
yetmiş dört mertebede mezbûre Sâliha’ya ve ikişer yüz sekiz sehmi kezâlik dört 
mertebede merkūmûn Ayşe ve Hatice’den her birine [77b] ve altmış iki seh-
mi mertebede mezbûr Hüseyin Bey’e isâbet eylediği lede’ş-şer‘i’l-enver zâhir ve 
mütehakkik oldukdan sonra mezbûre Sâliha Hâtun ba‘de’t-ta‘rîfi’ş-şer‘î meclis-i 
şer‘de yine mahmiye-i mezbûrede Pîrî Ağa mahallesi sükkânından iken bundan 
akdem fevt olan Peyk Mustafa Efendi b. Derviş’in verâseti zevce-i metrûkesi İr-
fan nâm hâtun ile kız karındaşları mezbûrât Emine ve Fâtıma ve Afife’ye ve li 
ebeveyn ammizâdeleri Süleyman Efendi ve Ali Ağa b. Hüseyin Efendi’ye mün-
hasıra olup, ba‘dehû mezbûre Emine dahi fevt olup, verâseti vâlidesi mezbûre 
İrfan Hâtuna ve li eb kız karındaşları mezbûretân Fâtıma ve Afife’ye ve li ebe-
veyn ammi oğulları mezbûrân Süleyman Efendi ve Ali Ağa’ya münhasıra olup, 
ba‘dehû mezbûre Fâtıma dahi fevt olup, verâseti vâlidesi Ayşe Hâtun bt. Ab-
dullah ile ile li eb kız karındaşı mezbûre Afife’ye ve ammi oğulları mezbûrân 
Süleyman Efendi ve Ali Ağa’ya münhasıra olduğu şer‘an zâhir ve mütehak-
kik oldukdan sonra müteveffâ-yı mezbûr Peyk Mustafa Efendi’nin terekesine 
vâzı‘u’l-yed olan mezbûretân Rahime ve İrfan ve Ayşe ve Afife taraflarından 
vekîl-i sahîh-i şer‘îleri olan Ahmed Çelebi b. Mustafa ve mezbûrân Süleyman 
Efendi ve Ali Ağa taraflarından vekîl-i şer‘îleri olan el-Hâc Mustafa b. Mehmed 
muvâcehelerinde ikrâr ve takrîr-i kelâm edip, zevcim mezbûr Mustafa Ağa Bey 
müteveffâ-yı mezbûr Bey Mustafa Efendi zimmetinde cihet-i deyn-i şer‘îden 
altı bin üç yüz elli guruş hakkı olup, meblağ-ı merkūmun üç bin altı yüz yir-
mi yedi guruşunu hayâtında terekesinden ahz u kabz edip, bâkī iki bin yedi yüz 
yirmi üç guruşunu kable’l-ahz fevt olup, bi tarîki’l-münâsahati’l-mezkûre sek-
sen beş bin yedi yüz üç akçesi irsen bana isâbet edip, lâkin ben âhar diyârda bu-
lunmamla meblağ-ı mezbûr vereseleri yedlerinde bâkī kalıp, bin yüz bir sene-
si Zilhiccesi âhirinde gelip meblağ-ı mezbûru da‘vâ edip, mezbûrlar dahi hâlâ 
zevcim olan gāib ani’l-meclis Hüseyin Ağa tarafından gelip, ba‘de isbâti’l-vekâle 
bedel-i ma‘lûma bizimle sulh olup, bedelini kabz ve bizi ibrâ etmişdi deyu def ‘ 
edicek, lâkin def ‘-i mezkûru isbât edemeyip, ben tahlîf-i şer‘î ile tahlîf olun-
makla, hisse-i mezkûreme bana teslîm olunmak üzre hükm-i şer‘î lâhık ve ye-
dime hüccet-i şer‘iyye verdiğinden sonra meblağ-ı mezbûrdan bi’d-defa‘ât üç 
yüz guruşunu bana teslîm, ben dahi ahz u kabz ve teslîm eylediğimden sonra 
verese-i mezkûrûn zevcim mezkûr Hüseyin Ağa’yı bâlâda bast olan minvâl üzre 
medfû‘larına âmme-i da‘vâdan ibrâ etmekle, ben dahi mâ‘adâ hisse-i mezkûreme 
müte‘allika âmme-i da‘vâdan verese-i müteveffâ-yı mezbûru ibrâ-i âmm-ı 
kātı‘ü’n-nizâ‘la ibrâ ve iskāt eyledim. Fîmâ ba‘d husûs-ı mezbûre müte‘allika her 
birimizin âhar ile da‘vâ ve nizâ‘ımız kalmamışdır dedikde, mezbûrân Ahmed 
Çelebi ve el-Hâc Mustafa dahi ba‘de’t-tasdîki’l-mu‘teber mezkûr Hüseyin Ağa’yı 
ber vech-i mübeyyen medfû‘larına müte‘allika cemî‘ da‘vâdan müvekillerimiz 
ibrâ-i âmm-ı kātı‘ü’n-nizâ‘la ibrâ ve iskāt eyledim, min ba‘d mezbûre? Sâliha ve 
zevci Hüseyin Ağa ile kat‘â nizâ‘ları kalmadı deyu mezbûreyi tahkīk etmeğin, 
işbu vesîka bi’t-taleb [ketb] olundu.
Fi’l-yevmi’l-hâmis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: El-Hâc Ahmed Ağa b. Abdullah, Siyavuş Ağa b. Abdullah, Meh-
med Efendi b. Mustafa, Hasan Efendi b. Hasan, Solakzâde Mustafa Çelebi. [b.] 
Mehmed, Mahmud Ağa b. Mustafa, Dürrî Mehmed Çelebi, es-Seyyid Abdülke-
rim b. Selahaddin, es-Seyyid Mahmud Çelebi b. Yahya.

447 [77b-1] İvaz b. Abdullah’ın ortağının kârını gizlediği 
iddiasının reddi
Mahmiye-i İstanbul’da Âbid Çelebi mahallesinde sâkin işbu hâzır bi’l-meclis 
el-Hâc Ahmed b. Bekir’in mu‘takı olan İvaz b. Abdullah meclis-i şer‘-i şerîfde, 
mahmiye-i mezbûrede Kilidhanı’nda sâkin işbu bâ‘isü’l-kitâb Mustafa Beşe b. 
Mehmed mahzarında üzerine da‘vâ ve takrîr-i kelâm edip, târih-i kitâbdan bir 
sene mukaddem mezbûr Mustafa Beşe ile ve hakk-ı îcârında şerîk olduğumuzda 
mu‘takım mezbûr el-Hâc Ahmed sermâye için bana teslîm eylediği altı yüz otuz 
altı guruşu mezbûr Mustafa Beşe’nin sermâyesi olan iki yüz kırk guruşa ba‘de’l-
halt mecmû‘uyla mezbûr el-Hâc Ahmed âhardan [78a] bize iştirâ ediverdiği 
bin yüz altı vakıyye kahveyi mezbûr Mustafa Beşe kabz ve medîne-i Filibe’ye 
gönderdip bir müddet bey‘ u şirâ ve yüz guruş rıbh hâsıl ettikden mahrûse-i 
Edirne’ye gelip, benimle fesh-i akd ve sermâyem olan meblağ-ı mezbûr altı 
yüz otuz altı guruşun iki yüz on altı guruşunu bana teslîm ve dört yüz yir-
mi guruşu için poliçe tarîkiyle beni Kara Mustafa nâm kimesne üzerine havâle 
edip, ba‘dehû havâle olunan meblağ-ı mezbûrun altmış guruşunu nakid ve üç 
yüz altmış guruşu mukābelesinde üç re’s gulâm-ı memlûkları mezbûre Kara 
Mustafa’dan ahz u kabz ve iştirâ ve kabûl etmemle, sermâye-i mezkûremi istîfâ 
ve kabz etmişidim. Lâkin rıbh-ı mezbûrûn nısf hissem olan elli guruşun ancak 
iki guruşunu şerîk-i merkūm bana teslîm mâ‘adâsını ketm ü ihfâ etmeğin, hâlâ 
suâl olunup rıbh-ı mezbûrdan nısf hissemi bana tekmîl üzre tenbîh olunmak 
matlûbumdur dedikde, gıbbe’s-suâl mezbûr Mustafa Beşe cevâbında ancak dört 
guruş fâidemiz olmağla nısfını i‘tirâfı üzre müdde‘î-i mezbûre def ‘ ve teslîm et-
mişidim deyu dört guruşdan ziyâde fâide ve rıbh ettiğini inkâr edicek, müdde‘î-i 
mezbûrdan ziyâde rıbh da‘vâsına beyyine taleb olundukda, ityân-ı beyyineden 
izhâr-ı acz edip istihlâf etmeğin, fi’l-hakīka vech-i meşrûh üzre dört guruşdan 
ziyâde rıbh hâsıl olmayıp ve kendi bir nesne ketm ü ihfâ etmeyip ve ol vec-
hile üzerinde müdde‘î-i mezbûrun hakkı olmadığına şerîk-i merkūm Mustafa 
Beşe’ye yemîn teklîf olundukda, ol dahi vefki’l-mes’ûl yemîn billâhi’l-aliyyi’l-a‘lâ 
etmeğin, mûcebince müdde‘î-i mezbûr bilâ-beyân [beyyine] mu‘ârazadan men‘ 
olunup, mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Hüseyin Çelebi b. Mehmed, Osman Çe-
lebi b. Hasan, Ali Efendi b. Hüseyin, Mustafa b. Şaban.

448 [78a-1] Süleyman Odabaşı b. Mehmed’in Mehmed Beşe’ye verdiği 
ödüncün geri ödenmediği iddiasının reddi
Mahmiye-i İstanbul’da Ayvansaray kapısı kurbunda sâkin olup, hâlâ Dergâh-ı 
âlî yeniçerileri cemâ‘atinden Yirmisekizinci Ağa Bölüğü’ne mahsûs hücrede oda 
bekçisi olan Süleyman Odabaşı b. Mehmed nâm kimesne meclis-i şer‘-i şerîf 
ve mahfil-i dîn-i münîf-i ezherde, işbu sâhibü’l-kitâb Mehmed Beşe b. Musta-
fa mahzarında üzerine da‘vâ ve takrîr-i kelâm edip, vasîsi olduğum üvey kızım 
Fâtıma bt. Şaban nâm sagīrenin babasından intikāl eden nukūddan on’ı on bir 
hesâbı üzre vesâyetim hasebiyle mezbûr Mehmed Beşe’ye Altmış guruş def ‘ u 
teslîm edip, ol dahi ber vech-i muharrer yedimden ahz u kabz etmişidi. Hâlâ 
meblağ-ı mezbûru mezbûr Mehmed Beşe’den taleb ederim suâl olunup alıve-
rilmesi matlûbumdur dedikde, gıbbe’s-suâl mezbûr Mehmed Beşe cevâbında, 
fi’l-vâki‘ minvâl-i muharrer üzre meblağ-ı merkūmu vasiyy-i mezbûr yedin-
den ahz u kabz edip, bi’d-defa‘ât yine kendiye tamâmen def ‘ ve teslîm eyledim 
deyu def ‘le mukābele edicek, gıbbe’l-istintâk ve akībe’l-inkâr mezbûr Mehmed 
Beşe’den def ‘-i mezbûrunu mübeyyin beyyine taleb olundukda, ityân-ı beyyi-
neden izhâr-ı acz ile istihlâf etmeğin, müdde‘î Süleyman Odabaşı’ya meblağ-ı 
mezbûru bi’d-defa‘ât mezbûr Mehmed Beşe yedinden tamâmen ahz u kabz 
eylemediğine yemîn teklîf olundukda yemînden nükûl etmeğin, mûcebince 
müdde‘î-i mezbûr Süleyman Odabaşı Merkūm Mehmed Beşe’ye bî-vech 
mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire sene 1102.
Şuhûdü’l-hâl: Sâlih Çelebi b. Mustafa, Mustafa Çelebi ( ), İbrahim Çelebi b. Ah-
med, Ali b. Bâli.

449 [78a-2] Fodıya v. Yoğvan hür olduğundan serbest bırakılması
İşbu orta boylu açık kaşlı kara gözlü hâmilü hâzihi’l-vesîka Fodıya v. Yoğ-
van nâm şâbb-ı emred meclis-i şer‘-i şerîf-i enverde kendiye rık olmak üzre 
vaz‘-ı yed eden Kester v. Atvas nâm zimmî muvâcehesinde üzerine da‘vâ ve 
takrîr-i kelâm edip, ben diyâr-ı Eflak’da Bükreş kasabasına tâbi‘ Bekvaç nâm 
karye re‘âyâsından mezkûr Yoğvan’ın firâşından hâsıl ve zevcesi Katelyo nâm 
nasrâniyyeden mütevellid olup bana ve ebeveynim mezkûrâna kat‘â rık târî ol-
mayıp hürrü’l-asl iken mezbûr Kester rık olmak üzre vaz‘-ı yed eder, hâlâ suâl 
olunup üzerimden yed-i mubtılasının kasr ve izâle ve sebîlim tahliye olunmak 
matlûbumdur dedikde, gıbbe’s-suâl merkūm Kester cevâbında, ben mevsûf-ı 
mezbûru gāib ani’l-meclis Bernak nâm zimmî zimmetinde altmış esedî guruş 
hakkım olup gāib-i mezbûr meblağ-ı mezbûr mukābilesinde bana bey‘ u teslîm, 
ben dahi iştirâ ve teslîm edip, ol vechile mülk-i müşterâm olmağla vaz‘-ı yed 
ederim, müdde‘î-i mezkûrun ber vech-i meşrûh hürrü’l-asl olduğu ma‘lûmum 
değildir deyicek, müdde‘î-i mezbûrdan da‘vâsına mutâbık beyyine taleb olun-
dukda, mahmiye-i İstanbul’da Eflak beyi menzilinde sâkine Rado v. Vançe ve 
Dimitri v. Liyo nâm zimmîler li ecli’ş-şehâde meclis-i şer‘a hâzırân olup istişhâd 
olunduklarında, fi’l-hakīka işbu mevsûf-ı mezbûr Fodıya diyâr-ı Eflak’da Bükreş 
kasabasına tâbi‘ Bekvaç nâm karye re‘âyâsından mezkûr Poğvan’ın firâşından 
[78b] hâsıl ve zevcesi Katelyo’dan mütevellid olup, işbu müdde‘î-i mezbûre ve 
ebeveyn-i mezbûrâna kat‘â rık târî olmayıp, hürrü’l-asıldır. Biz bu husûsa bu 
vech üzre şâhidleriz, şehâdet dahi ederiz deyu her biri edâ-yı şehâdet-i şer‘iyye 
eylediklerinde, ba‘de’t-ta‘dîl ve’t-tezkiye şehâdetleri makbûle olmağın, mûcebiyle 
müdde‘î-i mezbûrun hürriyetine ba‘de’l-hükm, müdde‘î-i mezbûrun üzerinden 
mezbûr Kester’in yed-i mubtılasının kasr ve izâlesine tenbîh olunup sebîli tah-
liye olunmağın, mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Ali Çavuş b. Abdullah, İbrahim Çelebi b. Ahmed, İbrahim Çelebi 
b. ( ), Ahmed Çelebi b. İdris, Ali b. Bâki.

450 [78b-1] Hâce Sâime bt. Abdullah’ın Çerkes Ahmed Paşa’ya yaptığı 
hibesinden vazgeçtiğinin sabit olması
Mahmiye-i İstanbul’da Murad Paşa mahallesinde bâ‘isetü hâze’l-kitâb Hâce 
Sâime bt. Abdullah nâm hâtun meclis-i şer‘-i şerîf-i âlîde, zikri âtî menzi-
le vâzı‘atü’l-yed olduğu mütehakkik olan Ayşe bt. Abdullah nâm hâtun tara-
fından husûs-ı âti’l-beyâna vekîl olduğu zâtı ârifân İbrahim b. Mehmed ve 
el-Hâc Ahmed b. İbrahim nâm kimesneler şehâdetleriyle sâbit olan Abdur-
rahim Efendi b. Mehmed mahzarında üzerine da‘vâ ve takrîr-i kelâm edip, 
mahmiye-i mezbûrede Samatya kurbunda Hâtuniye mahallesinde vâki‘ bir 
tarafdan Abdülbâki Çelebi veresesi mülkü ve bir tarafdan Ahmed Çelebi 
mülkü ve bir tarafdan kilise ve bir tarafdan tarîk-i âm ile mahdûd, hâriciye 
ve dâhiliyesi büyût-ı adîdeyi müştemil menzil mülk olup bundan akdem 
menzil-i mezkûru ve dokuz re’s câriye ve esâs-ı beytimi merhûm Çerkes Ah-
med Paşa’ya hayâtında hibe ve teslîm, ol dahi ittihâb ve kabz edip ba‘de zamân 
hibe-i mezkûremden rücû‘ edip menzil-i mezkûru ve câriye ve eşyâlarımı 
mezbûr Ahmed Paşa’dan taleb eylediğimde, ol dahi rücû‘uma binâ’en rızâsıyla 
menzil-i mezkûru ve câriyeler ve eşyâmı yine bana redd ü teslîm, ben dahi 
geri ahz u kabz ve menzil-i mezkûrda iki sene sâkine olduğumdan sonra 
ben hâc için Ka‘be-i Mükerreme’ye gidip onda mücâvire olduğumda mezbûr 
Ahmed Paşa beni fevt oldu demeleriyle menzil-i mezkûrumu mu‘takası 
mezbûre Ayşe’ye verip, ol dahi hâlâ bi gayri hakkın vaz‘-ı yed edip, el-ân 
Mekke-i Mükerreme’den gelip menzilimi taleb eylediğimde bana teslîmden 
imtinâ‘ eder, vekîl-i mezbûra suâl olunup müvekkile-i mezbûre Ayşe Hâtun 
menzil-i mezkûrdan kasr-ı yed edip bana teslîm etmek üzre tenbîh olun-
mak matlûbumdur dedikde, gıbbe’s-suâl vekîli mezbûr cevâbında, fi’l-vâki‘ 
menzil-i mezbûr müdde‘iye-i mezbûrenin mülkü olup paşa-yı mûmâ-ileyhe 
vech-i muharrer üzre hibe ve teslîm edip, ol dahi müdde‘iye-i mezbûre hacda 
iken mülk-i mevhûbu olmak üzre mu‘tekası mezbûre Ayşe’ye hibe ve teslîm, 
ol dahi kabz etmekle vaz‘-ı yed eder müdde‘iye-i mezbûrenin minvâl üzre hi-
besinden rücû‘ ve menzil-i mezkûru geri kabz eylediği ma‘lûmu değildir de-
yicek, müdde‘iye-i mezbûreden müdde‘âsını mübeyyine beyyine taleb olun-
dukda, mârru’z-zikr Murad Paşa mahallesi sükkânından Mehmed Bey b. Mus-
tafa ve Hasan Ağa b. Ahmed nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında, fi’l-hakīka işbu müdde‘iye-i mezbûre 
Hâce Sâyime Hâtun mülkü olan mârru’z-zikr mahdûd-ı mezkûre ile mahdûd 
olan menzilini merhûm-ı mezbûr Çerkes Ahmed Paşa’ya minvâl-i meşrûh 
üzre hibe ve teslîm, ol dahi kabz ettiğinden sonra mezbûre Sâyime Hâtun 
hibe-i mezkûresinden rücû‘ edip, menzil-i mezkûru ve sâlifü’z-zikr câriyeler 
ve eşyâsını mûmâ-ileyh Ahmed Paşa’dan taleb eyledikde, mezbûr Ahmed Paşa 
dahi bizim huzûrumuzda menzil-i mahdûd-ı mezbûru ve câriyeler ve eşyâsını 
yine mezbûre Hâce Sâime Hâtun’a redd ü teslîm edip, mezbûre Sâime Hâtun 
dahi ahz u kabz ve menzil-i mezkûre iki sene sâkine ve mutasarrıfe dahi ol-
muşdu. Biz bu husûsa bu vech üzre şâhidleriz, şehâdet dahi ederiz deyu her 
biri edâ-yı şehâdet-i şer‘iyye eylediklerinde, şâhidân-ı mezbûrânın keyfiyet-i 
hâllerini suâl için savb-ı şer‘den irsâl olunan Mevlânâ İbrahim Efendi mahalle-i 
mezbûra varıp, ahâlîsinden İmâm Mehmed Efendi b. Mehmed ve Yusuf Ağa 
b. Abdullah ve Hüseyin Bey b. Abdullah ve Sekbânbaşı Kethüdâsı Ali Ağa b. 
Mehmed ve Mehmed Çelebi b. Ömer ve Mustafa b. (...) ve Kayyım Mehmed 
Efendi b. Hasan ve Hüseyin Çelebi b. Hasan ve İbrahim b. Mustafa ve İbrahim 
b. Mehmed ve Ahmed Çelebi b. Ali ve el-Hâc Mehmed b. Ahmed nâm kimes-
nelerden keyfiyet-i hâlleri suâl eyledikde, her biri şâhidân-ı mezbûrânın adl 
ve makbûlü’ş-şehâde olduklarını hasmeyn muvâcehelerinde haber verdikleri-
ni mahallinde tahrîr, ba‘dehû ma‘an Ali b. Abdülmennân ile meclis-i şer‘a gelip 
alâ vukū‘ihî inhâ ve takrîr edip, ba‘de’t-[ta‘dîl] ve’t-tezkiye olunduklarından 
şehâdetleri makbûle olmağın, mûcebince müvekkile-i mezbûre Ayşe Hâtun 
menzil-i mezkûrdan kasr-ı yed edip müdde‘iye-i [79a] merkūme Hâce Sâime 
Hâtun’a teslîm etmek üzre vekîl-i merkūme tenbîh olunmağın, mâ vaka‘a bi’t-
taleb ketb olundu.
Fi’l-yevmi’l-hâmis ve’l-ışrîn min Cumâdelâhire li seneti 1102.
Şuhûdü’l-hâl: Mehmed Efendi el-imâm, Yahya Çelebi b. Ahmed tâbi‘-i efen-
di, Ahmed Ağa b. Mahmud tâbi‘-i efendi, Davud Ağa b. (  ) kethüdâ efendi, 
Müezzinzâde Mehmed Çelebi b. Ali tâbi‘-i efendi.

451 [79a-1] Dimitri v. İstirati ile karısı Lamborla bt. Preşkova’nın men-
zillerini Hacı İbrahim Efendi Vakfı’na satması
Mahmiye-i İstanbul’da Abdi Subaşı mahallesinde sâkin Dimitri v. İstirati nâm 
zimmî ve zevcesi olup zâtı Hasan Çelebi b. Ali ve Mustafa Çelebi b. Osman ta-
rifleriyle mu‘arrefe olan Lamborla bt. Preşkova nâm nasrâniye meclis-i şer‘-i 
şerîf-i enverde, kendi vakfına meşrûtiyyet üzre bi’l-fi‘il mütevellî olan işbu 
bâ‘isü’l-kitâb el-Hâc İbrahim Efendi b. Mehmed mahzarında her bir ikrâr-ı 
tâm ve takrîr-i kelâm edip, yedimizde iştirâk-i seviy üzre mülk ve hakkımız 
olup mahalle-i mezbûrede vâki‘ bir tarafdan Anton v. Kostantin mülkü ve bir 
tarafdan Tanaş Reis mülkü ve bir tarafdan cidâr-ı hısn ve bir tarafdan tarîk-i 
âmla mahdûd fevkānî üç bâb oda ve tahtânî bir bâb oda ve tahta bendi müş-
temil mülk menzilimizi, bi cümleti’t-tevâbi‘ ve’l-levâhık ve kâffeti’l-hukūk ve’l-
merâfık tarafeynden bey‘-i bâtt-ı kat‘î ile mütevellî-i mezbûr İbrahim Efendi’ye 
iki yüz guruşa bey‘ ve teslîm, ol dahi vakfı için kendi şartı üzre nukūd-ı vakfla 
iştirâ ve tesellüm ettiğinden sonra semeni olan meblağ-ı mezbûr iki yüz guru-
şa mâl-ı vakf-ı mezbûrdan mütevellî-i merkūm yedinden tamâmen ahz u kabz 
eyledik. Ba‘de’l-yevm menzil-i mezbûrda alâka ve medhalimiz kalmayıp, vakf-ı 
mezbûr müstagallâtından olmuşdur dediklerinde, gıbbe’t-tasdîki’l-vicâhî mâ 
vaka‘a bi’t-taleb ve’l-ibtiğā ketb ü imlâ olundu.
Fi’l-yevmi’s-sâbi‘ ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Hatîb Ömer Efendi b. Hızır, Mustafa Çelebi b. Mehmed, Mehmed 
Efendi b. Nasuh, İbrahim Efendi b. ( ), es-Seyyid Mustafa Çelebi b. Mehmed, Ha-
san Çelebi b. Ali, Mustafa Çelebi b. Osman, İbrahim Çelebi b. Ahmed, Hüseyin 
Çelebi b. Mehmed, Mahmud b. Hızır.









452 [79a-2] Mustafa b. Derviş ile Mustafa Ağa b. Hasan’ın varislerinin 
Mustafa b. Derviş’in borcu hususunda birbirlerinin zimmetlerini 
ibra etmesi
Mahmiye-i İstanbul’da Pîrî Ağa mahallesi sükkânından iken bundan akdem 
vefât eden Peyk Mustafa Efendi b. Derviş’in verâseti, zevc-i metrûkesi Rahi-
me ile evlâd-ı sulbiyesi Abdülvehhâb ve Emine ve Fâtıma ve Afife’ye münha-
sıra olup, ba‘dehû mezbûr Abdülvehhâb dahi fevt olup verâseti vâlidesi İrfan 
nâm hâtun ile karındaşları mezbûrât Emine ve Fâtıma ve Afife’ye ve li ebe-
veyn ammizâdeleri Süleyman Efendi ve Ali Ağa ibney Hüseyin Efendi’ye mün-
hasıra olup, ba‘dehû mezbûre Emine dahi fevt olup, verâseti vâlidesi mezbûre 
İrfan Hâtun’a ve li eb kız karındaşıları mezbûretân Fâtıma ve Afife ve li ebe-
veyn ammi oğulları mezbûrân Süleyman Efendi ve Ali Ağa’ya münhasıra olup, 
ba‘dehû mezbûre Fâtıma dahi fevt olup verâseti vâlidesi Ayşe Hâtun bt. Abdul-
lah ile li eb karındaşı mezkûre Afife’ye ve ammi oğulları mezbûrân Süleyman 
Efendi ve Ali Ağa’ya münhasıra olduğu şer‘an zâhir ve müte‘ayyin oldukdan 
sonra mezbûrât Rahime ve İrfan ve Ayşe ve Afife taraflarından husûs-ı âti’l-
beyâna vekîl olup zâtlarını ma‘rifet-i şer‘iyye ile ârifân el-Hâc Ahmed Ağa b. Ab-
dullah ve Siyavuş b. Abdullah şehâdetleriyle şer‘an vekâleti sâbite olan Ahmed 
Çelebi b. Mustafa ve mezbûrân Süleyman Efendi ve Ali Ağa taraflarından dahi 
kezâlik husûs-ı âti’z-zikre vekîl olup yine şâhidân-ı mezbûrân şehâdetleriyle 
şer‘an vekâleti sâbite olan el-Hâc Mustafa b. Mehmed meclis-i şer‘-i şerîfde, 
mahmiye-i İstanbul’da Yakub Ağa mahallesinde sâkin iken bundan akdem vefât 
eden Mustafa Ağa b. Hasan’ın zevcesi işbu bâ‘isetü’l-kitâb Sâliha bt. Abdullah 
mahzarında her biri ikrâr-ı tâm ve takrîr-i kelâm edip, mezbûr Mustafa Ağa’nın 
mezkûr Pepek Mustafa Efendi zimmetinde cihet-i deyn-i şer‘îden ba‘de külli’l-
hesâb hakkı olan iki bin dört yüz yirmi üç guruşa kable’l-ahz mezbûr Musta-
fa Ağa vefât ettikden sonra mezbûre Sâliha Hâtun meblağ-ı mezbûrdan zevci 
merkūmdan ve ba‘de vefâtihî vefât eden sadrî evlâdından ber-mûceb-i hüccet-i 
şer‘iyye bi tarîki’l-münâsaha kendiye isâbet eden seksen beş bin yedi yüz üç ak-
çeyi bizden taleb eyledikde, biz dahi mezbûre Sâliha’nın gāib ani’l-meclis Hü-
seyin Ağa müdde‘iye-i mezkûre Sâliha tarafından hisse-i irsiyesini bizden ta-
leb ve da‘vâ ve ahz u kabz ve îsâle vekîl olmağla hisse-i mezbûreyi bi’t-tamâm 
mezbûr Hüseyin Ağa’ya vermişdik deyip lâkin husûs-ı mezbûru isbât edeme-
mekle, mezbûre Sâliha’ya yemîn verilip hisse-i mezbûresi kendiye teslîm olun-
mak üzre hüküm ve hüccet-i şer‘iyye verildikden sonra biz merkūme Sâliha’ya 
üç yüz guruş teslîm, ol dahi ahz u kabz edip ve ziyâdesinden verese-i müteveffâ-
yı mezbûru ibrâ etmekle, biz dahi merkūme Sâliha’nın zevci mezkûr Hüseyin 
Ağa’ya medfû‘umuz olan meblağa müte‘allika âmme-i da‘vâdan mezbûr Hü-
seyin Ağa’yı ibrâ-i âmm-ı kātı‘ü’n-nizâ‘la ibrâ ve iskāt eyledik. Ba‘de’l-yevm 
mezbûra Sâliha ve zevci mezkûr Hüseyin Ağa ile aslâ ve kat‘â da‘vâ ve nizâ‘ımız 
kalmamışdır dediklerinde, gıbbe’t-tasdîki’ş-şer‘î mâ hüve’l-[vâki‘] bi’t-taleb ketb 
olundu.
Fi’l-yevmi’l-hâmis ve’l-ışrîn [79b] min Cumâdelâhire li seneti isneteyn ve mi’e 
ve elf.
Şuhûdü’l-hâl: El-Hâc Ahmed Ağa b. Abdullah, Siyavuş Ağa b. Abdullah, Mehmed 
Efendi b. Mustafa, Hasan Efendi b. Mustafa, Hasan Efendi b. Hasan, Solakzâde 
Mustafa Çelebi b. Mehmed.

453 [79b-1] Seyyid Ahmed Çelebi b. Seyyid Abdülhâlik’in hür olduğu 
sabit olan cariye için ödediği parasının iadesi
Mahmiye-i İstanbul’da Emin Bey mahallesi sükkânından es-Seyyid Ahmed Çe-
lebi b. el-merhûm es-Seyyid Abdülhâlik meclis-i şer‘-i kavîmde, yine mahalle-i 
mezbûre sükkânından Solak Süleyman Çelebi b. Hüseyin nâm kimesne mahza-
rında üzerine da‘vâ ve takrîr ve kelâm edip, mezbûr Süleyman Çelebi orta boylu 
açık kaşlı kara gözlü Ayşe nâm mevsûfe câriye-i memlûkesi olmak üzre bundan 
akdem seksen beş guruşu semen-i medfû‘a bana bey‘ ve teslîm, ben dahi ba‘de’l-
iştirâ ve’t-tesellüm mevsûfe-i mezbûreyi esirci Âlime nâm hâtuna yine semen-i 
mezbûr seksen beş guruşa bey‘ ve teslîm, ol dahi ba‘de’l-iştirâ ve’t-tesellüm yine 
mezbûr seksen beş guruşa Fâtıma nâm hâtuna bey‘ ve teslîm, ol dahi ba‘de’l-
iştirâ ve’t-tesellüm seksen guruş semen-i medfû‘a Esirci Mehmed nâm kimes-
neye bey‘ ve teslîm, ol dahi ba‘de’l-isbât ve’l-half ve’l-hükm-iştirâ ve’t-tesellüm 
doksan guruş semen-i medfû‘a İbrahim Beşe nâm kimesneye bey‘ ve teslîm, 
ol dahi iştirâ ve tesellüm ettikden sonra mevsûfe-i mezbûre kendiye vâzı‘u’l-
yed olan mezbûr İbrahim Beşe yedinde iken ben vilâyet-i Rumeli’nde medîne-i 
Belgrad tevâbi‘inden Berkofça Kasabası re‘âyâsından hürrü’l-asl olan Şoride 
nâm zimmînin firâşından hâsıl ve zevcesi Dimo nâm hürretü’l-asldan müte-
vellide sulbiye kızı olup hürrü’l-aslım, da‘vâ ve müdde‘âsına huzûr-ı hâkimü’ş-
şer‘de şuhûd-ı udûlle isbât ve hürriyetine hükm-i şer‘î lâhık olup, mezbûr İb-
rahim Beşe’nin kasr-ı yedine tenbîh ve sebîli tahliye olunmağın, mezbûr İbra-
him Beşe dahi mürâca‘at edip mezbûr Mehmed’e semen olmak üzre medfû‘u 
olan meblağ-ı mezbûr doksan guruşa da‘vâ ve hükm-i hâkimü’ş-şer‘le ahz u 
kabz edip, ol dahi mezbûre Fâtıma’ya semen olmak üzre medfû‘u olan meblağ-ı 
mezbûr seksen guruşa bi hükmi’l-mürâca‘a ahz u kabz edip, ol dahi mezbûre 
Âlime’ye semen olmak üzre medfû‘u olan mezbûr seksen beş guruşa bi hükmi’l-
mürâca‘a ahz u kabz edip, ol dahi semen deyu verdiği meblağ-ı mezbûr sek-
sen beş guruşu mürâca‘at edip, ba‘de’l-hükm benden ahz u kabz etmekle, hâlâ 
ben dahi merkūm Süleyman Çelebi’ye medfû‘um olan meblağ-ı mezbûr seksen 
beş guruşa bi’l-mürâca‘a taleb ederim suâl olunup alıverilmesi matlûbumdur, 
dedikde gıbbe’s-suâl mezbûr Süleyman Çelebi cevâbından ben mevsûfe-i 
mezbûreyi târih-i kitâbdan dört sene mukaddem medîne-i Belgrad’da Acem 
Hanı’nda sâkin tâife-i tüccârdan Ali Çelebi b. Abdullah nâm kimesneden sek-
sen beş guruş semen-i medfû‘a iştirâ ve kabz ettiğimden sonra bundan akdem 
mezbûr es-Seyyid Ahmed Çelebi’ye kezâlik semen-i mezbûr seksen beş guruşa 
bey‘ ve teslîm ve kabz-ı semen eyledim deyu ikrâr, lâkin vech-i muharrer üzre 
isbât-ı hürriyet eden mevsûfe-i mezbûre kendinin bi aynihâ mezbûr Ahmed 
Çelebi’ye bey‘ eylediği mevsûfe olduğunu inkâr edicek, müdde‘î-i mezbûrdan 
müdde‘âsına muvâfık beyyine taleb olundukda, udûl-i ahrâr-ı müslimînden 
olup mahmiye-i mezbûrede Pirinçci Sinan mahallesinde sâkin Mehmed Efen-
di b. Sefer ve yine zikr olunan Emin Bey mahallesi sükkânından Mustafa Beşe 
b. Hasan nâm kethüdâ li ecli’ş-şehâde meclis-i şer‘a hâzırân olup isre’l-istişhâd, 
fi’l-hakīka müdde‘î-i mezbûr es-Seyyid Ahmed Çelebi işbu mezbûr Süleyman 
Çelebi’den mevsûfe-i mezbûre bey‘ ve teslîm Ayşe’yi meblağ-ı mezbûr seksen 
beş guruş semen-i medfû‘a iştirâ ve kabz ettiğinden sonra mezbûre Ayşe’yi yine 
meblağ-ı mezbûr seksen beş guruş semen-i medfû‘a [bey‘], ol dahi ba‘de’l-iştirâ 
ve’t-tesellüm mezbûre Fâtıma’ya yine meblağ-ı mezbûr seksen beş guruş semen-i 
medfû‘a bey‘ ve teslîm, ol dahi ba‘de’l-iştirâ ve’t-tesellüm merkūm Mehmed’e 
seksen guruş semen-i medfû‘a bey‘ ve teslîm, ol dahi ba‘de’l-iştirâ ve’t-tesellüm 
İbrahim Beşe’ye doksan guruş semen-i makbûza bey‘ ve teslîm ol dahi iştirâ ve 
kabz ettiğinden sonra mevsûfe-i mezbûre Ayşe mezbûr İbrahim Beşe yedinde 
iken bâlâda tafsîli mürûr ettiği üzre hürrü’l-asl olduğu ba‘de’l-isbât ve’l-hükm 
mezbûr İbrahim Beşe merkūm Mehmed’e medfû‘u olan meblağ-ı mezbûr dok-
san guruşu bi hükmi’l-mürâca‘a ahz u kabz edip, ol dahi mezbûre Fâtıma’ya 
medfû‘u olan meblağ-ı mezbûr seksen guruşu bi hükmi’l-mürâca‘âti ahz u kabz 
edip, ol dahi mezbûre Âlime’ye medfû‘u olan semen-i mezbûr seksen beş guruş 
mürâca‘at edip, ba‘de’l-hükm ahz u kabz, ol dahi müdde‘î-i mezbûr Seyyid Ah-
med Çelebi’ye medfû‘u olan semen-i mezbûr seksen beş guruşu mürâca‘at edip 
ba‘de’l-hükmi’ş-şer‘î ahz u kabz eylediği mevsûfe-i mezbûreyi bi aynihâ işbu 
merkūm Süleyman Çelebi’nin müdde‘î-i mezbûr es-Seyyid Ahmed Çelebi’ye 
meblağ-ı mezbûr seksen beş guruş semen-i medfû‘a bey‘ ve teslîm ve kabz-ı se-
men eylediği mevsûfe-i mezbûre Ayşe’dir, biz bu husûsa bu vech üzre şâhidleriz, 
şehâdet dahi ederiz deyu her biri edâ-i şehâdet-i şer‘iyye ettiklerince ba‘de’t-
ta‘dîl ve’t-tezkiye şehâdetleri makbûl olmağın, mûcebince ba‘de’l-hükm ve’t-
tenbîh mâ vaka‘a bi’t-taleb ve’l-ibtiğā ketb ü imlâ olundu.
Fi’l-yevmi’r-râbi‘ ve’l-ışrîn min Cumâdelâhire li sene 1102.
Şuhûdü’l-hâl: İbrahim Çelebi b. Ahmed, Mustafa b. Şaban, el-Hâc Siyavuş b. Ab-
dullah, Abdullah Efendi el-kâtib, Hoca Mehmed Efendi el-kâtib, Nasuh b. Hasan, 
Musa Çelebi b. Mehmed, el-Hâc Ali b. Abdullah, Muharrem b. Mehmed, Osman 
b. Hasan, Ali b. Bâli ve gayruhüm.

454 [80a-1] Hasan b. Abdullah’ın Havva bt. Abdullah’ın alacağına kefil 
olduğu iddiasının reddi
Mahmiye-i İstanbul’da Langa kurbunda sâkin Hasan b. Abdullah nâm kimes-
ne meclis-i şer‘-i şerîf-i enver ve mahfil-i dîn-i münîf-i ezherde, işbu râfi‘atü’l-
kitâb Havva bt. Abdullah nâm hâtun mahzarında üzerine da‘vâ ve takrîr-i kelâm 
edip, mezbûre Havva’nın sadriye kebîre kızı gāibe ani’l-meclis Sâime bt. Meh-
med nâm hâtunun bundan akdem yedimden müşterâ ve makbûz nev‘ ve cinsi 
beynimizde ilm-i şer‘î ile ma‘lûm emti‘a-i mütenevvi‘a bahâlarından zimmetinde 
beş bin beş yüz akçe hakkıma mezbûre Havva tarafeynden emr ve kabûlü hâvî 
kefâlet-i sahîha-i şer‘iyye ile kefîl olmuşdu. Hâlâ meblağ-ı mezbûru mezbûre 
Havva’dan kefâletine binâ’en taleb ederim suâl olunup alıverilmesi matlûbumdur 
dedikde, gıbbe’s-suâl mezbûre Havva cevâbında kefâlet-i merkūmeyi bi’l-külliye 
inkâr edicek, müdde‘î-i mezbûrdan da‘vâsına mutâbık beyyine taleb olundukda, 
ityân-ı beyyineden izhâr-ı acz ile istihlâf etmeğin, mezbûre Havva’ya müdde‘î-i 
mezbûrun gāibe-i mezbûre zimmetinde vech-i muharrer üzre eşyâ-i mütenevvi‘a 
bahâlarından olan beş bin beş yüz akçe hakkına minvâl-i meşrûh üzre kefîl olma-
yıp ol vechile müdde‘î-i mezbûre edâsı lâzım deyni olmadığına mezbûre Havva’ya 
yemîn teklîf olundukda, ol dahi alâ vefki’l-mes’ûl yemîn billâhi’l-aliyyi’l-a‘lâ et-
meğin, mûcebince müdde‘î-i mezbûr bilâ-beyyine mezbûre Havva’ya bî-vech 
mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Cumâdelâhire li sene 1102.
Şuhûdü’l-hâl: İbrahim Çelebi b. Ahmed, Ebûbekir b. ( ), Mustafa b. Şaban, Ali b. 
Bâli ve gayruhüm.

455 [80a-2] Kara Hasan Ağa b. Oruç’un kölesi Abdullah’ı azat etmesi
Mahmiye-i İstanbul’da Temellimescid mahallesi sâkinlerinden Kara Hasan 
Ağa b. Oruç nâm kimesne meclis-i şer‘-i şerîfde ikrâr-ı tâm ve takrîr-i kelâm 
edip, işbu meclisde hâzır bana rıkkını mu‘terif uzun boylu açık kaşlı elâ gözlü 
Rûsiyyü’l-asl bâ‘isü’l-kitâb Abdullah b. Abdullah nâm abd-i memlûkümü hasbe-
ten lillâhi’l-meliki’l-hallâk ve taleben li merzâti rabbi’r-rezzâk mâlımdan tahrîr 
ve ı‘tâk ve zümre-i ahrâr-ı asliyyîne idrâc ü ilhâk eyledim. Ba‘de’l-yevm mevsûf-ı 
mezbûr Abdullah sâir ahrâr-ı asliyyîn gibi hür olmuşdur üzerinde velâ-i şer‘îden 
gayrı hakkım bâkī kalmadı dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâmin ve’l-ışrîn min Cumâdelâhire li sene 1102.
Şuhûdü’l-hâl: Ali Odabaşı, Mehmed Odabaşı, İsmail Çelebi b. Mehmed, Seydî b. 
Mustafa, Abdullah Çelebi b. Ömer.

456 [80a-3] Fâtıma bt. Mustafa’nın kızının nafakası hususunda 
boşandığı kocası Mehmed Beşe b. Hasan ile anlaşması
Mahmiye-i İstanbul’da Çerağî Hamza mahallesinde sâkine Fâtıma bt. Mus-
tafa nâm hâtun meclis-i şer‘-i şerîf-i enver ve mahfil-i dîn-i münîf-i ezherde, 
zevc-i sâbıkı Mehmed Beşe b. Hasan nâm kimesne mahzarında ikrâr-ı tâm ve 
takrîr-i kelâm edip, mezbûr mahalleden bundan akdem zevcim olup bâyinen 
beni tatlîk etmeğin, mezbûrun firâşından hâsıla ve benden mütevellide sadriye 
kızım işbu Ayşe nâm sagīre için mezbûr Mehmed Beşe’den nafaka taleb etmeyip 
kendi mâlımdan infâk ve iksâ etmek üzre mezbûr Mehmed Beşe dahi sagīre-i 
mezbûre Ayşe’yi benden ahz etmeyip, benim hacr [ve] terbiyemde olmak üzre 
her birimiz râzı ve müte‘ahhid olduk dedikde, gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene 1102.
Şuhûdü’l-hâl: İbrahim Çelebi b. Ahmed, Çavuşzâde Mehmed Çelebi, Receb 
Efendi b. ( ), Çukadâr Hasan Beşe.

457 [80a-4] Fâtıma bt. Çerkes Osman Ağa’nın icâreteynli vakıf evin 
satışı için Râziye bt. Abdullah’ı vekil tayin etmesi
Mahmiye-i İstanbul’da Nahılbend mahallesinde sâkine olup on altı yaşını tekmîl 
eylediği zeyl-i kitâbda muharrerü’l-esâmi müslimîn şehâdetleriyle sâbit ve sinn 
ü cüssesinin bülûğa tahammülü olmağla bülûğunu mu‘terife ve reşîde idiği zâhir 
ve mütehakkik olan Fâtıma bt. Çerkes Osman Ağa ba‘de’t-ta‘rîfi’ş-şer‘î meclis-i 
şer‘-i şerîf-i enverde, işbu bâ‘isetü’l-kitâb Râziye bt. Abdullah nâm hâtun mah-
zarında takrîr-i kelâm ve ta‘bîr ani’l-merâm edip, mahalle-i mezbûrede vâki‘ bir 
tarafı Yusuf Efendi ve bir tarafı Ali Usta ve bir tarafı Kilerci Ali Çelebi mülkle-
ri ve bir tarafı tarîk-i âm ile mahdûd menzil-i ma‘lûmü’l-hudûd merhûm Na-
hılbend el-Hâc Hasan Mescid-i Şerîfi Vakfı’na ayda on dört akçe ücret-i mü-
eccele ile babam mezbûr Çerkes Osman Ağa’nın ile’l-vefât taht-ı tasarrufun-
da olup, ba‘de vefâtihî intikāl-i âdî ile bana intikāl etmişdi. Lâkin ben menzil-i 
mezbûru bâ-izn-i mütevellî âhara ferâğa âzime olup tâlibine arz için münâdî 
işbu Musa b. Mustafa’ya nidâ ve müzâyede etdirmekle, hâlâ menzil-i mezbûru 
bedel-i misli ile bâ-ma‘rifet-i mütevellî âhara ferâğ ve bedelini kabz ve bana 
îsâle ve husûs-ı mezbûr mütevakkıf olduğu umûrun küllîsine işbu mezbûre 
Râziye Hâtun’u tarafımdan vekîl eyledim dedikde, ol dahi vekâlet-i mezbûreyi 
kabûl ve hizmet-i lâzımesin kemâ-yenbağī edâya ta‘ahhüd etmeğin, işbu vesîka 
bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene 1102.
Şuhûdü’l-hâl: Hasan Çelebi b. Abdülcelîl, Mehmed Efendi b. Mustafa, İbrahim 
Çelebi b. Ahmed, İbrahim Çelebi b. Mehmed, İbrahim Çelebi b. Mustafa.

458 [80b-1] Mustafa Ağa b. Abdullah’ın mukâtaa hususunda Zümre 
köyü ahalisinin zimmetini ibra etmesi
Vilâyet-i Anadolu’da Divriği Kazâsı’na tâbi‘ Zümre nâm karye sükkânından 
Mustafa Ağa b. Abdullah meclis-i şer‘-i şerîf-i enverde, yine karye-i mezbûre 
re‘âyâsından işbu bâ‘isü’l-vesîka Varton v. Manok ve Aritun v. Avada ve Anos 
v. Melkon ve Murad v. Yani ve Bedros ve sâirleri muvâcehelerinde ikrâr-ı tâm 
ve takrîr-i kelâm edip, bin yüz senesinde ben karye-i mezbûre re‘âyâsının ber 
vech-i maktû‘ kaydiyyesi beş yüz beş guruşu cem‘ ü tahsîle me’mûr olmağla, cem‘ 
ü tahsîl-i meblağ esnâsında karye-i mezbûre ahâlîsinden bi’d-defa‘ât üç yüz sek-
sen guruşun ben cem‘ ü tahsîli yüz yirmi beş guruş bâkī kalmışdı. El-hâletü 
hâzihî meblağ-ı bâkī-i mezbûrun bir mikdârını karye-i mezbûrede vekîlim olan 
Abdurrahman nâm kimesne ve bir mikdârını dahi kābız-ı mâl olan Ustuvar 
v. Serkis kabz eylediği muvâcehemle şer‘an sâbit olmağla, meblağ-ı mezbûra 
müte‘allika merkūm karye re‘âyâsıyla da‘vâ ve nizâ‘ımız kalmamışdır dedikde, 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fî evâhiri Cumâdelâhire li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, İbrahim b. Ahmed, İbrahim b. Meh-
med, Ali [b.] Bâli.

459 [80b-2] Dudu bt. Süleyman’ın Ahmed b. Mustafa’dan muhâlaa 
yoluyla boşanması
Mahmiye-i İstanbul’da Manisalı Çelebi mahallesi sâkinelerinden olup, zâtını 
ma‘rifet-i şer‘iyye ile ârifân Mehmed b. Hasan ve Ahmed b. Abdullah nâm ki-
mesneler ta‘rîfleriyle mu‘arrefe olan Dudu bt. Süleyman nâm hâtun meclis-i 
şer‘-i şerîf-i enver ve mahfil-i dîn-i münîf-i ezherde, zevc-i dâhili bâ‘isü hâze’l-
kitâb Ahmed b. Mustafa mahzarında ikrâr ve takrîr-i kelâm edip mezbûr Ah-
med zevcim olup beynimizde hüsn-i zindegânemiz olmamağla, zimmetinde 
mütekarrir ve ma‘kūdun-aleyh olan bin akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre zevcim mezbûr Ahmed ile muhâla‘a-i sahîha-i şer‘iyye ile muhâla‘a edip, ol 
dahi ber vech-i muharrer hul‘-ı mezbûru kabûl ettiğinden sonra hukūk-ı zev-
ciyyete müte‘allika da‘vâdan her birimiz âharın zimmetini ibrâ-i âmm-ı râfi‘ü’l-
hisâm ile ibrâ ve iskāt eyledik dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mahmud b. Hasan, Ali [b.] Bâli, Meh-
med b. Ahmed.

460 [80b-3] Emetullah bt. Mustafa Ağa’nın ölen kardeşi İbrahim 
Ağa’daki alacağını varislerinden tahsil etmesi
Mahmiye-i İstanbul’da Eğrikapı kurbunda el-Hâc İlyas mahallesinde sâkine 
fahrü’l-muhadderât Emetullah Hâtun bt. el-merhûm Mustafa Ağa tarafın-
dan husûs-ı âti’l-beyâna vekîl olup zât-ı mezkûreyi ma‘rifet-i şer‘iyye ile ârifân 
olan Mahmud Bey b. el-merhûm Hasan Paşa ve Mustafa Çelebi b. Mahmud 
şehâdetleriyle şer‘an vekâleti sâbite olan kebîr oğlu İbrahim Bey b. Hasan Paşa 
meclis-i şer‘-i şerîf-i enverde, yine müvekkile-i mezbûrenin birâderi olup 
mukaddemâ vefât eden İbrahim Ağa’nın hasran vârisleri olup kendi tarafından 
asîl ve hemşîresi Emine Hanım tarafından husûs-ı âti’l-beyâna vekîl-i sâbitü’l-
vekâlesi Süleyman Ağa mahzarında ikrâr-ı tâm ve [takrîr-i] kelâm edip, müvek-
kilem mezbûre Emetullah Hâtun’un karındaşı merkūm İbrahim Ağa zimme-
tinde cihet-i deyn-i şer‘îden beş yüz esedî guruş hakkı olup, kable’l-edâ mezbûr 
İbrahim Ağa fevt olup tereke-i vâfiyesine merkūmân vaz‘-ı yed etmişler idi. El-
hâletü hâzihî mezbûr Süleyman Ağa meblağ-ı mezbûr beş yüz guruşu ve mü-
vekkilem mezbûreye edâ ve teslîm, ol dahi ahz u kabz ve tesellüm edip, meblağ-ı 
mezbûr beş yüz guruşdan merkūmân Süleyman Ağa ve Emine’de bir akçe ve 
bir habbesi kalmamışdır dedikde, gıbbe’t-tasdîki’l-mu‘teberi’l-vicâhî mâ hüve’l-
vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire sene 1102.
Şuhûdü’l-hâl: İbrahim Çelebi b. Abdülbâki, Mehmed Bey b. Cafer, el-Hâc Hüse-
yin b. Abdullah, Mahmud Bey b. Hasan Paşa, Mustafa Çelebi b. Mahmud.

461 [80b-4] Hacı Murad b. Ahmed’in malının üçte birini Hacı Osman 
Vakfı’na vakfetmesi
Vilâyet-i Anadolu’da Eğin Kazâsı’na tâbi‘ Şirzi nâm karyede vâki‘ ashâb-ı 
hayrâtdan el-Hâc Osman nâm sâhibü’l-hayrın mescid-i şerîf ve sâir evkāfına 
mütevellî olan İbrahim Ağa b. el-Hâc Abdullah nâm kimesne meclis-i şer‘-i şerîf-i 
enver ve mahfil-i dîn-i münîf-i ezherde, fi’l-asl karye-i mezkûre ahâlîsinden olup 
mahmiye-i İstanbul’da Gül Câmi‘-i Şerîfi mahallesinde sâkin iken bundan [ak-
dem] vefât eden Kömürcü el-Hâc Murad b. Ahmed’in vesâyâsını tenfîze vasiyy-i 
muhtârı olmağla, zikri âtî meblağa vâzı‘u’l-yed olduğu sâbit olan işbu bâ‘isü’l-
kitâb İsmail Çelebi b. Mehmed mahzarında bi’t-tevliye takrîr-i kelâm ve ta‘bîr 
ani’l-merâm edip, mezbûr el-Hâc Murad mukaddemâ hayâtında ba‘de mevtihî 
isâbet ile sülüs mâlından karye-i mezbûrede vâki‘ mârru’z-zikr el-Hâc Osman 
Câmi‘i’nin imâm ve hatîb ve müezzin ve kayyım ve mekteb halîfesine nemâsı 
vazîfe olmak üzre vasiyyet ve ta‘yîn eylediği elli bin akçelik mangırı merkūm el-
Hâc Murad’ın vasiyyeti üzre vasîsi mezbûr İsmail Çelebi b. ( ) bana teslîm, ben 
dahi bi’t-tevliye ahz u kabz ve tesellüm eyledim, meblağ-ı mezbûrdan vasiyy-i 
mezkûr yedinde bir akçe ve bir habbe kalmamışdır dedikde, gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
[81a] Fi’l-yevmi’s-sâbi‘ ve’l-ışrîn min Cumâdelâhire li sene isneteyn ve mi’e ve 
elf.
Şuhûdü’l-hâl: Mehmed Efendi b. İsmail imâm-ı Gül Câmi‘i, Ömer Efendi b. 
Mustafa imâm-ı tekye, es-Seyyid Mehmed Efendi b. Abdülkādir, Mehmed b. 
Müstedâm, Süleyman Ağa b. Bayezid, Selim Bey b. Ali, Şaban b. Abdullah, Meh-
med Çelebi b. İsmail, İbrahim Çelebi b. Mehmed.
Mâ fîh kemâ yahvîhi
el-Müvellâ-hılâfe bi medîne-i Kostantıniyye el-mahmiye.
-Ufiye anhümâ-

462 [81a-1] Hacı Ömer Ağa b. Nasuh’un mirasçılarının birbirlerinin 
zimmetlerini ibra etmesi
Mahmiye-i İstanbul’da Vâlide Sultan Hânı kurbunda Dâye Hâtun mahallesinde 
sâkin iken vefât eden el-Hâc Ömer Ağa b. Nasuh’un verâseti, sulbî evlâdları Ha-
san Çelebi ve Ali Çelebi ve Osman Çelebi ve Ebûbekir Çelebi ve Mustafa Çele-
bi ve Ümmühâni’ye münhasıra olup, ba‘dehû kable’l-kısme merkūm Ebûbekir 
vefât edip verâseti, vâlidesi Ayşe bt. Abdullah ile li ebeveyn karındaşı mezbûr 
Ali Çelebi ve kız karındaşı mezbûre Ümmühâni’ye münhasıra olup, ba‘dehû 
mezbûr Mustafa dahi vefât edip, verâseti vâlidesi Maksude bt. Abdullah ile li 
ebeveyn kebîr karındaşı mezbûr Hasan Çelebi ve sagīr karındaşı mezbûr Osman 
Çelebi’ye münhasıra olup, ba‘dehû mezbûre Ümmühâni dahi vefât edip, verâseti 
vâlidesi mezbûre Ayşe ile li ebeveyn karındaşı mezbûr Ali Çelebi’ye münhası-
ra olup, tashîh-i mes’eleleri bi tarîki’l-münâsahati’ş-şer‘î beş yüz doksan dört 
sehimden olup, sihâm-ı mezbûreden yüz elli üçer sehmi mezbûrân Hasan Çe-
lebi ile Osman Çelebi’den her birine ve iki yüz otuz sehmi mezbûr Ali Çelebi’ye 
ve otuz iki sehim mezbûre Ayşe ve on sekiz sehmi mezbûre Maksude’ye isâbet 
ve intikāl eylediği şer‘an zâhir oldukdan sonra mezbûr Hasan Çelebi kendi tara-
fından asâleten ve vâlide-i mezbûre Maksude ve karındaşı mezbûr Ali Çelebi ve 
vâlidesi mezbûre Ayşe taraflarından ikrâr-ı âti’z-zikre bimâ-hüve nehcü’s-sübût 
vekîl olduğu sâbit olmağla, vekâleten ve sagīr Osman taraflarından tesviye-i em-
rine mansûb vasîsi olmağla vesâyeten meclis-i şer‘-i şerîfde, medîne-i Haleb’de 
Cübb-i Esedullah mahallesinde sâkine ve li ebeveyn ammileri kızı olan Pakize 
bt. Ramazan nâm hâtunun li ebeveyn karındaşı ve husûs-ı âti’z-zikre vekîl ol-
duğu zâtını ma‘rifet-i şer‘iyye ile ârifân olan âhar karındaşı Nureddin b. Rama-
zan ile el-Hâc Halil b. Mansur nâm kimesneler şehâdetleriyle şer‘an sâbit olan 
işbu Mehmed Çelebi mahzarında ikrâr ve takrîr-i kelâm edip, li ebeveyn âhar 
ammilerimiz olup medîne-i mezbûrede bilâ-veled vefât eden el-Hâc Abdülganî 
ve Nasuh Beşe’nin ve babamız müteveffâ-yı mezbûrun medîne-i mezbûrede bu-
lunan esâs-ı beyt ve evânî-i nühâsiye ve gayr-ı nühâsiye terekelerin işbu yedi-
mizde olan defter nâtık olduğu üzre mezbûre Pakize Hâtun ahz u kabz etmiş-
dir deyu bundan akdem ammilerimiz mezbûrânın terekelerinden bize âid olan 
hisse-i şer‘iyyemiz ile babamız müteveffâ-yı mezbûrun tereke-i mezkûresini 
Pakize Hâtun’dan taleb ve da‘vâ eylediğimizde ol dahi inkâr etmekle, beynimiz-
de nizâ‘-ı küllî vâki‘ olmuşdu. El-hâletü hâzihî mezbûre Pakize Hâtun yemîn et-
mesi mütekarrir olup, biz dahi beyyineden âcize olmağla, sagīr hakkında sulh 
enfa‘ olmağın, vekîl-i merkūm Mehmed Çelebi tavassut-ı muslihûn ile husûs-ı 
mezkûreden elli bin akçe üzerine bizimle sulh oldukda, biz dahi sulh-ı mezbûru 
kabûl ve bedel-i sulh olan meblağ-ı mezbûru merkūm Mehmed Çelebi yedin-
den tamâmen ahz u kabz eylediğimizden husûs-ı mezkûra müte‘allika âmme-i 
da‘vâdan müvekkile-i mezbûre Pakize Hâtun’un zimmetini ibrâ ve iskāt eyledik 
dediklerinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışr[în min] şehri Rebî‘u’lâhir li sene isneteyn ve mi’e ve elf.
Şuhûdü’l-hâl: es-Seyyid Abdülmu‘tî Çelebi, Mehmed Efendi b. Mustafa, el-Hâc 
Mehmed b. Abdi, İbrahim Efendi b. Hasan, el-Hâc İsmail b. Ahmed, (…), el-Hâc 
Halil b. Mansur, Mehmed Çelebi b. İbrahim, İbrahim Çelebi b. Ahmed, Ebûbekir 
el-muhzır.

463 [81a-2] Mehmed b. Ali’nin es-Seyyid Abdülkerim Efendi’den saman 
satışından hasıl alacak iddiasının reddi
Mahrûse-i Edirne’de Timurtaş mahallesinde sâkin olup mahmiye-i İstanbul’da 
müsâferet vechi üzre sâkin olan Mehmed b. Ali meclis-i şer‘-i şerîf-i enverde, 
el-Hâc İbrahim b. Abdullah mahzarında üzerine da‘vâ ve takrîr-i kelâm edip, gāib 
ani’l-meclis es-Seyyid Abdülkerim Efendi bin doksan yedi senesinde bana dört 
yüz elli kantar saman iştirâ ediver deyu emr etmekle, ben dahi emr-i mezkûruna 
binâ’en kendi mâlımla her kantarı seksener akçeye olmak üzre dört yüz elli kan-
tar saman iştirâ ve kabz eylediğimde, gāib-i mezbûr es-Seyyid Abdülkerim 
Efendi’nin ol târihde hizmetkârı olan mezbûr el-Hâc İbrahim’i bana irsâl edip 
tarafından geldikde, mârru’z-zikr dört yüz elli kantar samanı mezbûr el-Hâc 
İbrahim’e def ‘ ve teslîm etmişdim, lâkin ben mârru’z-zikr samanın bahâsından 
müctemi‘ olan otuz altı bin akçemi mezbûr es-Seyyid Abdülkerim’den almayıp 
hâlâ zimmetinde kalmağın, mezbûr el-Hâc İbrahim’e suâl olunup zikr olunan 
samanı benden kabzına binâ’en semen-i mezbûru bana edâ ve teslîme tenbîh 
olunması matlûbumdur dedikde, müdde‘î-i mezbûrun takrîr-i meşrûhu üzre 
mezbûr el-Hâc İbrahim’e suâl olmağla, kendiye saman lâzım gelmeyip, ol vec-
hile mezbûr el-Hâc İbrahim’e suâl dahi teveccüh etmemeğin, mezbûr Mehmed 
bî-vech mu‘ârazadan men‘ olunup, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, İsmail Çelebi b. Mustafa, Mehmed Çele-
bi, Osman b. Osman, Hüseyin b. İbrahim, Mustafa b. Şaban, Ebûbekir b. Osman.

464 [81b-1] Fâtıma bt. Receb’in Osman b. Abdullah’ta alacağı olması
Husûs-ı âti’z-zikrin mahallinde ketb ü tahrîri için savb-ı şer‘den bi’t-taleb 
irsâl olunan Ebûbekir Efendi haffâf tâifesinden el-Hâc Mehmed b. Abdullah’ın 
mahmiye-i İstanbul’da Sultanhamamı kurbunda Çakır Ağa mahallesinde sâkin 
olduğu menzile varıp, zeyl-i kitâbda muharrerü’l-esâmi müslimîn huzûrunda 
akd-i meclis-i şer‘-i hatîr eyledikde, mezbûr el-Hâc Mehmed meclis-i ma‘kūd-ı 
mezkûrda zevcesi râfi‘atü hâze’l-kitâb Fâtıma Hâtun bt. Receb tarafından 
husûs-ı âti’z-zikri tasdîka vekîl olduğu zâtını ârifân Ali Çelebi b. Abdülmennân 
ve Mehmed Bey b. Ali şehâdetleriyle şer‘an sâbit olan İvaz Çelebi b. Abdul-
lah nâm kimesne ile Osman b. Abdullah mahzarlarında ikrâr-ı tâm ve takrîr-i 
kelâm edip, bundan akdem zevcem müvekkile-i mezbûre Fâtıma Hâtun tarafın-
dan ben vekâleten mezbûr Osman’a üç yüz esedî guruş idâne ve teslîm, ol dahi 
istidâne ve kabz ve tesellüm etmişdi. Meblağ-ı mezbûr üç yüz esedî guruş zev-
cem müvekkile-i mezbûre Fâtıma Hâtun’un mülk ve hakkıdır, benim alâka ve 
medhalim yokdur dedikde, gıbbe’t-tasdîki’ş-şer‘î vâki‘ hâli mezbûr Bekir Efendi 
mahallinde ketb ü tahrîr edip, ba‘dehû ma‘an ba‘s olunan Mustafa Beşe b. Meh-
med ve Abdullah Efendi b. Veli ile meclis-i şer‘a gelip alâ vukū‘ihî inhâ ve takrîr 
etmeğin, mâ hüve’l-vâki‘ bi’t-taleb ketb olundu.
Fi’l-yevmi’l-aşer min Cumâdelâhire li sene isneteyn ve mi’e ve elf.
Şuhûdü’l-hâl: Umdetü’l-müderrisîni’l-kirâm es-Seyyid Sadeddin Mehmed 
Efendi b. el-merhûm es-Seyyid Mehmed Said Efendi, zübdetü’l-mehâdimi’l-
kirâm es-Seyyid eş-Şeyh Mehmed Efendi b. el-müvelle’l-merhûmü’l-mezbûr, 
fahrü’l-müderrisîni’l-kirâm es-Seyyid eş-Şeyh Mehmed Efendi b. (  ), zübdetü’l-
müdekkıkīni’l-fihâm Mehmed Efendi b. Ali, Mehmed Efendi b. Mustafa İmâm-ı 
Âbid Çelebi, Abdullah Efendi müezzin-i Âbid Çelebi, es-Seyyid Ebûbekir Çele-
bi b. Murtaza, Ali Çelebi b. Abdullah, Abdülkerim Efendi hoca-i mekteb, Musta-
fa Efendi halîfe-i mekteb, Abdülkādir Çelebi b. Ahmed, Süleyman Bey b. Meh-
med, Mehmed Bey b. Ali, Hüseyin Efendi b. ( ), Yahya Efendi el-imâm ve Mus-
tafa Çelebi b. ( ).465 [81b-2] Hacı Mehmed b. Abdullah’ın borç ikrarı ve vasiyeti
Husûs-ı âti’z-zikrin mahallinde ketb ve tahrîri için savb-ı şer‘den matlûben 
irsâl olunan Ebûbekir Efendi haffâf tâifesinden el-Hâc Mehmed b. Abdullah’ın 
mahmiye-i İstanbul’da Sultanhamamı kurbunda Çakır Ağa mahallesin-
de sâkin olduğu menziline varıp, zeyl-i kitâbda muharrerü’l-esâmi müslimîn 
huzûrlarında akd-i meclis-i şer‘ eyledikde, mezbûr el-Hâc Mehmed meclis-i 
ma‘kūd-ı mezbûrda râfi‘ü hâze’l-kitâb İvaz Çelebi b. Abdülmennân mahzarın-
da ikrâr ve takrîr-i kelâm edip, [mahalle-i] mezbûre sâkinelerinden iken bun-
dan akdem fevt olan Ümmühâni Hâtun bt. İbrahim’in sadrî sagīr oğlu Musa’nın 
ben vasîsi olmağla, müteveffât-ı mezbûreden ber-mûceb-i defter-i kassâm ir-
sen kendiye isâbet eden dokuz bin üç yüz otuz altı akçe kıymetli bir re’s câriye 
ve eşyâ ile nakid yirmi dört bin beş yüz elli altı akçesini ben bi’l-vesâye ba‘de’l-
ahz, meblağ-ı mezbûru imâl edip nemâsından iki bin dört yüz akçe hâsıl ol-
mağla, asl-ı mâl merkūm yirmi dört bin beş yüz elli altı akçe ile nemâsından 
hâsıl olan meblağ-ı mezbûr iki bin dört yüz akçe ki, cem‘an yirmi altı bin do-
kuz yüz elli altı akçeyi kendi mesârifime sarfla istihlâk eyledim. bi emrillâhi 
te‘âlâ fevt olduğumda terekemi ba‘de’l-kabz techîz ve tekfînimi gördükden son-
ra meblağ-ı mezbûr yirmi altı bin dokuz yüz elli altı akçeyi terekemden sagīr-i 
mezbûra edâya mezbûr İvaz Çelebi’yi vasiyy-i muhtâr nasb ve ta‘yîn edip, ol 
dahi vesâyet-i mezbûreyi kabûl ve merâsimini edâya ta‘ahhüd eyledi dedik-
de, gıbbe’t-tasdîki’ş-şer‘î vâki‘ hâli mezbûr Ebûbekir Efendi mahallinde ketb ü 
tahrîr edip, ba‘dehû ma‘an ba‘s olunan Mustafa Beşe b. Mehmed ve Abdullah 
Efendi b. Veli ile meclis-i şer‘a gelip alâ vukū‘ihî inhâ etmeğin, mâ vaka‘a bi’t-
taleb ketb olundu.
Fi’l-yevmi’r-râbi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: Sâbıkūn.466 [81b-3] Hacı Mehmed b. Abdullah’ın borç ikrarı ve vasiyeti
Husûs-ı âti’z-zikrin mahallinde ketb ve tahrîri için savb-ı şer‘den bi’t-taleb 
irsâl olunan Ebûbekir Efendi haffâf tâifesinden el-Hâc Mehmed b. Abdullah’ın 
mahmiye-i İstanbul’da Sultanhamamı kurbunda Çakır Ağa mahallesinde 
sâkin olduğu menziline varıp, zeyl-i kitâbda muharrerü’l-esâmi müslimîn 
huzûrlarında akd-i meclis-i şer‘-i hatîr eyledikde, mezbûr el-Hâc Mehmed 
meclis-i ma‘kūd-ı mezbûrda râfi‘ü hâze’l-kitâb İvaz Çelebi b. Abdullah mah-
zarında ikrâr-ı tâm ve takrîr-i kelâm edip, bundan akdem fevt olan el-Hâc 
Hüseyin Ağa b. Mehmed’in evlâd-ı sıgārı Mehmed ve Ahmed ve Abdullah’ın 
tesviye-i emirlerine ben vasiyy-i muhtârları olmağla, sıgār-ı mezbûrûn Meh-
med ve Ahmed ve Abdullah’a babalarından müntakil mâllarından ber-mûceb-i 
defter-i kassâm-ı askerî ve hâric ez-defter-i kassâm nukūddan ve zimem-i 
nâsda olan hukūkundan ve nemâsından hâsıl olan min haysü’l-mecmû‘ dört 
yük altı bin beş yüz yirmi altı akçelerini bi’l-vesâye ahz u kabz ve kendi 
mesârifime sarfla istihlâk etmişdim, meblağ-ı mecmû‘-ı mezbûr dört yük altı 
bin beş yüz yirmi altı akçe sıgār-ı mezbûrûna zimmetimde deynim olmağ-
la, ben bi emrillâhi te‘âlâ fevt olduğumda, mezbûr İvaz Çelebi cemî‘-i tereke-
mi kabz ve terekemden [82a] mu‘tâd-ı kadîm üzre techîz ve tekfîn ve mesârif-i 
defnimi gördükden sonra terekemden meblağ-ı mezbûr dört yük altı bin beş 
yüz yirmi altı akçeyi sıgār-ı mezbûrûna ve sâir düyûn-ı müsbetemi erbâbına 
edâ ve teslîm eyledikden sonra bâkī terekemi vereseme teslîm eyleye deyu va-
siyyet ve tenfîzine merkūm İvaz Çelebi’yi vasiyy-i muhtâr nasb ve ta‘yîn edip, 
ol dahi vesâyet-i mezbûreyi kabûl ve merâsimini edâya ta‘ahhüd eyledi dedik-
de, gıbbe’t-tasdîki’ş-şer‘î vâki‘ hâli mezbûr Ebûbekir Efendi mahallinde ketb 
ü tahrîr edip, ba‘dehû ma‘an ba‘s olunan Mustafa Beşe b. Mehmed ve Abdul-
lah Efendi b. Veli ile meclis-i şer‘a gelip alâ vukū‘ihî inhâ ve takrîr etmeğin, mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: Sâbıkūn.

467 [82a-1] Hacı Mehmed b. Abdullah’ın Hüseyin Ağa 
Vakfı’na borcu olduğu
Husûs-ı âti’z-zikrin mahallinde ketb ü tahrîri için savb-ı şer‘den irsâl olunan 
Ebûbekir Efendi haffâf tâifesinden el-Hâc Mehmed b. Abdullah’ın mahmiye-i 
İstanbul’da Sultanhamamı kurbunda Çakır Ağa mahallesinde sâkin olduğu 
menziline varıp, zeyl-i kitâbda muharrerü’l-esâmi müslimîn huzûrlarında 
akd-i meclis-i şer‘-i hatîr eyledikde, mezbûr el-Hâc Mehmed meclis-i 
ma‘kūd-ı mezbûrda Hüseyin Ağa Vakfı’na bi’l-fi‘il mütevellî olan Ali Çele-
bi b. Abdülmennân mahzarında ikrâr-ı tâm ve takrîr-i kelâm edip, bundan 
akdem mütevellî-i merkūm Ali Çelebi asl-ı mâl-ı vakf-ı mezbûrdan bana iki 
yüz esedî guruş idâne ve teslîm, ben dahi istidâne ve kabz ve tesellüm etmiş-
dim. El-ân meblağ-ı mezbûr iki yüz esedî guruşu vakf-ı mezbûra zimmetimde 
lâzımü’l-edâ ve vâcibü’l-kazâ deynimdir dedikde, gıbbe’t-tasdîki’ş-şer‘î ve’t-
tahkīki’l-mer‘î vâki‘ hâli mezbûr Ebûbekir Efendi mahallinde ketb ü tahrîr 
edip, ba‘dehû ma‘an ba‘s olunan Mustafa Beşe b. Mehmed ve Abdullah Efendi 
b. Veli ile meclis-i şer‘a gelip alâ vukū‘ihî inhâ ve takrîr etmeğin, mâ hüve’l-
vâki‘ bi’t-taleb ketb olundu.
Fi’l-yevmi’r-râbi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: Sâbıkūn.

468 [82a-2] Hacı Mehmed b. Abdullah’ın Mehmed Bey b. Ali’de 
alacağı olduğu
Husûs-ı âti’z-zikrin mahallinde ketb ü tahrîri için savb-ı şer‘den matlûben 
irsâl olunan Ebûbekir Efendi haffâf tâifesinden el-Hâc Mehmed b. Abdullah’ın 
mahmiye-i İstanbul’da Sultanhamamı kurbunda Çakır Ağa mahallesin-
de sâkin olduğu menziline varıp, zeyl-i kitâbda muharrerü’l-esâmi müslimîn 
huzûrlarında akd-i meclis-i şer‘-i hatîr eyledikde, mezbûr el-Hâc Mehmed 
meclis-i ma‘kūd-ı mezbûrda Hoca Üveys mahallesi sükkânından Mehmed Bey 
b. Ali nâm kimesne mahzarında takrîr-i kelâm ve ta‘bîr ani’l-merâm edip, bun-
dan akdem mezbûr Mehmed Bey’e dört yüz on altı esedî guruş idâne ve teslîm, 
ol dahi istidâne ve kabz eyledikden sonra meblağ-ı mezbûrun yüz altmış altı gu-
ruşunu yedinden ahz u kabz edip, iki yüz guruş bâkī kalmışdır. Hâlâ suâl olunup 
takrîri tahrîr olunmak matlûbumdur dedikde, gıbbe’s-suâl mezbûr Mehmed Bey 
cevâbında, fi’l-hakīka kaziyye vech-i muharrer üzre olup, mukaddemâ mezbûr 
el-Hâc Mehmed’den dört yüz on altı guruşunu istidâne ve kabz edip, meblağ-ı 
mezbûrun yüz altmış altı guruşunu kendiye edâ ve teslîm edip, mâ‘adâsı olan iki 
yüz elli guruş el-ân zimmetimde lâzımü’l-edâ deynimdir deyu ikrâr ve i‘tirâf et-
meğin, vâki‘ hâli mezbûr Ebûbekir Efendi mahallinde ketb ü tahrîr edip, ba‘dehû 
ma‘an ba‘s olunan Mustafa Beşe b. Ahmed [Mehmed] ve Abdullah Efendi b. Veli 
ile meclis-i şer‘a gelip alâ vukū‘ihî inhâ ve takrîr etmeğin, mâ hüve’l-vâki‘ bi’t-
taleb [ketb] olundu.
Fi’l-yevmi’r-râbi‘ aşer min Cumâdelâhire sene 1102.
Şuhûdü’l-hâl: Sâbıkūn.









469 [82a-3] Hacı Mehmed b. Abdullah’ın bir kısım eşyasını İvaz Çelebi 
b. Abdülmennân’a satması
Husûs-ı âti’z-zikrin mahallinde ketb ü tahrîri için iltimâs olunmağın, savb-ı 
şer‘-i enverden irsâl olunan Ebûbekir Efendi haffâf tâifesinden el-Hâc Meh-
med b. Abdullah’ın mahmiye-i İstanbul’da Sultanhamamı kurbunda Çakır 
Ağa mahallesinde sâkin olduğu menzile varıp, zeyl-i kitâbda muharrerü’l-
esâmi müslimîn huzûrlarında akd-i meclis-i şer‘-i hatîr eyledikde, mezbûr 
el-Hâc Mehmed meclis-i ma‘kūd-ı mezbûrda râfi‘ü hâze’l-kitâb İvaz Çelebi b. 
Abdülmennân mahzarında ikrâr-ı tâm ve takrîr-i kelâm edip, yedimde mülk ve 
hakkım olan eşyâmdan on köhne kadife yasdık ve bir orta kaliçesi ve üç yan ke-
çesi ve iki seccâde ve def ‘a bir seccâde ve bir leğen ve bir ibrik ve bir kebîr gü-
ğüm ve def ‘a bir leğen ve bir kahve tepsisi ve iki köhne kilim ve bir kebîr leğen 
ve cam tâbesi ve bir mangal ve iki şam‘danımı bi safkatin vâhidetin mezbûr İvaz 
Çelebi’ye dokuz bin üç yüz yirmi iki akçeye [bey‘] ve temlîk ve teslîm edip, ol 
dahi vech-i muharrer üzre iştirâ ve kabûl ve temellük ve tesellüm eyledikden 
sonra semen-i mezbûr dokuz bin üç yüz yirmi iki akçeyi merkūm İvaz Çelebi 
yedinden tamâmen ahz u kabz ve istîfâ eyledim. Ba‘de’l-yevm eşyâ-i muharrere-i 
mezkûre işbu mezbûr İvaz Çelebi’nin mülk-i müşterâsı olmuşdur, benim vec-
hen mine’l-vücûh alâka ve medhalim kalmadı, keyfe mâ yeşâ ve yahtâr mu-
tasarrıf olsun dedikde, mukırr-ı mezbûr el-Hâc Mehmed’in vech-i muharrer 
üzre cârî ve sâdır olan cemî‘ kelimâtını el-mukarru lehü’l-mezbûr İvaz Çele-
bi vicâhen tasdîk ve şifâhen tahkīk etmeğin, vâki‘ hâli mezbûr Ebûbekir Efendi 
mahallinde ketb ve tahrîr edip, ba‘dehû ma‘an ba‘s olunan Mustafa Beşe b. Meh-
med ve Abdullah Efendi b. Veli ile meclis-i şer‘a gelip alâ vukū‘ihî inhâ ve takrîr 
etmeğin, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: Sâbıkūn.

470 [82b-1] Hacı Mehmed b. Abdullah’ın bir kısım eşyasını karısı 
Fâtıma bt. Receb’e satması
Husûs-ı âti’z-zikrin mahallinde ketb ü tahrîri için savb-ı şer‘den bi’l-iltimâs 
irsâl olunan Ebûbekir Efendi haffâf tâifesinden el-Hâc Mehmed b. Abdullah’ın 
mahmiye-i İstanbul’da Sultanhamamı kurbunda Çakır Ağa mahallesinde sâkin 
olduğu menzile varıp, zeyl-i kitâbda muharrerü’l-esâmi müslimîn huzûrlarında 
akd-i meclis-i şer‘-i hatîr eyledikde, mezbûr el-Hâc Mehmed meclis-i ma‘kūd-ı 
mezbûrda zevcesi râfi‘atü hâze’l-kitâb Fâtıma Hâtun bt. Receb b. Abdullah 
ikrâr-ı âti’z-zikri tasdîka vekîl olduğu zât-ı mezbûreyi ma‘rifet-i şer‘iyye ile 









ârifân Ali Çelebi b. Abdülmennân ve Mehmed Bey b. Ali şehâdetleriyle şer‘an 
sâbit olan İvaz Çelebi b. Abdullah mahzarında ikrâr-ı tâm ve takrîr-i kelâm edip, 
bin doksan dört senesi şehr-i Rebî‘u’lâhiri’nde silk-i mülkümde münselik olan 
eşyâmdan yirmi altı sahan ve on bir sahan kapağı ve iki leğen ve bir abdest le-
ğeni ve bir hamam leğeni ve bir bakraç ve iki kebîr tepsi ve üç vasat tepsi ve iki 
sagīr tepsi ve üç hoşâb tası ve bir kahve tepsisi ve üç sagīr ibrik ve gılâflarıyla 
yirmi beş kadife yasdık ve üç çuka mak‘ad ve def ‘a üç çuka mak‘ad ve üç Selânik 
orta keçesi ve on minder ve iki sagīr minder ve üç seccâde ve bir sagīr mangal ve 
çarşebiyle on üç yorgan ve üç döşek ve iki cedîd yasdık yüzü ve bir mâî kumaş 
mak‘ad ve def ‘a beş köhne yasdık yüzü ve bir kırmızı ihrâm ve iki şam‘dânımı 
bi safkatin vâhidetin zevcem müvekkile-i mezbûre Fâtıma Hâtun’a otuz altı bin 
akçeye bey‘ ve temlîk ve teslîm, ol dahi iştirâ ve kabûl ve temellük ve tesellüm 
eyledikden sonra semen-i mezbûr otuz altı bin akçeyi yedinden tamâmen ahz 
u kabz etmişdim. Eşyâ-i muharrere-i mezkûre târih-i mezbûrdan beri zevcem 
mezbûre Fâtıma Hâtun’un mülk-i müşterâsıdır benim aslâ alâka ve medhalim 
yokdur, keyfe mâ yeşâ mutasarrıf olsun dedikde, gıbbe’t-tasdîki’ş-şer‘î vâki‘ hâli 
mezbûr Ebûbekir Efendi mahallinde ketb ü tahrîr edip, ba‘dehû ma‘an ba‘s olu-
nan Mustafa Beşe b. Mehmed ve Abdullah Efendi b. Veli ile meclis-i şer‘a gelip 
alâ vukū‘ihî inhâ ve takrîr etmeğin, mâ vaka‘a bi’t-taleb ketb olundu.
Fi’l-yevmi’r-râbi‘ aşer min Cumâdelâhire li sene isneteyn ve mi’e ve elf.
Şuhûdü’l-hâl: Sâbıkūn.

471 [82b-2] Hacı Ali b. Hızır ile ortağının fırın hisselerini Niko 
v. Marnikola’ya satması
Mahmiye-i İstanbul’da olan ekmekçi tâifesinden Niko v. Marnikola nâm zimmî 
meclis-i şer‘-i şerîf-i enverde, el-Hâc Ali b. Hızır ve şerîki İbrahim Beşe b. Sü-
leyman mahzarlarında üzerlerine da‘vâ ve takrîr-i kelâm edip, târih-i kitâbdan 
üç gün mukaddem mezbûr el-Hâc Ali ve İbrahim Beşe Davudpaşa kurbunda 
vâki‘ ekmekçi kurbunda taht-ı tasarruflarında olan dört sehimden iki sehim 
hisselerine müte‘allik olan on re’s Bârgirlerini ve yedimizde ma‘lûm tekne ve 
sâir âlâtını yetmiş yaldızlı altına bey‘-i kat‘î ile bana bey‘ ü temlîk, ben dahi ber 
vech-i muharrer iştirâ ve temlîk ve kabûl ve semen-i mezbûrun on yaldız altını-
nı mezbûrân el-Hâc Ali ve İbrahim Beşe’ye edâ ve teslîm, onlar dahi yedimden 
ahz u kabz etmişler iken mebî‘-i mezbûr on re’s Bârgirleri ile âlât-ı mezkûreyi 
bana teslîm ve semen-i bâkī altı altını yedimden kabzdan imtinâ‘ ederler, hâlâ 
mezbûrân el-Hâc Ali ve İbrahim Beşe’ye suâl olunup ber vech-i muharrer mebî‘-i 
mezbûru bana teslîm ve semen-i bâkī-i mezbûru yedimden kabza tenbîh ol-
mak matlûbumdur dedikde, gıbbe’s-suâl ve akībe’l-inkâr müdde‘î-i mezbûrdan 
müdde‘âsına mutâbıka beyyine taleb olundukda, udûl-i müslimînden olup 
Hoca Üveys mahallesi sâkinlerinden tâife-i mezbûre kethüdâsı el-Hâc Ahmed 
b. Yusuf ve Canbâziye mahallesinden Hasan Çelebi b. Osman Sayıcı nâm kimes-
neler li ecli’ş-şehâde meclis-i şer‘a hâzırân olup isre’l-istişhâd, fi’l-hakīka târih-i 
mezbûrda mezbûrân el-Hâc Ali ve İbrahim Beşe zikr olunan fırında dört se-
himden iki sehim hisselerine müte‘allik olan on re’s Bârgirlerini ve tekne ve 
sâir beynlerinde ma‘lûm âlât-ı müdde‘î-i mezbûr Niko’ya bizim huzûrumuzda 
yetmiş yaldız altına kat‘â bey‘ ve temlîk merkūm Niko dahi ba‘de’l-iştirâ ve’l-
kabûl semen-i mezbûrun on altınını mezbûrâna def ‘ ve teslîm, onlar dahi ahz u 
kabz eyledi. Biz bu husûsa bu vech üzre şâhidleriz, şehâdet dahi ederiz deyu her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiye şehâdetleri 
makbûle olmağın, mûcebince mebî‘-i mezbûru müdde‘î-i mezbûra teslîm ve 
semen-i bâkī-i mezbûru yedinden kabza mezbûrân el-Hâc Ali ve İbrahim 
Beşe’ye tenbîh olunup, mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire sene 1102.
Şuhûdü’l-hâl: Çukadâr el-Hâc Hasan b. Abdullah, Mustafa Beşe b. Ahmed, İbra-
him Çelebi b. Ahmed, Osman Beşe b. Hasan.

472 [83a-1] Muhzır Hacı Mehmed Vakfı mütevellisinin İbrahim 
b. Mehmed’i vekil tayin etmesi
Mahmiye-i İstanbul’da Hâce Hâtun mahallesinde sâkin olup, hâlâ mahmiye-i 
mezbûrede vâki‘ Muhzır el-Hâc Mehmed Vakfı’na bi’l-fi‘il mütevellî olan el-
Hâc Musa b. Osman nâm kimesne meclis-i şer‘-i şerîf-i enver ve mahfil-i dîn-i 
münîf-i ezherde, işbu râfi‘ü’l-kitâb İbrahim Efendi b. el-Hâc Mehmed mahza-
rında ikrâr ve takrîr-i kelâm edip, bir husûs için ben âhar diyâra âzim olmağla 
tevliyet-i merkūmenin hizmet-i lâzımesini görmek için tarafımdan merkūm İb-
rahim Efendi’yi vekîl ve menâbıma nâib-i menâb nasb ve ta‘yîn eyledim dedik-
de, ol dahi vekâlet-i mezbûreyi ber vech-i muharrer kabûl ve hizmet-i lâzımesini 
kemâ-yenbağī edâya ta‘ahhüd etmeğin, mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire sene 1102.
Şuhûdü’l-hâl: Abdüllatîf Efendi, Siyavuş Bey b. (  ), İbrahim Çelebi b. Ahmed, 
Mustafa b. Şaban ve gayruhüm.

473 [83a-2] Ayşe bt. Abdullah’ın vasiyeti
Husûs-ı âti’l-beyânın mahallinde ketb ü tahrîri iltimâs olunmağın, kıbel-i şer‘den 
irsâl olunan Mehmed Efendi b. Hasan mahmiye-i İstanbul’da el-Hâc Hasan 
mahallesinde sâkine Ayşe bt. Abdullah nâm hâtunun sâkine olduğu menziline 
varıp, zeyl-i kitâbda muharrerü’l-esâmi müslimîn huzûrunda akd-i meclis-i âlî 
eyledikde, mezbûre Ayşe Hâtun ba‘de’t-ta‘rîfi’ş-şer‘î meclis-i ma‘kūd-ı mezbûrda, 
zevci bâ‘isü hâze’l-kitâb Abdullah Efendi b. Bayram nâm kimesne mahzarında 
ikrâr ve takrîr-i kelâm edip, bi emrillâhi te‘âlâ vefât eylediğimde mehr-i mü-
eccelim olan bin beş yüz akçe ve sâir eşyâ-i memlûkemden iskāt-ı salât için 
kifâyet mikdâr harc ve sarf olundukdan sonra tereke-i vâfiyemden bir Mushaf-ı 
şerîf ifrâz ve vakfolunup zevcim mezbûr Abdullah Efendi kırâ’at eyleye, mâ‘adâ 
mehr ve sâir ism-i mâl ıtlâk olunur eşyâmın cümle âhar vârisim olmamağla 
zevcim mezbûr Abdullah Efendi’nin olsun deyu vasiyyet edip, tenfîzine yine 
mezbûr Abdullah Efendi’yi vasiyy-i muhtâr nasb ve ta‘yîn eyledim dedikde, ol 
dahi vesâyet-i mezbûreyi kabûl ve merâsimini kemâ-yenbağī edâya ta‘ahhüd et-
meğin, vâki‘ hâli Mevlânâ-yı mezbûr mahallinde tahrîr, ba‘dehû ma‘an ba‘s olu-
nan Ahmed Hayri b. Süleyman ile meclis-i şer‘a gelip alâ vukū‘ihî inhâ ve takrîr 
etmeğin, mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Ahmed Efendi b. Osman, Halil Çelebi b. Abdullah, Abdullah Efen-
di [b.] Receb, Mehmed b. Mehmed, Osman b. Ali, Berber Ali Çelebi b. ( ).

474 [83a-3] Ayşe bt. Abdullah’ın Ahmed Çelebi b. Yusuf ’tan muhâlaa  
yoluyla boşanması
Mahmiye-i İstanbul’da Hatice Sultan mahallesi sâkinelerinden olup zâtını 
[ma‘rifet-i] şer‘iyye ile ârifân olan Mehmed b. Mustafa ve İvaz b. Abdullah 
ta‘rîfleriyle mu‘arrefe olan Ayşe bt. Abdullah nâm hâtun meclis-i şer‘-i şerîf-i 
enver ve mahfil-i dîn-i münîf-i ezherde, zevc-i dâhili bâ‘isü hâze’l-kitâb Ah-
med Çelebi b. Yusuf mahzarında ikrâr-ı tâm ve takrîr-i kelâm edip, mezbûr 
zevcim olup beynimizde hüsn-i zindegânemiz olmamağla, zimmetinde müte-
karrir ve ma‘kūdun-aleyh olan bin akçe mehr-i müeccelim ve nafaka-i iddet-i 
mu‘ayyene-i ma‘lûmem üzerine ve me’ûnet-i süknâm dahi kendi üzerime ol-
mak üzre eşyâ-i memlûkemden bir köhne beledî döşek ve bir köhne minder ve 
iki köhne beledî yasdık ve bir sagīr tenceremi dahi bedel-i sulh olmak üzre zev-
cim mezbûr Ahmed ile muhâla‘a-i sahîha-i şer‘iyye ile muhâla‘a edip, ol dahi 
ber vech-i muharrer hul‘-ı mezbûru kabûl ettiğinden sonra hukūk-ı zevciyye-
te ve bedel-i hul‘ deyu medfû‘um olan mârru’z-zikr eşyâya ve târih-i kitâba ge-
lince sâir hukūka müte‘allika âmme-i da‘vâdan her birimiz âharın zimmetini 
ibrâ-i âmm-ı kātı‘ü’n-nizâ‘la ibrâ ve iskāt edip, fîmâ-ba‘d birbirimiz ile da‘vâ ve 
nizâ‘ımız kalmadı dedikde, gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Veli Efendi b. Mehmed el-müezzin, Mehmed b. Hasan, Ali b. Bâli, 
İbrahim Çelebi b. Ahmed, Mahmud b. Ahmed, Hüseyin [b.] Mustafa, Mustafa b. 
Şaban, Ahmed b. Ahmed.

475 [83a-4] Preşkova v. Tarandafil’in cariyesi Marya bt. Nikola ile oğlu 
Tanaş’ı azat etmesi
Mahmiye-i İstanbul’da Fenerkapısı kurbunda Abdi Subaşı mahallesi 
sâkinlerinden Preşkova v. Trandafil nâm zimmî meclis-i şer‘-i şerîf-i enverde 
ikrâr ve takrîr-i kelâm edip, işbu orta boylu açık kaşlı elâ gözlü Lehiyyetü’l-asl 
hâmiletü’l-kitâb Marya bt. Nikola nâm câriye-i memlûkemi işbu sagīr oğlu Ta-
naş ile lâ-li ıvazın âcil lâ-li garazın âcil mâlımdan tahrîr ve ı‘tâk ve zümre-i 
ahrâr-ı asliyyîn silkine idrâc ü ilhâk eyledim. Ba‘de’l-yevm mevsûfe-i mezkûr[e] 
Marya ve sagīr-i mezbûr Tanaş sâir ahrâr-ı asliyyîn gibi hür olup, üzerlerinde 
hakkım bâkī kalmadı dedikde, mâ vaka‘a bi’t-taleb ketb olundu.
Fî gurre-i Recebi’l-ferd li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Şaban, Ebûbekir b. 
Hüseyin, Yanaki v. Laskari, Manol v. Laskari, Yanaki v. Duka, Andon v. Manol, 
Vasil v. Kostantin.

476 [83a-5] Ali b. Abdullah’ın küçük oğlu İbrahim’e nafaka ödemesi
Mahmiye-i İstanbul’da Manisalı Çelebi mahallesinde sâkine bâ‘isetü hâze’l-kitâb 
Müstakīme bt. Abdullah nâm hâtun ba‘de’t-ta‘rîfi’ş-şer‘î meclis-i şer‘-i şerîf-i en-
verde, Ali b. Abdullah nâm kimesne mahzarında takrîr-i kelâm ve ta‘bîr ani’l-
merâm edip, mezbûr Ali sulbî sagīr oğlu işbu hâzır bi’l-meclis İbrahim nâm 
sagīri hâdinesi olmamağla, terbiye ve infâk için rızâsıyla bana teslîm, ben dahi 
ber vech-i muharrer ahz u kabz etmekle, hâlâ kıbel-i şer‘den sagīr-i mezbûrun 
nafaka ve kisve ve sâir levâzım-ı zarûriyyesi için babası mezbûr Ali üzerine 
muvâcehesinde kadr-i ma‘rûf nafaka farz ve takdîr olunmak matlûbumdur de-
dikde, gıbbe’t-tasdîki’ş-şer‘î hâkim-i muvakki‘-i sadr-ı kitâb –tûbâ lehû ve hüs-
nü me’âb- hazretleri dahi sagīr-i mezbûrun nafaka ve kisve ve sâir levâzım-ı 
zarûriyyesi için babası mezbûr Ali [83b] üzerine rızâsıyla külli yevm beşer akçe 
farz ve takdîr edip, meblağ-ı mefrûz-ı mezbûru sagīr-i mezbûrun nafaka ve kis-
ve ve sâir levâzım-ı zarûriyyesine harc ve sarfa ve lede’l-iktizâ istidâneye ve 
vaktü’z-zaferde babası mezbûr Ali üzerine rücû‘a mezbûre Müstakīme Hâtun’a 
izin vermeğin, mâ vaka‘a bi’t-taleb ketb [olundu.]
Fî selh-i Cumâdelâhire sene 1102.
Şuhûdü’l-hâl: İbrahim Çelebi b. Ahmed, İsmail Çelebi b. Mehmed, Mustafa Çe-
lebi b. Şaban, Mustafa Çelebi b. Hasan, Ali b. Bâli.

477 [83b-1] Hüseyin Çelebi b. Abdullah’ın boşadığı hamile karısı 
Fâtıma bt. Abdullah’a nafaka ödemesi
Mahmiye-i İstanbul’da Tokludede mahallesinde sâkine olup, merhûm Musâhib 
Mustafa Paşa’nın ümm-i veledinden olan Fâtıma bt. Abdullah nâm hâtun ba‘de’t-
ta‘rîfi’ş-şer‘î meclis-i şer‘-i şerîf-i enverde takrîr-i kelâm ve ta‘bîr ani’l-merâm 
edip, gāib ani’l-meclis mûsirînden Hüseyin Çelebi b. Abdullah mukaddemâ 
beni tezevvüc ve duhûl ettiğinden sonra târih-i kitâbdan iki ay mukaddem beni 
tatlîk etmeğin, hâlâ mezbûrun firâşından hamlim zuhûr etmekle vaz‘-ı haml ile 
iddetim inkızâsına dek mezbûrun üzerine kadr-i ma‘rûf nafaka takdîr olunmak 
matlûbumdur dedikde, hâkim-i muvakki‘-i sadr-ı kitâb –tûbâ lehû hüsnü me’âb- 
efendi hazretleri ba‘de’l-istihbâr mezbûrenin ber vech-i mezkûr vaz‘-ı haml 
ile iddeti münkaziye oluncaya değin zevc-i mutallıkı mezbûr Hüseyin Çelebi 
üzerine târih-i kitâbdan beher yevm on beş akçe farz ve takdîr edip, meblağ-ı 
mezbûru levâzım-ı şer‘iyyesine harc u sarfa ve lede’l-iktizâ istidâneye ve hîn-i 
zaferde mezbûra rücû‘a izin vermeğin, mâ-vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene 1102.
Şuhûdü’l-hâl: Sâlih Beşe b. Mehmed, İbrahim Çelebi b. Ahmed, Mehmed, Hüse-
yin Çelebi b. ( ), Osman b. Hasan, Ali b. Bâli.

478 [83b-2] Zülfikar Bey b. Abdullah’ın menzilini Mustafa Efendi 
b. Şeyh Mehmed Efendi’ye satması
Mahmiye-i İstanbul’da Kâtib Murad mahallesi sâkinlerinden Zülfikar Bey b. 
Abdullah nâm kimesne meclis-i şer‘-i şerîf-i enverde, bâ‘isü hâze’l-kitâb Mus-
tafa Efendi b. eş-Şeyh Mehmed Efendi mahzarında ikrâr ve takrîr-i kelâm edip, 
akd-i âti’z-zikrin sudûruna değin yedimde mülk ve hakkım olup, mahalle-i 
mezbûrede vâki‘ bir tarafdan ba‘zan Fâtıma Hâtun ve ba‘zan Ümmühâni Hâtun 
mülkleri ve bir tarafdan Receb Bey mülkü ve bir tarafdan ba‘zan Neyzen Musta-
fa mülkü ve avârız vakfı ve iki tarafdan tarîk-i âm ile mahdûd bi hesâb-ı terbî‘î 
yedi yüz yirmi zirâ‘ arsa ve kezâlik bi hesâb-ı mezbûr üç yüz zirâ‘ mülk taş duvarı 
ve binâ ve eşcâr-ı müsmire ve gayr-ı müsmireyi müştemile bahçeyi, bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık mezbûr Mustafa Efendi’ye 
bey‘-i kat‘î ile yüz seksen dört esedî guruş ile bir kabza adedi nâ-ma‘lûm fülûs-ı 
muzî‘aya bey‘ ve temlîk ve teslîm, ol dahi ber vech-i muharrer iştirâ ve temellük 
ve kabz edip ve semen-i mezbûr yüz seksen dört guruşu bana edâ ve teslîm, ben 
dahi yedinden tamâmen ahz u kabz eyledim. Ba‘de’l-yevm bahçe-i mahdûd-ı 
mezkûre merkūm Mustafa Efendi’nin mülk-i müşterâsı ve hakk-ı sırfı olmuşdur, 
keyfe mâ yeşâ ve yahtâr mutasarrıf olsun dedikde, gıbbe’t-tasdîki’ş-şer‘î ve’t-
tahkīki’l-mer‘î mâ-vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene 1102.
Şuhûdü’l-hâl: Abdülkādir Efendi b. İsa, Ali Bey b. Yakub, Hâfız İbrahim b. Meh-
med, Mustafa Çelebi b. Osman, Yahya Çelebi b. Ahmed.

479 [83b-3] Sâliha bt. Ali’nin boşanma ve mehir iddiasının reddi
Mahmiye-i İstanbul’da Ali Paşa-yı Atîk mahallesi sâkinelerinden olup, zâtını 
ma‘rifet-i şer‘iyye ile ârifân el-Hâc Halil b. Hasan ve Ahmed Çelebi b. Musta-
fa ta‘rîfleriyle mu‘arrefe olan Sâliha bt. Ali nâm hâtun meclis-i şer‘-i şerîf-i en-
verde, zevci işbu râfi‘ü’l-kitâb Mehmed Çelebi b. Ali mahzarında üzerine da‘vâ 
ve takrîr-i kelâm edip, zevcim mezbûr Mehmed Çelebi târih-i kitâbdan beş gün 
mukaddem beni talâk-ı selâse ile tatlîk etmekle, zimmetinde mütekarrir ve 
ma‘kūdun-aleyh olan üç bin akçe mehr-i müeccelim taleb ederim suâl olunsun 
dedikde, gıbbe’s-suâl ve akībe’l-inkâr, müdde‘iye-i mezbûreden müdde‘âsına 
mutâbık beyyine taleb olundukda, ityân-ı beyyineden izhâr-ı acz ile istihlâf et-
meğin, fi’l-hakīka târih-i mezbûrda müdde‘iye-i mezbûre Sâliha’yı talâk-ı selâse 
ile tatlîk etmeyip, ol vechile müdde‘iye-i mezbûre hâlâ kendi mübâyene olmadı-
ğına mezbûr Mehmed Çelebi’ye yemîn teklîf olundukda, ol dahi hasbe’l-mes’ûl 
yemîn billâhi te‘âlâ etmeğin, mûcebiyle müdde‘iye-i mezbûre bilâ-beyyine bî-
vech mu‘ârazadan men‘ birle, mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene 1102.
Şuhûdü’l-hâl: İbrahim Çelebi b. Ahmed, İbrahim Çelebi b. Mehmed, Ali b. Bâli, 
Mustafa b. Mehmed ve gayruhüm.

480 [84a-1] Mehmed b. Ali’nin kölesi Hasan’ı azat etmesi
Mahmiye-i İstanbul’da Karagümrük kurbunda Muhtesib İskender mahallesinde 
sâkin Mehmed b. Ali meclis-i şer‘-i şerîf-i enverde ikrâr ve takrîr-i kelâm edip, 
bana rıkkını mu‘terif olan işbu orta boylu ve açık kaşlı kara gözlü kumral bıyıklı 
Rûsiyyü’l-asl Hasan b. Abdullah nâm abd-i memlûkümü, hasbeten lillâhi te‘âlâ 
mâlımdan tahrîr ve i‘tâk ve zümre-i ahrâru’l-asliyyîne idrâc ü ilhâk eyledim. 
Ba‘de’l-yevm mevsûf-ı mezbûr Hasan sâir ahrâru’l-asliyyîn gibi hür olup, üze-
rinde velâ-i şer‘îden gayrı hakkım kalmadı dedikde, gıbbe’t-tasdîk mâ-vaka‘a 
bi’t-taleb [ketb] olundu.
Fi’l-yevmi’s-sânî min Cumâdelâhire li sene isneteyn ve mi’e ve elf.
Şuhûdü’l-hâl: Mustafa Çelebi b. Mehmed, el-Hâc Murtaza b. Ali, Mehmed Ağa b. 
Mustafa, Osman Çelebi b. es-Seyyid Ali, Hamza Bey b. Ali ve gayruhüm mine’l-
hâzırîn.

481 [84a-2] Mehmed b. Ali’nin alacaklı olduğu Rahime bt. Hüseyin 
ile sulh olması
Mahmiye-i İstanbul’da Eğrikapı hâricinde (  ) mahallesi sükkânından Mehmed 
b. Ali meclis-i şer‘-i şerîf-i enverde, Rahime bt. Hüseyin nâm hâtun mahzarın-
da ikrâr ve takrîr-i kelâm edip, mezbûre Rahime’den beynimizde ilm-i şer‘î ile 
ma‘lûm menzil semeninden zimmetinde bin beş yüz akçe hakkım vardır deyu 
taleb ve da‘vâ edip, ol dahi inkâr etmekle ba‘de’n-nizâ‘, beynimizde muslihûn 
tavassut edip da‘vâ-yı mezkûremden beni mezbûre ile bin iki yüz akçe üze-
rine sulh eylediklerinde, ben dahi sulh-ı mezbûru kabûl ve bedel-i sulh olan 
meblağ-ı mezbûrun bin iki yüz akçeyi mezbûre Rahime bana def ‘ ü teslîm, ben 
dahi yedinden bi’t-tamâm ve’l-kemâl ahz u istîfâ eyledim. Ba‘de’l-yevm husûs-ı 
mezkûra müte‘allika âmme-i da‘vâdan mezbûre Rahime’nin zimmetini ibrâ-i 
âmla ibrâ ve iskāt eyledim dedikde, gıbbe’t-tasdîki’ş-şer‘î mâ-vaka‘a bi’t-taleb 
ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Mustafa Beşe b. Şaban, Siyavuş b. Abdullah, Mehmed Beşe [b.] 
Muharrem, Ahmed Çelebi b. Ahmed, İbrahim Çelebi b. Mehmed.

482 [84a-3] Mütesellim Mustafa Ağa b. Mehmed’in alacak davasının 
daha önce alacaklarını ibra etmesi sebebiyle reddi
Sâbıkan Çirmen Sancağı mütesellimi olup hâlâ mahmiye-i İstanbul’da Müfti Ali 
Çelebi mahallesinde sâkin Mustafa Ağa b. Mehmed meclis-i şer‘-i şerîfde, sancak-ı 
mezbûrun sâbıkan [sancak] beyi olan umdetü’l-ümerâ’i’l-kirâm Mustafa Bey b. 
Süleyman mahzarında üzerine da‘vâ ve takrîr-i kelâm edip, merkūm Mustafa 
Bey zimmetinde beynimizde ma‘lûm cihet-i kefâletden iki yüz kırk beş guruş 
ve cihet-i karzdan beş yüz yetmiş beş guruş ve cihet-i deyn-i şer‘îden beş yüz 
yirmi beş guruş cem‘an merkūmun zimmetinde bin üç yüz kırk beş guruş hak-
kım olup, bundan akdem meblağ-ı mezbûrun üç yüz guruşunu ahz u kabz edip, 
bâkī bin kırk beş guruşu zimmetinde kalmakla, hâlâ taleb ederim suâl olunsun 
dedikde, gıbbe’s-suâl merkūm Mustafa Bey cevâbında, müdde‘î-i mezbûr târih-i 
kitâbdan bir sene mukaddem Çirmen Kasabası’nda meblağ-ı mezbûr bin üç yüz 
kırk beş guruş benden taleb ve da‘vâ eyledikde beynimizde nizâ‘ vukū‘undan 
sonra ben an-inkâr mezbûr Mustafa Ağa ile üç yüz guruş üzerine sulh oldu-
ğumda, mezbûr Mustafa Ağa dahi sulh-ı mezbûru kabûl ve bedel-i sulh olan 
meblağ-ı mezbûr üç yüz guruşu yedimden ahz u kabz ettiğinden sonra iddi‘âsı 
olan meblağ-ı bâkī-i mezbûr bin kırk beş guruşa müte‘allika âmme-i da‘vâdan 
benim zimmetimi ibrâ-i âmla ibrâ ve iskāt etmişdi deyu def ‘le mukābele edicek, 
gıbbe’l-istintâk ve akībe’l-inkâr, merkūm Mustafa Bey’den def ‘-i mezbûruna 
muvâfık beyyine taleb olundukda, mahmiye-i mezbûrede Ayasofya-i Kebîr 
Câmi‘-i Şerîfi kurbunda sâkin Hasan Efendi b. Ömer ve Mehmed Sipâhi b. Mus-
tafa nâm kimesneler li ecli’ş-şehâde meclis-i şer‘a hâzırân olup istişhâd olunduk-
larında, fi’l-vâki‘ işbu müdde‘î-i mezbûr Mustafa Ağa târih-i kitâbdan bir sene 
mukaddem Çirmen Kasabası’nda meblağ-ı mezbûr bin üç yüz kırk beş guru-
şu işbu merkūm Mustafa Bey’den taleb ve da‘vâ eyledikde, beynlerinde nizâ‘-ı 
küllî vukū‘undan sonra merkūm Mustafa Bey an-inkâr mezbûr Mustafa Ağa ile 
üç yüz guruş üzerine sulh oldukda, merkūm Mustafa Ağa dahi sulh-ı mezbûru 
kabûl ve bedel-i sulh olan meblağ-ı mezbûr üç yüz guruşu merkūm Mustafa 
Bey yedinden ahz u kabz ettiğinden sonra iddi‘âsı üzre meblağ-ı bâkī-i mezbûr 
bin kırk beş guruşa müte‘allika âmme-i da‘vâdan merkūm Mustafa Bey’in zim-
metini bizim huzûrumuzda ibrâ-i âmla ibrâ ve iskāt etmişdi. Biz bu husûsa bu 
vech üzre şâhidleriz, şehâdet dahi ederiz deyi her biri edâ-i şehâdet-i şer‘iyye 
ettiklerinde, ba‘de’t-ta‘dîl ve’t-tezkiye şehâdetleri makbûle olmağın, mûcebince 
müdde‘î-i mezbûr Mustafa Ağa bî-vech mu‘ârazadan men‘ olunup, mâ vaka‘a 
bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene 1102.
Şuhûdü’l-hâl: İbrahim Çelebi [b.] Ahmed, Mustafa Çelebi [b.] Şaban, Osman b. 
Hasan, İbrahim Çelebi [b.] Mehmed.

483 [84a-4] Sultan Selim-i Evvel Vakfı mütevellisinin arazi ve gelir 
zabtı iddiasının reddi
El-emru hasbemâ yahvîhi
Nemekahû ekallü’l-fakīr Sâlih b. Ömer el-me’mûr bi istimâ‘i
hâzihi’l-kaziyye min kıbeli men-lehü’l-emr.
Hilâl-i sütûrda mastûr da‘vânın mahallinde istimâ‘ ve fasl u hasmı için düstûr-ı 
mükerrem müşîr-i müfahham nâzım-ı nizâmü’l-âlem müdebbir-i umûr-ı 
cumhûru’l-enâm mü’essis-i bünyânü’d-devleti ve’l-ikbâl, müşeyyid-i erkânü’s-
sa‘âdeti ve’l-iclâl, zahrü’l-fukarâ ve’l-mesâkîn, hâmî’z-zu‘afâ ve’l-mazlûmîn, 
şerefü’l-İslâm ve’l-müslimîn, mu‘înü’d-devleti ve’d-dîn, el-muhtas bi mezîdi 
inâyeti’l-meliki’l-mu‘în, hâlâ bâlâ-nişîn-i sadr-ı âlî-i hazret-i İbrahim Paşa 
-veffakahullâhu te‘âlâ li mâ yuhibbu ve mâ yeşâ- taraf-ı âlîlerinden ta‘yîn bu-
yurulan mübâşir kıdvetü’l-emâsil ve’l-akrân Bayram Ağa b. Abdülmennân 
-zîde kadruhû-yediyle bu abd-i dâ‘îlerine hitâben vârid olan fermân-ı vâcibü’l-
imtisâle imtisâlen zeyl-i kitâbda mastûrü’l-esâmi müslimîn ile mahall-i nizâ‘da 
akd-i meclis-i şer‘ olundukda, işbu dârende-i fermân-ı hümâyûn merhûm 
ve mağfûrun-leh Sultan Selim-i Evvel -tâbe serâhu- [84b] evkāfına bi’l-fi‘il 
mütevellî olan kıdvetü’l-emâcid ve’l-ekârim Receb Ağa b. Abdullah -zîde 
kadruhû- nâm kimesne tarafından da‘vâ-yı âti’l-beyâna vekîl olup, Mehmed 
Bey b. Oruç ve Yusuf Bey b. Abdullah nâm kimesneler şehâdetleri ile vekâleti 
sâbite olan Ali Ağa b. Oruç nâm kimesne meclis-i ma‘kūd-ı mezbûrda, fi’l-asl 
evkāf-ı mezkûre arâzîsinden olup Akkirman ve Sarta kazâlarında vâki‘ arâzî-i 
mezkûre-i mahdûde üzerinde merkūm Kenan Paşa binâ ve ihdâs ettiriverdi-
ği Tatarpınarı Kalesi’ne berây-ı masraf ve zevâ’idi evlâda meşrûtiyyet üzre alâ 
rağmihî? ettiği evkāf mütevellîsi ve sulbî oğlu kıdvetü’l-emâcid ve’l-a‘yân Ba-
yezid Bey -zîde kadruhû- tarafından vekîl-i mezbûr Ali Ağa ile murâfa‘a ve 
müdâfa‘aya vekîl olup Mustafa Bey b. Zülfikar ve İbrahim Bey b. Abdullah nâm 
kimesneler şehâdetleriyle vekâleti sâbite olan Osman Ağa b. Mustafa nâm ki-
mesne mübâşir-i mezbûr Bayram Ağa ma‘rifetiyle ihzâr ve mahzarında üze-
rine bi’l-vekâle takrîr-i da‘vâ ve bast ani’l-merâm edip, mezkûrân Akkirman 
ve Sarta kazâlarından vâki‘ fi’l-asl evkāf-ı mezkûrenin arâzî-i mahdûdesinden 
münâza‘un-fîhâ olan hudûdun evvelâ cânib-i şarkda Sancakdâr Nefes Ağa Te-
pesi demekle ma‘rûf tepeden Gülcüoğlu Yurdu demekle ma‘rûf harâbe yurd 
yeri dâhiline varınca, andan el-Hâc İbrahim Kışlası demekle ma‘rûf harâbe yurd 
yeri dâhiline varınca, andan kurbunda ve mukābilinde vâki‘ Karaburun demek-
le ma‘rûf bayırın altındaki fi’l-asl vilâyet-i Boğdan’dan Karadeniz’e cereyân eden 
nehr-i kebîre varınca ve nehr-i mezkûr sahrâda ve vakfeyn mâbeyninde cereyân 
etmekle ilâ a‘le’n-nihâye ki hudûd-ı mezkûra ve Hayreddin nâm müteveffânın 
harâb ve ma‘rûf âsiyâb-ı dakīk ocağına varıncadır deyu sınır ta‘yîn olunup, dere 
sıra deyu tasrîh olunmağın, nehr-i kebîr-i cârî-i mezkûrun şark cânibi merhûm 
[ve] mağfûrun-leh Sultan Selim-i Evvel -tâbe serâhu- evkāfına takrîr ve tesbît 
olunup ve garb cânibini Kenan Paşa Vakfı deyu ifrâz olunup, ilâ yevminâ hâzâ 
minvâl-i muharrer üzre zabt oluna gelmişken, hâlâ mûmâ-ileyh Bayezid’in 
ana kanâ‘at etmeyip, vakf-ı mezkûrun sûret-i defterde mastûr ve sınırnâme ile 
mahdûd ve mu‘ayyen kurâ ve arâzîsinden ba‘zı tegallüben zabt ve beher sene 
biner guruş kıymet eder mahsûlâtını gasben ahz u kabz edip, küllî gadr eder, 
suâl olunup şer‘le men‘ ü def ‘ olunmak vekâlet-i mahkiyem hasebiyle taleb ede-
rim dedikde, gıbbe’s-suâl vekîl-i mezbûr Osman Ağa cevâbında, fi’l-vâki‘ mü-
vekkilim mûmâ-ileyh Bayezid Bey babası merhûm Kenan Paşa bundan ak-
dem Akkirman ve Sarta kazâlarında vâki‘ Tatarpınarı Kalesi’ni müceddeden 
binâ ve ihdâs ettirdikde, kale-i mezbûre civârında ba‘zı kurâ ve arâzî kendi-
ye temlîk ettirdip, ba‘dehû vâki‘ olan mahsûlâtı kal‘a-i mezbûre mesârifine sarf 
ve zevâ’idi evlâda meşrûta etmekle ahz u kabz eder, merhûm ve mağfûrun-leh 
Sultan Selim-i Evvel -tâbe serâhu- evkāfından olduğu ma‘lûmum değildir deyu 
münkir olucak, müdde‘î-i mezbûr Ali Ağa’dan da‘vâsına muvâfık ve kelimât-ı 
meşrûhuna mutâbık beyyine taleb olundukda, udûl-i ahrâr-ı müslimînin müsin 
ve ihtiyârlarından Akkirman Kazâsı’na tâbi‘ karye-i Hüseyin Ağa sükkânından 
Hâmidbây b. Mehmed ve karye-i Denizbay sükkânından Tolon Koca Sofi b. 
Ak Hüseyin nâm kimesneler ve zeyl-i vesîkada mastûrü’l-esâmi cemm-i gafîr 
ve cem‘-i kesîr li ecli’ş-şehâde hâzırûn bi’l-meclis olup isre’l-istişhâdi’ş-şer‘î, 
münkir-i mezbûr Osman Ağa muvâcehesinde her biri edâ-i şehâdet-i şer‘iyye 
edip, nefsü’l-emr müdde‘î-i mezbûr Ali Ağa bi’l-vekâle iddi‘â eylediği arâzî-i 
mevsûfe fi’l-asl merhûm ve mağfûrun-leh Sultan Selim-i Evvel -tâbe serâhu- 
evkāfı arâzîsinden olup, lâkin merhûm Kenan Paşa ol arâzî-i mevsûfe üzeri-
ne bir tarîkle ihdâs-ı vakf edip hudûd ta‘yîn etmekle, evvelâ cânib-i şarkda 
Sancakdâr Nefes Ağa Tepesi demekle ma‘rûf tepeden Gülcüoğlu Yurdu demekle 
ma‘rûf harâbe yurd yeri dâhiline varınca, andan el-Hâc İbrahim Kışlası demek-
le ma‘rûf harâbe yurd yeri dâhiline varınca, andan kurbunda ve mukābilinde 
vâki‘ Karaburun demekle ma‘rûf bayırın altında ki fi’l-asl vilâyet-i Boğdan’dan 
Karadeniz’e cereyân eden nehr-i kebîre varınca ve nehr-i mezkûr sahrâda ve 
vakfeyn mâbeyninde cereyân etmekle ilâ a‘le’n-nihâye hudûd-ı mezkûra ve 
Hayreddin nâm müteveffânın harâb ve ma‘rûf âsiyâb-ı dakīk ocağına varın-
cadır deyu sınır ta‘yîn olunup, dere sıra deyu tasrîh olunmağın, nehr-i kebîr-i 
cârî-i mezkûrun şark cânibi merhûm ve mağfûrun-leh Sultan Selim-i Evvel 
-tâbe serâhu- evkāfına takrîr ve tesbît olunup ve garb cânibi Kenan Paşa Vak-
fı deyu ifrâz olunup, ilâ yevminâ hâzâ minvâl-i muharrer üzre zabt oluna geldi-
ğini biliriz. Biz bu husûsa bu vech üzre şâhidleriz, şehâdet dahi ederiz deyu her 
biri edâ-i şehâdet-i şer‘iyye eylediklerinde, şehâdetleri ba‘de’t-ta‘dîl ve’t-tezkiye 
hayyiz-i kabûlde vâkı‘a oldukdan [85a] sonra mûcebiyle ba‘de’l-hükm, vakf-ı 
âhar cihet-i uhrâya vakf meşrû‘ olmadığı mahallinde musarrah olup, kütüb-i 
mu‘teberden Kadıhan’da ve Eşbâh-ı Nezâ’ir’de dahi, emrü’s-sultân innemâ yen-
füzü izâ vâkafe’ş-şer‘ emrü’l-kadı lâ-yenfüzü illâ izâ vâkafe’ş-şer‘ meseleteyn-i 
şer‘iyyeteyn müsted‘âsınca, vekîl-i mezbûr Osman Ağa’nın müvekkili mûmâ-
ileyh Bayezid Bey yedinde olan mülknâme ve evâmir ve hücec an-asl meşrû‘a 
olmayıp, bi’l-külliye memnû‘a olmağın bî-vech mu‘ârazadan men‘ ü def ‘ olunup, 
hâzihi’l-vesîka alâ mâ hüve’l-hakīka bi’t-taleb ketb olundu.
Tahrîren fî evâili şehr-i Cemâziyelevvel li sene sitte ve seb‘în ve elf.
Şuhûdü’l-hâl: Ali Efendi [b.] Sefer el-hatîbü’l-Câmi‘ [der]-karye-i Mehmed 
Ağa, Süleyman Efendi el-imâm be Câmi‘-i Denizbay?, Ahmed Efendi el-hatîb 
be câmi‘-i karye-i Bey, Diğer Ahmed Efendi el-hatîb be câmi‘-i karye-i Kırım 
Koca, Mustafa Efendi el-imâm be câmi‘-i karye-i Hân Ahmed, Rûşeniye? Ağa b. 
el-Hâc Himmet, Mehmed b. Emirşah an-karye-i Baysera, Hân Ali b. Ömer Sofi 
an-karye-i Baysera, Atay Ağa b. Dosaybay an-karye-i Kur[d]dere, Berdi Meh-
med b. el-Hâc Mehmed an-karye-i Fener, Sultan Kulatalık b. Allahverdi, Sultan 
b. Çağanbay an-karye-i Denizbay?, Durak Sofi b. Şaban Ağa an-karye-i Eskimel-
lay, Hasan Sofi an-karye-i Denizbay?, Cafer Efendi el-imâm be câmi‘-i karye-i 
Ahmed, Cumalı Sofi b. Can Molla an-karye-i Denizbay?, Timur b. Mehmed an-
karye-i Hüseyin Ağa, el-Hâc Berdikul b. Ali an-karye-i Sarıgazer?, Hüseyin b. 
Eşmella an-karye-i Himmethac, el-Hâc Timur b. Abdülkerim an-karye-i Ah-
med, Mehmed b. Mustafa an-Kurddere, Gülbay [b.] Bahri? an-karye-i Ahmed, 
Şora b. Kuman Koca Hâc[ı] an-karye-i el-Hâc Himmet, Şevval b. Şaban Sofi 
an-karye-i Eskimellay, Özi b. Abdülkerim an-karye-i Ahmed.

484 [85a-1] Darphane çalışanlarının zarar iddialarının 
araştırılması emri
Sahh
Darbhâne-i Âmire huddâmı zarar iddi‘âsında olup, mukaddemâ sâhib-i ayâr el-
Hâc Yusuf ve hâlâ sâhib-i ayâr Mustafa ile beynlerinde nizâ‘ları olmağın, İs-
tanbul kadısı efendi tarafından nâib ve mi‘mâr ağa ve mûmâ-ileyh sâhib-i ayâr 
ma‘iyyet ile keşf edip ve çaşnî tutup hak [ve] adl üzre hesâbları görüle, fi’l-
hakīka iddi‘âları üzre zararları vâki‘ midir değilmidir, sıhhati ne vech üzre zuhûr 
ederse huzûrumuza arz eyleyeler deyu buyuruldu.
3 Safer sene 1102.

485 [85a-2] Eyüb Ağa b. Bâli’nin borcuna mukabil rehin verdiği 
menzilini satmak üzre Halil Çelebi b. İlyas’ı vekil tayin etmesi
Havâss-ı Aliyye Kazâsı’na tâbi‘ Kağıdhâneköyü demekle ma‘rûfe kar-
ye sükkânından Eyüb Ağa b. Bâli nâm kimesne meclis-i şer‘-i şerîf-i enver-
de, işbu bâ‘isü’l-kitâb Mustafa Efendi b. İbrahim mahzarında ikrâr-ı tâm ve 
takrîr-i kelâm edip, mezbûr Mustafa Efendi on yedi İstanbul altını ve on altı 
Mısrî altın ve on sekiz esedî [guruşu] ikrâz ve teslîm, ben dahi iktirâz ve kabz 
edip ve yine yedinden işbu emr-i kabz eylediğimiz beynimizde ilm-i şer‘î ile 
ma‘lûm semeni târih-i kitâbdan bir sene tamâmına değin müeccel ve mev‘ûd 
biri orta ve ikisi yan üç kıt‘a Acem keçesi bahâsından dahi elli beş buçuk gu-
ruş ki, min haysü’l-mecmû‘ yüz elli guruş mezkûr Mustafa Efendi’ye zimme-
timde lâzımü’l-edâ ve vâcibü’l-kazâ deynim olup, mukābelesinde silk-i mülk-i 
sahîhimde münselik olup karye-i mezbûrede vâki‘ bir tarafı Mehmed Çelebi 
mülkü ve bir tarafı İbrahim Paşa zevcesi mülkü ve bir tarafı el-Hâc Bâli Beşe 
mülkü ve bir tarafı tarîk-i âm ile mahdûd, üç bâb fevkānî oda ve bir köşk ve 
iki su kuyusu ve eşcâr-ı müsmire ve gayr-ı müsmire bahçeyi müştemil mülk 
menzilimi, ba‘de’t-tahliyeti’ş-şer‘iyye merkūm Mustafa Efendi’ye irhân ve teslîm, 
ol dahi irtihân ve kabûl ve kabz eyledi. Meblağ-ı mezbûr ba‘de tamâmi’l-ecel 
zimmetimde lâzımü’l-edâ ve vâcibü’l-kazâ deynimdir dedikde, gıbbe’t-tasdîki’ş-
şer‘î mezbûr Eyüb Ağa meclis-i şer‘de Halil Çelebi b. İlyas mahzarında ikrâr ve 
i‘tirâf edip, müddet-i mezkûre tamâmında edâ-i deyn ile fekk-i rehin etmişdim, 
menzil-i mezbûru ba‘de’l-müzâyede semen-i misli ile âhara bey‘ ve kabz-ı se-
men ve deyn-i mezbûru edâ ve fazla kalırsa bana îsâle ve husûs-ı mezbûr mü-
tevakkıf olduğu umûrun küllîsine azl ve in‘izâlden masûne vekâlet-i devriye ile 
mezbûr Halil Çelebi b. İlyas tarafımdan vekîl ve nâib-i menâb nasb ve ta‘yîn ey-
ledim dedikde, ol dahi vekâlet-i mezbûreyi kabûl ve merâsimini kemâ-yenbağī 
edâya ta‘ahhüd etmeğin, mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire sene 1102.
Şuhûdü’l-hâl: Mehmed Efendi b. Himmet, Hasan b. Aziz, Mustafa b. Nalçacı Şa-
ban, Sâlih b. Abdullah, Molla Mehmedî Efendi b. Sefer ve gayruhüm.

486 [85b-1] Ayşe bt. Abdullah’ın mehir alacağını ölen kocasının 
terekesinden tahsil etmesi
Mahmiye-i İstanbul’da Zeyrek mahallesinde sâkin iken bundan akdem vefât 
eden Tokatlı Mustafa Ağa nâm kimesnenin verâseti, zevcesi Ayşe bt. Abdul-
lah ile sulbî sagīr oğlu Mehmed ve kebîr oğulları Ahmed ve Ali’ye ve kebîre 
kızı Ümmühâni’ye münhasıra olup, ba‘dehû sagīr-i mezbûr Mehmed dahi vefât 
edip, verâseti vâlidesi mezbûr Ayşe ile li ebeveyn er karındaşları mezbûrân Ali 
ve Ahmed ve kız karındaşı mezbûre Ümmühâni’ye münhasıra olup, ba‘dehû 
mezbûre Ümmühâni dahi vefât edip, verâseti zevci Mehmed Bey’e ve li ebe-
veyn er karındaşları mezbûrân Ali ve Ahmed’e münhasıra olup, ba‘dehû mezbûr 
Ali vefât edip, verâseti sulbî oğlu Osman’a ve sulbiye kebîre kızı Fâtıma’ya mün-
hasıra olup, ba‘dehû mezbûr dahi Ahmed fevt olup, verâseti zevcesi Fâtıma bt. 
Abdullah ve vâlidesi Sâime bt. Abdullah nâm hâtunlar ile sulbî kebîr oğulları 
Mustafa ve Mehmed’e münhasıra ve tashîh-i mes’elesi bi tarîki’l-münâsahati’ş-
şer‘iyye üç yüz seksen dört sehimden olup, sihâm-ı mezbûrenin altmış dört 
sehimi mezbûre Ayşe’ye ve doksan altı sehimi mezbûr Osman’a ve kırk sekiz 
sehimi kız karındaşı mezbûre Fâtıma’ya ve otuz iki sehimi Ümmühâni zev-
ci mezbûr Mehmed Bey’e ve on sekiz sehimi zevce-i mezbûre Fâtıma ve yir-
mi dört sehimi mezbûre Sâime’ye ve elli birer sehimi mezbûrân Mustafa ile 
Mehmed’den her birine isâbet ve intikāl eylediği şer‘an zâhir ve müte‘ayyin ol-
dukdan sonra müteveffâ-yı evvel-i mezbûr Tokatlı Mustafa Ağa’nın zevce-i 
metrûkesi mezbûre Ayşe Hâtun ba‘de’t-ta‘rîfi’ş-şer‘î meclis-i şer‘-i şerîf-i enver-
de, kendi tarafından asîl ve mezbûrûn Mehmed ve Fâtıma ve Sâime tarafla-
rından husûs-ı âti’l-beyâna bimâ-hüve nehcü’s-sübût vekîlleri olduğu sâbit ol-
mağla vekîl olan mezbûr Mustafa Çelebi mahzarında üzerine da‘vâ ve takrîr-i 
kelâm edip, bin akçe mehr-i müeccel tesmiyesiyle müteveffâ-yı evvel-i mezbûr 
Mustafa Ağa’nın ben zevce-i menkûhasıyken merkūm Tokatlı Mustafa Ağa vefât 
edip, cemî‘ terekesini ber vech-i meşrûh bi’l-verâse mezbûrûn Mustafa ve Meh-
med ve Fâtıma ve Sâime ahz u kabz ve vaz‘-ı yed etmeğin, hâlâ merkūm Mus-
tafa Çelebi’ye suâl olunup mehr-i müeccel-i mezbûrum tereke-i müteveffâ-yı 
mezbûrdan alıverilmesi matlûbumdur dedikde, gıbbe’s-suâl vekîl-i merkūm 
Mustafa cevâbında, müdde‘iye-i mezbûre Ayşe Hâtun dört bin akçe mehr-i mü-
eccel tesmiyesiyle ceddi müteveffâ-yı mezbûr Tokatlı Mustafa Ağa’nın ile’l-vefât 
zevce-i menkûhası olduğunu ve terekesine ber vech-i muharrer vaz‘-ı yedle-
rini bi’l-asâle ve’l-vekâle ikrâr ve i‘tirâf ettikden sonra müdde‘iye-i mezbûre 
Ayşe Hâtun’a mehr-i müeccel-i mezbûru küllen ya ba‘zan zevci müteveffâ-yı 
mezbûrdan hayâtında istîfâ ve yâhud zimmetini ibrâ ya âhara havâle etmedi-
ğine yemîn teklîf olundukda, ol dahi alâ vefki’l-mes’ûl yemîn billâhi’l-aliyyi’l-
a‘lâ etmeğin, mûcebince mehr-i müeccel-i mezbûr dört bin akçeyi müteveffâ-
yı evvel-i mezbûr defe‘âtle Mustafa Ağa’nın tereke-i vâfiyesinden müdde‘iye-i 
mezbûreye edâ ve teslîm etmek üzre mezbûr Mustafa Çelebi’ye tenbîh olun-
dukdan sonra müdde‘iye-i mezbûre Ayşe Hâtun merkūm Mustafa karındaşı 
mezbûr Mehmed ve Sâime ve zevce-i mezbûre Fâtıma’nın ber vech-i muhar-
rer mecmû‘unun yüz kırk dört sehim hisselerine mehr-i müeccel-i mezbûrdan 
isâbet eden bin beş yüz akçeyi merkūm Mustafa Çelebi yedinden ahz u kabz ey-
ledim dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Cumâdelâhire li sene isneteyn ve mi’e ve elf.
Şuhûdü’l-hâl: Mahmud b. Hasan, Ali b. Bâli, Mustafa Beşe b. Mehmed, Mehmed 
Beşe b. Abdullah, İbrahim Çelebi b. Ahmed, Hurrem Efendi b. Ali.

487 [85b-2] Derviş b. Durmuş’un menzilini oğlu Abdullah 
Beşe’ye satması
Mahmiye-i İstanbul’da Debbâğzâde mahallesi sâkinlerinden Derviş b. Durmuş 
nâm kimesne meclis-i şer‘-i şerîf-i enver ve mahfil-i dîn-i münîf-i ezherde, sulbî 
kebîr oğlu bâ‘isü hâze’l-kitâb Abdullah Beşe nâm kimesne mahzarında ikrâr ve 
takrîr-i kelâm edip, akd-i âti’z-zikrin sudûruna değin yedimde mülk ve hak-
kım olup, mahalle-i mezbûrede vâki‘ bir tarafdan Ebûbekir Efendi mülkü ve bir 
tarafdan ba‘zan Ahmed Beşe mülkü ve ba‘zan mukaddemâ benden iştirâ eyle-
diği menzil ve bir tarafdan tarîk-i âm ile mahdûd fevkānî iki bâb oda ve tahtânî 
bir bâb oda ve bi’r-i mâyı ve havlu ve kenîfi müştemil mülk menzilimi, cüm-
le tevâbi‘ ve levâhıkı ve kâffe-i hukūk ve merâfıkı ile oğlum mezbûr Abdul-
lah Beşe’ye tarafeynden îcâb ve kabûlü hâvî şürût-ı müfsideden ârî bey‘-i bâtt-ı 
sahîh-i şer‘î ile on altı bin akçeye bey‘ ve temlîk ve teslîm, ol dahi iştirâ ve te-
mellük ve tesellüm ve kabz etdiğinden sonra semeni olan meblağ-ı mezbûr on 
altı bin akçeyi oğlum mezbûr Abdullah yedimden tamâmen ahz u kabz eyle-
dim. Ba‘de’l-yevm menzil-i mahdûd-ı mezkûr oğlum mezbûr Abdullah Beşe’nin 
mülk-i müşterâsı ve hakk-ı sırfı olmuşdur, keyfe mâ yeşâ ve yahtâr mutasarrıf 
olsun dedikde, gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-taleb ketb 
olundu.
Fi’l-yevmi’t-tâsi‘ ve’l-ışrîn min Cumâdelâhire sene 1102.
Şuhûdü’l-hâl: İbrahim Çelebi b. Ahmed, Ahmed Beşe b. İsmail, İbrahim Çelebi 
b. Ali, Abdurrahman Çelebi b. Derviş, Mustafa Çelebi b. Ahmed, Hüseyin b. Da-
vud, Hasan b. Abdullah, Arpacı Ahmed Beşe b. Mehmed.

488 [85b-3] Emetullah bt. Mehmed’in küçük kızı Ayşe’nin 
bakımını üstlenmesi
&lt;&lt;Mahmiye-i İstanbul’da Şehremini kurbunda Mustafa Ağa mahalle-
si sâkinelerinden Emetullah Hâtun bt. Mehmed meclis-i şer‘-i şerîf-i enver-
de takrîr-i kelâm ve ta‘bîr ani’l-merâm edip, zevc-i mutallıkım işbu Cafer b. 
Receb’in firâşından hâsıla ve benden mütevellide işbu sagīre Ayşe’yi babası 
mezbûr beslemek üzre bana teslîm edip, ben dahi kezâlik mezbûrun firâşından 
hâsıla ve benden mütevellide ve hâlâ bi hakkı’l-hidâne hacr ve terbiyemde olan 
işbu sagīre kızım Sâyime’yi kendi mâlım ile infâk ve iksâ eylemek üzre ta‘ahhüd 
eyledim dedikde, mâ hüve’l-vâki‘ bi’t-taleb ketb olundu.
Fi’l-yevmi’s-sânî min Recebi’l-ferd li sene 1102.
Şuhûdü’l-hâl: Ahmed Çelebi b. Ahmed, Berber Ali Çelebi b. (  ), İbrahim Çele-
bi b. Ahmed, Mehmed b. Hasan , Ahmed b. Ahmed, Ali b. Bâli ve gayruhüm&gt;&gt;

489 [86a-1] Mehmed Ağa b. Hasan’ın Sultan Süleyman tevliyeti karşılı-
ğında para verdiği Hüseyin Ağa b. Hasan ile anlaşıp birbirlerinin 
zimmetlerini ibra ettiği
Husûs-ı âti’l-beyânın mahallinde ketb ü tahrîri için matlûben irsâl olunan Mevlânâ 
Ali Efendi b. Sunullah mahmiye-i İstanbul’da Sofular mahallesi sükkânından 
Hüseyin Ağa b. Hasan’ın menziline varıp, zeyl-i kitâbda muharrerü’l-esâmi 
müslimîn huzûrlarında akd-i meclis-i şer‘-i nebevî eyledikde, Mehmed Ağa b. 
Hasan meclis-i ma‘lûm-ı mezbûrda işbu bâ‘isü’l-kitâb mezkûr Hüseyin Ağa 
mahzarında ikrâr ve takrîr-i kelâm edip, merkūm Hüseyin Ağa’ya Şâm-ı Şerîf ’de 
vâki‘ Sultan Süleyman tevliyetini bana ettirivermek için üç bin iki yüz doksan 
beş esedî guruşumu def ‘ ü teslîm, ol dahi ber vech-i muharrer ahz u kabz et-
tiğinden sonra tevliyet-i mezkûreyi kendi üzerine ettirmekle meblağ-ı mezbûr 
üç bin iki yüz doksan beş esedî guruşun bin iki yüz doksan beş guruşuyla dey-
nim olan işbu hâzır bi’l-meclis Selânik cemâ‘atinden İsak v. Marko nâm Yahu-
di ile üçümüz bir meclisde iken merkūm Hüseyin Ağa üzerine havâle-i sahîha-i 
şer‘iyye ile havâle edip, her birimiz dahi havâle-i mezbûreyi kabûl ve bâkī iki 
bin guruşunu mezbûr Hüseyin Ağa’dan taleb ve da‘vâ eylediğimde beynimizde 
nizâ‘-ı küllî vukū‘undan sonra muslihûn tavassut edip, merkūm Hüseyin Ağa 
ile beni da‘vâ-yı mezkûremden bin beş yüz guruş üzerine sulh eylediklerinde, 
ol dahi sulh-ı mezbûru kabûl ve bedel-i sulh olan meblağ-ı mezbûru mezbûr 
Hüseyin Ağa yedinden bi’t-tamâm ve’l-kemâl ahz u kabz edip, biz ba‘de’l-yevm 
husûs-ı mezbûra ve bi’l-cümle târih-i kitâba gelince beynimizde cereyân eden 
ahz u i‘tâ ve mu‘âmelât-ı şettâya müte‘allika da‘vâda mezbûrun zimmetini ibrâ-i 
âm ile ibrâ ve iskāt edip, ol dahi husûs-ı mezbûra ve bedel-i sulh olmak üzre 
medfû‘u olan meblağ-ı mezbûra ve bi’l-cümle târih-i kitâba gelinceye dek bey-
nimizde cereyân eden ahz u i‘tâya müte‘allika cemî‘-i da‘vâdan zimmetimi ibrâ 
ve iskāt eyledik dedikde, gıbbe’t-tasdîki’ş-şer‘î vâki‘ hâli Mevlânâ-yı mezbûr ma-
hallinde tahrîr ve ba‘dehû ma‘an ba‘s olunan Çukadâr Hasan Beşe b. Abdullah 
ve Mehmed b. İsmail ile meclis-i şer‘a gelip alâ vukū‘ihî inhâ ve takrîr etmeğin, 
mâ vaka‘a bi’t-taleb ketb olundu.
Fî gurre-i Recebi’l-ferd li sene 1102.
Şuhûdü’l-hâl: Ali Efendi b. Abdurrahman, Hasan Beşe b. İbrahim, Hüseyin Beşe 
b. Abdülkādir, Kabçı? el-Hâc Mehmed, Ahmed Efendi b. Hasan, el-Hâc Musta-
fa Beşe b. İbrahim, Hasan b. Abdullah çukadâr, Mehmed b. İsmail ve gayruhüm.

490 [86a-2] Halime bt. Hacı Yahya’nın Mehmed b. Abdullah’tan 
muhâlaa  yoluyla boşanması
Medîne-i Hazret-i Ebâ Eyyûb el-Ensârî mahallâtından Düğmeciler mahallesi 
sâkinelerinden olup zâtı ma‘rifet-i şer‘iyye ile ârifân Said b. Abdullah ve Re-
ceb b. Mehmed ta‘rîfleriyle mu‘arrefe olan Halime bt. el-Hâc Yahya nâm hâtun 
meclis-i şer‘-i şerîf-i enverde, zevc-i muhâlı‘ı işbu sâhibü’l-vesîka Mehmed b. 
Abdullah mahzarında ikrâr ve takrîr-i kelâm edip, zevcim mezbûr zimmetin-
de mütekarrir ve ma‘kūdun-aleyh bin akçe mehr-i müeccelimden ve nafaka-i 
iddet-i mu‘ayyenemden fâriğa olup ve me’ûnet-i süknâm dahi kendi üzerime ol-
mak üzre zevcim mesfûr Mehmed ile muhâla‘a-i sahîha-i şer‘iyye ile muhâla‘a 
olup, ol dahi hul‘-ı mezbûru kabûl eylediğinden sonra hukūk-ı zevciyyete ve 
beynimizde ma‘lûm iki yemeni yorgana müte‘allika âmme-i da‘vâdan zevcim 
mezkûrun zimmetini ibrâ-i âmm-ı râfi‘ü’l-hisâm ile ibrâ ve iskāt eyledim dedik-
de, gıbbe’t-tasdîki’ş-şer‘î mâ vaka‘a bi’t-taleb ketb [olundu.]
Fi’[l-yevmi’s]-sâmin ve’l-ışrîn min Cumâdelâhire li seneti 1102.
Şuhûdü’l-hâl: Cafer b. Abdullah, Receb b. Mehmed, Mustafa b. Abdullah, Musta-
fa Çelebi b. Şaban, Hüseyin b. Mustafa, Nuh b. Osman ve gayruhüm.

491 [86a-3] Mahmud b. Mehmed üzerine küçük kızı Fâtıma 
için nafaka takdiri
Mahmiye-i İstanbul’da Derviş Ali mahallesinde sâkine olup zâtını ma‘rifet-i 
şer‘iyye ile ârifân Süleyman b. Ömer ve Ali b. Bâli ta‘rîfleriyle mu‘arrefe olan 
bâ‘isetü hâze’l-kitâb Gonca bt. Abdullah nâm hâtun meclis-i şer‘-i şerîf-i enver 
ve mahfil-i dîn-i münîf-i ezherde, zevc-i mutallıkı işbu hâzır bi’l-meclis Mah-
mud b. Mehmed mahzarında takrîr-i kelâm edip, mezbûr Mahmud zevcim olup 
târih-i kitâbdan üç gün mukaddem beni bâyinen tatlîk etmekle, mezbûrun 
firâşından hâsıla ve benden mütevellide sadriye sagīre kızım Fâtıma’ya kıbel-i 
şer‘den kadr-i ma‘rûf nafaka farz ve takdîr olunmak matlûbumdur dedik-
de, hâkim-i muvakki‘-i sadr-ı kitâb –tûbâ lehû ve hüsnü me’âb- hazretleri 
dahi târih-i kitâbdan yevmî beşer akçe farz ve takdîr edip, meblağ-ı mefrûz-ı 
mezbûru sagīre-i mezbûrenin nafaka ve kisve ve sâir levâzım-ı mühimmesine 
harc u sarfa ve lede’l-iktizâ istidâneye ve inde’z-zafer babası mezbûr Mahmud 
üzerine rücû‘a mezbûre Gonca Hâtun’a izin vermeğin, mâ vaka‘a bi’t-taleb ketb 
olundu.
Fî gurre-i Recebi’l-ferd li seneti 1102.
Şuhûdü’l-hâl: İbrahim Çelebi b. Ahmed, Mahmud b. Hasan, Ali b. Bâli, Süley-
man Çelebi b. Ömer, Hüseyin b. Mustafa

492 [86b-1] Mehmed b. Yusuf üzerine küçük çocukları Mustafa 
ve Havva için nafaka takdiri
Mahmiye-i İstanbul’da Müfti Ali Çelebi mahallesinde sâkine Fâtıma bt. Abdul-
lah nâm hâtun meclis-i şer‘-i şerîf-i enverde, zevc-i sâbıkı Mehmed b. Yusuf 
nâm kimesne mahzarında takrîr-i kelâm ve ta‘bîr ani’l-merâm edip, bundan ak-
dem mezbûr Mehmed beni bâyinen tatlîk etmişdi, lâkin mezbûr Mehmed’in 
firâşından hâsıl ve benden mütevellid Mustafa ve Havva nâm sagīrleri babala-
rı mezbûr Mehmed üzerine rızâsıyla kadr-i ma‘rûf nafaka farz ve takdîr olun-
mak matlûbumdur dedikde, hâkim-i muvakki‘-i sadr-ı kitâb -tûbâ lehû ve hüs-
nü me’âb- hazretleri dahi târih-i kitâbdan babaları mezbûr Mehmed üzerine 
bi’t-terâzî beher yevm beherine üçer akçe cem‘an yevm altı [akçe] sagīrân-ı 
mezbûrânın nafaka ve kisveleri için farz ve takdîr olundukdan sonra meblağ-ı 
mezbûr-ı mefrûzu sagīrân-ı mezbûrânın nafaka ve kisve ve sâir levâzım-ı 
zarûriyyelerine harc u sarfa ve lede’l-iktizâ istidâneye ve inde’z-zafer mezbûr 
Mehmed üzerine rücû‘a mezbûr Fâtıma Hâtun’a izin vermeğin, mâ vaka‘a bi’t-
taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Receb Efendi b. Mahmud, Mehmed 
Efendi b. Hasan, Mustafa b. Şaban ve Mehmed b. Zülfikar ve gayruhüm mine’l-
huzzâr.

493 [86b-2] Ayşe bt. Mustafa’nın Hüseyin b. Ahmed’den muhâlaa 
yoluyla boşanması
Mahmiye-i İstanbul’da Hoca [Ü]veys mahallesi sâkinelerinden zâtı Mustafa 
Efendi b. Veli ve es-Seyyid Mehmed Çelebi b. es-Seyyid Ömer Çelebi ta‘rîf le-
riyle mu‘arrefe olan Ayşe bt. Mustafa nâm hâtun meclis-i şer‘-i şerîf-i enver-
de, zevc-i dâhili bâ‘isü hâze’l-kitâb Hüseyin b. Ahmed nâm kimesne mahza-
rında ikrâr ve takrîr-i kelâm edip, zevcim mezbûr Hüseyin zimmetinde mü-
tekarrir ve ma‘kūdun-aleyh olan beş yüz akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre zevcim mezbûr Hüseyin ile muhâla‘a-i sahîha-i şer‘iyye ile muhâla‘a edip, 
ol dahi vech-i muharrer üzre hul‘-ı mezbûru kabûl eyleyip, ba‘de’l-yevm zevciy-
yete müte‘allika âmme-i da‘vâdan her birimiz âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledik dedikde, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Çelebi b. Ahmed, Receb b. Mehmed, Mustafa Beşe b. Ab-
dullah, İbrahim Çelebi ve gayruhüm.

494 [86b-3] Mustafa b. Ebûbekir’in menzilini 1. Yeniçeri Ağa Bölüğü 
Vakfı’na bey‘ bi’l-istiğlâl yoluyla satması
Medîne-i Üsküdar muzâfâtından Karamürsel Nâhiyesi’ne tâbi‘ Ulaşlı nâm 
karye sükkânından Mustafa b. Ebûbekir nâm kimesne meclis-i şer‘-i şerîf-i 
enverde, Dergâh-ı âlî yeniçerilerinin birinci ağa bölüğüne mahsûs odanın 
nukūd-ı mevkūfesine bi’l-fi‘il mütevellî olan bâ‘isü hâze’l-kitâb el-Hâc Süley-
man b. Mustafa nâm kimesne mahzarında ikrâr ve takrîr-i kelâm edip, akd-i 
âti’z-zikrin sudûruna değin yedimde mülk ve hakkım olup, karye-i mezbûrede 
vâki‘ bir tarafı Hâcı Mehmed oğlu Mustafa Yazıcı mülküne ve etrâf-ı selâsesi 
tarîk-i hâs ile mahdûd bir bâb fevkānî ve bir bâb tahtânî odaları ve kileri ve 
hadîka ve zât-ı eşcâr-ı müsmire ve gayr-ı müsmireyi müştemil mülk men-
zilimi, cümle tevâbi‘ ve levâhıkı ve kâffe-i hukūk ve merâfıkı ile mütevellî-i 
mezbûr el-Hâc Süleyman’a elli sekiz buçuk guruşu bi tarîki’l-istiğlâl bey‘ ve 
teslîm, ol dahi ber vech-i muharrer yedinde olan mâl-ı vakf-ı mezbûr ile iştirâ 
ve kabûl edip semeni olan meblağ-ı mezbûr elli sekiz buçuk guruşa mütevellî-i 
mezbûr el-Hâc Süleyman yedinden bi’t-tamâm ahz u kabz ettiğinden son-
ra menzil-i mezbûrun içinde mevcûd olan beynimizde ma‘lûm kalîl ü kesîr 
[ve] celîl ü hakīr eşyâmı mütevellî-i mezbûra ba‘de’l-îdâ‘ menzil-i mezbûru 
ve içinde olup kendiye îdâ‘ eylediğim eşyâ-i mezkûreyi kabza izin verdiğimde, 
ol dahi menzil-i merkūmu ve eşyâ-i mezkûreyi cemî‘an kabz ettiğinden son-
ra mütevellî-i mezbûr menzil-i mahdûd-ı mezkûru beher senesi sekizer guruş 
üçer rub‘ olmak üzre târih-i kitâbdan iki sene tamâmına değin on yedi buçuk 
guruşa bana îcâr ve teslîm, ben dahi minvâl-i muharrer üzre istîcâr ve tesel-
lüm ve kabûl eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Receb Beşe b. Abdullah, İsmail Beşe b. Ali, el-Hâc Lütfullah b. Ah-
med, İbrahim Çelebi b. Ahmed, Ahmed Çelebi b. el-Hâc Mehmed, el-Hâc Mus-
tafa b. Ahmed, Ali Beşe b. Musli, İbrahim b. Emrullah.

495 [86b-4] Hatice bt. Mustafa’nın boşandığı mehir ve nafaka alacağını 
ödeyen kocası Ali Çelebi b. Mustafa’nın zimmetini ibra etmesi
Mahmiye-i İstanbul’da Samanviran mahallesinde sâkine Hatice bt. Mustafa nâm 
hâtun meclis-i şer‘-i şerîfde, zevc-i mutallıkı bâ‘isü hâze’l-kitâb Ali Çelebi b. Mus-
tafa nâm kimesne mahzarında ikrâr ve takrîr-i kelâm edip, zevcim mezbûr Mus-
tafa beni târih-i kitâbdan iki gün mukaddem bâyinen tatlîk etmekle, mezbûr 
Mustafa zimmetinde ma‘kūdun-aleyh olan bin beş yüz akçe mehr-i müecce-
lim ve mezbûrun firâşından hâsıla ve benden mütevellide sadriye sagīre kızım 
Rukiye’nin nafaka-i mefrûzasından müctemi‘ olan yüz elli akçe ve nafaka-i id-
det ve me’ûnet-i süknâm için dahi beş yüz elli akçe ki, cem‘an iki bin iki yüz 
akçeyi merkūm Ali Çelebi yedinden bi’t-tamâm ahz u kabz eylediğimden son-
ra mehr-i mezbûra ve hukūk-ı zevciyyete müte‘allika cemî‘-i da‘vâdan mezbûr 
Ali Çelebi’nin zimmetini ibrâ ve iskāt eyledim dedikde, gıbbe’t-tasdîki’ş-şer‘î mâ 
vaka‘a bi’t-taleb [ketb] olundu.
Fi’l-yevmi’s-sânî min Recebi’l-ferd sene 1102.
Şuhûdü’l-hâl: Halil Beşe b. ( ), Yahya Çelebi b. Ahmed, Mehmed Çelebi b. Halil, 
İvaz [b.] Süleyman.

496 [87a-1] Hacı Ramazan b. Ahmed’in karısını getirmek üzre 
İstanbul’a yollayan Nazar ile 10 guruş mukabilinde sulh olduğu
[Çenkārî] tâifesinden olup mahmiye-i İstanbul’da Vâlide Hânı’nda müsâfiren 
sâkin el-Hâc Ramazan b. Ahmed nâm kimesne meclis-i şer‘-i şerîf-i enver-
de, bâ‘isü hâze’l-vesîka Hazar v. Abraham nâm Yahudi muvâcehesinde üzeri-
ne da‘vâ ve takrîr-i kelâm edip, merkūm Hazar’ı târih-i kitâbdan iki sene mu-
kaddem mahrûse-i Haleb’e varıp onda sâkine zevcesi Sultana nâm Yahudi-
yeyi İstanbul’a getiriver sana altmış guruş ücret vereyim demekle, ben dahi 
mahrûse-i mezbûreye varıp lâkin zevcesi mezbûre merîza olup üç gündün son-
ra vefât edip getirmek müyesser olmamağın, suâl olunup zehâbım için ecr-i misli 
bana teslîme tenbîh olunmak matlûbumdur dedikde, gıbbe’s-suâl merkūm Ha-
zar cevâbında, fi’l-hakīka kaziyye minvâl-i muharrer üzre olup, lâkin müdde‘î-i 
mezbûr el-Hâc Ramazan târih-i mezkûrda mahrûse-i mezbûreden hîn-i avde-
tinde benden ücret taleb edip ben dahi vermemek ile beynimizde münâza‘ât-ı 
kesîre vukū‘undan sonra muslihûn tavassut edip, mezbûr el-Hâc Ramazan ile 
ücret-i zehâbdan on guruş üzerine beynimizde akd ve musâlaha oldukda, ol 
dahi sulh-ı mezbûru kabûl ve bedel-i sulh olan meblağ-ı mezbûr on guruşu ye-
dimden tamâmen ahz u kabz edip, husûs-ı mezbûra müte‘allika da‘vâdan zim-
metimi ibrâ ve iskāt etmişdi deyu mukābele edicek, gıbbe’l-istintâk ve’l-inkâr 
merkūm Hazar’dan def ‘-i mezbûrunu mübeyyine beyyine taleb olundukda, yine 
mahrûse-i mezkûre ahâlîsinden olup mahmiye-i İstanbul’da hân-ı mezkûrda 
müsâfiren sâkin Abdullah b. Zenci ve el-Hâc Mansur b. Abdülkādir nâm kimes-
neler li ecli’ş-şehâde meclis-i şer‘-i şerîfe hâzırân olup isre’l-istişhâd, fi’l-hakīka 
târih-i mezkûrda müdde‘î-i mezbûr el-Hâc Ramazan mahrûse-i mezbûrede 
hîn-i avdetinde Vâlide Hânı’nda merkūm Hazar’dan ücret taleb ettikde, ol vec-
hile beynlerinde nizâ‘-ı küllî vukū‘undan sonra muslihûn tavassut edip bizim 
huzûrumuzda on guruş üzerine mezbûr el-Hâc Ramazan merkūm Hazar ile 
akd-i musâlaha eylediklerinde, mezbûr el-Hâc Ramazan dahi sulh-ı mezbûru 
kabûl ve bedel-i sulh olan meblağ-ı mezbûr on guruşu merkūm Hazar yedin-
den tamâmen ahz u kabz edip, da‘vâ-yı mezkûresinden merkūm Hazar’ın zim-
metini ibrâ ve iskāt edip ve bizi işhâd dahi etmişdi. Biz bu husûsa bu vech üzre 
şâhidleriz, şehâdet dahi ederiz deyu her biri edâ-i şehâdet ettiklerinde, gıbbe 
ri‘âyeti şerâiti’l-kabûl şehâdetleri makbûle olmağın, mûcebince müdde-i mezbûr 
mezbûr Hazar’a bî-vech mu‘ârazadan men‘ olunup, mâ vaka‘a [bi’t-taleb] ketb 
olundu.
Fi’l-yevmi’s-sâmin ve’l-ışrîn min Cumâdelâhire sene 1102.

497 [87a-2] Ali Çelebi b. Fakih Abdülbâki’nin haksız yere 
kendisinden para alınmasına hükmeden kadı aleyhindeki 
alacak davasının reddi
Vilâyet-i Anadolu’da Bolu Sancağı’nda Mengen Kasabası sükkânından Ali Çe-
lebi b. Fakīh Abdülbâki’nin oğlu ve tarafından husûs-ı âti’l-beyâna vekîl oldu-
ğu Ümmühânzâde? Mustafa Bey ve Fânî Kadınzâde Hasan Ağa şehâdetleriyle 
şer‘an sâbit olan Abdurrahman nâm kimesne meclis-i şer‘-i şerîfde, sâbıkan 
kasaba-i mezbûre kadısı olan Mustafa Efendi b. Mehmed Efendi üzerine 
da‘vâ ve takrîr-i kelâm edip, babam müvekkil-i mezbûrun dâyini yoğiken sen 
Kara Mustafa’ya yirmi beş guruş deynin vardır deyu merkūm Mustafa Efendi 
hıyn-i hükûmetinde babamdan [ahz] edip, meblağ-ı mezbûr yirmi beş guruşu 
mezbûr Kara Mustafa’ya aldırmakla, hâlâ kadı-i mezbûra suâl olunup meblağ-ı 
mezbûru kendi mâlından zâmin olmak üzre babam için bana edâ ve teslîme 
mezbûr Mustafa Efendi’ye tenbîh olunmak matlûbumdur dedikde, müdde‘î-i 
mezbûrun takrîr-i meşrûhu üzre olan da‘vâsı meşrû‘a olmayıp, mezbûr Mustafa 
Efendi’ye suâl dahi teveccüh etmemeğin, mûcebince müdde‘î-i mezbûr bî-vech 
mu‘ârazadan men‘ olunup, mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: es-Seyyid Ali Efendi b. es-Seyyid Mehmed, Şaban Efendi b. Veli, 
Ramazan Efendi b. Ebûbekir, Süleyman Efendi b. Bayram, Halil Efendi b. Receb.

498 [87a-3] Hacı İbrahim b. Abdullah’ın Yusuf Ağa b. Abdurrahman’a 
olan borcunu ödemeye söz vermesi
Mahmiye-i İstanbul’da (  ) mahallesinde sâkin el-Hâc İbrahim b. Abdullah nâm 
kimesne meclis-i şer‘-i şerîfde, bâ‘isü hâze’l-kitâb Yusuf Ağa b. Abdurrahman 
mahzarında ikrâr ve takrîr-i kelâm edip, bundan akdem merkūm Yusuf Ağa’dan 
üç bin yedi yüz elli guruş istidâne ve kabz edip, hâlâ zimmetimde vâcibü’l-edâ 
deynim olup, lâkin meblağ-ı mezbûru hâlâ edâya kudretim olmamağla târih-i 
kitâbdan bir sene tamâmına değin ber vech-i muharrer deynim olan meblağ-ı 
mezbûr üç bin yedi yüz elli guruşu merkūm Yusuf Ağa’ya bi’t-tamâm edâ ve 
teslîme ta‘ahhüd ve iltizâm eyledim dedikde, hıfzan li’l-makāl ba‘de’t-tasdîki’l-
mer‘î, mâ vaka‘a bi’t-taleb ketb olundu.
Fi’l-yevmi’s-sânî min Recebi’l-mürecceb li sene isneteyn ve mi’e ve elf.
Şuhûdü’l-hâl: Bayram b. Mahmud, Ahmed Efendi b. Derviş, Mehmed Ağa b. Ah-
med, Ahmed Efendi b. Mustafa, Mustafa Efendi b. (  ), Beyzâde Mehmed Beşe 
el-mübâşir, Abdullah ağa b. Mehmed.

499 [87b-1] Papucubüyük Ömer Efendi b. Hacı 
Mehmed’in varislerinin tespiti
Vilâyet-i Anadolu’da İznikmid Kazâsı’nda Urusluca mahallesi sâkinlerinden 
Mehmed ve Ahmed ibney Ebûbekir b. el-Hâc Mehmed b. Abdullah ile yine 
mahalle-i mezbûre sâkinlerinden Râziye Hâtun bt. el-Hâc Mehmed b. Abdul-
lah tarafından husûs-ı âti’z-zikre vekîl olduğu zât-ı mezbûreyi ma‘rifet-i şer‘iyye 
ile ârifân olan mezbûrân Mehmed ve Ahmed şehâdetleriyle hasm-ı câhid-i 
şer‘î mahzarında şer‘an sâbit ve mahkûmun-bih olan İsmail Çelebi b. Mehmed 
meclis-i şer‘-i şerîf-i enverde, mahmiye-i İstanbul’da Harâccı Muhyiddin mahal-
lesi sâkinlerinden iken bundan akdem vefât eden Pabucubüyük Ömer Efendi b. 
el-Hâc Mehmed b. Abdullah’ın vasiyy-i muhtârı olmağla terekesine vâzı‘u’l-yed 
olan İmâm Ali Efendi b. Musa mahzarında her biri asâleten ve vekâleten üzeri-
ne da‘vâ ve takrîr-i kelâm edip, biz müteveffâ-yı mezbûr Ömer Efendi’nin li ebe-
veyn karındaşı mezbûr Ebûbekir’in sulbî oğulları olup mezbûrân Ömer Efendi ve 
Ebûbekir’in babaları ismi mezbûr el-Hâc Mehmed ve cedleri merkūm Abdullah 
ve anaları ismi Fâtıma ve maskat-ı re’sleri mahalle-i mezbûre olup ve müvekkile-i 
mezbûre Râziye Hâtun dahi müteveffâ-yı mezbûr Ömer Efendi’nin li ebeveyn 
kız karındaşı olup babası mezbûr el-Hâc Mehmed ve anaları merkūme Fâtıma 
ve maskat-ı re’sleri kezâlik mahalle-i mezbûre olup, müteveffâ-yı mezbûrun 
verâseti yine müvekkile-i mezbûre Râziye Hâtun’a ve zevcesi Âlime bt. Sefer’e 
münhasıra ve tashîh-i mes’elesi sekiz sehimden olup sihâm-ı mezbûrenin dört 
sehimi müvekkile-i mezbûre Râziye’nin ve iki sehimi mezbûre Âlime’ye ve bi-
rer sehimi (…) isâbet ve intikāl etmeğin, hâlâ vasiyy-i mezbûr ber vech-i mu-
harrer müteveffâ-yı mezbûrun terekesinden hisse-i irsiyemizi teslîmden imtinâ‘ 
eder, suâl olunsun dediklerinde gıbbe’s-suâl vasiyy-i mezbûr cevâbında, tereke-i 
müteveffâ-yı mezbûra ber vech-i meşrûh vaz‘-ı yedini ikrâr, lâkin mezbûrân 
Mehmed ve Ahmed’in ve müvekkile-i mezbûre Râziye Hâtun’un vech-i mu-
harrer üzre vârisleri olduğunu inkâr edicek, mezbûrân Ahmed ve Mehmed ile 
vekîl-i mezbûrdan müdde‘âlarına beyyine taleb olundukda, udûl-i müslimînden 
ve kasaba-i mezbûre sâkinlerinden Musa b. Mehmed ve mahmiye-i mezbûrede 
zikr olunan Harâccı Muhyiddin mahallesinde sâkin Mehmed Çelebi b. Hamza 
nâm kimesneler li ecli’ş-şehâde meclis-i şer‘a hâzırân olup isre’l-istişhâd, fi’l-
vâki‘ mezbûrân Mehmed ve Ahmed müteveffâ-yı mezbûr Pabucubüyük Ömer 
Efendi b. el-Hâc Mehmed b. Abdullah’ın li ebeveyn karındaşı Ebûbekir’in sulbî 
oğulları olup mezbûr Ömer Efendi ile merkūm Ebûbekir’in babaları merkūm 
el-Hâc Mehmed ve cedleri merkūm Abdullah ve anaları mezbûre Fâtıma’dır ve 
müvekkile-i mezbûre Râziye Hâtun dahi müteveffâ-yı mezbûr Ömer Efendi’nin 
li ebeveyn kız karındaşı olup, babaları mezbûr el-Hâc Mehmed’dir ve anaları 
mezbûre Fâtıma ve maskat-ı re’sleri kezâlik mahalle-i mezbûredir, müteveffâ-
yı mezbûrun verâseti mezbûrân Mehmed ve Ahmed ve müvekkile-i mezbûre 
Râziye Hâtun’a ve zevcesi mezbûre Âlime Hâtun’a münhasıradır, bunlardan 
mâ‘adâ vârisi ve terekesine müstahıkk-ı âhar olduğu ma‘lûmumuz değildir. 
Biz bu husûsa bu vech üzre şâhidleriz, şehâdet dahi ederiz deyu her biri edâ-i 
şehâdet-i şer‘iyye ettiklerinde, gıbbe ri‘âyeti şerâiti’l-kabûl şehâdetleri makbûle 
olmağın, mûcibiyle müteveffâ-yı mezbûrun terekesinden mezbûrân Mehmed 
ve Ahmed ve müvekkile-i mezbûre Râziye’ye isâbet eden hisse-i irsiyelerin 
teslîme vasiyy-i mezbûr Ali Efendi’ye tenbîh olunup, mâ hüve’l-vâki‘ [bi’t-taleb] 
ketb olundu.
Fi’l-yevmi’s-sânî min Recebi’l-ferd li sene isneteyn ve mi’e ve elf.
Şuhûdü’l-hâl: El-Hâc İbrahim b. Abdullah, Ali b. Mustafa, Mustafa Efendi [b.] 
Ramazan, Murad Çelebi, Müezzin Halil Efendi, Yahya Çelebi b. ( ), el-Hâc Meh-
med b. Hasan, İbrahim Çelebi b Ahmed, İsmail Çelebi b. Halil.

500 [87b-2] Ayşe bt. Hasan Yazıcı’nın oğlundan intikal eden miras 
payını tahsil edip kendisine ulaştıran vekili Hacı Mehmed 
b. Hüseyin’in zimmetini ibra etmesi
Vilâyet-i Anadolu’da medîne-i Trabzon vâlisi oldukdan sonra Azak muhâfızı 
iken vefât eden Somuncu demekle şehîr Mustafa Paşa b. Mehmed’in vâlidesi 
olup, zâtını ma‘rifet-i şer‘iyye ile ârifân Mustafa Efendi b. Mehmed ve es-Seyyid 
Abdülbâki Efendi b. İbrahim ta‘rîfleriyle mu‘arrefe olan Ayşe bt. Hasan Yazıcı 
nâm hâtun meclis-i şer‘-i şerîf-i enverde, işbu bâ‘isü’l-kitâb el-Hâc Mehmed b. 
Hüseyin mahzarında ikrâr ve takrîr-i kelâm edip, mesfûr el-Hâc Mehmed’i oğ-
lum müteveffâ-yı mezkûrun terekesinden bana isâbet ve intikāl eden hisse-i ir-
siyemi ahz u kabz ve bana îsâle bundan akdem tarafımdan vekîl ve nâib nasb 
ve ta‘yîn edip, ol dahi vekâlet-i mezkûreyi ba‘de’l-kabûl oğlum müteveffâ-yı 
mezbûrun terekesinden nakid ve menkūl beynimizde ma‘lûm hisse-i irsiyemi 
ahz u kabz ve bana teslîm etmişdi. El-hâletü hâzihî nakid altmış beş guruşla bir 
köhne yün örtüsü ve bir sadefkârî pîş-tahta ve bir gaddâre ve iki bakır kalkanı 
dahi hâlâ bana def ‘ ü teslîm, ben dahi yedinden ahz u kabz eyleyip, ba‘de’l-yevm 
oğlum müteveffâ-yı mezbûrun terekesine ve bi’l-cümle târih-i kitâba gelince 
beynimizde cereyân eden ahz u i‘tâ ve mu‘âmelât-ı şettâya müte‘allika âmme-i 
da‘vâdan mezbûrun zimmetini ibrâ-i âmm-ı râfi‘ü’l-hisâm ile ibrâ ve iskāt eyle-
dim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Recebi’l-ferd li sene isneteyn ve mi’e ve elf.
Şuhûdü’l-hâl: Şaban Beşe b. Osman, Hasan Yazıcı, Musa b. Ahmed, el-Hâc Hü-
seyin b. Abdi.

501 [87b-3] Fâtıma bt. Mustafa’nın kendisini boşayan ve mehrini 
ödünç aldığı parayı ödeyen kocası Mustafa Beşe b. Ömer’in 
zimmetini ibra ettiği
Mahmiye-i İstanbul’da Emin Nureddin mahallesinde sâkine ve zâtını İbrahim 
Beşe b. Mehmed ve Hasan Beşe b. Abdullah ta‘rîfleriyle mu‘arrefe olan Fâtıma bt. 
Mustafa nâm hâtun meclis-i şer‘-i şerîf-i enverde, zevc-i mutallıkı işbu bâ‘isü’l-
kitâb Mustafa Beşe b. Ömer mahzarında ikrâr-ı tâm ve takrîr-i kelâm edip, 
mezbûr Mustafa Beşe zevc-i dâhilim olup târih-i kitâbdan iki gün mukaddem 
beni bâyinen tatlîk etmekle zimmetinde mütekarrir ve ma‘kūdun-aleyh olan 
üç bin akçe mehr-i müeccelimi ve cihet-i karzdan zimmetinde hakkım olan 
üç guruş ki, cem‘an yirmi sekiz guruş hakkımı ve yedinde [88a] olan tencere-
mi bana edâ ve teslîm, ben dahi yedinden tamâmen ahz u kabz edip ve iddetim 
inkızâsına değin ve nafaka ve me’ûnet-i süknâm için beher yevm dört akçe ver-
mek üzre mezbûr Mustafa Beşe ta‘ahhüd etmekle, ben dahi kabûl edip ve nafa-
ka husûsundan mâ‘adâ biribirimiz ile da‘vâ ve nizâ‘ımız kalmamışdır dedikde, 
gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire sene 1102.
Şuhûdü’l-hâl: İsmail Efendi b. Veli, Hasan Beşe b. ( ) çukadâr, Mehmed Çelebi b. 
İbrahim, İbrahim Çelebi b. Ahmed, İbrahim b. Kuloğlu Veli.

502 [88a-1] La‘lîhan bt. Ahmed’in cariyesi Gülistan’ı azat etmesi
Mahmiye-i İstanbul’da Sultan Bayezid Hân -aleyhi’r-rahmetü ve’l-gufrân- 
Câmi‘-i Şerîfi kurbunda sâkine iken bundan akdem vefât eden La‘lîhan Hâtun 
bt. Ahmed’in verâseti, li ebeveyn karındaşı Ebûbekir Efendi’ye münhasıra oldu-
ğu şer‘an zâhir ve müte‘ayyin oldukdan sonra ve mezbûr Ebûbekir Efendi’nin 
oğlu ve tarafından husûs-ı âti’l-beyâna vekîl olup, İsmail Efendi b. İbrahim ve 
Zeynelabidin b. Hüseyin şehâdetleriyle şer‘an vekâleti sâbite olan Muharrem 
Ağa meclis-i şer‘-i şerîf-i enverde, müteveffât-ı mezbûreye rıkkını i‘tirâf eden 
açık kaşlı elâ gözlü orta boylu Rûsiyyetü’l-asl hâmiletü hâze’l-vesîka Gülistan 
bt. Abdullah mahzarında ikrâr-ı tâm ve takrîr-i kelâm edip, mezbûre Gülistan 
müteveffât-ı mezbûre La‘lîhan Hâtun’un câriye-i memlûkesi olmağla mezbûr 
La‘lîhan iki sene mukaddem mâ ba‘d-i mevtine izâfet ile sülüs mâlından edâ ol-
mak üzre mezbûreyi müdebbere etmişdi, mezbûre La‘lîhan fevt olup sülüs mâlı 
müsâ‘id olmağla, mezbûr Gülistan ile kat‘â da‘vâ ve nizâ‘ımız yokdur dedikde, 
işbu vesîka bi’t-taleb ketb olundu.
Fi’l-yevmi’s-sânî min şehri Recebi’l-ferd li sene isneteyn ve mi’e ve elf.
Şuhûdü’l-hâl: Mehmed Efendi b. Mustafa, Zeynelabidin b. Hüseyin, İsmail Efen-
di b. İbrahim, Ali Efendi b. (  ) el-kâtib, es-Seyyid Abdülmu‘tî Efendi, Ebûbekir 
b. Hüseyin.

503 [88a-2] Değirmenci Asvador’un kazaen vefat ettiğinin 
yerinde tespit edilmesi
Vilâyet-i Anadolu’da Erzincan Kazâsı’na tâbi‘ Denkdik? nâm karye ahâlîsinden 
olup, hâlâ mahmiye-i İstanbul’da Unkapanı Kapısı dâhilinde Hızır Bey mahalle-
sinde vâki‘ mîrî değirmende değirmenci olan Semaven v. Köniğ v. Vartok nâm 
zimmî meclis-i şer‘-i şerîfde takrîr-i kelâm ve ta‘bîr ani’l-merâm edip, li ebe-
veyn karındaşım olup zikr olunan değirmende benimle ma‘an değirmenci olan 
Asvador nâm zimmî târih-i kitâb gecesi ba‘de’l-ışâ değirmende kendi san‘atıyla 
değirmen-i mezbûr çarhının üzerine vardıkda, çarh-ı mezbûrun bendi mezbûr 
Asvador’ı direğe sıkıp hâlik olmuşdur, hâlâ kıbel-i şer‘den üzerine varılıp keşf ve 
mu‘âyene olunmak matlûbumdur deyu husûs-ı mezbûr için fermân-ı şerîf dahi 
ibrâz etmeğin, imtisâlen-leh savb-ı şer‘den irsâl olunan Ebûbekir Efendi zikr 
olunan değirmene varıp zeyl-i kitâbda muharrerü’l-esâmi müslimîn ile hâlik-i 
mezbûr a‘zâsına nazar olundukda, eser-i cerhi olmayıp ber vech-i muharrer di-
reğe sıkıp hâlik olduğu mu‘âyene ve müşâhede olunmağın, vâki‘ hâli mezbûr 
Ebûbekir Efendi mahallinde ketb ü tahrîr edip, ba‘dehû ma‘an ba‘s olunan Mus-
tafa Beşe b. Mehmed ve Mehmed b. Abdullah ile meclis-i şer‘a gelip alâ vukū‘ihî 
inhâ etmeğin, mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: İbrahim Ağa b. Hasan, Ahmed Efendi müezzin, Mustafa Efendi 
el-müezzin, Ali Çelebi b. Şaban, Berber es-Seyyid Mustafa Çelebi b. ( ), Mehmed 
Çelebi b. ( ), ( ) b. İbrahim.

504 [88a-3] Fâtıma bt. Mustafa’nın Mustafa Beşe b. Ömer’de 
mehir alacağı olması
Mahmiye-i İstanbul’da Emin Nureddin mahallesinde sâkine Fâtıma bt. Mus-
tafa nâm hâtun meclis-i şer‘-i şerîfde, zevc-i mutallıkı Mustafa Beşe b. Ömer 
mahzarında üzerine da‘vâ ve takrîr-i kelâm edip, mukaddemâ zevcim mezbûr 
ile muhâla‘a olup, ol vechile mezbûrdan mübâne ve iddetim münkaziye olduk-
dan sonra mezbûr Mustafa Beşe her ne zamân seni tezevvüc edersem benden 
üç talâkla mutallaka ol deyu şart ve ta‘lîk etmekle, işbu hâzır bi’l-meclis Berber 
Mahmud Çelebi b. Ahmed fuzûlî şuhûd mahzarında üç bin akçe mehr-i müec-
cel tesmiyesiyle mezbûr Mustafa Beşe için benimle akd-i nikâh ettiğinden son-
ra mezbûr Mustafa Beşe’ye i‘lâm o dahi bana duhûl ile fi‘ilen kabûl edip, ba‘dehû 
târih-i kitâbdan bir gün mukaddem beni bâyinen tatlîk etmeğin, hâlâ mezbûr[a] 
suâl olunup ber vech-i meşrûh zimmetinde mütekarrir ve ma‘kūdun-aleyh olan 
meblağ-ı mezbûr üç bin akçe mehr-i müeccelimi alıverilmek matlûbumdur de-
dikde, gıbbe’s-suâl mezbûr Mustafa Beşe cevâbında, ben müdde‘iye-i mezbûreyi 
ancak on guruş mehr-i müeccel ile vech-i meşrûh üzre tezevvüc ve kabûl etmiş-
dim deyu târih-i kitâbdan bir gün mukaddem mezbûre [Fâtıma’yı] tatlîk eyledi-
ğini ikrâr, lâkin ziyâde mehr [iddi‘âsını] inkâr edicek, müdde‘iye-i mezbûreden 
[88b] sıdk-ı makālına mutâbıka beyyine taleb olundukda, mahalle-i mezbûre 
sükkânından olup mezbûreyi şer‘an ârifân Abdülkādir Efendi b. Ramazan ve 
İbrahim Efendi b. Kadri nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında, fi’l-vâki‘ mezbûr Mustafa Beşe ber vech-i mübey-
yen mezbûre Fâtıma için talâk-ı selâseyi kendi tezevvücüne şart ve ta‘lîk etmek-
le, işbu mezbûr Mahmud Çelebi fuzûlî bizim huzûrumuzda üç bin akçe mehr-i 
müeccel tesmiyesiyle mezbûr Mustafa Beşe için mezbûre Fâtıma Hâtunla akd-i 
nikâh ettiğinden sonra mezbûr Mustafa Beşe’ye i‘lâm-ı mezbûr Mustafa Beşe 
dahi mezbûre Fâtıma Hâtun’a duhûl etmekle fi‘ilen kabûl eyledi. Biz bu husûsa 
bu vech üzre şâhidleriz, şehâdet dahi ederiz deyu her biri edâ-i şehâdet-i şer‘iyye 
ettiklerinde, ba‘de’t-ta‘dîl ve’t-tezkiye şehâdetleri makbûl olmağın, mûcebince 
ba‘de’l-hükm mehr-i müecceli olan meblağ-ı mezbûr üç bin akçeyi müdde‘iye-i 
mezbûre Fâtıma Hâtun’a edâ ve teslîme mezbûr Mustafa Beşe’ye tenbîh olunup, 
mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire sene 1102.
Şuhûdü’l-hâl: El-Hâc Hasan Beşe çukadâr, İbrahim Çelebi b. Mehmed, Mustafa 
Çelebi b. Şaban, Ali Beşe b. Bâli.

505 [88b-1] Seyyid Halil Ağa b. İbrahim’in odalarını satması
Mahmiye-i İstanbul’da Hoca Üveys mahallesinde sâkin es-Seyyid Halil Ağa b. 
İbrahim meclis-i şer‘-i şerîf-i enverde, kendi tarafından asîl ve zevcesi Muaz-
zez bt. Abdullah nâm hâtun tarafından husûs-ı âti’l-beyâna vekîl olduğu zâtını 
ma‘rifet-i şer‘iyye ile ârifân Müezzin es-Seyyid Mehmed Efendi b. es-Seyyid 
Ömer ve diğer Seyyid Halil b. İbrahim şehâdetleriyle şer‘an sâbit olan işbu 
bâ‘isü’l-kitâb Çorbacı Mahmud Ağa b. Mustafa mahzarında ikrâr-ı tâm ve 
takrîr-i kelâm edip, yedimde mülküm olup mahalle-i mezbûrede vâki‘ bir ta-
rafdan Medîne-i Münevvere’de vâki‘ ve bir tarafdan ba‘zan Derzizâde Mehmed 
Çelebi ba‘zan Odabaşı el-Hâc Abdullah menzilleri ve bir tarafdan ba‘zan Ha-
san Ağa ve ba‘zan Kol Kethüdâsı Süleyman Paşa Vakfı ve bir tarafdan ba‘zan 
Mahmud Çavuş ve tarîk-i hâs ve ba‘zan el-Hâc Mehmed Çelebi mülkü ile 
mahdûd birer oda ve bir sofa ve birer kenîf ve her birinin havluları müşte-
mil üç bâb tahtânî odaları ve hudûd-ı mezkûre dâhilinde zikr olunan odalar 
mukābelesinde vâki‘ kezâlik birer oda ve birer sofa ve birer kenîf ve birer bi’r-i 
mâ ve herbirinin havluları müştemil bir oda fevkinde mebnî bir köşk ve eşcâr-ı 
müsmire ve gayr-ı müsmireyi hâvî hadîka-i kebîre ve kenârında vâki‘ bi’r-i mâ 
ve karşı be karşı tarîk-i hâssı müştemil başka başka kapılı mecmû‘ arsasının 
merhûm Hoca Üveys Vakfı’na senede elli beş akçe mukāta‘a-i kadîmesi olan 
min haysü’l-mecmû‘ beş bâb müte’ehhilîn mülk odalarımı, bi cümleti’t-tevâbi‘ 
ve’l-levâhık ve kâffeti’l-hukūk ve’l-merâfık bey‘-i bâtt-ı kat‘î ile mezbûrân Mah-
mud Ağa ve zevcesi Muazzer Hâtun’a yedi yüz guruşa bey‘ ve temlîk ve teslîm 
ve arsasını izn-i mütevellîyle meccânen ferâğ ve tefvîz, onlar dahi sülüsü mezbûr 
Mahmud Ağa’nın ve sülüsânı mezbûre Muazzez Hâtun’un olmak üzre iştirâ ve 
kabûl ve tesellüm ve tefevvüz ettiklerinden sonra semen-i merkūmun sülüsünü 
merkūm Mahmud Ağa’dan ve sülüsânını mezbûre Muazzez Hâtun’dan cem‘an 
yedi yüz guruşa yedlerinden tamâmen ahz u kabz ve istîfâ eyledim. Ba‘de’l-
yevm mârru’z-zikr beş bâb odalar ve bahçe ve cümle müştemilâtı eslâsen 
mezbûr Mahmud Ağa ve Muazzez Hâtun’un mülk-i müşterâları ve arsası hakk-ı 
müfevvazları olmuşdur, benim [hiç bir] vechile alâka ve medhalim kalmamışdır, 
mezbûrân Mahmud Ağa ve Muazzez Hâtun keyfe mâ yeşâ ve yahtârân mutasar-
rıf olsunlar dedikde, gıbbe’t-tasdîki’l-vicâhî mâ hüve’l-vâki‘ bi’t-taleb ve’l-ibtiğā 
ketb ü imlâ olundu.
Fi’l-yevmi’s-sânî min Recebi’l-ferd sene 1102.
Şuhûdü’l-hâl: Mustafa Efendi b. Veliyyüddin el-imâm, Abdülbâki Efendi İmâm 
[b.] el-Hâc İlyas, Mehmed Çelebi b. Ahmed, Mehmed Bey b. Ahmed, Süleyman 
Çelebi b. Mehmed, Mustafa Çelebi b. Murad, Mustafa Çelebi b. Süleyman.

506 [88b-2] Fâtıma bt. Yusuf ’un boşandığı kocası Ahmed b. Şaban’dan 
mehir ve nafakasını alıp zimmetini ibra etmesi
Mahmiye-i İstanbul’da Baklalı mahallesi sâkinelerinden olup zâtını ma‘rifet-i 
şer‘iyye ile ârifân olan Ahmed b. Ahmed ve Mahmud b. Hasan ta‘rîfleriyle 
mu‘arrefe olan Fâtıma bt. Yusuf nâm hâtun meclis-i şer‘-i şerîf-i enver ve 
mahfil-i dîn-i münîf-i ezherde, zevc-i mutallıkı bâ‘isü hâze’l-kitâb Ahmed 
Efendi b. Şaban mahzarında ikrâr ve takrîr-i kelâm edip, zevcim mezbûr Ah-
med Efendi târih-i kitâbdan bir ay mukaddem beni tatlîk etmekle, zimmetin-
de mütekarrir ve ma‘kūdun-aleyh olan iki bin beş yüz akçe-i mehr-i müecce-
lim ve nafaka-i iddet ve me’ûnet-i süknâm için bi’t-terâzî ta‘yîn olunan üç yüz 
akçe ki, cem‘an iki bin sekiz yüz akçeyi zevcim mezbûr Ahmed Efendi hâlâ bana 
def ‘ ü teslîm ben dahi yedinden bi’t-tamâm ve’l-kemâl ahz u kabz edip, ba‘de’l-
yevm hukūk-ı zevciyyete müte‘allik âmme-i da‘vâdan zevcim mezbûr Ahmed 
Efendi’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Recebi’l-ferd li seneti 1102.
Şuhûdü’l-hâl: İbrahim Efendi el-imâm, Mehmed Efendi el-müezzin, el-Hâc Ha-
lil b. ( ), Mehmed Çelebi b. ( ), Hasan Çelebi b. Abdullah, İbrahim Çelebi b. Ah-
med, Abdullah Efendi b. el-Hâc Veli, Ali Beşe b. ( ).

507 [89a-1] Müderris Musa Efendi b. Mustafa’nın vakfiyesi
El-hamdülillâhi el-vâkıfı alâ külli hâl el-muttali‘ı alâ mâ hâl fi’l-bâl âlimü’l-
gayb ve’ş-şehâdeti’l-kebîri’l-müte‘âl ve’s-salâtü ve’s-selâmü alâ seyyidinâ 
Muhammedini’l-meb‘ûs bi’n-nübüvveti’l-kemâl ve alâ âlihî ve ashâbihî hayru’l-
ashâb ve’l-âl. Ammâ ba‘d işbu kitâb-ı sıhhat-nisâbın tahrîr ve inşâsına bâ‘is ve 
bâdî oldur ki, vilâyet-i Anadolu’da medîne-i Kayseriye muzâfâtından Sahrâ 
Nâhiyesi’ne tâbi‘ Çırağlan nâm karyede sâkin sâhibü’l-hayrât ve’l-hasenât 
tâlibü’l-meberrât umdetü’l-müderrisîni’l-fihâm Musa Efendi b. Mustafa meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de, zikri âtî vakfına 
mütevellî nasb ve ta‘yîn eylediği Hızır [b.] Bâli nâm kimesne mahzarında ikrâr-ı 
tâm ve takrîr-i kelâm edip, atyeb-i mâl ve ahsen-i menâlimden yüz guruş ifrâz 
ve imtiyâz-ı tâm ile mümtâz kılındığından sonra hasbeten lillâhi te‘âlâ vakf-ı 
sahîh-i mü’ebbed ve habs-i sarîh-i muhalled ile vakf ve habs edip şöyle şart ve 
ta‘yîn eyledim ki, meblağ-ı mezbûr yed-i mütevellî [ile] rehn-i kavî ve kefîl-i melî 
ve yâhud ikisinden biri ile senede her on’ı on bir buçuk akçe hesâbınca istirbâh 
ve istiğlâl olunup, bi fazlillâhi te‘âlâ hâsıla olan rey‘ ve gılâl yed-i mütevellîde hıfz 
ve karye-i mezbûrenin ber-mûceb-i defter-i sultânî yalnız bir aded avârızhânesi 
olmağla, her sene zikr olunan bir hâne avârızları bedeli için kābız olanlara edâ 
ve teslîm oluna ve ziyâde kalırsa asl-ı mâla zam ve i‘mâl olunup nemâsı karye-i 
mezbûre re‘âyâsının uhdelerine edâsı lâzım gelen zevâ’id ve mesârife sarf olu-
na ve ben ve ba‘de’l-vefât ile’l-inkırâz evlâdım ve ahâlî-i karye vakf-ı mezbûra 
hasbî nâzır olup, her sene mütevellînin muhâsebesin görüp, mâl-ı mezbûr izâ‘at 
ve itlâf olunmamak üzre ihtimâm edeler ve vakf-ı mezbûrun tevliyet-i hasbi-
yesi yine ahâlî-i karyeden mütedeyyin ve perhîzkâr olanlara meşrûta olarak 
kürûr-ı eyyâm ile şerâit-i mezkûreye ri‘âyet müte‘azzire olursa, mutlak fukarâ-
yı müslimîne vakf ola deyu meblağ-ı mezbûru mütevellî-i mezbûra teslîm, ol 
dahi kabz ve sâir mütevellîlerin evkāfda olan tasarrufları gibi tasarruf eyle-
di dedikde, gıbbe’t-tasdîki’ş-şer‘î, vâkıf-ı mûmâ-ileyh semt-i vifâkdan cânib-i 
şikāka âzim ve husûmet ve nizâ‘a câzim [olup], vakf-ı nukūd inde’l-e’immeti’s-
selâseti’n-nehârîr -aleyhim rahmehullâhi’l-meliki’t-tedebbür- mefkūd olmağın 
vakfımdan rücû‘ eyledim ve meblağ-ı mezbûru mülküme istirdâd ederim de-
dikde, mütevellî-i mezbûr cevâba mütesaddî olup, eğerçi vakf-ı nukūd inde’l-
e’immeti’s-selâse mefkūddur, lâkin hazret-i İmâm-ı Züfer -aleyhi’r-rahmetü’l-
meliki’l-ekber-den İmâm Ensârî -radıye anhü Rabbihi’l-bârî- rivâyeti üzre sahîh 
ve câizdir deyu binâen-aleyh meblağ-ı mezbûru edâ ve teslîmden imtinâ‘ ve 
husûmet ve nizâ‘ edip, hâkim-i muvakki‘-i sadr-ı kitâb –tûbâ lehû hüsnü me’âb- 
huzûrunda müterâfi‘ân ve her biri fasl u hasma tâlibân olduklarında, hâkim-i 
mûmâ-ileyh tarafeynin kelâmında fikr-i dakīk edip imâm-ı müşârün-ileyh haz-
retlerinin re’y-i münîrleri üzre vakf-ı nukūdun sıhhatine hükm edicek, vâkıf-ı 
mezbûr semt-i âhardan nizâ‘ edip, eğerçi hükm-i mezbûr ile vakfa sıhhat hâsıla 
oldu, lâkin inde’l-İmâmi’l-A‘zam ve’l-hümâmi’l-akdem sıhhat müstelzim-i 
lüzûm olmamağla, benim için bâb-ı rücû‘ meftûh olmağın vakfımdan rücû‘ ve 
meblağ-ı mezbûru istirdâd ederim dedikde, mezbûr tekrâr cevâb verip, eğerçi 
imâm-ı müşârün-ileyh katında hâl minvâl-i muharrer üzredir, lâkin mütevellî 
inde’l-imâmeyn-i hümâmeyn [lâ] siyemâ ba‘de’t-teslîm ile’l-mütevellî sahîh 
ve sıhhat müstelzim-i lüzûmdur ana binâ’en meblağ-ı mezbûru teslîm etmem 
deyu imtinâ‘ ve tekrâr müterâfi‘ân ve fasl u hasma tâlibân olduklarında, hâkim-i 
müterâfi‘un-ileyh dahi tarafeynin kelâmında ba‘de’t-te’emmül âlimen bi’l-hilâf 
lüzûm-ı vakfa dahi hükmetmeğin, vakf-ı mezbûr sahîh ve lâzım oldu, fe-men 
beddelehû ba‘demâ semi‘ahû fe-innemâ ismuhû ale’llezîne yübeddilûnehû 
inna’llâhe semî‘un alîm ve ecru’l-vâkıf ale’l-hayyi’l-cevâdi’l-kerîm. Cerâ zâlik ve 
hurrire fî gurre-i Recebi’l-ferd li sene isneteyn ve mi’e ve elf.
Şuhûdü’l-hâl: es-Seyyid Mahmud Çelebi b. Süleyman, İsâ b. Abdülkerim, Mah-
mud Efendi b. Ebulhayr, es-Seyyid Mustafa b. es-Seyyid Ali, es-Seyyid Ali b. ( ), 
Mehmed b. el-Hâc Habil, Hasan Beşe b. Mehmed, Hasan b. Hasan Dede, es-
Seyyid Numan b. Himmet ve gayruhüm.

508 [89b-1] Said b. Mesud’un vakfiyesi
El-hamdülillâhi el-vâkıfı alâ külli hâl el-muttali‘ı alâ mâ hâl fi’l-bâl âlimü’l-
gayb ve’ş-şehâdeti’l-kebîri’l-müte‘âl ve’s-salâtü ve’s-selâmü alâ seyyidinâ 
Muhammedini’l-meb‘ûs bi’n-nübüvveti’l-kemâl ve alâ âlihî ve sahbihî hayra’l-
ashâb ve’l-âl. Ammâ ba‘d işbu kitâb-ı sıhhat-nisâbın tahrîr ve inşâsına bâ‘is ve 
bâdî oldur ki, diyâr-ı Mağrib’de nefs-i cezîre-i Cerbe’de sâkin sâhibü’l-hayrât ve’l-
hasenât Said b. Mesud meclis-i şer‘-i şerîf-i enver ve mahfil-i dîn-i münîf-i ez-
herde, vakf-ı âti’l-beyâna li ecli’t-tescîl ve’t-tekmîl mütevellî ta‘yîn eylediği Şeyh 
Âşur mahzarında ikrâr-ı tâm ve takrîr-i kelâm edip, babam mezbûr Mesud’un 
hâl-i hayâtında yedinde mülk ve hakkı olup, ber-mûceb-i hüccet-i şer‘iyye bana 
hibe ve temlîk ve teslîm edip, ol vechile mülküm olup cezîre-i mezbûrede vâki‘ 
kıbleten tarîk-i âm ve şimâlen veled-i Baloş ve cenûben el-mürcî? ve garben 
tarîk-i âm ile mahdûd üzüm ve incir ve sâir eşcâr müştemil bahçe ve yine kur-
bunda vâki‘ kıbleten el-mürcî? ve şimâlen tarîk ve cenûben Cirvi? bahçesi ile 
mahdûd ineb ve tîn bahçesi ve yine el-mürcî? ve şimâlen ashâbı bahçesi ve gar-
ben ve cenûben tarîk-i âm ile mahdûd üzüm ve incir bahçesi ve yine kıbleten 
ve garben Melak yedinde olan bahçe kürûmu ve tarîk-i âm ile mahdûd üzüm ve 
incir ve hurma ve zeytin eşcârını müştemil bahçemi ve yine kıbleten ve lede’l-
muhâsara ve şarkan tarîk ve garben ve cenûben tarîk-i âm ile mahdûd [üzüm] 
ve incir bahçemi ve yine kıbleten vâkıf ve garben el-muîz ve şarkan ve cenûben 
tarîk-i âm ile mahdûd üzüm ve incir bahçesi ve yine bir tarafı merdik? ve bir 
tarafı bahr ve bir tarafı Ramazan ve bir tarafı tarîk-i âm ile mahdûd hurma ve 
zeytin eşcârı bahçemi ve yine kıbleten tarîk ve garben Eski Ahmed ve şarkan ve 
cenûben veled-i Garil? ile mahdûd hurma bahçemi ve yine kıbleten Odabaşı ve 
garben tarîk-i âm ve şarkan yine Odabaşı ve cenûben tarîk ile mahdûd zeytin ve 
hurma bahçesi ve yanında bir aded zeytin ağacı ve menzil-i Rum kurbunda bir 
aded üzüm ve incir bahçesi ve yine etrâf-ı erba‘ası Melak tasarruflarında olan 
bahçe ve tarîk-i âm üzüm ve incir bahçemi ve yine kıbleten Abdullah ve şar-
kan el-Hâc Ali ve cenûben mekābir-i müslimîn ve garben tarîk ile mahdûd hur-
ma ve incir ve zeytin ve üzüm bahçesi ve yine kıbleten el-Hâc Mesud ve şarkan 
benim âhar mülküm ve garben Şeyh Mehmed ve cenûben yine mezbûr el-Hâc 
Mesud mülkü ile mahdûd hurma ve incir ve zeytin ve üzüm bahçemi ve bi’l-
cümle babam mezbûrun bana hibe ve temlîk eylediği emlâkini mâl ve mülküm-
den ifrâz edip, hasbeten lillâhi te‘âlâ vakf-ı sahîh-i şer‘î ve habs-i sarîh-i mer‘î ile 
vakıf ve habs edip şöyle şart ve ta‘yîn eyledim ki, mâdem ki ben hayâtda olam 
mârru’l-beyân bahçelerde hâsıl olan mahsûlâta kendim mutasarrıf olam, emr-i 
rabbânî birle vedâ‘-ı âlem-i fânî eylediğimde evkāf-ı mezkûremden hâsıla olan 
mahsûlât üç sehim olup, bir sehimi cezîrede vâki‘ Mehmed Bey Medresesi’nde 
olan tâlib-i ilm fukarâsına verilip ve bir sehmi beytullahü’l-harâm ve bir sehmi 
Medîne-i Münevvere -sallallâhu te‘âlâ alâ münevverihâ- fukarâsına beher sene 
irsâl oluna ve zikr olunan medresede tâlib-i ilm bulunmazsa hisse-i mezbûre 
dahi Haremeynü’ş-şerîfeyn fukarâsına irsâl oluna ve şürût-ı eyyâm ile şerâit-i 
mezkûreye ri‘âyet müte‘azzire olursa, mutlak fukarâ-yı müslimîne vakf ola deyu 
akārât-ı mezkûreyi mütevellî-i mezbûra teslîm, ol dahi mahallinde kabz ve 
tesellüm ve sâir mütevellîlerin evkāfda olan tasarrufları gibi tasarruf eyledi de-
dikde, gıbbe’t-tasdîki’l-mu‘teberi’l-vicâhî vâkıf-ı mezbûr semt-i vifâkdan cânib-i 
şikāka âzim olup, vakf-ı akār muhtâr-ı eimme-i ahyâr olan İmâm-ı A‘zam ve 
hümâm-ı efhâm Ebû Hanife Numan b. Sâbit el-Kûfî -cûziye bi’l-hayr ve kûfiye- 
katında sahîh, lâkin [sıhhat] sebeb-ikendi nefsine şart eylese İmâm Muhammed b. el-Hasan eş-Şeybanî ve Hilâl-i 
Basrî katlarında mubtıl-ı vakf olmağın, vakf-ı mezbûrdan rücû‘ eyledim akārât-ı 
mezkûreyi mülküme istirdâd ederim dedikde, mütevellî-i mezbûr cevâb-ı bâ-
savâba mütesaddî olup, eğerçi hâlâ bâlâda şerh ve beyân olunan minvâl üz-
redir, lâkin İmâm Ebû Yusuf hazretleri katında şart-ı mezkûra müsâdif olur-
sa da vâkıfın vakaftü kavliyle ve İmâm Muhammed hazretleri katında teslîm 
ile’l-mütevellî etmekle vakıf sahîh ve sıhhat müstelzim-i lüzûmdur deyu redd 
ü teslîmden imtinâ‘ ve husûmet ve nizâ‘ edip, hâkim-i muvakki‘-i sadr-ı kitâb 
-tûbâ lehû hüsnü me’âb- efendi huzûrunda müterâfi‘ân [ve] mübteğāsınca fasl u 
hasma tâlibân olduklarında, hâkim-i mûmâ-ileyh -en‘amallâhu te‘âlâ ni‘amehû 
aleyh- tarafeynin kelâmında fikr-i dakīk ve müte’emmil-i enîk edip, âlimen bi’l-
hilâf vakf-ı mezbûrun sıhhatine ve lüzûmuna hükmetmeğin, vakf-ı mezbûr 
sahîh ve lâzım oldu. Fe-men beddelehû ba‘demâ semi‘ahû fe-innemâ ismuhû 
ale’llezîne yübeddilûnehû inna’llâhe semî‘un alîm ve ecru’l-vâkıf ale’l-hayyi’l-
cevâdi’l-kerîm. Cerâ zâlik ve hurrire fî gurre-i şehr-i Recebi’l-ferd li sene isne-
teyn ve mi’e ve elf.
Şuhûdü’l-hâl: Şâtır b. Ali Reis, el-Hâc Ahmed b. Mehmed, İbrahim Çelebi b. 
Mehmed, Diğer İbrahim Çelebi b. Mehmed, Ebûbekir b. Hasan, el-Hâc Osman, 
el-Hâc Ali, Abdurrahman b. ( ), Süleyman b. ( ).

509 [90a-1] Meryem bt. Mehmed’in kendisini zorla muhâlaa ya 
razı eden kocası Ömer Çelebi b. Mustafa’da mehir ve eşya 
alacağı olduğu
Mahmiye-i İstanbul’da Avratpazarı’nda sâkine işbu râfi‘atü’l-kitâb Meryem bt. 
Mehmed nâm hâtun meclis-i şer‘-i şerîf-i enverde, zevc-i sâbıkı Ömer Çele-
bi b. Mustafa nâm kimesne mahzarında üzerine da‘vâ ve takrîr-i kelâm edip, 
bundan akdem mezbûr Ömer’in dört bin akçe mehr-i müeccel tesmiyesiy-
le zevce-i medhûlün-bihâsı iken mezbûr Ömer darba kādir olduğu hâlde eğer 
mehr-i müeccelinden ve nafaka-i iddet ve me’ûnet-i süknândan geçip ve bana 
dört yasdık ve iki yan keçesi ve iki yorgan vermek üzre benimle muhâla‘a ol-
mazsan, seni darb ederim deyu darb ile beni tahvîf edip, ben dahi havfım-
dan mükreheten vech-i meşrûh üzre merkūm ile muhâla‘a olup, ol dahi hul‘-ı mezbûru kabûl ve eşyâ-i mezkûreyi dahi benden ahz u kabz etmişdi. Hâlâ 
hul‘-ı mezbûru ikrâh ile vâki‘ olmağla mezbûra suâl olunup zimmetinde mü-
tekarrir ve ma‘kūdun-aleyh olan dört bin akçe mehr-i müeccelimi ve eşyâ-i 
mezkûremi bana edâ ve redd ü teslîme tenbîh olunmak matlûbumdur dedik-
de, gıbbe’s-suâl mezbûr Ömer cevâbında ,mukaddemâ müdde‘iye-i mezbûre ile 
ba‘de’d-duhûl mehr-i müecceli olan dört bin akçe ve eşyâ-i mezkûre üzerine 
hul‘ ve eşyâ-i mezbûreyi ahz u kabzını ikrâr, lâkin vech-i meşrûh üzre ikrâhını 
inkâr edicek, müdde‘iye-i mezbûreden da‘vâsına muvâfıka beyyine taleb olun-
dukda, udûl-i müslimînden olup mahmiye-i mezbûrede Şehremini mahallesin-
de sâkine Kuyumcu Ali Bey b. Abdullah ve Topkapısı dâhilinde Fâtıma Sul-
tan mahallesi sükkânından Kayyumzâde es-Seyyid Mehmed Çelebi b. Emrul-
lah nâm kimesneler li ecli’ş-şehâde meclis-i şer‘a hâzırân olup isre’l-istişhâd, 
fi’l-hakīka müdde‘iye-i mezbûre bundan akdem mezbûr Ömer’in dört bin akçe 
mehr-i müeccel tesmiyesiyle zevce-i medhûlün-bihâsı iken mezbûr Ömer dar-
ba kādir olduğu hâlde eğer mehr-i müeccelinden ve nafaka-i iddet ve me’ûnet-i 
süknândan geçip ve bana dört yasdık ve iki yan keçesi ve iki yorgan vermek 
üzre benimle muhâla‘a olmazsan seni darb ederim deyu mezbûre tahvîf edip, ol 
dahi havfından mükreheten vech-i meşrûh üzre merkūm ile muhâla‘a olup, ol 
dahi hul‘-ı mezbûru kabûl ve eşyâ-i mezkûreyi dahi mezbûreden ahzu kabz et-
mişdi. Biz işbu müdde‘iye-i mezbûre hul‘-ı mezbûru kabûlünde mükreheten ol-
duğuna şâhidleriz, şehâdet dahi ederiz deyu her biri edâ-i şehâdet-i şer‘iyye et-
tiklerinde, şâhidân-ı mezbûrân taraf-ı şer‘-i şerîfden mahalleleri ahâlîlerinden 
cemm-i gafîr kimesnelerden sırren ve alenen ta‘dîl ve tezkiye olunup, herbi-
rinin adl ve makbûlü’ş-şehâde idikleri zâhir ve müte‘ayyin oldukdan sonra 
şehâdetleri makbûle olmağın, mûcebince ba‘de’l-hükm mehr-i mezbûr dört bin 
akçe ile eşyâ-i mezkûreyi müdde‘iye-i mezbûre Meryem Hâtun’a redd ü teslîme 
merkūm Ömer Çelebi’ye tenbîh olunup, mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li seneti 1102.
Şuhûdü’l-hâl: Hasan Çavuş b. Muharrem, İbrahim Çelebi b. Ahmed, İsmail Çe-
lebi b. Mehmed, Abdullah Efendi b. el-Hâc Veli, Mehmed Efendi b. Hasan, Mus-
tafa b. Ramazan.

510 [90a-2] Fâtıma bt. Mustafa’nın kocasından intikal eden kitaplar 
hususunda Abdülbâki b. İbrahim’in zimmetini ibra etmesi
Husûs-ı âti’l-beyânın mahallinde tahrîri iltimâs olunmağın, savb-ı şer‘-i 
münîrden irsâl olunan es-Seyyid Abdülmu‘tî Efendi merhûm ve mağfûrun-leh 
Sultan Selim Hân hazretlerinin câmi‘-i şerîfi imâmı olan fahrü’l-e’immeti’l-
kirâm Abdülbâki b. İbrahim Efendi’nin mahmiye-i mezbûrede Çerağcı Hamza 
mahallesinde vâki‘ menziline varıp, zeyl-i kitâbda muharrerü’l-esâmi udûl-i 
müslimîn ve sikāt-ı muvahhidîn huzûrunda akd-i meclis-i şer‘-i münîr eyle-
dikde, Sabanca Kasabası’nda sâkine iken bundan akdem vefât eden İmâm İb-
rahim Efendi b. Mustafa’nın zevce-i metrûkesi ve evlâd-ı sıgārının kıbel-i 
şer‘den mansûbe vasîleri olan Fâtıma bt. Mustafa nâm hâtun ba‘de’t-ta‘rîfi’ş-şer‘î 
meclis-i ma‘kūd-ı mezkûrda, işbu râfi‘ü’l-kitâb merkūm Abdülbâki Efendi mah-
zarında ikrâr-ı tâm ve takrîr-i kelâm edip, târih-i kitâbdan yedi sene mukad-
dem zevcim mezbûr İbrahim Efendi’nin vefâtından sonra muhallefâtından olan 
zikri âtî kitâbların bir mikdârını sandık ile oğlum işbu hâzır bi’l-meclis Mol-
la Abdullah yediyle ve bir mikdârını garar ile Karakaş Mehmed Çelebi yediy-
le âhara bey‘ edivermeleri için merkūm Abdülbâki Efendi’ye irsâl ve teslîm, ol 
dahi ba‘de’l-kabz içinden bir kıt‘a Şerh-i Buharî ve iki kıt‘a Müslim ve bir cild 
Seyyid Alizâde ve nısf Hulâsa ve Müştemilü’l-ahkâm ve Metn-i Fenâr ve Metn-i 
Buharî ve Hızâne ve Mutavvel-i Seydî ve Secâvendî ve Kasîde ve Şerh-i Pend-i 
Attâr ve Kul Ahmed ma‘a Fenârî nâm on dört kitâbı müteferrikan iki bin do-
kuz yüz elli yedi akçeye bey‘ ve kabz-ı semen edip ve bir Mutavvel ve Tavzîh 
ma‘a Hâşiye-i Tecrîd ve Sadrü’ş-şerî‘a ve Risâle-i Tefsîr ve Yakub Paşa ve Seyyid 
ve Şerh-i Meşârık ve bir def ‘a otuz iki cild Minberiyât ve bir def ‘a üç cild kitâb 
ve bir Kara Kemal oğlum mezbûr Abdullah yediyle bezzâzistânda ve sahhâflara 
iki bin seksen akçe semen-i makbûza bey‘ olunup, min haysü’l-mecmû‘ bey‘ 
olunan kitâblar bahâlarından beş bin otuz yedi akçe hâsıl olmağla, hâlâ ben 
meblağ-ı mezbûr beş bin otuz yedi akçeyi tamâmen ahz u kabz ettiğimden son-
ra kütüb-i bâkıye dahi mecmû‘u bin iki yüz yetmiş beş akçe kıymetli Sadrü’ş-
şerî‘a ve Muhtasar ve Molla Câmi ve Eczâ’-i Câmi ve Dav‘-ı üç Mu’rib-i Kâfiyesi 
ve Ferâiz ve Lügat ve Cezeriye ve Şâfiye ve Tevâbi‘-i Sarf ve Enmûzec-i Sarf ve 
Merâh-ı Şerh-i Hasan Paşa ve Abdurrahim Şerh-i Merâh ve Avâmil ve Şerh-i 
Avâmil ve Kâfiye ve Muhtasar Fıkıh ve Erdebilî ve Akāyid nâm yirmi üç [90b] 
kitâbı benimle oğlum mezbûr Molla Abdullah’a teslîm, ol dahi kendi için alıko-
yup bâkī kalan işbu bir cild Bezzâziye ve Mecmû‘a-i Fenârî ve Dürer ve Lübb-i 
Lübâb ve Dav‘-ı ferâ’iz ve Şerh-i Adud ve Cevâhir ve Mültekā ve Sürûriyye ve 
Küçük Hâşiye ve Kutbeddin ve Şerh-i Cezeriye ve Şerh-i Akāyid ve Şehâbeddin 
ve Kasîde-i Bürde ve Secâvendî ve Tıbb-ı Türkî ve Tercüme-i Mesnevî ve Hayalî 
ve Bahru’l-kelâm nâm yirmi bir cild kitâbı ve işbu eczâ’-i müteferrika ve evrâk-ı 
perişânî bana redd ü teslîm, ben dahi kabz ve tesellüm eyledim. Min ba‘d ber 
vech-i muharrer bey‘ olunan kütüb bahâsından ve bey‘ olunmayıp bize teslîm 
olunan kütüb-i bâkıyeden merkūm Abdülbâki Efendi kıbelinden bir akçe ve bir 
nesne bâkī kalmayıp ve husûs-ı mezbûra müte‘allika da‘vâ ve nizâ‘ım kalma-
mışdır dedikde, gıbbe’t-tasdîki’l-vicâhî vâki‘ hâli mevlânâ-yı merkūm mahallin-
de tahrîr, ba‘dehû ma‘an irsâl Mustafa Beşe b. Mahmud ve Receb b. Süleyman 
ile meclis-i şer‘a gelip her biri alâ vukū‘ihî inhâ ve takrîr etmeğin, mâ-vaka‘a 
bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li seneti 1102.
Şuhûdü’l-hâl: Fahrü’l-müderrisîni’l-kirâm Murtaza Efendi b. Hızır, Mehmed 
Efendi b. Mehmed imâm-ı mahalle-i mezbûre, Abdülkādir Efendi b. (  ) el-
müezzin, Mehmed Efendi b. Musa, Mehmed Efendi b. Mustafa, Latif Efendi b. 
Mehmed.

511 [90b-1] Hacı Hasan b. Hüseyin’in mudârebe sözleşmesinden Şaban 
b. Süleyman’dan alacağı olduğu
Mahmiye-i İstanbul’da Sâlih Paşa mahallesinde sâkin el-Hâc Hasan b. Hüseyin 
mahfil-i kazâ-i lâzımü’r-rızâda Şaban b. Süleyman mahzarında üzerine da‘vâ ve 
takrîr-i kelâm edip, ben mukaddemâ mezbûr Şaban’a bi tarîki’l-mudârabe iki 
yüz guruş teslîm, ol dahi ahz u kabz ve i‘mâl ve fâidesinden mukaddemâ altı bin 
akçelik mangır ile asl-ı mâlımdan doksan guruşunu bana teslîm, ben dahi tesel-
lüm ve kabz ve yüz on guruş asl-ı mâlım yanında bâkī kalıp, hattâ mezbûr Şa-
ban târih-i kitâb günü re’s-i mâlımdan bâkī kalan yüz on guruşu bana teslîm et-
meyip, el-ân bana redd ü teslîmi lâzım olduğunu alâ rü’ûsi’l-işhâd ikrâr ve i‘tirâf 
etmişken, hâlâ taleb eylediğimde zikr olunan altı bin akçelik mangırın re’s-i mâl 
olmak üzre verdim ancak bende altmış guruşun kaldı deyu münâza‘adan hâlî 
değildir, suâl olunup meblağ-ı mezbûr yüz on guruşu bana teslîme tenbîh olun-
mak matlûbumdur dedikde, gıbbe’s-suâl mezbûr Şaban cevâbında, fi’l-hakīka 
müdde‘î-i mezbûr bana bi tarîki’l-mudârabe iki yüz guruş teslîm, ben dahi kabz 
ve i‘mâl ve meblağ-ı mezbûrdan doksan guruşunu bir def ‘a teslîm etmişdim, 
lâkin mârru’l-beyân altı bin akçelik mangırı dahi mukaddemâ kendiye re’s-i 
mâldan olmak üzre teslîm etmişimdir deyip târih-i kitâb günü ber vech-i mu-
harrer i‘tirâfını bi’l-külliye inkâr edicek, müdde‘î-i mezbûrdan sıdk-ı makālına 
beyyine taleb olundukda, udûl-i müslimînden olup yine mahalle-i mezbûrede 
sâkin Ahmed b. Mahmud ve Mehmed Efendi b. Ali nâm kimesneler li ecli’ş-
şehâde meclis-i şer‘a hâzırân olup isre’l-istişhâd, fi’l-hakīka işbu müdde‘î-i 
mezbûr târih-i kitâb günü re’s-i mâlından kabzını i‘tirâf eylediği doksan guruş-
dan bâkī yüz on guruşu el-ân müdde‘î-i mezbûra teslîm etmeyip, hâlâ yedinde 
idiğini merkūm Şaban bizim huzûrumuzda [ikrâr] ve bizi işhâd eyledi. Biz bu 
husûsa bu vech üzre şâhidleriz, şehâdet dahi ederiz deyu her biri edâ-i şehâdet-i 
şer‘iyye eylediklerinde, gıbbe’t-ta‘dîl ve’t-tezkiye şehâdetleri makbûle olmağın, 
mûcebiyle meblağ-ı mezbûr yüz on guruşu merkūm el-Hâc Hasan’a teslîme 
merkūm Şaban’a tenbîh olunup, mâ hüve’l-vâki‘ bi’t-taleb ketb olundu.
Fî gurreti şehri Recebi’l-ferd li sene isneteyn ve mi’e ve elf.
Şuhûdü’l-hâl: Mehmed Efendi b. Ahmed, İbrahim Çelebi b. Mehmed, diğer İb-
rahim Çelebi b. Ahmed, Ebûbekir [b.] Halil.

512 [90b-2] Sâlih Çelebi b. Bayram’ın menzil ve bahçesini Yeniçeriler 
89. Cemâati Odası Vakfı’na bey‘ bi’l-istiğlâl yoluyla satması
Medîne-i Üsküdar’da Torbalı mahallesi sâkinlerinden Sâlih Çelebi b. Bayram 
nâm kimesne meclis-i şer‘-i şerîf-i enverde, Dergâh-ı âlî yeniçerilerinin sek-
sen dokuz cemâati odası neferâtının ta‘âmiyyesi mühimmâtı için mevkūfe 
nukūdun bi’l-fi‘il mütevellî olan bâ‘isü’l-kitâb Gazanfer Beşe b. Zülfikar mah-
zarında ikrâr-ı tâm ve takrîr-i kelâm edip, mahalle-i merkūmede vâki‘ bir ta-
rafdan zevcem Ayşe bt. Yusuf mülkü ve bir tarafdan el-Hâc Ahmed mülkü ve 
iki tarafdan tarîk-i âmla mahdûd büyût-ı adîdeyi müştemil mülk menzilim ile 
medîne-i merkūme hâricinde merkūm Abdullah Ağa toprağında vâki‘ iki taraf-
dan tarîk-i âm ve bir tarafdan tarîk-i hâs ve bir tarafdan ba‘zan Kassâm efen-
di veresesi ve ba‘zan Sadık Dede ve ba‘zan Kirişci Abdülmuttalib kölesi Siyavuş 
ve ba‘zan Terzi Solak Mehmed Çelebi nâm kimesneler bağları ile mahdûd bir 
kıt‘a mülk bahçemi bi safkatin vâhidetin bin yüz iki Muharremü’l-harâmı gur-
resinden mütevellî-i mezbûr Gazanfer Beşe’ye bi tarîki’l-istiğlâl altı yüz guruşa 
bey‘ ve teslîm, ol dahi mâl-ı vakf-ı mezbûr ile ber vech-i muharrer iştirâ ve tesel-
lüm ve kabûl eyleyip semeni olan meblağ-ı mezbûr altı yüz guruşu mütevellî-i 
mezbûr yedinden tamâmen ahz u kabz eylediğimden sonra mütevellî-i mezbûr 
Gazanfer Beşe sâlifü’z-zikr menzil ile bağı mahallinde ba‘de’t-tahliyeti’ş-şer‘iyye 
ve’t-tekābuzi’l-mer‘î beher senesi altmış guruşa olmak üzre târih-i mezkûrdan 
iki sene tamâmına değin yüz yirmi guruşa bana îcâr ve teslîm, ben dahi ber 
vech-i meşrûh istîcâr ve tesellüm ve kabûl eyledim dedikde, gıbbe’t-tasdîki’l-
mu‘teberi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sânî min Recebi’l-ferd li seneti 1102.
Şuhûdü’l-hâl: Mustafa Efendi b. Ahmed, Vefalı Mustafa Odabaşı, Mehmed Efen-
di b. Abbas, Abdullah Efendi el-imâm, Mehmed Çelebi b. Mustafa, İsmail [b.] 
el-Hâc Mehmed.

513 [91a-1] Feyzullah Beşe b. Hacı Mehmed’in terekesinin kardeşi 
Süleyman Çelebi’ye teslim olunması
Mahmiye-i İstanbul’da Kocamustafapaşa kurbunda Çerağî Hasan Beşe mahal-
lesi sükkânından ve Dergâh-ı âlî yeniçerilerinin altmışıncı cemâ‘atine mahsûs 
oda ahâlîsinden olup, medîne-i merkūmede fevt olan Feyzullah Beşe b. el-Hâc 
Mehmed b. el-Hâc Osman’ın verâseti, li ebeveyn karındaşı Süleyman Çelebi’ye 
münhasıra olduğu şer‘an zâhir ve müte‘ayyin oldukdan sonra mezbûr Süley-
man Çelebi meclis-i şer‘-i şerîf-i enverde bundan akdem Dergâh-ı âlî yeniçeri-
leri ağası olan sa‘âdetlü Mahmud Paşa’nın beytülmâl nâzırı olan el-Hâc Ali Ağa 
b. Mustafa tarafından husûs-ı âti’z-zikri tasdîka vekîl olduğu Musa Beşe b. Meh-
med ve el-Hâc Hüseyin b. Abdullah şehâdetleriyle şer‘an sâbit olan Ahmed Beşe 
b. Hasan mahzarında ikrâr ve takrîr-i kelâm edip, müvekkil-i mezbûr el-Hâc 
Ali Ağa karındaşım müteveffâ-yı mezbûrun zâhirde vâris-i ma‘rûfu olmamak 
zu‘muyla yanında mevcûd terekesinden dokuz bin akçesini bi’l-emâne ahz u 
kabz etmişdi. Hâlâ meblağ-ı mezbûr dokuz bin akçeyi bana def ‘ ü teslîm, ben 
dahi tamâmen ahz u kabz ve tesellüm eyledim. Fîmâ-ba‘d tereke-i müteveffâ-
yı mezbûra müte‘allika âmme-i da‘vâdan müvekkil-i mezbûr el-Hâc Ali Ağa’yı 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Mehmed Kethüdâ b. Mustafa, Samsunî el-Hâc İbrahim Yazıcı, 
Mehmed Çelebi b. Abdullah, İbrahim Çelebi b. Ahmed, Musa Beşe b. Mehmed, 
el-Hâc Hüseyin b. ( ), İbrahim Çelebi b. Mehmed.

514 [91a-2] Uskünye bt. Yanaki’nin menzilini Todori v. Yorgi’ye satması
Dârü’l-hilâfeti’l-aliyye Kostantıniyye el-mahmiye’de Edirnekapısı dâhilinde 
sâkine olup zâtı Mehmed Efendi b. Musli ve Mehmed b. Mustafa nâm kimesne-
ler ta‘rîfleriyle mu‘arrefe olan Uskünye bt. Yanaki nâm hâtun meclis-i şer‘-i şerîf-i 
enverde, bâ‘isü hâze’s-sifr Todori v. Yorgi nâm zimmî mahzarında ikrâr ve takrîr-i 
kelâm edip, silk-i mülkümde münselik olup mahmiye-i mezbûrede Ali Paşa-yı Atîk 
mahallesiyle el-Hâc Muhyiddin mahallesi mâbeyninde vâki‘ bir tarafdan Rizo nâm 
zimmî mülkü ve bir tarafdan kilise ve iki tarafdan tarîk-i âm ile mahdûd büyût-ı 
adîdeyi müştemil mülk menzilimi, mezbûr Todori’ye tarafeynden îcâb ve kabûlü 
hâvî bey‘-i kat‘î ile yedi yüz elli guruşa bey‘ ve teslîm, ol dahi ber vech-i muharrer 
iştirâ ve tesellüm eylediğinden sonra semeni olan meblağ-ı mezbûr yedi yüz elli 
guruşu mukaddemâ kendiye deynim olan üç yüz elli guruşa meblağ-ı mezbûrun ol 
mikdârını takās, ol dahi mukāssa ve kabûl edip bâkī dört yüz guruşunu dahi nak-
dinden bi’t-tamâm ahz u kabz eyledim. Ba‘de’l-yevm menzil-i mahdûd-ı mezkûr 
merkūm Todori’nin mülk-i müşterâsıdır, keyfe mâ yeşâ ve yahtâr mutasarrıf olsun 
dedikde, gıbbe’t-tasdîki’ş-şer‘î mâ-vaka‘a bi’t-taleb ketb olundu.
Fi’l-yevmi’s-sânî min Recebi’l-mürecceb li seneti isneteyn ve mi’e ve elf.
Şuhûdü’l-hâl: Ahmed Efendi el-imâm, Halil Çelebi b. Ali, Ahmed b. Mustafa, 
Mehmed b. Musli, Berber Ahmed Çelebi, İsmail b. Muharrem, Papa Dimitri v. 
Sanaki, Dimitri v. Tanaş, Nikola v. ( ), İsterani v. Dimitri, Dimitri v. Nikola, Yani 
v. Miho ve gayruhüm.

515 [91a-3] Hüseyin Ağa b. Abdullah’ın menzil hissesini ortağı Ali 
b. Osman’a satması
Mahmiye-i İstanbul’da Defterdâr Ahmed Çelebi mahallesi sâkinlerinden Hüse-
yin Ağa b. Abdullah nâm kimesne meclis-i şer‘-i şerîf-i enver ve mahfil-i dîn-i 
münîf-i ezherde, bâ‘isü hâze’l-kitâb Ali b. Osman nâm kimesne mahzarında 
ikrâr ve takrîr-i kelâm edip, akd-i âti’z-zikrin sudûruna değin gāib ani’l-meclis 
Hasan Ağa b. Sâlih nâm kimesne ile ale’l-iştirâki’s-seviy yedimizde mülk ve hak-
kımız olup, mahmiye-i mezbûrede Kâtib Kasım mahallesinde vâki‘ bir taraf-
dan Ali Beşe nâm kimesne tasarrufunda olan vakıf menzil ve bir tarafdan Kapı-
cı Mehmed Bey mülkü ve bir tarafdan Ayşe Hâtun mülkü ve bir tarafdan tarîk-i 
âm ile mahdûd fevkānî bir bâb oda ve bir sofa ve dehliz ve tahtânî bir bâb oda 
ve bir mahtab ve bir kenîfi müştemil mülk menzilde olan nısf hisse-i şâyi‘amı, 
cümle tevâbi‘ ve levâhıkı ve kâffe-i hukūk ve merâfıkı ile mezbûr Ali’ye tara-
feynden îcâb ve kabûlü hâvî şürût-ı müfsideden ârî bey‘-i bâtt-ı sahîh-i şer‘î ile 
yüz elli guruşa bey‘ ve teslîm, ol dahi ber vech-i muharrer iştirâ ve tesellüm ve 
kabz ettiğinden sonra semeni olan meblağ-ı mezbûr yüz elli guruş mezbûr Ali 
yedinden tamâmen ahz u kabz eyledim. Ba‘de’l-yevm menzil-i mezkûrun nısf-ı 
şâyi‘i mezbûr Ali’nin mülk-i müşterâsı olmuşdur, keyfe mâ yeşâ ve yahtâr muta-
sarrıf olsun dedikde, gıbbe’t-tasdîki’ş-şer‘î mâ-vaka‘a bi’t-taleb ketb olundu.
Fî gurreti Recebi’l-ferd li sene isneteyn ve mi’e ve elf.
Şuhûdü’l-hâl: El-Hâc Hasan b. Abdullah, el-Hâc Hüseyin Kazganî, el-Hâc Ah-
med Kazganî, (...)

516 [91b-1] Hüseyin b. Ahmed’in menzilini vakıf mütevellisi 
Ümmühâni Hatun bt. Abdullah’a bey‘ bi’l-istiğlâl yoluyla satması
Mahmiye-i İstanbul’da Muhtesib İskender mahallesi sâkinlerinden Hüseyin b. 
Ahmed nâm kimesne meclis-i şer‘-i şerîfde, yine mahmiye-i mezbûrede De-
mirkapı kurbunda vâki‘ fahrü’l-muhadderât Ümmühâni Hâtun bt. Abdullah ta-
rafından husûs-ı âti’l-beyâna vekîl olup, vekâleti mezbûreyi ma‘rifet-i şer‘iyye 
ile ârifân olan Osman Efendi b. Ahmed b. İbrahim b. Hasan nâm kimesneler 
şehâdetleriyle şer‘an nâ’ib olan işbu râfi‘ü’l-kitâb Ali Ağa b. Şeyhî mahzarın-
da ikrâr ve takrîr-i kelâm edip, akd-i âti’z-zikrin sudûruna değin yedimde mül-
küm ve hakkım olup, zikr olunan Muhtesib İskender mahallesinde vâki‘ bir ta-
rafdan İbrahim Çelebi mülkü ve bir tarafdan Siyavuş b. Abdullah mülkü ve bir 
tarafdan Medîne-i Münevvere vakfı olup Osman Beşe tasarrufunda olan men-
zil ve bir tarafdan tarîk-i âm ile mahdûd büyût-ı adîdeyi müştemil menzilimi, 
cümle tevâbi‘ ve levâhıkı ile bi tarîki’l-istiğlâl, tarafeynden îcâb ve kabûlü hâvî 
ve şürût-ı müfsideden ârî mütevellîye-i mezbûre Ümmühâni Hâtun mâl-ı vakf-ı 
mezbûr ile elli esedî guruşa bey‘ ü teslîm, ol dahi vech-i meşrûh üzre iştirâ 
ve tesellüm edip, semeni olan meblağ-ı mezbûr elli esedî guruşa mütevellîye-i 
mezbûre Ümmühâni yedinden mâl-ı vakf-ı mezbûrdan olmak üzre tamâmen 
ahz u kabz edip, menzil-i mezbûr içinde olan eşyâ-yı ma‘lûmemi mütevellîye-i 
mezbûra îdâ‘, ol dahi istîdâ‘ etmeğin, menzil-i mezbûru ve eşyâ-yı mezkûreyi 
kabza izin verilmeğin, ol dahi kabz ettiğimden sonra mütevellîye-i mezbûre 
Ümmühâni Hâtun menzil-i mahdûd-ı mezkûru gıbbe’t-tahliyeti’ş-şer‘iyye ve’t-
tekābuzi’l-mer‘î târih-i kitâbdan üç sene tamâmına değin beher senesi yedi-
şer buçuk guruşdan yirmi iki buçuk guruş ücret ile bana îcâr ve teslîm ve ben 
dahi vâzı‘ında olan eşyâ-i ma‘lûme yine bana red eyledikde, vech-i muharrer 
üzre istîcâr ve kabûl ve tesellüm eyledim dedikde, gıbbe’t-tasdîki’ş-şer‘î mezbûr 
Hasan’ın zevcesi işbu hâzıra bi’l-meclis Safiye bt. Abdullah nâm hâtun derk-i 
menzil-i mezkûra kefîl oldum dedikde, mâ hüve’l-vâki‘ bi’t-taleb ketb olundu.
Fî gurreti Recebi’l-mürecceb sene 1102.
Şuhûdü’l-hâl: El-Hâc Mehmed b. Osman, es-Seyyid Mustafa Çelebi b. ( ), el-Hâc 
Yusuf Beşe b. ( ), Mehmed Çavuş el-mübâşir, Osman Efendi b. Ahmed, İbrahim 
b. Hasan.

517 [91b-2] Terzi Mehmed b. Ahmed’in Ali Çelebi b. Hasan’ın 
sof bedelini ödemesi
Mahmiye-i İstanbul’da Hoca Hayreddin mahallesinde sâkin Ali Çelebi b. Ha-
san nâm kimesne meclis-i şer‘-i şerîf-i enverde, Terzi Mehmed b. Ahmed mah-
zarında üzerine da‘vâ ve takrîr-i kelâm edip, mezbûr Terzi Mehmed’e yirmi gu-
ruş kıymetli bir cevzî sofumu dikmek için def ‘ ve teslîm, ol dahi ahz u kabz et-
tiğinden sonra, gece ile eşyâ ve sâiresini kendi menziline getirip, ancak zikr olu-
nan [sofu]? dükkân-ı mezbûrda bırakmakla, târih-i kitâb gecesi dükkânı açı-
lıp zikr olunan sof serîka olunmuşdur. Hâlâ suâl olunup, ber vech-i muhar-
rer te‘addîsine binâ’en mârru’z-zikr sofun kıymet-i şer‘iyyesini bi tarîk bana 
teslîme mezbûra tenbîh olunmak matlûbumdur dedikde, gıbbe’s-suâl merkūm 
Terzi Mehmed cevâbında, fi’l-hakīka bâlâda tafsîl ve beyân olunan vech üzre 
olup, müdde‘î-i mezbûrdan zikr olunan sofu ahz u kabz, gece ile eşyâ-i sâiresini 
menziline getirip, ancak mârru’z-zikr sofu dükkân-ı mezbûrda bırakıp serîka 
olunmuşdur deyu te‘addîsini ikrâr ve i‘tirâf ettikden sonra mârru’z-zikr so-
fun kıymet-i şer‘iyyesi olan meblağ-ı merkūm yirmi guruşa bi tarîki’d-damân 
merkūm Ali Çelebi’ye edâya merkūm Terzi Mehmed bi tav‘ıhî müte‘ahhid ol-
mağın, mâ-vaka‘a bi’t-taleb ketb olundu.
Fi’l-yevmi’l-hâdî min Recebi’l-ferd sene 1102.
Şuhûdü’l-hâl: İbrahim Çelebi b. Ahmed, Seyyid Mehmed Efendi b. ( ), İsmail Çe-
lebi b. Mehmed, Mustafa Çelebi b. ( ), Mahmud b. Hasan, Mehmed b. İdris.

518 [91b-3] Hasan Çavuş b. Ali’nin alacak davasının reddi
Mahmiye-i İstanbul’da Yenikapı dâhilinde Çukur mahallesinde sâkin Hasan 
Çavuş b. Ali tarafından husûs-ı âti’l-beyâna vekîl olduğu mahalle-i mezbûra 
sükkânından İbrahim b. Mehmed ve Ahmed b. Abdullah nâm kimesneler 
şehâdetleri ile şer‘an sâbit olan İsmail Çelebi b. Hüseyin meclis-i şer‘-i şerîf-i en-
verde, bâ‘isü’s-sifr Terzi Yanaki v. Vasil muvâcehesinde bi’l-vekâle üzerine da‘vâ 
ve takrîr-i kelâm edip, müvekkilim mezbûrdan merkūm Yanaki iştir[â] ve kabz 
ettiği çuka bahâsından altı guruş hakkı olmağla bi’l-vekâle taleb ederim, suâl 
olunup alıverilmesi matlûbumdur dedikde, gıbbe’s-suâl ve akībe’l-inkâr, vekîl-i 
mezbûrdan müdde‘âsına mutâbık beyyine taleb olundukda, ityân-ı beyyineden 
izhâr-ı acz ve istihlâf etmeğin, fi’l-hakīka müdde‘î-i mezbûr vekîl-i merkūm 
Hasan Çavuş’a cihet-i merkūmeden altı guruş deyni olmadığına merkūm 
Yanaki’ye yemîn teklîf olundukda, ol dahi alâ vefki’l-mes’ûl yemîn billâhi’llezî 
enzele’l-incîle  alâ İsâ -aleyhi’s-selâm- etmeğin, mûcibince vekîl-i mezbûr bî-
vech mu‘ârazadan men‘ olunup, mâ-vaka‘a bi’t-taleb ketb olundu.
Fi’l-yevmi’s-sânî min Recebi’l-ferd li sene isneteyn ve mi’e ve elf.
Şuhûdü’l-hâl: El-Hâc Hasan b. Abdi, İbrahim Çelebi b. Ahmed, Mustafa Çelebi 
b. Şaban, Ali Çelebi b. Bâki ve gayruhüm.

519 [92a-1] Müderris Ahmed Efendi b. Osman Efendi’nin yalı ve 
bağlarını Rumeli Kazaskeri Yahya Efendi’ye satması
Hilâl-i sütûrda mastûr olan husûsu ber-nehc-i şer‘-i kavîm mahallinde ketb 
ve terkīm için savb-ı şer‘-i mergūbdan bi’l-celb irsâl olunan İmâmzâde Meh-
med Efendi mahmiye-i İstanbul’da Elvanzâde mahallesinde sâkine umdetü’l-
eşbâh ve’l-emsâl Muhsinzâde Mehmed Ağa’nın menziline varıp, zeyl-i kitâbda 
muharrerü’l-esâmi olan müslimîn huzûrlarında akd-i meclis-i şer‘-i Nebevî et-
tikde, mahrûse-i Galata muzâfâtından Kuruçeşme nâm mahalde vâki‘ mecmû‘-ı 
arsasının senede merhûm ve mağfûrun-leh Sultan Bayezid Hân -aleyhi’r-
rahmetü ve’l-gufrân- evkāfına üç yüz seksen dört akçe mukāta‘a-i kadîmesi 
olup, ebniye ve eşcâr ve kürûmu izn-i mütevellî ve işhâd ile mülkiyet üzre mebî‘ 
ve mağrûs olup bir tarafı İsmail Efendizâde Ahmed Efendi yalısı ve bir tarafı 
Nasuh Paşazâde Mehmed Bey yalısı ve bir tarafı sâhil-i bahr ve bir tarafı tarîk-i 
âm ile mahdûd hâriciyesi deryâya nâzır bir kebîr oda ve yanında bir sagīr oda 
ve bir kebîr kış odası ve bir kahve odası ve bir kiler odası ve yine deryâya nâzır 
bir sofa ve bir âhar sofa ve bir şadırvan ve zât-ı eşcâr-ı müsmire ve gayr-ı müs-
mireli bir kıt‘a kebîr ve iki kıt‘a sagīr bahçe ve bir köşk ve bir kebîr tahta-pûş 
ve tahtânî deryâya nâzır bir oda ve üç hizmetkâr odası ve bir kayıkhâne ve bir 
kebîr matbah ve dört kenîf ve bir dolap kuyusu ve bir sagīr kapı tahtası ve yine 
bir tarafı tûlen ve arzan bi hesâb-ı şatrancî bin elli zirâ‘ ve cebel tarafı tûlen ve 
arzan bi hesâb-ı terbî‘î on bin altı yüz on iki zirâ‘ cem‘an dört bin altı yüz altmış 
iki zirâ‘ olup, bir dolap kuyusu ve bir sagīr su kuyusu ve kanavât-ı müsennât ile 
mücmel mâ-i cârîyi müştemil ve bir kebîr bostan ve içinde bir köşk ve fevkānî 
iki köhne oda ve bir ahır ve dâhiliyesi deryâya nâzır bir mâbeyn odası ve bir 
sagīr sofa ve yine deryâya nâzır bir kebîr oda ve yanında bir sagīr oda ve bah-
çeye nâzır bir kebîr oda ve mâbeyninde bir kebîr köşk ve iki hizmetkâr odası ve 
bir kiler ve bir kebîr câmekân odalı iki halvetli bir hamam ve bir kebîr mahtab 
ve iki bahçe ve bir havuz ve bir liman ve bir kenîfi müştemil yalı ta‘bîr olunur 
bir menzil ve yine mârru’z-zikr yalıya muttasıl fevka’l-cebel, eşcâr-ı müsmire 
ve kürûm ve arsa-i beyzâyı müştemil bağlar mahmiye-i mezbûrede Gedik Paşa 
kurbunda Divâne Ali mahallesi ahâlîsinden olup, bundan akdem maktûlen vefât 
eden İshak Efendi b. İsmail’in ile’l-vefât mülkü olup, ba‘de vefâtihî vârisi zevcât-ı 
metrûkâtı Şerife Halime Hâtun bt. Mehmed ile Hatice bt. Abdullah ve Râbia 
Hâtun bt. Abdullah ve sulbî kebîr oğlu es-Seyyid Mehmed ve İbrahim Efendi ve 
kebîre kızı Sâkine’ye ve sulbî sagīr oğlu Ali Ağa ve sagīre kızları Sâliha ve Fâtıma 
ve Rahime ve Ümmügülsüm’e münhasır olup, kable’l-kısme merkūm es-Seyyid 
Mehmed vefât edip, verâseti vâlidesi mezbûre Şerife Halime Hâtun’a ve li eb ka-
rındaşları mezbûrûn İbrahim Efendi ve Ali Ağa ve Sâkine Hâtun ve Halime ve 
Fâtıma ve Rahime ve Ümmügülsüm’e münhasır olup, kable’l-kısme mezbûre 
Sâkine dahi fevt olup, verâseti zevci Abdülkādir Efendi b. Ramazan Efendi ile 
vâlidesi mezbûre Hatice’ye ve li ebeveyn er karındaşı mezbûr İbrahim Efendi’ye 
münhasır olup, ba‘dehû mezbûr İbrahim Efendi dahi fevt olup, verâseti vâlidesi 
mezbûre Hatice Hâtun’a ve li eb karındaşları mezbûrûn Ali Ağa ve Sâliha ve 
Fâtıma ve Rahime ve Ümmügülsüm’e münhasır ve ba‘dehû mezbûre Sâliha dahi 
fevt olup, verâseti li eb karındaşları mezbûrûn Ali Ağa ve Fâtıma ve Rahime 
ve Ümmügülsüm’e münhasıra ve tashîh-i mes’elesi bi’l-münâsahati’ş-şer‘iyye üç 
yüz yirmi bin yedi yüz altmış sehimden i‘tibâr olunup, sihâm-ı mezbûreden yir-
mi bir bin sekiz yüz yetmiş sehim mezbûre Şerife Halime Hâtun ve otuz bin yüz 
altmış beş sehmi mesfûre Hatice Hâtun’a ve on üç bin üç yüz altmış beş seh-
mi mezbûre Râbia Hâtun’a ve on beş bin yüz yirmi sehmi mezbûr Abdülkādir 
Efendi’ye ve doksan altı bin doksan altı sehmi mezbûr Ali Ağa’ya ve kırk sekiz 
bin kırk sekiz sehmi mezbûrât Fâtıma ve Rahime ve Ümmügülsüm’den her bi-
rine isâbet edip ve mârru’z-zikr yalı ve bağlar ânen fe-ânen harâba müşrif olup, 
îrâdından mesârifi ezyed ve ta‘mîre sıgārın kudretleri olmayıp ve kibâr hisse-
lerin bey‘ ile sıgārın hisseleri bi’l-külliye intifâ‘dan kalmakla minvâl-i muhar-
rer hisselerin bey‘ ve semeni istirbâh olunmak haklarında enfa‘ ve evlâ olmağ-
la, sıgār-ı mezbûrûnun hisse-i mezkûreleri bi’l-izni’ş-şer‘î verese-i kibâr hisse-
leri ile ma‘an Nişancı Paşa-yı Atîk mahallesinde sâkin Müderris Ahmed Efendi 
ibnü’l-merhûm Osman Efendi’ye semen-i ma‘lûme bey‘ ve teslîm, ol dahi iştirâ 
ve kabûl ve temellük ve tesellüm ve teslîm-i semen edip, mârru’l-beyân yalı ve 
bostan ve bağlar mezkûr Ahmed Efendi’nin el-yevm yedinde mülkü ve hakkı 
olduğu, yedinde olan müte‘addid hücec-i şer‘iyyede mastûr olduğu üzre lede’ş-
şer‘i’l-enver sâbit ve zâhir ve mukarrer oldukdan sonra mezkûr Ahmed Efendi 
meclis-i ma‘kūd-ı mezbûrda hâlâ Rumeli Kazaskeri olan işbu sâhibü’l-kitâbi’l-
müstetâbi’l-hâlî ani’ş-şükr ve’l-irtiyâb a‘lemü’l-ulemâ’i’l-izâm efdalü’l-fuzalâ’i’l-
fihâm alemü’l-ilm ve’l-hüdâ menârü’l-fazl ve’l-yakīn hallâlü’l-müşkilâti’d-
dîniyye keşşâfü’l-mu‘dilâti’l-yakīniyye câmi‘u’l-fürû‘ ve’l-usûl hâviyyü’l-menkūl 
ve’l-ma‘kūl sa‘âdetlü Yahya Efendi hazretleri taraf-ı bâhirü’ş-şereflerinden 
husûs-ı âti’z-zikre vekîl olup, es-Seyyid Ebülmevâhib Efendi b. Sadi ve Hazînedâr 
Süleyman Çelebi şehâdetleriyle şer‘an vekâleti sâbite olan mezkûr Mehmed 
Ağa mahzarında bi’t-tav‘i’s-sâf  ikrâr-ı sahîh-i şer‘î ve i‘tirâf-ı sarîh-i mer‘î kılıp, 
alâ tarîki’ş-şer‘ silk-i mülk-i sahîhimde münselik olup, hudûdu ve müştemilâtı 
bâlâda şerh ve beyân ve tefhîm ve ayân olunan yalı ve bağ ve bostanı zikr olu-
nan yalıyı hâvî ve sâir cemî‘-i tevâbi‘ ve levâhıkı ve kâffe-i hukūk ve merâfıkı ile 
müvekkil-i müşârün-ileyh -en‘amallâhu te‘âlâ ni‘amehû aleyh- hazretlerine bi 
safkatin vâhidetin beş bin beş yüz esedî guruşa tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve temlîk ve teslîm, onlar dahi iştirâ ve kabûl 
ve temellük ve tesellüm buyurduklarından sonra [92b] semeni olan meblağ-ı 
mârru’l-beyân beş bin beş yüz guruşu işbu meclis-i akde vekîl-i mesfûr Meh-
med Ağa bana teslîm, ben dahi bi’t-tamâm ve’l-kemâl ahz u kabz ve tesellüm 
edip arâzîsi dahi bâ-izn-i mütevellî-i vakf-ı mezbûr yine müşârün-ileyh hazret-
lerine meccânen ferâğ ve tefvîz olundu. Fîmâ-ba‘d mârru’z-zikr yalı ve bağlar ve 
bostan ve sâir levâhık bi cümleti’l-hudûd ve’l-hukūk müvekkil-i müşârün-ileyh 
-esbağallâhu te‘âlâ ni‘amehû aleyh- hazretlerinin mülk-i müşterâlarıdır. Keyfe 
mâ yeşâ ve yahtâr mutasarrıf olsunlar dedikde, gıbbe’t-tasdîki’ş-şer‘î vâki‘ hâli 
mezbûr Mehmed Efendi mahallinde ketb ü terkīm edip, ba‘dehû cânib-i şer‘den 
ma‘an irsâl olunan Çukadâr el-Hâc Mehmed ve Osman b. Mehmed ile meclis-i 
şer‘a gelip alâ vukū‘ihî inhâ ve takrîr etmeğin, işbu vesîka-i enîka alâ mâ hüve’l-
hakīka gıbbe’l-ibtigā ketb ü imlâ olundu.
Fi’l-yevmi’s-sânî aşer min Cumâdelâhire li sene isneteyn ve mi’e ve elf.
Şuhûdü’l-hâl: Umdetü’l-müderrisîni’l-kirâm Hasan Efendi tezkireci, Umdetü’l-
erbâbi’t-tahrîr ve’l-kalem Pîrî Efendi, Zahrü’l-erbâbi’t-tastîr Bâlizâde Mehmed 
Efendi kâtib-i vakf-ı Sultan Selim Han, Umdetü’s-sâdât es-Seyyid Ebu’l-Mevâhib 
Efendi b. Sadi el-Halebî, el-Hâc Yusuf b. Oruç, el-Hâc Mahmud Ağa b. Osman, 
Umdetü’l-müderrisîni’l-kirâm Şer‘iyyâtcı Sunullah Efendi, Umdetü’s-sâdât es-
Seyyid Abdülkerim Efendi, Ömer Efendi tâbi‘-i hazret-i efendi, Zahrü’l-eşbâh 
Kethüdâ Hasan Ağa, el-Hâc Halil b. (  ), Abdurrahim Efendi b. (  ) Kasabzâde, 
Mehmed Efendi b. Mustafa İmâmzâde, İbrahim Çelebi b. Hasan, el-Hâc Meh-
med tâbi‘-i hazret-i efendi, Süleyman Çelebi hazinedâr-ı hazret-i efendi, es-
Seyyid Mahmud Çelebi b. (  ) Rum Kassâm-ı askerî, Müderris Ebûbekir Efendi 
ve gayruhüm.

520 [92b-1] Ömer Efendi b. Hacı Mehmed’in menzilinin vasîsi tarafın-
dan satılıp bedelinin varislere dağıtılması
Mahmiye-i İstanbul’da Harâccı Muhyiddin Mahallesi sâkinlerinden iken bundan 
akdem vefât eden Pabucubüyük Ömer Efendi b. el-Hâc Mehmed b. Abdullah’ın 
verâseti, zevce-i metrûkesi Aliye bt. Sefer ile ve li ebeveyn kız karındaşı Râziye 
ve li ebeveyn karındaşı Ebûbekir’in sulbî oğulları Ahmed ve Mehmed[‘e] mün-
hasıra ve tashîh-i mes’elesi sekiz sehimden olup, sihâm-ı mezbûrenin iki seh-
mi mezbûre Aliye Hâtun’a ve dört sehmi mezbûre Râziye Hâtun’a ve birer seh-
mi mezbûrân Ahmed ve Mehmed’den her birine isâbet ve intikāl eylediği şer‘an 
mütehakkik oldukdan sonra mezbûrân Ahmed ve Mehmed asâleten ve mezbûre 
Râziye Hâtun tarafından husûs-ı âti’l-beyâna vekîl olduğu mezbûrân Ahmed ve 
Mehmed şehâdetleriyle sâbit olan İsmail Çelebi b. Mehmed vekâleten meclis-i 
şer‘-i şerîf-i enverde, müteveffâ-yı mezbûrun vasiyy-i muhtârı olmağla terekesi-
ne vâzı‘u’l-yed olan İmâm Ali Efendi b. Musa mahzarında her biri ikrâr-ı tâm ve 
takrîr-i kelâm edip, müteveffâ-yı mezbûrun terekesinden mahalle-i mezbûrede 
vâki‘ ma‘lûmü’l-hudûd menzili vasiyy-i mezbûr Ali Efendi yüz yirmi bir bin ak-
çeye âhara bey‘ ü teslîm ve kabz-ı semen edip, meblağ-ı mezbûrdan müteveffâ-
yı mezbûrun düyûn-ı müsbete ve vesâyâ-yı ma‘lûmesi ihrâc olundukdan sonra 
bâkī kalan altmış bir bin yedi yüz otuz iki akçeden her birimizin hissesine isâbet 
eden yedi bin yedi yüz on altışar akçe ile müvekkilem mezbûre Râziye Hâtun’a 
isâbet eden otuz bin sekiz yüz altmış akçeyi vasiyy-i mezbûr Ali Efendi bize 
teslîm, biz dahi asâleten ve vekâleten ber vech-i meşrûh hisselerimizi tamâmen 
yedinden ahz u kabz edip, meblağ-ı mezbûreden vasiyy-i merkūm yedinde ve 
kıbelinde bir akçe ve bir habbe kalmamışdır dediklerinde, gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Recebi’l-ferd li sene isneteyn ve mi’e ve elf.
Şuhûdü’l-hâl: El-Hâc İbrahim b. Abdullah, Yusuf b. Mustafa, Musa b. Mahmud, 
İbrahim Efendi b. Ahmed, Mustafa Çelebi b. Ali, Mehmed Çelebi b. Mehmed, 
İmâm Mehmed Efendi b. (...), el-Hâc Mehmed b. Hasan, Receb Ağa b. Ali, Ab-
dullah Çelebi b. Receb ve gayruhüm.

521 [93a-1] İstanbul gayrımüslim ve hamallarından kürekçi 
bedellerinin tahsil edilmesi
Akdâ kudâti’l-müslimîn evlâ vulâti’l-muvahhidîn ma‘denü’l-fazl ve’l-yakīn 
vârisu ulûmi’l-enbiyâ ve’l-mürselîn râfi‘ü a‘lâmi’ş-şerî‘ati ve’d-dîn el-muhtas 
bi mezîdi inâyeti’l-meliki’l-mu‘în Mevlânâ İstanbul Kadısı -zîdet-fezâ’iluhû- 
tevkī‘-i refî‘-i hümâyûn vâsıl olıcak ma‘lûm ola ki, Hazîne-i âmirem def-
terlerinde kazâ-i mezbûrda vâki‘ hammâlân ve Yahud’dan ve Rumiyân ve 
Ermeniyân tâifelerinin deryâ yüzüne çıkacak donanma-yı hümâyûn kadır-
gaları için ihrâc eyledikleri aynî kürekçi neferâtı üç yüz doksan nefer olup, 
bin yüz iki senesine mahsûb olmak üzre bedelleri tahsîli lâzım ve mühim ol-
mağın, Hazîne-i âmirem’den irsâl olunan mühürlü ve nişânlı mevkūfât defte-
ri sûreti mûcebince cem‘ ve tahsîl ettirilmek fermânım olmuşdur. Buyurdum 
ki, hükm-i şerîfimle vardıkda bu bâbda sâdır olan emrim üzre amel edip, dahi 
târih-i mezbûra mahsûb olmak üzre kırk nefer hammâlân tâifesinin her bir ne-
feri için ellişer guruş-ı esedî bedellerini ve yine İstanbul Yahudileri tâifesinden 
yüz elli nefer ve Rumiyân-ı İstanbul ve Hasköy tâifesinden elli nefer ve yine 
Rumiyân-ı Galata tevâbi‘inden elli nefer ve Ermeniyân tâifesinden yüz nefer 
ki, cem‘an üç yüz elli nefer ki her bir neferinden ellişer guruş-ı tâm bedelle-
rin irsâl olunan mühürlü ve nişânlı mevkūfât defteri sûreti mûcebince cem‘ ve 
tahsîl ve donanma-yı hümâyûnum kadırgalarının iktizâ eden kürekçi bedelleri 
için Tersâne-i âmirem emîni -zîde-mecduhû- tarafına teslîm ettirip, hilâf-ı emr 
ve defter kimesneye ta‘allül ve nizâ‘ ettirmeyesin ve meblağ-ı mezbûr, rûz-ı 
deryâya çıkacak donanma-yı hümâyûnum kadırgalarının iktizâ eden kürekçi 
bedeliyyesi için olmağla kesr ve defterden ve hilâf-ı emr ve defter kimesneye 
zulüm ve te‘addî olunmakdan be gāyet ihtirâz eyleyesiz, şöyle bilesiz, alâmet-i 
şerîfe i‘timâd kılasız.
Tahrîren fi’l-yevmi’s-sânî ve’l-ışrîn [min] şehri Cumâdelâhire li sene isneteyn 
ve mi’e ve elf.
Be-makām-ı Kostantıniyye el-mahrûse.









522 [93a-2] Hüseyin Ağa b. Hasan’ın 10. Yeniçeri Ağa Bölüğü 
Vakfı’na borcu olduğu
Mahmiye-i İstanbul’da Sofular mahallesi sükkânından Hüseyin Ağa b. Hasan 
meclis-i şer‘-i enverde, Dergâh-ı âlî yeniçerilerinin Onuncu Ağa Bölüğü’ne 
mahsûs oda neferâtının mühimmâtı için mevkūf nukūda bi’l-fi‘il mütevellî 
olan işbu râfi‘ü’l-kitâb Hüseyin Çelebi b. Ali mahzarında ikrâr-ı tâm ve takrîr-i 
kelâm edip, mütevellî-i mezbûr Hüseyin Çelebi’nin yedinde olan mâl-ı vakf-ı 
mezbûrdan istidâne ve karz eylediğim nakid bin beş yüz yirmi iki guruş ve 
semeni târih-i kitâbdan bir sene tamâmına değin mev‘ûd ve müeccel olmak 
üzre iştirâ ve kabz eylediğim beynimizde ma‘lûm samur kürk bahâsından dahi 
iki yüz yirmi sekiz guruş ki, cem‘an cânib-i vakfa lâzımü’l-edâ ve vâcibü’l-
kazâ ve benim zimmetimde bin yedi yüz elli guruş deynim olmağla eşyâ-yı 
memlûkemden işbu bir cild Câmi‘u’s-sagīr kitâbı ve iki incili tarbuş ve bir çift 
altından masnû‘ bilezik ve bir çift zümrüd küpe ve dört dizi incili askı ile ve 
bir mercân tesbih ve bir Mısır yapağı ve iki çift Mısır üzengisi ve dört sîm 
mücevher ve beş sîm kemer raht ve üç haydarî raht ve iki sîm beledî sîm kı-
lıç ve def ‘a üç sîm kılıç ve dört sîm gaddâre ve bir çift sîm yan hıştları ve yal-
dızlı sîm reşme ve bir sîm yılan ve bir sırmalı kırmızı zelyoş? ve bir Mısır do-
nanması altın kakmalı tüfengi mütevellî-i mezbûra rehin vaz‘ ve teslîm, ol dahi 
ber vech-i muharrer üzre irtihân ve tesellüm ve kabûl eylediğinden sonra eğer 
müddet-i mezbûre tamâmında edâ-i deyn [ile] fekk-i rehin müyesser olmaz-
sa rihân-ı mezkûreyi semen-i misli ile bey‘ ve kabz-ı semen ve semeninden 
deyn-i mezbûru mütevellî-i mezbûra edâya fazla kalırsa kendiye îsâle ve husûs-ı 
mezkûr mütevakkıf olduğu umûrun küllîsine işbu hâzır bi’l-meclis Hasan Beşe 
b. Abdülkādir küllemâ azeltüke fe-ente vekîli mazmûn-ı münîf-i üzre azl ve 
in‘izâlden masûne vekâlet-i devriye ile vekîl ve nâib-i menâb nasb ve ta‘yîn edip, 
ol dahi vekâlet-i mezkûreyi kabûl ve merâsimini edâya ta‘ahhüd eyledi dedikde, 
gıbbe’t-tasdîki’l-vicâhî mahmiye-i mezbûre (  ) mahallesinde sâkin İvaz b. Meh-
med Efendi eğer fîmâ ba‘d emlâk-i mezkûrun semenleri deyn-i mezbûra vefâ 
etmeyip mezbûr (...) Ağa’nın zimmetinde kalırsa, ben ol fazla kalan deyne kefîl 
oldum dedikde, mâ-vaka‘a ketb olundu.
Fi’l-yevmi’s-sânî min Recebi’l-mürecceb sene 1102.
Şuhûdü’l-hâl: İslâm Ağa b. Veliyyüddin, Berber Ali Efendi b. Mustafa.

523 [93b-1] İstanbul hânelerinden kürekçi bedelinin tahsili
Akdâ kudâti’l-müslimîn evlâ vulâti’l-muvahhidîn ma‘denü’l-fazl ve’l-yakīn râfi‘ü 
ulûmi’ş-şerî‘ati ve’d-dîn, vârisu ulûmi’l-enbiyâ ve’l-mürselîn el-muhtas bi mezîdi 
inâyeti’l-meliki’l-mu‘în Mevlânâ İstanbul kadısı -zîdet fezâ’iluhû- tevkī‘-i refî‘-i 
hümâyûn vâsıl olıcak ma‘lûm ola ki, Hazîne-i âmirem defterleri mûcebince İs-
tanbul Kazâsı’nın bin beş yüz kırk altı avârız hâneleri olup, bin yüz iki senesi-
ne mahsûb olmak üzre kürekçi bedelleri cem‘ ve tahsîl olunmak lâzım ve mü-
him olmağın, Hazîne-i âmirem’den ihrâc olunan mühürlü ve nişânlı mevkūfât 
defteri sûreti mûcebince cem‘ ve tahsîl ettirilmek emrim olmuşdur. Buyur-
dum ki, hükm-i şerîfimle vardıkda, bu bâbda sâdır olan emrim üzre amel edip, 
dahi kazâ-i mezbûrun ol mikdâr avârız hânelerinin târih-i mezbûra mahsûb 
olmak üzre her bir hânelerinden dörder yüz yirmi dokuzar akçe hesâbı üzre 
kürekçi bedeli avârızların irsâl olunan mühürlü ve nişânlı mevkūfât defteri 
sûreti mûcebince vakt ü zamânıyla cem‘ ve tahsîl ettirilip hilâf-ı emr ve def-
ter kimesneye te‘allül ve muhâlefet ettirmeyesin ve bundan mâ‘adâ mübâşirin 
cihet-i ma‘âşı için her bir hânelerinden onar akçe vech-i ma‘âş ve yine her bir 
hânesinden on beş akçe dahi harc-ı Tersâne aldırılıp, bundan ziyâde bir akçe ve 
bir habbe alınmaya ve aldırmayasın ve hîn-i tahsîlde mîrî için alınan akçenin 
her yüz on akçesinden bir sülüsü esedî guruş olmak üzre sülüsü altın guruş ve 
sülüsü hâlisü’l-ayâr Mısrî para ve sülüsü tuğrâ-yı hümâyûnla meskûk mangır ve 
mangırın dahi her yüz yirmisin bir esedî hesâbı üzre aldırılıp, ziyâde ve noksan 
aldırmayasın ki defterden ve noksan hâneden ve hilâf-ı emr ve defter zulm ve 
te‘addîden ihtirâz eyleyesiz, şöyle bilesiz, alâmet-i şerîfe i‘timâd kılasız.
Tahrîren fi’l-yevmi’l-ışrîn min şehri Cumâdelâhire li sene isneteyn ve mi’e ve elf.
Be-makām-ı Kostantıniyye el-mahrûse.

524 [93b-2] Sebze satıcılarına temiz sebze teslim edilmesi
Devletlü, sa‘âdetlü sultânım hazretleri sağ olsun,
Bu kulları İstanbul içinde sâkin sebzevâtçı fukarâsı olup, dükkânlarımızda 
ticâret ve kâr ü kisb var deyu tekâlîflerin edâ eder iken Bostancıbaşı ağa tarafın-
dan beher sene bahçe-i hâssa ve sâir etrâfı bahçelerin soğan ve isfenak ve kabak 
ve mağdenos ve şalgam mahsûlü hammâllara tahmîl ve dükkânlarımıza nakl 
ve tevzî‘ olunup, hâlis olmayıp içinde taş ve toprak ve otluk çıkıp ve füruht ol-
mayanları çürüyüp, denize ilkā olunup, üzerimize vezn kat‘ olunmakla akçesi-
ni bizlerden tamâmen taleb edip, edâya kudretimiz olmamağla, mahbese koyup 
habs edip rencber fukarâsına ziyâde gadr olmağla merhamet edip, men‘ olun-
mak bâbında fermân sultânımındır.
Sebzevâtçı fukarâsı
Sah
Kendiler râzı olmadıkça üzerlerine vech-i meşrûh tarh olunmaya deyu buyu-
ruldu.









525 [93b-3] Pirinçci Sinan Mahallesi Avarız Vakfı mütevelliliğine tayin
Mahmiye-i İstanbul’da Pirinçci Sinan mahallesi avârızına mevkūf nukūda 
yevmî üç akçe vazîfe ile mütevellî olan Mehmed Efendi ibnü’ş-Şeyh Müstakīm 
fevt olmağla, tevliyet-i mezbûre mahlûle ve işbu bâ‘isü’l-kitâb İbrahim Çelebi 
b. Hasan her vechile mahall ü müstahık ve tevliyet uhdesinden gelmeğe kādir 
olmağın, mezkûr İbrahim Çelebi vakf-ı mezbûre vazîfe-i mersûmesiyle kıbel-i 
şer‘den mütevellî nasb ve ta‘yîn olundukda, ol dahi tevliyet-i mezbûreyi kabûl ve 
merâsimini edâya ta‘ahhüd ve iltizâm etmeğin, mâ-vaka‘a bi’t-taleb ketb olundu.
Fi’l-yevmi’r-râbi‘ min Recebi’l-ferd li sene isneteyn ve mi’e ve elf. 
Şuhûdü’l-hâl: Davud Ağa b. ( ), Fahrü’l-akrân Yahya Ağa b. Ahmed, Ali Efendi b. 
Ahmed Ağa ve gayruhüm mine’l-mu‘teberân.

526 [94a-1] Sefer için İstanbul’dan aynî ordu ihrac olunması
Akdâ kudâti’l-müslimîn evlâ vulâti’l-muvahhidîn ma‘denü’l-fazl ve’l-yakīn 
vârisu ulûmi’l-enbiyâ ve’l-mürselîn râfi‘ü a‘lâmi’ş-şerî‘ati ve’d-dîn el-muhtas 
bi mezîdi inâyeti’l-meliki’l-mu‘în Mevlânâ İstanbul Kadısı -zîdet fezâ’iluhû- 
tevkī‘-i refî‘-i hümâyûn vâsıl olıcak ma‘lûm ola ki, inşâ’allâhü te‘âlâ işbu sene-i 
mübârekede küffâr-ı dûzah-karâr üzerine sefer-i hümâyûnum muhakkak ol-
mağın, sefer-i hümâyûnuma me’mûr olan asâkir-i İslâm için İstanbul şehrin-
den mu‘tâd-ı kadîm üzre aynî ordu ihrâcı olunmak lâzım ve mühim olmağla, 
mübâşir yedine verilen mühürlü ve nişânlı mevkūfât defteri sûreti mûcebince 
ekmekçiyân ve kasabân ve bakkālân hırfetlerin bütün ihrâc ve mâ‘adâ olan esnâf 
sene-i sâbıkada ihrâc olunduğu üzre ber vech-i münâsafe ihrâc ve çadırları mü-
kemmel levâzımları ile hâzır ve âmâde ettirilmek üzre arz ve telhîs olundukda, 
sene-i sâbık mûcebince ihrâc olunmak bâbında fermân-ı âlîşânım sâdır olmuş-
dur. Buyurdum ki, hükm-i şerîfimle vardıkda bu bâbda sâdır olan emrim üzre 
amel edip dahi vech-i meşrûh üzre sefer-i hümâyûnuma me’mûr olan asâkir-i 
İslâm için İstanbul şehrinden sene-i sâbık mûcebince ihrâcı lâzım gelen aynî or-
duyu mübâşirleri yedine verilen mühürlü ve nişânlı mevkūfât defter-i hümâyûn 
mûcebince ekmekçiyân ve bakkālân hırfetlerinden bütün ihrâc ve mâ‘adâ olan 
esnâf sene-i sâbıkada ihrâc olunduğu üzre ber vech-i münâsafe ihrâc ve mü-
kemmel levâzımlarıyla vakt ü zemânıyla hâzır [ve] âmâde ettirmekde mücidd ü 
sâ‘î olasız, şöyle bilesiz, alâmet-i şerîfe i‘timâd kılasız.
Tahrîren fi’l-yevmi’s-sânî aşer min şehri Cumâdelâhire li sene isneteyn ve mi’e 
ve elf.
Be-makām-ı Kostantıniyye el-mahrûse.
Defter-i ihrâc-kerden-i esnâf-ı mezkûrîn an-cânib-i İstanbul berây-ı sefer-i 
hümâyûn el-vâki‘ fî sene [1]102 ber-mûceb-i defter-i Hazîne-i Âmire,
Kazâ-i İstanbul
Hırfet-i şimşirgerân
Hayme
Aded 1
Hırfet-i kemângerân
Hayme
Aded 1
Hırfet-i semerciyân
Hayme
Aded 1
Hırfet-i sarrâcân
Hayme
Aded 2
Hırfet-i eskiciyân
Hayme
Aded 2
Hırfet-i nalbandân
Hayme
Aded 2
Hırfet-i mumcuyân
Hayme
Aded 1
Hırfet-i Başcıyân
Hayme
Aded 1
Hırfet-i nalçacıyân
Hayme
Aded 2
Hırfet-i attârân
Hayme
Aded 2
Hırfet-i bakkālân
Hayme
Aded 4
Hırfet-i mûytâbân
Hayme
Aded 2
Hırfet-i Aşcıyân
Hayme
Aded 1
Hırfet-i hayyâtân
Hayme
Aded 1
Hırfet-i haffâfân
Hayme
Aded 4
Hırfet-i kasabân
Hayme
Aded 2
Hırfet-i çadırcıyân
Hayme
Aded 4
Hırfet-i kalaycıyân
Hayme
Aded 4
Hırfet-i habbâzân
Hayme
Aded 2
Yekûn-ı Hırfet
Aded 19
Tahrîren fî 12 C[umâdelâhire] sene [1]102.

527 [94a-2] Ahmed Çelebi b. Sefer’in oturduğu vakıf menzili İbrahim 
Efendi b. Süleyman’a devretmesi
Merhûme Fâtıma bt. Molla Timur nâm hâtunun süknâsı ba‘de’l-ışâ rûhu için 
sûre-i Mülk tilâvet etmek üzre bir racül-i sâlih meşrûta vakfı olup, Koca Mustafa 
Paşa kurbunda Hâce Mihrişah mahallesinde vâki‘ bir tarafdan Osman mülkü ve 
bir tarafdan Şahbaz menzili ve bir tarafdan imâm menzili ve avârız vakfı ve bir 
tarafdan tarîk-i âm ile mahdûd tûlen yirmi altı buçuk ve arzan on yedi zirâ‘ ar-
sayı ve iki tahtânî oda ve bir sofa ve kenîfi müştemil menzile tevcîh-i hâkimü’ş-
şer‘le mutasarrıf olan Ahmed Çelebi b. Sefer nâm kimesne hüsn-i ihtiyârıyla 
menzil-i mezkûrdan kasr-ı yedle, süknâ-yı menzil-i mezkûre mahlûle ve işbu 
İbrahim Efendi b. Süleyman her vechile mahall ü müstahık ve menzile muhtâc 
olmağın süknâ-yı menzil-i merkūm ber-mûceb-i şart-ı vâkıfe mûmâ-ileyh İb-
rahim Efendi’ye kıbel-i şer‘den tevcîh olunup tasarrufu için işbu vesîka-i enîka 
ketb ü terkīm olunup yedine def ‘ olundu.
Fi’l-yevmi’r-râbi‘ min Recebi’l-mürecceb li sene 1102.
Şuhûdü’l-hâl: Osman Çelebi b. İbrahim, Mustafa b. Mehmed, Mehmed Çelebi b. 
Receb Mehmed Efendi b. ( ) ve gayruhüm.

528 [94b-1] Yahudi kasaplara celepler tarafından satılan hayvanlardan 
fazla vergi alınmaması
Akdâ kudâti’l-müslimîn evlâ vulâti’l-muvahhidîn ma‘denü’l-fazl ve’l-yakīn râfi‘ü 
a‘lâmi’ş-şerî‘ati ve’d-dîn vârisu ulûmi’l-enbiyâ ve’l-mürselîn el-muhtas bi mezîdi 
inâyeti’l-meliki’l-mu‘în İstanbul ve Kadıköy ve Galata ve Üsküdar kadıları -zîde 
fezâ’iluhum- tevkī‘-i refî‘-i hümâyûn vâsıl olıcak ma‘lûm ola ki, zikr olunan 
kazâlarda sâkin Yahudi tâifesi Dersa‘âdet’ime arzuhâl edip, biz kadîmden taşralar-
dan gelen celeb tâifesinin füruht için gönderdiği sığırlardan yedi kalemde tokad 
içinde cümle ustaları ma‘rifetleri ile defter mûcebince hisselerimizi kadîmden 
olıgelen kānûn ve defter mûcebince mîrî için sığır başına ikişer buçuk akçe ve 
eben an-ceddin buçuk akçe dahi resm-i huddâmiye veregelip, ziyâde talebiyle 
rencîde olunagelmiş değil iken, hâlâ bâcdâr olanlar kanâ‘at eylemeyip, ziyâde ta-
lebiyle rencîde ve te‘addîden hâlî olmadıkların bildirip [hilâf-ı] kānûn ve defter 
ziyâde akçe talebiyle rencîde ve remîde ettirilmemek bâbında emr-i şerîfim recâ 
eyledikleri ecilden, Hazîne-i âmirem’de mahfûz olan Ma‘den Mukāta‘ası defterle-
rine nazar olundukda, İstanbul’da Yedikule’de vâki‘ bâc-ı pâ-yı ağnâm mukāta‘ası 
mahsûlünden olup, Anadolu ve Rumeli câniblerinden ve deryâ ile Akdeniz’den 
ve Karadeniz’den gelen haymane koyun ve kuzu ve keçiden birer akçe ve sığır-
dan üçer akçe ve resm-i huddâmiye buçuk akçe ve camusdan sekiz akçe bâc-ı 
pây resmi alına ve tokata gelmezden mukaddem bâc emînlerine haber gönde-
rip, gelen davarları defter olunup, mûcebince mîrî için bâcları alına ve bâcları 
verilmeden tokattan gayrı yerlerde ve ahırlarda bağlanır ise veya füruht olu-
nur ise mîrî için girift olunamaz tokata gelmezden mukaddem celeb ve koltuk-
çu tâifesi emîn ma‘rifeti olmadıkça sürücülerden koyun ve kuzu ve keçi ve sı-
ğır iştirâ eylemeyeler, eğer hufyeten ederler ise her davardan on ikişer akçe bâc 
alınageldiği mastûr ve mukayyed bulunduğu derkenâr olunup, arz olundukda, 
imdi derkenârı mûcebince amel olunup, defterde yazıldığından ziyâde akçeleri 
alınmaya deyu fermânım olmuşdur. Buyurdum ki, hükm-i şerîfim vardıkda bu 
bâbda sâdır olan emrim üzre amel edip, dahi vech-i meşrûh üzre Anadolu ve Ru-
meli câniblerinden ve diyâr-ı Akdeniz ve Karadeniz’den gelen haymane koyun 
ve kuzu ve keçiden birer akçe ve sığırdan üçer akçe ve resm-i huddâmiye buçuk 
akçe ve camusdan sekiz akçe bâc-ı pây resmi defter mûcebince edâ eylediklerin-
den sonra defterde yazıldığından ziyâde bir akçe ve bir habbelerin aldırmayıp 
men‘ u def ‘ eyleyesiz ve ba‘de’n-nazar bu hükm-i hümâyûnun mezbûrların elle-
rinde ibkā edip, şöyle bilesiz alâmet-i şerîfe i‘timâd kılasız.
Tahrîren fi’l-yevmi’s-sâlis aşer min Cumâdelâhire sene 1102.









529 [94b-2] Ovanes v. Avak ve Hristo v. Ümmüşah adlı zimmilerin ehl-i 
örf tarafından haksız olarak alınan para ve eşyalarının iadesi
Vilâyet-i Anadolu’da Diyârbekir Kazâsı’na tâbi‘ Eğil nâm kasaba ahâlîlerinden 
Ovanes v. Avak ve Hristo v. Emirşah nâm zımmîler meclis-i şer‘-i şerîf-i enver-
de, kasaba-i merkūme beyi olan bâ‘isü hâze’l-kitâb fahrü’l-akrân es-Seyyid Ka-
sım Bey b. Ali nâm kimesne mahzarında her biri ikrâr ve takrîr-i kelâm edip, 
mezbûr Kasım Bey bundan akdem bir kimesne katl olunmakla Diyârbekir vâlisi 
beni tecrîm eyledi deyu bizim bi gayri hakkın üç bin guruşumuzu ahz u kabz 
etmekle ber vech-i muharrer yedimizden ahz u kabz eylediği meblağ-ı mezbûru 
merkūm es-Seyyid Kasım Bey’den taleb ve da‘vâ eylediğimizde, ol dahi inkâr et-
meğin, beynimizde nizâ‘-ı küllî vukū‘undan sonra muslihûn tavassut edip, da‘vâ-
yı mezkûremizden bizi mezkûr es-Seyyid Kasım Bey ile nakid yirmi guruş ve 
mecmû‘u beş yüz seksen guruş kıymetli ve meclis-i sulhda mevcûd on bir kutnî 
ve bir şal ve bir yün? dâr-ı kutnî ve üç burc alacası ve bir bogasi ve bir sırma di-
bek ve beş top çit ve üç yemeni çit ve iki kırmızı bogasi ve bir yağmurluk ve bir 
sîm raht ve bir sîmkeş ve dört şalvar ve üç anteriye ve bir Acem keçesi ve iki eyer 
ve iki zerre ve yedi kapama üzerine beynimizde akd-i musâlaha eylediklerinde, 
biz dahi sulh-ı mezbûru kabûl ve bedel-i sulh olan meblağ-ı mezbûr yirmi gu-
ruş ile eşyâ-i mezkûreyi mezbûr Kasım Bey yedinden bi’t-tamâm ahz u kabz et-
tiğimizden sonra mezkûr husûsa müte‘allik cemî‘-i de‘âvî ve mütâlebâtdan biz 
mezbûr es-Seyyid Kasım Bey’in [zimmetini] ibrâ-i âmm-ı kātı‘ü’n-nizâ‘la ibrâ 
ve iskāt edip, ol dahi kezâlik bizim zimmetimizi ibrâ ve iskāt eyledi dediklerin-
de, gıbbe’t-tasdîki’l-mer‘î mâ-vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene isneteyn ve mi’e ve elf.
Şuhûdü’l-hâl: Fahrü’l-akrân Davud Ağa, Yahya Çelebi b. Ahmed tâbi‘-i efendi, 
Ahmed Ağa tâbi‘-i efendi, Müezzinzâde Mehmed Çelebi tâbi‘-i efendi.

530 [95a-1] Ahmed’in ölen kölesinin beytülmâl tarafından terekesinin 
kendisine teslim olunması
Akdâ kudâti’l-müslimîn evlâ vülâti’l-muvahhidîn ma‘denü’l-fazl ve’l-yakīn râfi‘ü 
a‘lâmi’ş-şerî‘ati ve’d-dîn vârisu ulûmi’l-enbiyâ ve’l-mürselîn el-muhtas bi mezîdi 
inâyeti’l-meliki’l-mu‘în Mevlânâ İstanbul Kadısı -zîdet fezâ’iluhû- ve kıdvetü’l-
emâsil ve’l-akrân İstanbul’da beytülmâl emîni -zîde kadruhû- tevkī‘-i refî‘-i 
hümâyûn vâsıl olıcak ma‘lûm ola ki, Ahmed nâm kimesne Edirne’den Dîvân-ı 
hümâyûnuma arzuhâl edip, bundan akdem abd-i memlûküm fevt oldukda, ken-
dim diyâr-ı âharda olmağla, mukaddemâ İstanbul’da beytülmâl emîni vekîli olan 
Mehmed, müteveffâ-yı merkūmun muhallefâtını kabz ve akçesin mîrîye teslîm 
edip ve yedine rûznâmçe temessükü alıp, ba‘dehû gelip vâris-i verâseti isbât ve 
hüccet-i şer‘iyye ettirip mûcebince beytülmâl emîni vekîli Mehmed’den tahsîl 
için yedime fermân verilip, merkūm Mehmed’i ihzâr-ı şer‘î edip taleb ettiğim-
de, yedimde olan sûret-i rûznâmçe ibrâz ettikde fazîletlü İstanbul kadısı, sûret-i 
rûznâmçeye nazar edip, cânib-i mîrîden verilmek îcâb eder deyu hükm etmek-
le İstanbul beytülmâlından verilmek bâbında inâyet recâ etmeğin, bundan ak-
dem İstanbul’da Kâtib Sinan mahallesinde fevt olan el-Hâc Hasan’ın muhallefâtı 
İstanbul’da beytülmâl emîni tarafından kabz ve sülüs hissesinden ihrâcâtı 
ihrâc olundukdan sonra sahhü’l-bâkī beytülmâl emîni yedinden rûznâmçe-i 
hümâyûn yüz on bin beş yüz doksan sekiz akçe teslîm olunduğu hüccet-i zah-
riyye işâret olunup, hâliyâ zuhûr eden vârisi Ahmed ve verâseti isbât ve hüccet-i 
şer‘iyye mûcebince meblağ-ı mezbûru yedinden taleb edip ve ba‘dehû i‘lâm 
ve mukaddemâ İstanbul beytülmâl emîni tarafından kabz olunmakla, yine 
İstanbul’da beytülmâle düşenden, hüccet-i şer‘iyye mûcebince intikāl eden hak-
kı tedrîc ile verilmek üzre telhîs olunup, arz olundukda mûcebince müteveffâ-
yı mezbûrun vârisi zuhûr edip, sâbıkan beytülmâle ahz u kabz olunan meb-
lağ bi hasebi’ş-şer‘î hakk-ı sarîh-i olduğu zâhir ve mütebeyyin olmağla, yine İs-
tanbul beytülmâlından ibtidâ düşenden edâ olunmak üzre, fermân-ı âlîşânım 
sâdır olmuşdur, buyurdum ki, hükm-i şerîfimle Dergâh-ı mu‘allâm çavuşla-
rından kıdvetü’l-emâsil ve’l-akrân Osman Çavuş -zîde kadruhû- vardıkda, bu 
bâbda sâdır olan emrim üzre amel edip, dahi sen ki İstanbul’da Hâssa Beytülmâl 
Emîni -zîde kadruhû-sun müteveffâ-yı merkūmun vârisi olup, bundan ak-
dem beytülmâle ahz u kabz olunan meblağ-ı mezbûr bi hasebi’ş-şer‘î mezbûr 
Ahmed’in hakk-ı sarîh-i olduğu zâhir olmağla, yine İstanbul beytülmâlından 
ibtidâ düşeni bi’t-tamâm edâ edip, işbu emr-i şerîfimin zahrına hüccet-i şer‘iyye 
ettiresin ve mukaddemâ verilen işbu muhâsebe derkenârıyla iki kıt‘a hüccetleri 
yedinden alıp, ma‘an hıfz eyleyesin ki hîn-i hesâbda meblağ-ı mezbûr ol hüccet-
ler ile mahsûb olsun. Şöyle bilesin alâmet-i şerîfe i‘timâd kılasın.

531 [95a-2] Yusuf Ağa b. Abdurrahman’ın satın aldığı menzilin kısmen 
sahipli çıkmasından iadesi
Mahmiye-i İstanbul’da Elvanzâde mahallesinde sâkin Yusuf Ağa b. Abdurrah-
man nâm kimesne meclis-i şer‘-i şerîf-i enverde Abdullah Ağa b. Mehmed nâm 
[kimesne] mahzarında ikrâr ve takrîr-i kelâm edip, bundan akdem Fahri nâm 
hâtun işbu el-Hâc İbrahim b. Abdullah’dan bir mikdâr akçe istikrâz edip, meblağ-ı 
mezbûr mukābelesinde mahmiye-i mezbûrede Seydî Ömer mahallesinde vâki‘ 
etrâf-ı erba‘ası es-Seyyid Hüseyin ve Âzime Hâtun ve Hüsamzâde menzilleri 
ve tarîk-i âm ile mahdûd hâriciye ve dâhiliyesi büyût-ı adîdeyi müştemil mülk 
menzilini, bundan akdem bi tarîki’l-istiğlâl bey‘ edip senesi tamâmında edâ 
edemezsem işbu İbrahim [b.] Sefer nâm kimesne vekâlet-i devriye ile vekîlim 
olup bey‘ ve semeninden deynimi edâ eylesin demekle, mezbûr İbrahim dahi 
ba‘de[hû] müftî’l-vakt menzil-i mezbûru merkūm Abdullah Ağa’ya bey‘ edip, 
ol dahi bana beş bin yüz guruşa bey‘ etmişdi. Lâkin hâlâ menzil-i mezkûrun 
dâhiliyesine müstahıkk-ı âhar çıkıp huzûr-ı hâkimü’ş-şer‘de vech-i şer‘î üzre 
muvâcehemde müdde‘âsını isbât ve hükm-i hâkimü’ş-şer‘le ahz u kabz etmeğin, 
menzil-i mezkûr ma‘yûb olmağla bi’t-terâzî menzil-i mezkûrun nısfını mesfûr 
Abdullah Ağa’ya red ve teslîm, ol dahi mezbûr İbrahim ve merkūm İbrahim 
dahi mezbûr el-Hâc İbrahim’e vech-i meşrûh üzre kendiye istiğlâl olmağla red 
ve teslîm, mezbûr el-Hâc İbrahim dahi ber vech-i muharrer ahz u kabz eyledim 
dedikde, gıbbe’t-tasdîki’ş-şer‘î [ketb] olundu.
Fi’l-yevmi’s-sânî min Recebi’l-mürecceb sene 1102.
Şuhûdü’l-hâl: Mustafa Efendi b. (  ), Mehmed Beşe el-mübâşir, Mehmed Ağa b. 
Mehmed, Ahmed Ağa b. Mustafa, Ahmed Efendi b. Durmuş.

532 [95b-1] Yaş yemişçiler pazarbaşılığına Seyyid İsmail’in 
tayin olunması
Sah
Mûcebince tevcîh olunmak buyuruldu.
Fî 2 C[emâziyelâhir] sene 1102.
Ma‘rûz-ı dâ‘îleri oldur ki,
Tâife-i mezkûre bu dâ‘îlerine gelip, mahlûl olan pazarbaşılığa es-Seyyid İsmail’i 
ihtiyâr edip, cümleden bu hizmete müstahıkdır deyu recâları huzûr-ı âlîlerine 
arz olundu. Bâkī emr men-lehü’l-emrindir.
Devletlü, sa‘âdetlü sultânım hazretleri sağ olsun,
Bu kulları İstanbul’da ehl-i dükkân yaş yemiş pazarcıları fukarâları olup, 
hâlâ pazarbaşı olan Ahmed fevt olup yeri hâlî ve hizmeti mu‘attal olup, yine 
esnâfımızdan es-Seyyid İsmail du‘âcıları fukarâya enfa‘ ve san‘atımıza ehl-i 
vukūf ve cümle muhtâr[ı] olmağla, zikr olunan pazarbaşılık, mezbûr du‘âcılarına 
sadaka ve inâyet buyurulmak bâbında fazîletlü İstanbul Efendisi hazretleri arz 
edeler deyu emr ü fermân sizindir.
Erbâb-ı pazar fukarâları.

533 [95b-2] Müslüman olan Kıptiler’den cizye alınmaması
Akdâ kudâti’l-müslimîn evlâ vulâti’l-muvahhidîn ma‘denü’l-fazl ve’l-yakīn râfi‘ü 
a‘lâmi’ş-şerî‘ati ve’d-dîn vârisu ulûmi’l-enbiyâ-i ve’l-mürselîn hüccetü’l-hakkı 
ale’l-halkı ecma‘în el-muhtas bi mezîdi inâyeti’l-meliki’l-mu‘în Mevlânâ İstan-
bul Kadısı -zîdet fezâ’iluhû- tevkī‘-i refî‘-i hümâyûn vâsıl olıcak ma‘lûm ola ki, 
kazâ-i mezbûra tâbi‘ Balat’da sâkine kıbtiyân tâifesinden el-Hâc Osman oğlu 
Mustafa ve sâirleri Dîvân-ı Hümâyûnuma arzuhâl sunup, mezbûrlar cemâ‘at-i 
müslimînden ve ehl-i perde olup, cemâ‘at-i müslimîn ile evkāt-ı hamseyi edâ 
ve salavât-ı şerîfe ve tilâvet-i Kur’ân-ı azîmü’ş-şân’a müdâvemet ve ba‘zıları 
haccü’l-harameyn olup, ehl ü iyâllerini harâmdan hıfz edip, hilâf-ı şer‘-i şerîf 
rencîde ve remîde olunmak îcâb eylemez iken, hilâf-ı şer‘ mezbûrlardan cizye 
taleb olunup rencîde ve remîde eyledikleri ve bu bâbda fetvâ-yı şerîfleri dahi ol-
duğunu bildirip şer‘le amel olunup, hilâf-ı şer‘-i şerîf ol makūle ehl-i İslâm’dan 
olanlarından hilâf-ı şer‘-i şerîf cizye talebiyle kıbtiyân cizyedârlarına rencîde ve 
remîde ettirilmemek bâbında emr-i şerîfim verilmek recâ eyledikleri ecilden, 
imdi ehl-i İslâm’dan olmağla harâc taleb olunmaya deyu fermân-ı âlîşânım sâdır 
olmuşdur. Buyurdum ki hükm-i şerîfimle vardıkda, bu bâbda sâdır olan emrim 
üzre amel edip dahi husûs-ı mezbûru şer‘le takayyüd edip göresin. Fi’l-hakīka 
mezbûr cemâ‘at-i müslimînden ve ehl-i perde ve evkāt-ı hamseyi edâ edip ehl-i 
İslâm’dan oldukları zâhir ise ol bâbda muktezâ-yı emr-i şer‘-i kavîm ile âmil 
olup, mezbûrları ehl-i İslâm ve cemâ‘at-i müslimînden olanlarından hilâf-ı şer‘-i 
şerîf cizye talebiyle rencîde ve remîde ettirmeyip, husûs-ı mezbûr için tekrâr 
şikâyet olunmalı eylemeyesin, şöyle bilesin alâmet-i şerîfe i‘timâd kılasın.
Tahrîren fi’l-yevmi’r-râbi‘ şehri Cumâdelâhire li sene isneteyn ve mi’e ve elf.
Be-makām-ı Kostantıniyye el-mahrûse.

534 [95b-3] İsmihân ve Sâliha’nın kötü halleri sebebiyle 
mahalleden çıkartılması
Devletlü mürüvvetlü sultânım hazretleri sağ olsun,
Bu kulları İstanbul’da Sinan Paşa mahallesi fukarâlarından olup ve yine 
mahalle-i mezbûre sâkinelerinden İsmihân ve Sâliha nâm avratlar için mesci-
dimize kâğıd bırakılıp, bu kulların ihrâkdan havfımız olmağla, fazîletlü İstan-
bul efendisi vukū‘ üzre teftîş edip, sultânıma vukū‘u üzre arz ve i‘lâm bâbında 
fermân sultânımındır.
Mahalle fukarâları.
İstanbul kadısı fazîletlü efendi şer‘le görüp mahallesi ahâlîsinden tefahhus edip 
arz eyleyesin deyu buyuruldu.
Ma‘rûz-ı dâ‘îleri budur ki,
Fermân-ı şerîfleri üzre derûn-ı arzuhâlde mastûr olan mezbûre İsmihân Hâtun’un 
mahallesi ahâlîsinden cemm-ifahhus ve suâl olundukda, mezbûre İsmihân’ın nâ-mahremden ictinâbı olma-
yıp dâimâ fesâd üzredir deyu meclis-i şer‘de mezbûrenin muvâcehesinde sû’-i 
hâlini alâ tarîki’ş-şehâde haber vermişlerdir, fermân men-lehü’l-emrindir.

535 [96a-1] İstanbul’da bulunan Eğinli zimmilerden Eğin cizyedarınca 
mükerrer cizye talep olunmaması
Sah
Âsitâne-i sa‘âdetimde cizyelerin verdiler ise, vilâyeti harâcı mütâlebesiyle 
rencîde olunmayalar deyu buyuruldu.
Devletlü ve sa‘âdetlü ve merhametlü sultânım hazretleri sağ olsun,
Bu zımmîler bunda vücûda gelip, üzerlerimize edâsı lâzım gelen cizyelerimiz 
cem‘ine me’mûr olanlara tamâmen edâda kusûrlarımız yoğiken Eğin kefere-
leri hilâf-ı şer‘ tekrâren yerli cizyesi taleb ve rencîde etmeleriyle, bundan ak-
dem huzûr-ı saadetde husamâlarımız ile murâfa‘a olunup ve Defterhâne’ye na-
zar olundukda, isimlerimiz defterde mastûr olmayıp mu‘ârazadan men‘ olma-
ğın, sultânım hazretleri defterdâr efendiye hitâben fermân-ı âlî ihsân etmeğin, 
yedimizde olan fermân-ı şerîfimiz alıkonulup, yüz bir senesinin verdin yüz iki 
senesini kâğıd eyleyem deyu cevâb ve bu fakîrler perâkende re‘âyâ değiliz, yüz 
iki sene[sini] edâ eyledik, bin yüz bir senesi bekāyası için perâkende re‘âyâdan 
tahsîl olunmak için bâkīkulu tarafından mübâşir ta‘yîn olunmağın, zımmîler 
arz [için] bu fakîrleri gönderip, hâllerimiz mükedder olmuşdur, merhametlü 
sultânımdan recâ olunur ki, zemân-ı adâletinizde zulme rızâ-i şerîfiniz yokdur, 
hâlimize merhamet buyur recâsına arzuhâl olunup, bâkī fermân sultânım haz-
retlerinindir.
Fukarâ-yı Eğin re‘âyâsı
El-emru hasbemâ yasturu fîh
Harrerehû’l-fakīr ileyhi te‘âlâ
Sunullah el-me’mûr bi istimâ‘i’l-umûri’ş-şer‘iyyeti’l-askeriyye
-gufire leh-
Bin yüz bir senesine mahsûb olmak üzre Eğin keferesinin üzerlerine edâsı lâzım 
maktû‘ cizyelerin cem‘ine me’mûr olan el-Hâc Ali Ağa b. İbrahim nâm kimes-
ne, mahmiye-i mezbûrede meclis-i şer‘-i hatîr-i lâzımü’t-tevkīrde, mahmiye-i 
mezbûrede mutavattın kefere tâifesinden işbu ashâbü’s-sifr Aznavar v. Ağya ve Kirkor v. Mercan ve Bedros v. Polat ve Mardiros v. Ohan ve Mikail v. Vartaris 
ve Gasbar v. Murad ve Zakar v. Serkis ve David v. Serkis ve Mardiros v. Agob ve 
Aritun ve Ağacan ve Aritun v. Kazar ve Minas v. Sukyas ve Fahrad v. Avanos ve 
Haçador v. Yadra? ve Hokah? v. Avanos ve Asayi v. Asvador ve Minas v. Şahbaz 
ve Mardiros v. Ağya ve Mankono v. Safer ve Bogos v. Serkis ve Sukyas v. Minas 
ve Haçador v. Serkis ve Gazar v. Masak? ve Mardiros v. Mercan ve Oseb v. Ser-
kis ve Melkon v. Fehrad ve Bogos v. Abraham ve Emircan v. Sefer ve Abraham v. 
Sahak ve Aleksan v. Mankasar ve Bogos v. Gazar ve Elmas v. Anderiyas ve Ha-
zer v. Mardiros ve Mikail v. Agob ve Serkis v. Mardiros ve Haçik v. Aslan ve Bo-
gos v. Kazar ve Eremya v. Gasbar ve Markos v. Aslan ve Agob v. Melkon ve Sek-
yas v. Yani ve David v. Bağdasar ve Kirkor v. Avanos ve Kesber v. Melkon ve Ha-
çador v. Melkon, Avadik v. Serkis ve Bağdasar v. Serkis ve Abraham v. Mircan 
ve Bogos v. Mercan ve Serkis v. Tatos ve Bağdasar v. Mıgırdiç ve Karbid v. Mı-
gırdiç ve David v. Serkis ve Ohan v. Kazar ve Serkis v. Tatos ve Hazar v. Fabi-
de ve Matos v. Kalos ve sâir Ermeni zımmîler muvâcehelerinde takrîr-i kelâm 
edip, mezbûrûnun dedeleri fi’l-asl kazâ-i mezbûr[dan] olup gelip, İstanbul’da ta-
vattun ve te’ehhül etmeleriyle bin elli bir senesinde Eğin keferesi maktû‘ cizye-
lerine kayd ve tahrîr olunmuş idi. İşbu elli bir senesinin tahrîr defterini ibrâz 
edip bunlardan maktû‘ cizye taleb eylediğimde bunların babaları ve dedeleri-
nin ve kendilerinin tahrîr defterinde isimleri bulunmayıp ve bu âna dek Eğin 
Kazâsı keferesi için maktû‘ cizye verdikleri yoğiken, ba‘zı ergen kefere tâifesi 
bana maktû‘ cizye vermişdi deyu bunlardan dahi bin yüz bir senesine mahsûb 
olmak üzre maktû‘ cizye taleb eylediğimde, onlar dahi cevâblarında, zikr olunan 
tahrîr defterinde babaları ismi kayd olunduğunu inkâr ve bunu dahi isbât eyle-
mediğimden mâ‘adâ biz yave kefere tâifesinden her sene üzerimize edâsı lâzım 
gelen cizyemizi bu âna değin yave keferesi cizyedârına verip, Eğin keferesi için 
maktû‘ cizye verdiğimiz yokdur deyu te‘allül ve ahvâllerimiz der-i devlete i‘lâm 
ettiklerinde, taraf-ı şehriyârîden sâkin oldukları yerde üzerlerine edâsı lâzım ge-
len yave cizyelerin verip, ellerinde yave keferesi cizyedârı tarafından kâğıdları 
oldukdan sonra Eğin keferesi maktû‘ cizyedârı olan tarafından bin yüz bir ve 
bin yüz [iki] ve sâir seneler için maktû‘ cizye talebi ile rencîde olunmaya deyu 
yedlerine fermân-ı şerîf verilmekle, [96b] huzûr-ı hâkimü’ş-şer‘de yedlerinde 
olan fermân-ı şerîf mûcebince mezbûrûndan vech-i muharrer üzre cizye tale-
binden men‘ olunduğundan sonra yedimde olan sûret-i defterde mezbûrûnun 
isimleri tahrîr olunmayıp ve müdde‘âmı dahi isbâtdan âciz olup, bu âna de-
ğin mezbûrûndan maktû‘ cizye alına gelmemekle, min ba‘d mezbûrûndan ben 
dahi cizye taleb etmemek üzre ta‘ahhüd edip, mezbûrûn ile aslâ ve kat‘â cizye-
ye müte‘allik da‘vâ ve nizâ‘ım kalmamışdır. Ba‘de’l-yevm mezbûrûndan maktû‘ 
cizye taleb etmem dedikde, gıbbe’t-tasdîk mâ-vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene isneteyn ve mi’e ve elf.
Şuhûdü’l-hâl: Hasan Efendi el-kâtib, Mustafa Efendi Ali el-kadı, Kadızâde Meh-
med Efendi, Mehmed Çelebi b. Haydar el-muhzır, Ahmed Çelebi b. Piyâle el-
muhzır, Ahmed b. Ali.

536 [96b-1] Ayşe ve Nâime bt. Hasan Çelebi’nin Hasan Bey b. Halil’de 
alacaklı olması
Vilâyet-i Anadolu’da Aydıncık Kazâsı’na tâbi‘ Toklu nâm karye sâkinlerinden 
iken bundan akdem vefât eden Hasan Çelebi b. Ali nâm kimesnenin verâseti, 
zevce-i metrûkesi Sâliha bt. İvaz ve sulbiye kebîre kızları Ayşe ve Nâime ve sulbî 
kebîr oğlu Mehmed’e münhasıra olup, ba‘dehû mezbûr Mehmed dahi vefât 
edip, verâseti vâlidesi mezbûre Sâliha’ya ve kız karındaşları mezbûrân Ayşe ve 
Nâime’ye münhasıra olup, ba‘dehû mezbûre Sâliha dahi vefât edip, verâseti sad-
riye kebîre kızları mezbûretân Ayşe ve Nâime’ye münhasıra olduğu zâhir ol-
dukdan sonra mezbûretân Ayşe ve Nâime nâm hâtunlar taraflarından husûs-ı 
âti’l-beyâna vekîlleri olduğu zâtlarını ma‘rifet-i şer‘iyye ile ârifân Mehmed Çele-
bi b. Şaban ve Halil Çelebi b. Nasuh şehâdetleriyle şer‘an sâbit ve sübût-ı vekâleti 
mahkûmun-bihâ olan mezbûre Ayşe’nin zevci işbu râfi‘ü’l-kitâb Ahmed Beşe 
b. Abdullah meclis-i şer‘-i şerîfde, Saray-ı Sultânî kapıcılarından Hasan Bey b. 
Halil mahzarında bi’l-vekâle üzerine da‘vâ ve takrîr-i kelâm edip, müteveffâ-yı 
evvel-i mezbûr Hasan Çelebi’nin mülkü olup, karye-i mezbûrede vâki‘ beyne’l-
ahâlî ma‘lûmü’l-hudûd zât-ı eşcâr bahçe ber vech-i meşrûh müvekkiletân-ı 
mezbûretâna bi’l-irsi’ş-şer‘î intikāl edip, hâlâ taht-ı tasarrufunda iken bundan 
akdem merkūm Hasan Bey bahçe-i mezbûre mülk-i müşterâmdır, ben de îcâr 
ederim deyu karîben vefât eden mezbûre Sâliha yedinden bi gayri vech-i şer‘î 
kırk guruşunu ve bir mikdâr pekmezini ahz u kabz etmişdi. Hâlâ merkūm Ha-
san Bey’e suâl olunup, meblağ-ı mezbûr ile makbûzu olan pekmezin mislini bana 
red ve teslîme tenbîh olunmak bi’l-vekâle matlûbumdur dedikde, gıbbe’s-suâl 
merkūm Hasan Bey cevâbında, bin seksen yedi senesinde müteveffâ-yı mezbûr 
Hasan Çelebi hayâtında mülkü olan bahçe-i mezkûreyi dört yüz elli guruş 
semen-i makbûzuna bana bey‘, ben dahi ba‘de’l-iştirâ doksan dokuz târihinde 
bir senede otuz guruşa mezbûre Sâliha’ya hayâtında îcâr, ol dahi istîcâr etmekle, 
icâre-i mezbûreden ancak bana sekiz guruşunu ve mârru’z-zikr pekmezden on 
altı vakıyye pekmezini ahz u kabz etmişdim deyicek, müdde‘î-i mezbûr Ahmed 
Beşe istintâk olundukda [ve] cevâbında, bey‘-i mezbûru bi’l-külliye inkâr etme-
ğin, merkūm Hasan Bey’den bey‘-i mezbûra beyyine taleb olundukda, ityân-ı 
beyyineden izhâr-ı acz edip, müvekkiletân-ı mezbûretânın tahlîfi mevkūf kı-
lındıkdan sonra, vekîl-i merkūm Ahmed Beşe’den ziyâde on iki guruş da‘vâsına 
beyyine taleb olundukda, kezâlik ityân-ı beyyineden izhâr-ı acz edip istihlâf et-
meğin, mezbûr Hasan Bey’e kabzını i‘tirâf eylediği meblağ-ı mezbûrdan ziyâde 
on iki guruş dahi mezbûre Sâliha’dan ahz u kabz etmediğine yemîn teklîf, ol 
daha alâ vefki’l-mes’ûl yemîn billâhi’l-aliyyi’l-a‘lâ etmeğin, mûcebince merkūm 
Hasan Bey’in kabzını i‘tirâf eylediği yirmi sekiz guruş ve on altı vakıyye pekme-
zin mislini vekîl-i mezbûr Ahmed Beşe’ye red ve teslîme merkūm Hasan Bey’e 
tenbîh olunup, mâ-vaka‘a bi’t-taleb ketb olundu.
Fi’l-yevmi’s-sâlis min Recebi’l-ferd sene 1102.
Şuhûdü’l-hâl: Osman Bey b. Abdülkādir, Es-Seyyid Abdülkādir b. Ömer, el-Hâc 
Mustafa b. Mehmed, Osman Bey b. Hasan.

537 [Arka kapak içi] Zina iftirasının cezalandırılması
(…) mahallesinde sâkin Mehmed b. Mustafa Zernişâncı demekle ma‘rûf (…) 
babası merkūm Mustafa zinâ iftirâ edip, beyâna kādir olmamağla, mezbûr 
Mehmed’e hadd-i kazf urulmuşdur.
Bab 54 nolu sicil.indd   440Bab 54 nolu sicil.indd   440 31.05.2011   19:13:3431.05.2011   19:13:34