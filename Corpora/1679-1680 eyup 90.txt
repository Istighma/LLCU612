



1 [1a] ( ) / 65

2 [1b-1] (…) / 65

3 [2a-1, Arapça] Hüseyin Dede b. Abdullah’ın evini vakfettiği / 65

4 [2a-2] Hatice bt. Ahmed’in Ali b. Kasım’la evlenmesi / 66

5 [2b-1, Arapça] Mustafa b. Abdullah ile Emine bt. Osman’ın 
mahkemede nikâhlanmaları / 67

6 [2b-2] Sâliha bt. Maksud’un vasîsi olduğu Mehmed namına miras hissesi 
iddiasının reddi / 67

7 [2b-3] Halomic mukātaa emini Sarı Ali Ağa’nın vekili olup Mizistre mukātaasını 
toplayan Mehmed Ağa’nın haksız olarak aldığı parayı iadesi / 68

8 [3a-1] Mustafa Bey b. Abdullah’ın evini Sefer’in oğlu Ömer ve 
İbrahim’e satması / 69

9 [3a-2] Mehmed b. Ahmed’in tarlalarını Selim Beşe b. Ferhad’a devretmesi / 70

10 [3a-3] Şaban Halife b. Hızır’ın vârisinin Mustafa b. Mehmed olduğu / 70

11 [3b-1] Kayıkçı Yusuf ’un saraya ulaştırmak üzere hamal Davud’a 
perde teslim ettiği / 72

12 [3b-2] Vezir Mustafa Paşa kethüdası Hasan Ağa’nın bağ ve 
bostanını vakfetmesi / 72

13 [4b-1] Eskeline bt. Yani’nin eşyalarını eşi Yani v. Duka’ya vasiyet etmesi / 75









14 [4b-2] Selâmi Mehmed Bey Vakfı eski mütevellisi Mehmed Çavuş’un 
muhasebesinin görülüp ibrâ edilmesi / 75

15 [4b-3] Fâtıma bt. Hasan’ın vakıf evi Kadı Ahmed Efendi’ye devretmesi / 76

16 [5a-1] Hüseyin Usta b. Ramazan’ın câriyesi Muammer bt. Abdullah’ı 
âzat etmesi / 77

17 [5a-2] Hüseyin Usta b. Ramazan’ın evini Mehmed Ağa b. Ömer’e satması / 78

18 [5a-3] Dimitraki v. Yani’nin kışlağını Ali Çelebi b. Abdullah’ın daha önceki 
sahibinden satın aldığı iddiasının geçerli olmadığı / 78

19 [5b-1] Vildan bt. Abdullah’ın evini Âtike bt. Mehmed’e satması / 79

20 [5b-2] Hasan ve Hüseyin b. Mustafa’nın mükâteb köleleri Yuvan 
v. Mosko’yu âzat etmeleri / 80

21 [5b-3] Dimo v. Kosta’nın evini Yorgi v. Şimo’ya satması / 81

22 [5b-4] Dimo v. Yorgo’nun bostan yeri, bazı ağaç ve samanlığını Yorgo 
v. Yani’ye satması / 81

23 [6a-1] Ümmühani bt. Mehmed’in câriyesi Gülistan’ı âzat etmesi / 82

24 [6a-2] Hüseyin ve Hasan b. Mustafa’nın câriyeleri Tolika’yı âzat etmesi / 82

25 [6a-3] Âişe bt. Mustafa’nın evini Evlice Baba Mescidi para vakfına istiğlâl 
yoluyla satması / 82

26 [6a-4] Papa Göka v. Nikola’nın İncirli köyündeki taşlığını satması / 83

27 [6b-1] Üveys b. Mehmed’in Hristo v. Yani zimmetinde kalan 
parasını vârislerin alması / 84

28 [6b-2] Yasomi v. Obtertoz’a Mahmud Ağa b. Sefer’e olan borcunu ödemesi / 84

29 [6b-3] Seyyid Abdülkādir Efendi Vakfı Mescidi tamiri keşfi / 85

30 [7a-1] Saime bt. Ahmed’in evini İbrahim Çelebi b. Ahmed’e satması / 86

31 [7a-2] Üveys b. Mehmed’in küçük çocuğu Mehmed’e kendi malından nafaka 
takdir edilmesi / 87

32 [7a-3] Mustafa Beşe b. Abdi’nin evini Mahmud b. Kasım ve 
karısına satması / 88

33 [7b-1] Yani v. Rizo’nun evini Aleksandra bt. Nikola’ya satması / 88

34 [7b-2] Mustafa Ağa b. Hasan Ağa’nın evini Hacı Osman Ağa 
b. Hasan’a satması / 89









35 [7b-3] Şaban Efendi b. Süleyman’ın vasiyetini yerine getirmek üzere İbrahim 
Efendi’nin vasî tayin edilmesi / 90

36 [7b-4] Kiryazi v. Yorgi’nin evini müştemilâtıyla Yorgaki 
v. Dimitri’ye satması / 90

37 [8a-1] Evlice Baba Vakfı’na Osman Çelebi b. Mehmed Usta’nın 
kâtip tayin edilmesi / 91

38 [8a-2] Evlice Baba Vakfı mütevelliliğine Mustafa Çelebi 
b. Mehmed’in tayini / 91

39 [8a-3] Âişe bt. Mahmud’un ticaret için Nahcıvan’da bulunan kocası Cafer’in 
vefat ettiği ve kızı ile ilgili nafaka davasında vekilinin sorumlu olmadığı / 92

40 [8a-4] Hüseyin Ağa b. Ramazan’ın yoğurthanesini Mustafa Ağa 
b. Hasan’a satması / 93

41 [8b-1] Kasımpaşa Camii müezzini Abdullah Halife’nin hacca gitme niyeti 
sebebiyle işleri için yerine vekil tayini / 94

42 [8b-2] Mehmed Efendi b. Şeyh Mehmed Efendi’nin evini istiğlâl 
yoluyla satması / 94

43 [8b-3] Yahya Çelebi b. Ahmed’in alacak iddiasının reddi / 95

44 [9a-1] Âişe bt. Osman ile Mehmed Beşe b. Mustafa’nın boşanması / 96

45 [9a-2] Sâliha bt. Maksud’un dükkân eşyalarını Hacı Ali b. Sefer’e satması / 97

46 [9a-3] Avraham v. Yasef ’in hayattayken Murdehay v. Salamon’u vasî 
tayin ettiği / 98

47 [9a-4] Eski Anadolu Kazaskeri Mustafa Efendi’nin fırınını kiralayan Avraham 
ve Donvak’ın borçlarını kabul etmeleri / 98

48 [9b-1] Bayram b. Ramazan’a Mehmed b. İsmail’e olan borcunu ödemesi için 
mühlet verilmesi / 99

49 [9b-2] Yusuf Ağa b. Abdüddâim’in para ve tüfek hususunda zimmetinin 
ibrâ edilmesi / 100

50 [9b-3] Dava konusu olan beygirin devlete ait olduğunun ortaya çıkması / 101

51 [10a-1] Mustafa b. Abdullah’a Hasan b. İbrahim’e olan borcunu ödemesi / 102

52 [10a-2] Hasan Ağa b. Kasım’ın kürkünün Fâtıma bt. Mustafa’da olduğu / 102

53 [10a-3] Abdurrahman Bey b. Mustafa’da kimsenin alacağının kalmadığı / 103

54 [10a-4] Sadaret mektupçusu Mustafa Efendi’nin evine su tahsisi / 103









55 [10b-1] Sadaret mektupçusu Mustafa Efendi’nin evine su tahsisi / 105

56 [11a-1] Avraham b. Yasef ’in evinin satılarak küçük çocuklarının 
ihtiyacına harcanması / 106

57 [11a-2] Belkıs bt. Abdullah’ın kendisine ait dörtte bir ev hissesini Halil 
Efendi’ye satması / 107

58 [11a-3] Dimo v. İstati’nin bağını kardeşi Nikola’ya satması / 108

59 [11a-4]] Âişe bt. Abdullah’ın ev hissesini kardeşi Müstecab’a satması / 108

60 [11b-1]] Âişe bt. Ramazan ile Hüseyin Çelebi b.  Abdullah’ın boşanması / 109

61 [11b-2] Çömlekçi Bâli b. Mıgırdiç’in Hacı Mehmed b. Ali’ye olan 
borcunu ödemesi / 110

62 [11b-3] Mehmed Bey’in bulduğu atın sahibi çıkıncaya kadar bakılması / 110

63 [12a-1] Süleyman Ağa b. Ramazan’ın evini Hatice bt. Abdülmennân’a 
hibe etmesi / 111

64 [12a-2] Süleyman Ağa b. Ramazan’ın evini Rabia bt. Abdullah’a 
hibe etmesi / 112

65 [12a-3] Süleyman Ağa b. Ramazan’ın evini Rukiye bt. Abdullah’a 
hibe etmesi / 113

66 [12b-1] Kötü söz ve işleri olan Mustafa b. Müstecab’ın 
mahalleden çıkartılması / 114

67 [12b-2] Hristo v. Kosta’nın ev ve bağlarını Ömer Beşe 
b. Abdullah’a satması / 114

68 [12b-3] Yusuf Ağazâde Mehmed’in annesi Hatice ile ortak mülklerini 
Süvari mukabelecisi Ali Efendi’ye satması / 115

69 [13a-1] Yorgi’nin mirası hususunda vârislerinin anlaştıkları / 116

70 [13a-2] Hasan b. Hüseyin’e borcu olan Mehmed b. Mehmed’in 
borcunu ödemesi / 117

71 [13a-3] İbrahim Ağa b. Ahmed’in su yolu izni / 118

72 [13b-1] Sinan b. Abdülmennân’ın iki masura suyunu İbrahim Ağa 
b. Ahmed’e satması / 119

73 [13b-2] Veli Ağa b. Mustafa’dan vârislere kalan çiftlik muhasebesi / 120

74 [14a-1] Süvari mukabelecisi Ali Efendi’nin tasarrufundaki vakıf menzilin bina 
ve arsasının ölçülmesi / 122









75 [14a-2] Hasan Beşe b. Abdullah’tan kalan evin karısı Kâtibe bt. Abdullah’a 
ait olduğu / 123

76 [14a-3] Musahib Mustafa Paşa’nın haslarına mütesellim olan Ahmed Ağa’nın 
alacaklılarıyla anlaşması / 123

77 [14a-4] Yani v. Anastaş’ın Sopotos köyündeki evini Anastaş, Nikola ve Todori’ye 
müştereken satması / 124

78 [14b-1] Âişe Kadın b. Hasan Efendi’nin yerini Mümine 
bt. İbrahim’e satması / 125

79 [14b-2] Belkıs bt. Abdullah’ın Havva bt. Mehmed’deki miras 
alacağını alması / 126

80 [15a-1] Osman b. Mehmed’in bahçesini annesi İsmihan 
bt. Mustafa’ya satması / 127

81 [15a-2] Belkıs bt. Abdullah’ın vekilinin Havva bt. Mehmed’de olan miras 
alacağını tahsil ettiği / 128

82 [15a-3] Mehmed b. Yusuf ’un oturdukları evde sahip olduğu yarım hisseyi eşi 
Emine bt. Mehmed’e satması / 128

83 [15a-4] Ali Çelebi’nin evinin hissesini kardeşi Mehmed Çelebi’ye satması / 129

84 [15a-5] Hamza Beşe b. Murad’ın tarlasının tasarruf hakkını Ahmed 
b. Osman’a devretmesi / 130

85 [15b-1] İsmihan bt. Mustafa’nın bahçesini oğlu Ömer b. Mehmed’e satması / 130

86 [15b-2] Mihal v. Niko’nun hırsızlık kastıyla girdiği bostanın sahibi Mustafa 
b. Abdullah’ın burnunu kırması / 131

87 [15b-3] Osman b. Mehmed’in, haydutlarca öldürülen Ömer Beşe b. Ramazan’ın 
vârisi olduğu / 132

88 [16a-1] Mustafa Beşe b. Ahmed’in tütün satışından Abdullah b. Osman’da 
alacağı olduğu / 133

89 [16a-2] Ali b. Mehmed’in arsasını kardeşi Ömer’e satması / 133

90 [16a-3] Fâtıma bt. Osman’ın menzil davasının reddi / 134

91 [16a-4] Âişe bt. Mustafa’nın evini oğlu Osman b. Mustafa’ya satması / 135

92 [16a-5] Ermeni Ohtik v. Murat’ın bostan satışından Bogos v. Viranezan’da 
alacağı olması / 135

93 [16b-1] Âişe bt. Ramazan’ın arsasını Nâzikî Mehmed Ağa 
b. Hasan’a satması / 136









94 [16b-2] Zafiri v. Hristo ile karısı Sultana bt. Kiryaki’nin menzillerini Vidos 
Bahçesi Vakfı’na istiğlâl yoluyla satıp kiralaması / 137

95 [16b-3] Ramazan Çelebi’nin Kadı İbrahim Efendi’den alacağı 
olduğunun tespiti / 137

96 [16b-4] Ramondi v. Dimitraki ile kardeşi Lagari’nin tarla ve bağlarını 
Hrisafinos v. Paskal’a devretmesi / 138

97 [17a-1] Boyacı Dimitri v. Rako’nun evini Dimitri v. Todori’ye satması / 139

98 [17a-2] Mehmed Beşe b. Abdullah’ın alacak davasının reddi / 140

99 [17a-3] Avrana v. Yani’nin bağ ve fıçıları ile tekkedeki yarım hissesini İstoyan 
v. Milo’ya satması / 140

100 [17a-4] İsteratyo bt. Todori’nin borcuna karşılık evini Hüseyin Ağa b. Hasan’a 
rehin vermesi / 141

101 [17b-1] Andriye v. Todori’nin evi ile bağını Yani v. Todori’ye satması / 141

102 [17b-2] Emine bt. Mahmud’un kötü halleri sebebiyle 
mahalleden çıkarılması / 142

103 [17b-3] Âişe bt. Ramazan’ın tereke davasında vekilinin zimmetini 
ibrâ etmesi / 143

104 [17b-4] Fâtıma bt. Mustafa ile Mehmed b. Sefer’in boşanması / 143

105 [17b-5] Şaban b. Sefer’in bazı emlâkini satıp bazılarının da tasarruf hakkını 
Abdülkerim b. Zeynelabidin ve kardeşi Hacı Ahmed’e devretmesi / 144

106 [18a-1] Kiko v. Koko’nun bağını kardeşi İstati’ye satması / 145

107 [18a-2] Fâtıma bt. Abdullah’ın miras davasının reddi / 145

108 [18a-3] Papa Tanaş v. Yani’nin Dimo v. Andriye ve Andriye v. Kirici aleyhine 
açtığı darp ve gasp davasından vazgeçmesi / 147

109 [18b-1] Hüseyin b. Ahmed’in emanet verdiği parayla ilgili davasının reddi / 147

110 [18b-2] Hatice bt. Hasan’ın menzil hissesini Hüseyin Bey 
b. Hızır’a satması / 148

111 [18b-3] Mehmed Çelebi b. Ömer’in Seyyid Abdülkādir Efendi Vakfı’na 
borcu olması / 148

112 [18b-4] Seyyid Mahmud Çelebi b. Seyyid Mustafa’nın miras davasının zaman 
aşımı sebebiyle reddi / 149









113 [19a-1] Sarhoş olup sürekli karısını döven Zülfikar b. Abdullah’ın 
mahalleden çıkarılması / 150

114 [19a-2] Murtaza Ağa b. Kalender’in alacak davasında Rusçuk eski kadısı 
Mehmed Efendi b. İbrahim ile sulh olması / 151

115 [19a-3] Fâtıma bt. Abdullah’ın miras davasının reddi / 152

116 [19a-4] Keresteci Şahin b. Abdullah’ın İbrahim b. Abdullah’ta 
alacağı olması / 153

117 [19b-1] Ekmekçi Karabet v. Daver’in Kirkor v. Manaksar’da alacağı olması / 153

118 [19b-2] Belkıs bt. Musli’nin evini Derviş Beşe b. Abdullah’a satması / 154

119 [19b-3] Ramazan b. Mustafa’nın Ali b. Abdullah’a evini satıp dört adet 
tarlasının tasarruf hakkını devretmesi / 154

120 [19b-4] Belkıs bt. Abdullah’ın Şeyh Osman Efendi Zâviyesi Vakfı’ndaki rehin 
evini geri alması / 155

121 [19b-5, Arapça] Fâtıma bt. Abdullah’ın muhâlaa yoluyla boşandığı / 156

122 [20a-1] Mehmed b. Abdullah’ın evini İbrahim Ağa b. Durmuş’a satması / 156

123 [20a-2] Saraç Ahmed b. Mehmed’e vurup dişini kıran Mustafa b. Bayram’ın 
diyet ödemesi / 157

124 [20a-3] Serkis v. Ahbaron’un Oskek bt. Bedros ile evlenmekten vazgeçtiği / 158

125 [20a-4] Hatice bt. İshak’ın açtığı miras davasının reddi / 158

126 [20b-1] Osman Bey b. Ali’nin kethüdası olduğu Hüseyin Ağa b. Abdullah’ın 
miras malından alacaklı olduğu / 160

127 [20b-2] Mehmed Çelebi b. Ömer’in ev ve bahçesini annesi Hatice 
bt. Abdullah’a satması / 161

128 [21a-1] Kostantin v. Dimitri’nin evini Rali v. Andriyenos’a satması / 162

129 [21a-2] Komyonos v. İstadinos’un Simo v. Sivastos’taki alacağının vârislerinden 
tahsil olunması / 163

130 [21a-3] Ahmed Ağa b. Kurd’un vârislerinin menzil davasının reddi / 163

131 [21b-1] Nikola v. Kiryazi’nin terekesi hususunda vârisleri ile 
beytülmâlin sulh olması / 166

132 [21b-2] Şeyh Osman Efendi Çiftliği’ne taşçı Arnavutlar’ın taş çıkarmak için 
sahibinden izinsiz girmemeleri gerektiği / 167









133 [22a-1] Asvador v. Kirkor’un çömlek dükkânı dolayısıyla olan alacak 
davasının reddi / 168

134 [22a-2] Rabia bt. Ahmed’in kasap dükkânı icâresinden Mehmed Beşe 
b. Yusuf ’ta alacağı olduğu / 170

135 [22a-3] Müslüman olan Boğdanlı Ahmed b. Abdullah’ın hür 
olduğunun tespiti / 170

136 [22b-1] Karbona v. Dimitri’nin satın aldığı ahırın beytülmâle ait olduğu / 171

137 [22b-2] Âişe bt. Mehmed’in parasını vakfetmesi / 172

138 [22b-3] Fâtıma bt. Mustafa’nın miras hususunda Havva bt. Abdi’yi 
vekil tayin etmesi / 174

139 [23a-1] Hasan Çavuş b. Hüdâverdi’nin câriyesi Demirhan’ı 
vasiyetle âzat etmesi / 174

140 [23a-2] Mustafa b. Sefer’in kaçak köle davasının reddi / 175

141 [23a-3] Afife bt. Mustafa’nın evini Fâtıma bt. Mustafa’ya satması / 175

142 [23a-4] Âişe bt. Halil’in vefat eden kocası Mehmed b. Piyâle’de 
alacağı olduğu / 176

143 [23a-5] Ali b. Ömer’in tarlasının tasarruf hakkını kardeşi Mehmed 
Beşe’ye devretmesi / 177

144 [23b-1] Yani v. Nikola’nın kiracısı olduğu vakıf ev hususunda 
mütevelli ile anlaşması / 178

145 [23b-2] Kanilo v. Yani’nin vârislerince değirmen hisselerinin Mihal 
v. Yorgo’ya satılması / 179

146 [23b-3] Ramazan b. Davud üzerine eşi ve kızı için nafaka takdiri / 179

147 [23b-4] Siyavuş b. Abdullah’ın evini Zeyneb Hatun Vakfı’na istiğlâl 
yoluyla satması / 180

148 [24a-1] İsmail b. Rüstem’in evinin vârisleri tarafından Mustafa Ağa 
b. Piyâle’ye satılması / 180

149 [24a-2] Receb Efendi b. Yusuf ’un Baba Haydar Mescidi Vakfı’na mütevelli 
tayin olunması / 181

150 [24a-3] Şehzadegân Zâviyesi şeyhi Şeyh Yusuf Efendi’nin Karabaş Şeyh’in 
halifesinden olmadığının anlaşıldığı / 182

151 [24a-4] Mustafa b. Ali’nin Hasköy ve Piri Paşa iskelelerindeki hamallar üzerine 
kethüda tayin olunması / 183









152 [24a-5] Mosi v. David’in Hasköy hamallarından aldığı paranın 
iade edilmesi / 183

153 [24b-1] Hasan Bey b. Ali’nin zaptettiği kenif ve matbahın Şehzadegân Mescidi 
Zâviyesi Vakfı’na ait olması / 184

154 [24b-2] Ahmed b. Abdullah’ın vefat eden İsmail b. Rüstem’de alacağı 
olduğunun tespiti / 185

155 [24b-3] Dimo v. Luka’nın arsasını Simo v. Peçka’ya satması / 186

156 [24b-4] İstefan v. Radol’un alacak davasında Sâlih Çelebi b. Mehmed 
ile sulh olması / 186

157 [25a-1] Kirko v. Minho’nun bazı emlâk hissesini kardeşi Lasko’ya satıp 
tarlalardaki hisselerini devretmesi / 187

158 [25a-2] Fâtıma bt. Hacı Hüseyin’in ev hissesini Havva 
bt. Abdülcelil’e satması / 188

159 [25a-3] Şeyh Mehmed Çelebi b. Şeyh Cafer Efendi’nin evini Mahmud Ağa 
b. Hacı Mustafa’ya satması / 188

160 [25a-4] Hristo v. Mato’nun ev, meyve ağaçları ve tarlalarını 
satması ve devretmesi / 189

161 [25a-5] Kiko v. Peçka’nın tarlasının kullanım hakkını Peçka 
v. Minho’ya devretmesi / 190

162 [25b-1, Arapça] Emetullah bt. Mehmed’in muhâlaa yoluyla boşandığı / 190

163 [25b-2] Yorgi v. Petro’nun bağını Kirici v. Nikola’ya satması / 191

164 [25b-3] Dimitri v. Nikola’nın bağını Kirici v. Nikola’ya satması / 191

165 [25b-4] Pano v. Minho’nun bazı emlâkini ve tarlasını Hristo 
v. Angalod’a bağışlaması / 192

166 [25b-5] Hatice bt. Hacı Bâli’nin boşandığı eşi Hacı Mustafa b. Hüseyin’de 
alacağı olduğu / 192

167 [25b-6] Ali Ağa b. Hüseyin’in Hacı Ramazan b. Murad’ın evini satın 
almışken sonra vazgeçtiği / 193

168 [26a-1] İsmail b. Rüstem’in borcuna karşılık olarak Bâzirgânbaşı İsmail Efendi 
Vakfı’na rehin verdiği evin vârislerine teslim olunması / 193

169 [26a-2] Lökene bt. Martime çiftliğini Sâlih Beşe b. Mehmed’e satması / 194

170 [26a-3] Vildan bt. Abdullah ile üvey kızı Havva bt. Hasan’ın müşterek evlerinin 
aralarında paylaştırılması / 195









171 [26a-4] Sâliha bt. Abdülkādir’in çiftliğini Ali Beşe b. Abdullah ile 
karısı Ümmühani bt. Mehmed’e satıp tarlasının da tasarruf 
hakkını devretmesi / 196

172 [26b-1] Anadolu eski kazaskeri Mustafa Efendi’nin fırınında çalışan 
zimmîlere borç vermesi / 197

173 [26b-2] Şeyh Cafer’in mirası için vârislerinin vekil tayin etmesi / 198

174 [26b-3] Emine bt. Mustafa ile Yusuf b. Abdullah’ın uygunsuz 
vaziyette yakalandıkları / 199

175 [26b-4] Ali Çelebi b. Hasan Ağa’nın kaybolan öküzünün kendisine iadesi / 199

176 [27a-1] İvaz Beşe b. Mehmed’in Zafiri v. Aleksandri’de alacağı olması / 200

177 [27a-2] Sâlih Çelebi b. Mehmed’in Lökene bt. Martime’ye borcu olması / 201

178 [27a-3] Nikola v. Argiri’nin terekesinin vârisi Dimitri’ye teslim edilmesi / 201

179 [27a-4] Sinob v. Kirko üzerine Kirko v. Apostol’ün vasî tayin olunması / 202

180 [27a-5] Kirkor v. Ovanes’in Yasef v. Salamon’a olan borcunu 
taksitle ödemesi / 202

181 [27b-1] Hasan Bey b. Ali’nin alacağının Papa Asvador v. Avasop 
tarafından ödenmesi / 203

182 [27b-2] Ömer Beşe b. Abdullah’ın kölesi Dilâver’i anlaşmalı (mükâtebe) 
olarak âzat etmesi / 204

183 [27b-3] Ahmed b. Abdullah’ın ortaklarındaki alacağını tahsil etmek üzere 
vârislerince vekil tayin olunması / 204

184 [27b-4] Şehzadegân Zâviyesi zâviyedarı Yusuf Dede b. Mehmed’den 
mahallelinin razı ve memnun oldukları / 205

185 [28a-1] Havva bt. Abdullah’ın Mehmed b. Mustafa’dan boşanması / 206

186 [28a-2] Koçu v. Dado’nun emlâk ve ağaçlarının yarısını kardeşi oğlu Dado 
v. Duka satması / 207

187 [28a-3] İsterimo v. Yorgi’nin samanlığını Yani v. Yorgi’ye satması / 207

188 [28a-4] Panayot v. Çano’nun menzili ile bağını Dimitri v. Tanaş’a satıp 
tarlalaların da kullanım hakkını devretmesi / 208

189 [28b-1] Mehmed b. Ali’nin çocukları Ali ve Ümmühani’ye 
nafaka ödemesi / 208









190 [28b-2] Ümmühani bt. Mehmed’in mehir ve nafaka hususunda eski kocası 
İbrahim b. Mehmed ile sulh olması / 209

191 [28b-3] İsmihan bt. Bayram ile Mehmed b. Abdullah’ın boşanması / 210

192 [28b-4] Yusuf b. Abdullah’ın üzerine çocukları Emine ve Rabia için 
nafaka takdiri / 210

193 [28b-5] Saime bt. Ali’nin menzilini Hüseyin ile karısı Emine 
bt. Mustafa’ya satması / 211

194 [29a-1] Mustafa Ağa b. Mehmed’in vârislerine alacak iddiasını ispat için 
mühlet verilmesi / 211

195 [29a-2] Yani v. Dimitri’nin vârislerinin alacak davasının reddi / 212

196 [29a-3] Âsım Ahmed Çelebi Vakfı’na ait menzilin İstoyan 
v. Yuvan’a satılması / 213

197 [29b-1] Mehmed Çelebi b. Abdullah’ın evini Mehmed b. Resul’e satması / 214

198 [29b-2] Mehmed Beşe b. Mustafa’nın ev satışından Mehmed Çelebi b. Hasan’a 
olan borcunu ödemesi / 214

199 [29b-3] Hacı Abdullah b. İsa’nın Mustafa Paşa’nın Doğancılar meydanında 
yapdırdığı bina için sattığı çivilerin karşılığını aldığı / 215

200 [29b-4] Ferhad v. Manos’un, Mustafa Paşa’nın yapdırdığı bina için sattığı 
keresteden alacağı kalmadığı / 216

201 [30a-1] Abdülbâki b. Sinan’ın vârislerinin ev ve bahçeyi, Aleksi 
v. İstemad’a satması / 216

202 [30a-2] Gülbûy bt. Abdullah’ın eski kocası Mehmed b. Ramazan’ın 
zimmetini ibrâ etmesi / 217

203 [30a-3] Abraham v. Kanber’in Ekmekçi Donvak v. Mıgırdiç’e 
borcunu ödemesi / 218

204 [30a-4] Abraham v. Kanber’in Ekmekçi Donvak v. Mıgırdiç’in zimmetini 
ibrâ etmesi / 218

205 [30b-1] Seyyid Abdülvehhab b. Hicazî ile Yusuf Ağa b. Ebûbekir’in alacak 
davasında anlaşma sağlanması / 219

206 [30b-2] Hasan Beşe b. Ahmed’in vakfa ait ev hususundaki mülkiyet 
davasının reddi / 219

207 [30b-3] Hatice b. Ahmed’in kölesi Siyavuş b. Abdullah’ı anlaşmaları 
gereği âzat etmesi / 220









208 [31a-1] Asvador v. Bican’ın kiremithanede çalıştırdığı Tanaş v. Dado’ya olan 
işçilik ücretini ödemesi / 221

209 [31a-2] İbrahim b. Mustafa ve Mehmed b. Bayram’ın, Ahmed Çavuş 
b. Ebûbekir’e borçlarını ödemesi / 222

210 [31a-3] Ebûbekir Çavuş’un karısı Râziye bt. Abdullah’a borçlu olduğu / 222

211 [31a-4] Fâtıma bt. Mehmed’in eski kocasından alacağı için Havva bt. Abdi’yi 
vekil tayin etmesi / 223

212 [31a-5] İftihar bt. Abdullah’ın eski kocasından alacağı için Havva bt. Abdi’yi 
vekil tayin etmesi / 223

213 [31a-6] Yagone bt. Yanaki’nin terekesinden olan evin Kostantin 
v. Yani’ye satılması / 224

214 [31b-1] Ahmed Çelebi b. Mustafa’yı darp eden Hacı Hasan b. Ahmed’e tâzir 
cezası verilmesi / 224

215 [31b-2] Polimez v. Yorgi’nin bazı mülk ve eşyalarını kardeşi 
Dimitri’ye satması / 225

216 [31b-3] Balcızâde Mehmed Çelebi’nin Haydar Ağa Çeşmesi para 
vakfına borçlu olması / 226

217 [31b-4] Efendisi İsmail Bey’in eşyasını çalıp kaçan Şahbaz bt. Abdullah adlı 
câriyenin hür olduğu iddiasını ispatlaması gerektiği / 226

218 [32a-1] Hacı Ali b. Abdullah’ın ev hissesini karısı Canfedâ 
bt. Abdullah’a satması / 227

219 [32a-2] Süleyman b. Mehmed’in, ev, tarla ve bağlarını Mehmed b. Hasan, 
Ahmed b. Ali ve Kasım b. Mehmed’e satması / 228

220 [32a-3] Hümâ Hatun’un vakfettiği evin ulemadan Abdülbâki 
Efendi’ye tahsis edilmesi / 229

221 [32b-1] Metro v. Velço’nun, emlâk ve arazisini Yuvan v. Tanco’ya satması / 229

222 [32b-2] Sâlih Efendi b. Abdünnebi’nin Terkos’taki çiftlik ve ve arazilerini Vezir 
Mustafa Paşa’ya satması / 230

223 [32b-3] İbrahim Çelebi b. Himmet’in evini İbrahim Ağa 
b. Durmuş’a satması / 231

224 [33a-1] Yusuf Ağa b. Ebûbekir’in uhdesinde olan Halep muhassıllığına ait 
mukātaayı Abdülvehhab Efendi’ye devri / 232









225 [33a-2] İbrahim b. Abdünnebi’ye kız kardeşi olan Âlime bt. Abdünnebi’nin 
terekesinden hakkının verilmesi / 233

226 [33a-3] Mahmud b. İsa’yı döven Sâlih b. Abdullah’a tâzir cezası verilmesi / 234

227 [33b-1] Âlime bt. Abdünnebi’nin terekesinin mirasçılarına taksimi / 234

228 [33b-2] Hatice bt. Hasan Ağa’nın babasından intikal eden vakıf ev hissesini 
kardeşi Mahmud’a satışının uygun olmayıp parasının Mahmud’a iadesi / 235

229 [33b-3] Sâliha bt. Mehmed’in evini Mosi v. Arslan’a satması / 236

230 [34a-1] Hacı Durak b. Mustafa’nın, Hasan Ağa b. Mehmed Efendi’ye 
borcu olması / 236

231 [34a-2] Kaçak köle Hasan b. Abdullah’ın, Eyüp’te yakalanıp nafaka tayini / 237

232 [34a-3] Mehmed b. Ali’nin borcuna, Derviş Çelebi b. İlyas’ın kefil olması / 238

233 [34a-4] Dimitraki v. Panayot’un emlâk ve arazilerini Dimo 
v. Yorgo’ya satması / 238

234 [34b-1] Mahmud b. Hasan’ın evini Hatice Hatun bt. Mustafa’ya satması / 239

235 [34b-2] Mehmed Ağa b. İbrahim ile Reîsülküttâb Ahmed Efendi arasında su 
sevki dolayısıyla alacak davasında anlaşma sağlandığı / 240

236 [34b-3] Hüseyin Çelebi b. Ahmed’in evini istiğlâl yoluylaHatice 
bt. Halil’e satması / 241

237 [35a-1] Yorgo v. Nikola’nın evini Üsküve v. Duka’ya satması / 241

238 [35a-2] Fâtıma bt. Dilâver’in torunu Havva için eski damadı Mustafa’dan 
nafaka talebinin reddi / 242

239 [35a-3] Kiremitçi Süleyman mahallesindeki evin Hüseyin Çelebi 
b. Ahmed’de olduğu / 242

240 [35b-1] Pavlo v. Hristo’nun bağını Pavlo v. Petro’ya satması / 243

241 [35b-2] Vefat eden İvaz b. Merdan’ın eşyalarının hizmetinde olduğu Cüce 
Yusuf Ağa tarafından mirasçısına verilmesi gerektiği / 244

242 [35b-3] İvaz b. Merdan’ın terekesinin hak sahiplerine taksimi / 245

243 [36a-1] Mehmed Çelebi b. Mustafa ile Mehmed Çavuş b. Abdullah’ın 
birbirleriyle anlaştıkları / 245

244 [36a-2] Gülistan’ın câriyesi olduğunu iddia eden Âişe bt. Hasan’ın 
davasının reddi / 246









245 [36a-3] Âişe bt. Mehmed ile boşandığı kocası Receb b. Hüseyin’in borç 
hususunda sulh olması / 247

246 [36a-4] Emine bt. Abdullah ile boşandığı kocası Seyfullah b. Abdullah’ın borç 
konusunda anlaştıkları / 247

247 [36b-1] Mustafa Efendi’nin vakfettiği nakdin nâzırı olup vefat eden Şeyh 
Abdullah b. Yakub’un Baba Haydar Vakfı’na olan borcunun ödendiği / 248

248 [36b-2] Hacı Ali b. Muhyiddin’in, evini İvaz Beşe b. Abdullah’a satması / 249

249 [36b-3] Mümine bt. Ali’nin ev ve dükkânlardaki hakkını kardeşi Hacı 
Mustafa b. Ali’ye satması / 249

250 [37a-1] İmam İshak Efendi’nin vârislerinin ev tarla ve çayırlarını Fâtıma 
bt. Abdullah’a satması / 250

251 [37a-2] Yusuf Bey b. Hüseyin’in gece bir eve girerken kendisini yakalamaya 
gelen Yusuf b. Abdullah’ı bıçakla yaralaması / 251

252 [37a-3] Emine bt. Cafer’in evini Halil Beşe b. Fazlullah’a satması / 251

253 [37a-4] Polihroni v. Şiro’nun, bağını Nikola v. Mihal’e satması / 252

254 [37b-1] Emine bt. Hasan Ağa’nın, eve ait hissesini Hasan Çelebi 
b. İbrahim’e satması / 252

255 [37b-2] Ali b. Hasan’ın mirasçılarından Abdurrahman’ın hakkını alması / 253

256 [37b-3] Yahudi Şeban v. Hayder’in, Mehmed b. Yolcu’ya borcunu 
ödemesi gerektiği / 254

257 [38a-1] Merhûme Meryem’in vakfettiği eve mütevelli tayini / 255

258 [38a-2] Ali Çelebi b. Seydi’nin evini, Emine bt. Abdullah ile Mehmed Bey 
b. Abdullah’a satması / 255

259 [38a-3] İbrahim Ağa b. Mustafa’nın kölesi Hüseyin’i âzat etmesi / 256

260 [38a-4] Polihroni v. Şiro’nun, bostan yerini Yani v. Panayot’a satması / 256

261 [38b-1] Lanbo v. Yamandi’nin bağını Sefer Beşe b. Bayram’a satması / 257

262 [38b-2] Meydan v. Dimo’nun Şaban b. Mustafa’nın ev duvarını yıkıp, duvar 
tahtası ve sırığını aldığı / 257

263 [38b-3] Hasan b. İbrahim’in borcunu Murad b. Abdullah’ın 
vârislerine ödemesi / 258

264 [38b-4] Benyamin v. Mosi’nin vakfettiği eve ait birikmiş kirayı İlya 
v. Menahim’in ödemesi / 258









265 [39a-1] Âişe bt. Ahmed ile Mustafa b. Mehmed’in evlenmesi / 259

266 [39a-2] Mihal v. Paskal’ın evini istiğlâl yoluyla mütevelli Mustafa 
b. Ahmed’e satması / 259

267 [39a-3] Porolo v. Andriye’nin çayır yerini İstefan v. Vargo’ya satması / 260

268 [39a-4] Doşo v. Orat’ın tarlasının tasarruf hakkını, Velço 
v. Yorgo’ya devretmesi / 260

269 [39b-1] Porofra bt. Yani’nin, evini İstefan v. Vergo’ya satması / 261

270 [39b-2] Musli Çelebi b. Mehmed’in kölesi Şahin b. Abdullah’ı âzat etmesi / 261

271 [39b-3] Ali b. Hamdi’nin İbrahim b. Abdullah’a olan borcunu ödemesi / 262

272 [39b-4] Hacı İbrahim b. Ali’nin evini Şerife Fâtıma Hatun Vakfı’na 
istiğlâl yoluyla satması / 263

273 [40a-1] Mehmed b. Ahmed’in evini Fâtıma bt. Ahmed’e satması / 263

274 [40a-2] Matyaşko v. Mati’nin borcuna İvaz b. Abdülkerim’in kefil olması / 264

275 [40a-3] Mehmed Lagarî Vakfı zâviyesine mutasarrıflık tevcihi / 265

276 [40a-4] Yani v. Tanaş’ın tarlalarını Panayot v. İspilot’a satması / 265

277 [40a-5] Mahmud b. Osman’ı dövenlere tâzir cezası verilmesi / 266

278 [40b-1] Hatice Hatun bt. Yusuf ’un, evini Restaki v. Papatatos ve Asvador 
v. Melkon’a satması / 266

279 [40b-2] İsak v. Mosi’nin ölümüyle, karısı İsmihan bt. Abdullah’a 
mehrinin verilmesi / 267

280 [40b-3] Restaki ve Asvador adlı Ermeniler’in aldıkları borca karşılık istiğlâl 
yoluyla evlerini Hadım Ali Ağa Vakfı’na satması / 267

281 [40b-4] Mühtedi Mehmed’in, babası Abraham v. Sabatay’ın terekesinden 
hakkını alması / 268

282 [41a-1, Arapça] Râziye bt. Abdullah’ın muhâlaa yoluyla boşandığı / 269

283 [41a-2] Londo v. İsteriko’nun bağını Kalado ve Apostol 
v. Zafko’ya satması / 269

284 [41a-3] Mustafa Beşe b. Abdullah’a Halil b. Abdullah’ın beygir satışından 
borcu olması / 270

285 [41a-4] Hüseyin b. Abdullah’ın vârislerinin, evlerini Mehmed 
b. Abdullah’a satmaları / 270

286 [41a-5, Arapça] Fâtıma bt. Abdullah’ın muhâlaa yoluyla boşandığı / 271









287 [41b-1] Müveşşemhan Hatun bt. Hacı Himmet’e ait eşyaları, kocası Hüseyin 
b. Mehmed’in geri vermesi / 271

288 [41b-2] Sâliha bt. Ahmed’in evini Ali Bey b. Ahmed Bey’e satması / 273

289 [41b-3] Fâtıma bt. Mahmud’un boşandığı kocası tarafından darp edildiği 
iddiasının reddi / 273

290 [42a-1] Mehmed Efendi b. Mehmed’in evini Ömer Çelebi 
b. Osman’a satması / 274

291 [42a-2] Şahbaz bt. Abdullah’ın câriyesi İvaz bt. Abdullah’ı âzat etmesi / 275

292 [42a-3] Mühtedi Mehmed’in babası Abraham v. Sebetay’ın terekesinden 
hakkını alması / 275

293 [42b-1] Ölü olarak bulunan Mehmed b. Abdullah’ın olay 
mahallinde muayenesi / 276

294 [42b-2] Ahmed b. Abdullah’ın ev ve tarlalarını Hristo v. Yorgi’ye satması / 276

295 [42b-3] Abdülbâki Dede b. Abdullah’ın câriyesi Tevekkül’ü âzat etmesi / 277

296 [42b-4] Afife bt. Yakub ile boşandığı kocası Mehmed b. Abdullah’ın evlilik 
borçlarında sulh olması / 278

297 [43a-1] Mehmed Çavuş b. Abdullah’ın evini Hasan Bey 
b. Mustafa’ya satması / 278

298 [43a-2] Mehmed Çelebi b. Ömer’in, Abdi Çavuş b. Rüstem’e olan 
borcunu ödemesi / 279

299 [43a-3] Hristo v. Nikola’nın, vakfa ait olup kiraladığı mumhânenin yarı 
hissesini İstamola v. Panav’a devretmesi / 280

300 [43b-1] Panorya bt. Kiryazi’nin mülk evini Yorgi v. Yani’ye satması / 280

301 [43b-2] Mehmed b. Veli’nin menzilini aldığı borca karşılık istiğlâl yoluyla 
mütevelli Ahmed Çelebi b. Mustafa’ya satması / 281

302 [43b-3] Dimo v. Poloyo’nun tarlasını Petko v. Yuvan’a satması / 281

303 [43b-4] Mustafa b. İsmail’in ev ve bahçesini içindeki zeytin ağaçları hariç Bâli 
v. Vlado’ya satması / 282

304 [44a-1] Kaftani Ali Ağa’nın vârislerinin miras tarlalarını Mollazade Mehmed 
Ağa’ya devretmesi / 283

305 [44a-2] Mehmed Çavuş b. Ahmed’in, vefat eden Musli Efendi b. Hasan’a olan 
borcunu vârislerine ödediği / 284









306 [44b-1] Kika v. Papazik’in kızları Domine ve Cevheryo’ya anaları Sultana 
bt. Kiro’nun vasî tayin edilmesi / 285

307 [44b-2] Mehmed b. Receb’in evini Hüseyin b. İshak’a satması / 285

308 [44b-3] Kika v. Papazik’in alacaklarını tahsil etmek üzere Yani v. Yorgi’nin 
vekil tayin olunması / 286

309 [44b-4] Vefat eden Mustafa’nın vârislerinin miras evini Veli b. Sadık ile Fâtıma 
bt. Abdullah’a satmaları / 286

310 [45a-1] Ali Bey b. Mehmed’in evini Kâtip Bâli Vakfı’na satması / 287

311 [45a-2] Musli b. Ali’nin evini Rabia bt. Hüseyin’e satması / 288

312 [45a-3] Mehmed Çelebi b. Mustafa’nın evini Ahmed Ağa 
b. Ali Ağa’ya satması / 288

313 [45b-1] Ahmed Ağa b. Yusuf Efendi’nin evlerini vakfetmesi / 289

314 [46b-1, Arapça] 1091 senesine ait olayların yazımına başlandığı / 292

315 [46b-2] Zehra Hatun Vakfı mütevellisi Mehmed b. Abdullah’ın 
vakfa borçlu olduğu / 292

316 [46b-3] Yorgaki v. Dimitri’nin evini Nano v. Manolbezya’ya sattığı / 292

317 [46b-4] Fâtıma bt. Abdullah ile Musa Çelebi b. İsmail’in boşanması / 293

318 [47a-1] Hatice bt. Mehmed’in evini Sefer b. Abdullah ile eşi Râziye 
bt. Abdullah’a satması / 293

319 [47a-2] Sefer b. Abdullah’ın evini Selim b. Hasan’a satması / 294

320 [47a-3] Hüseyin b. Sinan’ın terekesini amcasının oğlu Mustafa b. Ali’nin 
beytülmâl emininden teslim alması / 295

321 [47a-4] Koçu v. Yani’nin bağını Dimo v. Kosta’ya satması / 295

322 [47b-1] Derviş Ağa b. Mehmed’in câriyesi Gülistan’ı âzat etmesi / 296

323 [47b-2, Arapça] Hatice bt. Mustafa’nın muhâlaa yoluyla boşandığı / 296

324 [47b-3] Kili bt. Dimo’nun bahçesini Dimitri v. Yani’ye satması / 297

325 [47b-4] Mustafa b. Mehmed’in sarhoş olup kendisini uyaran 
mahalle imamını taciz ettiği / 297

326 [47b-5] Hasan Beşe b. Mehmed’in mülk evine, Âişe bt. Mehmed’in 
kendi tasarrufundaki zâviyeye ait olduğu gerekçesiyle olan 
müdahalesinin men‘i / 298

327 [48a-1] Yorgi v. Kiryazi’nin bağını Tano v. Milo’ya satması / 299









328 [48a-2] Ömer Beşe b. Kasım’ın kölesi Yusuf b. Abdullah’ı âzat etmesi / 299

329 [48a-3] Ahmed Çelebi b. Abdülkerim’in evini istiğlâl yoluyla satması / 300

330 [48b-1] Hüseyin Bey b. Hızır’ın menzilinin yarı hissesini Ümmühani 
bt. Davud’a satması / 300

331 [48b-2] Vârisi olmayan Ârif Halife’nin evinin beytülmâlce satıldığı / 301

332 [48b-3] Hanife bt. Mustafa’nın evini Mehmed Bey b. Mustafa’ya satması / 302

333 [48b-4] Mehmed Çelebi b. Hasan’ın evini İslâm Bey Vakfı’na istiğlâl 
yoluyla satması / 302

334 [49a-1] Sefer Beşe b. Abdullah ile karısının, aldıkları borç karşılığında evlerini 
rehin göstermeleri / 303

335 [49a-2] Mustafa Bey b. Hüseyin’in evini Saime Hatun 
bt. Abdullah’a satması / 304

336 [49a-3] Mehmed Çelebi b. Süleyman’ın evini Pertev Paşa Vakfı’na bey‘ bi’l-vefâ 
yoluyla satması / 304

337 [49a-4] Minton v. Kiro’nun bahçesini İstayko v. Velço’ya satması / 305

338 [49b-1] Totoş v. Dimo’nun evini Kosta v. Rado ile eşi Kasandra 
bt. Totoş’a satması / 306

339 [49b-2] Totoş v. Dimo’nun evini Lisaro bt. Totoş ile eşi Kostantin 
v. Dimitri’ye satması / 306

340 [49b-3] Lisaro bt. Totoş ve eşi Kostantin v. Dimitri’nin mülk menzillerini 
Kosta v. Rado’ya satmaları / 307

341 [50a-1] Ölü bulunan Mehmed b. Abdullah’ın cesedinin muayene edilmesi / 307

342 [50a-2, Arapça] Sâliha bt. Mustafa’nın muhâlaa yoluyla boşandığı / 308

343 [50a-3] Şahbaz Bey b. Abdullah’ın ev ve tarlalarını Hacı Hüseyin 
b. Abdünnebi’ye satması / 309

344 [50a-4] Sâlih Beşe b. Mehmed’in evini Selâmi Vakfı’na istiğlâl 
yoluyla satması / 309

345 [50b-1] Veli b. İskender’in vârislerinin miras evini Mehmed 
b. Bâli’ye satmaları / 310

346 [50b-2] Ali b. Murad’ın Yedikule’deki evinden eşyalarını çalan Mehmed’in 
eşyaları iade etmesi / 311









347 [51a-1] Çukacı Hacı Şeyhi’nin çuha satışından kendisine borcu olan Abraham 
v. Mosi aleyhindeki alacak davasında sulh olması / 312

348 [51a-2] Seyyid Mustafa Çavuş’un Hüseyin Dede Vakfı’na ait evi 
Âişe bt. Mehmed’in haksız yere tasarruf ettiği yolundaki 
iddiasının reddedildiği / 313

349 [51b-1] İrfan bt. Abdullah’ın vefat eden eşi Mehmed b. Mehmed’de 
alacağı olduğu / 314

350 [51b-2] Mehmed b. Mehmed’in küçük kızı Ümmühani’ye halası 
Ümmühani’nin vasî tayini / 315

351 [51b-3] Noksan hüccet / 316

352 [52a-1] Âişe bt. Ömer’in evini Evlice Baba Vakfı’na istiğlâl yoluyla satması / 316

353 [52a-2] İbrahim Bey b. Ahmed’in evini Hatice bt. Abdullah’a satması / 317

354 [52a-3] Ahmed ve Süleyman b. Mehmed’in evlerini İbrahim 
b. Ahmed’e satmaları / 317

355 [52b-1] Margarit v. Duka’nın vârislerinin miras bağ hisselerini Kiti 
v. Yorgi’ye satmaları / 318

356 [52b-2] Fâtıma ve Ahmed b. Yusuf ’un bağlarını Mustafa Bey 
b. Yusuf ’a satmaları / 319

357 [52b-3] Canfedâ bt. Abdullah’ın evinin yarısını Belkıs 
bt. Abdullah’a satması / 319

358 [53a-1] Canfedâ bt. Abdullah’ın kendisine miras kalan ev ile diğer evini Fâtıma 
bt. Yusuf ’a satması / 320

359 [53a-2] Yani v. Polo’nun menzil, değirmen ve tarlalardaki hissesini Panayot 
v. Zaharya’ya satması / 321

360 [53b-1] Fâtıma bt. Abdullah’ın evini Fâtıma bt. Mehmed’e satması / 322

361 [53b-2] Mustafa Çelebi b. Yusuf ’un evini Mustafa Çelebi 
b. İbrahim’e satması / 323

362 [53b-3] Todori v. Matyo’nun hazinedarbaşı olan İbrahim Ağa’dan almış olduğu 
borç karşılığında bazı değerli eşyalarını rehin vermesi / 323

363 [54a-1] Afife bt. Ali’nin küçük kızı Fâtıma’ya büyükbabası Ali Çelebi’nin vasî 
tayin edilmesi / 324

364 [54a-2] Ahmed Efendi b. Ali’nin menzil odasını Meryem 
bt. Hasan’a satması / 325









365 [54a-3] Âişe bt. Abdullah’ın menzilini Ali Ağa b. Mustafa’ya satması / 325

366 [54b-1] Aleksandra bt. Kiro’nun Şâhî Hatun Vakfı’ndan almış olduğu borç 
karşılığında bağını rehin vermesi / 326

367 [54b-2, Arapça] Âişe bt. Musli’nin muhâlaa yoluyla boşandığı / 327

368 [54b-3] Saime bt. Abdullah’ın evini Mustafa Çelebi’ye satması / 327

369 [54b-4] Âişe bt. Abdullah’ın bağını Yorgi v. Kosta’ya satması / 328

370 [55a-1] Fâtıma bt. Hüseyin ile Mehmed b. Ali’nin muhâlaa 
yoluyla boşanması / 328

371 [55a-2] Mehmed Efendi b. Mustafa’nın evini Hacı Hasan 
b. Ahmed’e satması / 329

372 [55a-3] Mahmud Efendi b. Mehmed’in evini tamir edildikten sonra karısı 
Rahime bt. Abdullah’a satması / 329

373 [55a-4] Preşkova v. Todori’nin bağını Dimitraki v. Yanaki’ye satması / 330

374 [55b-1] Âişe bt. Abdullah’ın menzilini Ali Ağa b. Mustafa’ya satması / 331

375 [55b-2] Yunus Bey b. Alihan’ın Rus asıllı kölesi Şahin’i âzat etmesi / 331

376 [55b-3] Ömer Efendi b. Ahmed’in evini vefat eden İsmail Ağa’nın yetimlerine 
istiğlâl yoluyla satması / 332

377 [56a-1] Ali Bey b. Mehmed’in ev ve tarlalarını İbrahim b. Ali’ye satması / 333

378 [56a-2] Mehmed b. Ramazan’ın ev, bağ ve bahçenin yarı hissesini Sâliha 
bt. Ahmed’e satması / 334

379 [56a-3] Mehmed b. Ramazan’ın ölen karısından intikal eden eşyadan hissesini 
karısının kız kardeşi Sâliha bt. Ramazan’a satması / 334

380 [56b-1] Mustafa Çelebi b. Davud Efendi’nin evini istiğlâl yoluyla satması / 335

381 [56b-2] Rüheyme bt. Abraham’ın câriyeleri Latif ve İvaz’ı Ahmed Ağa 
b. Abdülmennân’a satması / 336

382 [56b-3] Osman ve Mustafa’nın vefat eden annelerinin mirası hususundaki 
iddialarının reddi / 337

383 [57a-1] Şahin Bey b. Abdullah’ın evini kardeşi Hayri 
bt. Abdullah’a satması / 338

384 [57b-1] Ziro v. Yorgi’nin bağ ve yonca yerini Yorgi v. Yani’ye satması / 339

385 [57b-2] Mahitab bt. Abdullah’ın, ölen babasının borcunu üstlenen oğlu 
Mehmed Çelebi b. Mehmed Çelebi’ye evini devri / 339









386 [57b-3] Rikabdâr Hasan Ağa’nın Sinan Paşa Vakfı’na ait Silivri’ye bağlı Giritli 
köyünün vergisini mütevelliye teslim ettiği / 340

387 [58a-1] Dimitri v. Sinado’nun tarlalarının tasarruf hakkını Dimitri 
v. Nikola’ya devretmesi / 341

388 [58a-2] Âişe bt. Sâlih’in evini Mehmed b. Sefer’e satması / 341

389 [58a-3] Kethüda Hasan Ağa’nın kölesi Süleyman’ı âzat etmesi / 342

390 [58b-1] Hüseyin b. Veli’nin ev hissesini karısı Rukiye 
bt. Abdullah’a satması / 343

391 [58b-2] Rukiye bt. Abdullah’ın evini Mahmud Çelebi b. Receb’e 
istiğlâl yoluyla satması / 343

392 [58b-3] Ali b. Mahmud’un evini Ahmed b. Mahmud’a satması / 344

393 [59a-1] Osman b. Abdullah’ın bazı emlâkini Panayot v. Yani’ye satıp bir 
kısmının da tasarruf hakkını devretmesi / 345

394 [59a-2] Ümmühani bt. Ahmed’in kocası Mustafa Bey 
b. Mehmed’den boşanması / 346

395 [59a-3] Emerin bt. İstetati’nin bazı mülklerini Papa Tanaş 
v. Yani’ye satması / 346

396 [59a-4] Mehmed Ağa b. Ahmed el-Yesârî’nin evini Ahmed 
b. Osman Ağa’ya satması / 347

397 [59b-1] Süleyman Çelebi b. Hasan’ın gözünü tedavi edemeyen kehhâle Dilsiye 
bt. Yasef ile olan davada anlaşma sağladığı / 347

398 [59b-2] Mehmed b. Kâzım’ın Âişe bt. Abdullah’ta olan 
alacağını taksitlendirmesi / 348

399 [59b-3] Hacı Mehmed b. Hüseyin’in evini Ümmühani 
bt. Abdullah’a satması / 349

400 [60a-1] Niko v. Yani’nin mülklerinin bir kısmını vergi borcuna karşılık satıp 
bazısının da kullanım hakkını devretmesi / 349

401 [60a-2] İbrahim Beşe b. Zülfikar’ın Hüseyin Ağa b. Mustafa’ya mülk evini 
satıp tarlalarının da tasarruf hakkını devretmesi / 350

402 [60a-3] Yahudi Aslan v. Nehi’nin evini Esterola bt. Peyoz’a satması / 351

403 [60b-1] Hacı Ebûbekir Ağa b. Mustafa’nın evini Yusuf Ağa 
b. Abdurrahman’a satması / 351

404 [60b-2] Polihroni v. Yanaki’nin bazı emlâkini Novak v. Marko’ya satması / 352









405 [60b-3] Mehmed Ağa b. Süleyman Efendi’nin mükâtebe yoluyla 
kölesini âzat etmesi / 353

406 [60b-4] Kalayani v. Aleksandra’nın bağını Kostantin v. Yorgi’ye satması / 353

407 [61a-1] Dimitraki v. Manolaki’nin evini Safyanoz v. Kiryazi’ye satması / 354

408 [61a-2] Atanaş v. Andriye’nin ev yerini Nikola v. Yorgi’ye satması / 354

409 [61a-3] Hasan Bey b. Halil’in evini karısı Gülgûn Hatun 
bt. Abdullah’a satması / 355

410 [61a-4] Hüseyin Beşe b. İshak’ın evini Hüseyin b. Süleyman ile zevcesi 
Ümmühani bt. Mustafa’ya satması / 355

411 [61b-1] Eyüplü bazı peynircilerin kurallara uygun peynir 
yapacaklarını taahhüt etmeleri / 356

412 [61b-2] İsteryo v. Rizo’nun bağını Franko v. Yani’ye satması / 357

413 [61b-3] Eflak voyvodası Radol’un karısının tasarrufunda olan 
Sultan Bayezid Vakfı’na ait bazı emlâki Bostancı Yusuf Ağa 
b. Abdülmennân’a devretmesi / 357

414 [62a-1] Receb Paşazâde Mehmed Bey’in üç masura suyunun 
Ali Efendi’ye satılması / 358

415 [62a-2] Mahmud b. Mehmed’in kızı Fâtıma’ya nafaka ödemesi / 359

416 [62b-1, Arapça] Fâtıma bt. Mustafa’nın muhâlaa yoluyla boşandığı / 360

417 [62b-2] Helvacı Osman Bey b. Ömer’in evini Mustafa Bey 
b. Abdullah’a satması / 360

418 [62b-3] Mustafa Çelebi b. Mehmed’in evini Helvacı Osman Bey 
b. Ömer’e satması / 361

419 [62b-4] Mustafa Çelebi b. Cafer’in evini Receb Çelebi 
b. Mehmed’e satması / 361

420 [63a-1] Yeniçeri ağası Mustafa Ağa’nın borcuna karşılık Edirne’de kendi 
tasarrufunda bulunan hanı Nikola v. Dimo’ya devrettiği / 362

421 [63a-2] Kurd Boğdan’ın çocukları üzerine amcalarının vasî, dedelerinin de vasî 
üzerine nâzır tayin olunması / 363

422 [63a-3] Ermeni Abraham’ın Kilârî Yakub Ağa Vakfı’na olan borcunun 
kefilinden tahsil olunması / 363

423 [63b-1, Arapça] Fâtıma bt. Ömer’in muhâlaa yoluyla boşandığı / 364









424 [63b-2] Mehmed b. Receb’in ahırını Meryem bt. Mehmed’e satması / 364

425 [63b-3] Salamon v. İlya’nın câriyesi Bonole bt. Natano’yu âzat etmesi / 365

426 [63b-4] Mustafa b. Mehmed’in evini Bâzirgânbaşı Vakfı’na istiğlâl 
yoluyla satması / 365

427 [64a-1] Tanaş v. Yani’nin mülk hisselerini kardeşi Danyal’a satması / 366

428 [64a-2] Cafer Vakfı’na ait olup kiracısı tarafından tamir 
olunan evin keşfi / 367

429 [64b-1] Ramazan b. Nahılbend Hasan’ın evini Hacı Ömer 
b. Hüseyin’e satması / 368

430 [64b-2] Bereket v. Andon’un Hacı Ali Ağa b. Hacı Ahmed’den 
alacağını tahsil etmesi / 369

431 [64b-3] Hacı İbrahim Ağa b. Yusuf ’un tarlasını İslâm Efendi 
b. Veli’ye satması / 369

432 [64b-4] Hasan b. Yusuf ’un tarla ve evini Vezir Mustafa Paşa’ya satması / 370

433 [65a-1, Arapça] Fâtıma bt. Mustafa’nın muhâlaa yoluyla boşandığı / 371

434 [65a-2] Taş kırarken üzerine düşen kayanın altında kalıp ölen Osman 
b. Veli’nin cesedinin muayenesi / 371

435 [65a-3] Mehmed b. Osman’ın evini Mehmed b. Abdullah’a satması / 372

436 [65b-1] Abdülkerim b. Hasan’ın evini Davud b. Mehmed’e satması / 372

437 [65b-2] İbrahim Beşe b. Hüdâverdi’nin karısı Rahime bt. Şaban’a sattığı 
evden alacağı kaldığı / 373

438 [65b-3] Mehmed b. Abdullah’ın evini Mehmed b. Satılmış’a satması / 374

439 [65b-4] Hatice bt. Mehmed’in evini Sefer b. Abdullah ile karısına satması / 374

440 [66a-1] İbrahim b. Sırrı’nın kölesi Rıdvan b. Abdullah’ı âzat etmesi / 375

441 [66a-2] İbrahim Beşe b. Hüdâverdi’nin karısı Rahime bt. Şaban’da kalan 
alacağından vazgeçtiği / 375

442 [66a-3] Andon v. Dimitri’nin Rus câriyesi Eline’yi âzat etmesi / 376

443 [66a-4] Ümmühani bt. Şahin’in küçük kızı Havva’nın velayetini 
üzerine alması / 376

444 [66a-5] Saraylı Şahbaz Hatun bt. Abdullah’ın terekesinin yarısının beytülmâle 
teslim olunduğu / 376









445 [66b-1] Mehmed Çelebi b. Mustafa ile annesinin kendilerinden borç alan ve 
karşılığında bazı mülklerini rehin veren Zaharya v. Dimo’dan paralarını alıp 
rehini iade ettikleri / 377

446 [66b-2] Fâtıma bt. Hüseyin ile Hatice bt. Mehmed’in evlerini İbrahim 
b. Abdülkerim’e satması / 378

447 [66b-3] Yani v. Hristo’nun bazı mülk, hayvan ve eşyalarını Nano v. Beniko’ya 
satıp bir kısım mülkünün de kullanım hakkını devretmesi / 379

448 [67a-1] Dragani v. Dimitri’nin Petro v. Pavli’den alacaklı 
olduğunun ispatı / 380

449 [67a-2] Bâli b. Hüseyin’in evini karısı Emine bt. Abdullah’a satması / 381

450 [67b-1] İbrahim b. Dilâver’den kalan ev ve arsadan mirasçıları olan karısı ve 
kardeşinin hisselerinin tespiti / 382

451 [67b-2] Fâtıma bt. Receb’in arsasını Ömer Çelebi b. Mehmed’e satması / 383

452 [68a-1] Panayot v. Dimo’nun borcunu ödemek üzere emlâkinin vârisleri 
tarafından Eflak voyvodası Şerban’ın karısı Mariya’ya satılması / 384

453 [68b-1] Mehmed Çelebi b. Veli’nin câriyesi Safiye’yi âzat etmesi / 385

454 [69a-1] Eyüp kadılığına eski İstanbul kadısı Hıfzî Abdurrahman’ın 
getirilmesiyle ilgili emir / 386

455 [69a-2, Arapça] Sicil kayıtlarının bundan sonraki kısmının yeni kadı ve nâib 
tarafından tutulduğu / 387

456 [69a-3] Eminzâde Mustafa Ağa’nın kızı Afife’nin evini Hatice 
Hatun’a satması / 387

457 [69b-1] Hatice bt. Abdullah’ın miras hissesini İbrahim Çelebi 
b. Mehmed’e satması / 388

458 [69b-2] Rahime bt. Abdülmennân’ın menzilini kocası Şaban 
b. Ebûbekir’e satması / 389

459 [69b-3] Sâliha Hatun bt. Abdülmennân ile çocuklarının miras ev hisselerini 
Süleyman Ağa b. Abdülmennân’a satmaları / 389

460 [70a-1] Bâğıcinân bt. Abdullah’ın muhâlaa yoluyla boşandığı / 391

461 [70a-2] Mehmed b. Hacı Ali’nin alacak hususunda Marola, İskoline ve 
Ralinçe ile sulh olması / 391

462 [70a-3] Serkis, Karabet ve Zelale üzerine anneleri Sara bt. Farhad’ın 
vasî tayin edilmesi / 392









463 [70b-1] Ölen Hayri v. Hanna’nın borcunu ödemek üzere sirkeci dükkânındaki 
aletlerin satılması / 392

464 [70b-2] Ümmühani bt. Mustafa ile kocası Hüseyin b. Süleyman’ın evlerini 
Fütûha Hatun Vakfı’na istiğlâl yoluyla sattıkları / 393

465 [70b-3] Hatice bt. Hasan’ın, borçlu olduğu İbrahim Çelebi’yi borç karşılığı 
kirasını tahsil etmek üzere vekil tayini / 394

466 [71a-1] Mütevelli Sâlih Efendi’nin tevliyetindeki üç vakıf ile Koca Sinan Paşa 
Vakfı’na borçlu olduğuna dair beyanı / 394

467 [71a-2] Arakin v. Avanos’un alacak-verecek davasında Mehmed Efendi 
b. Veli ile sulh olması / 395

468 [71a-3] Ahmed b. Ömer’in evini Ebûbekir Beşe b. Veli’ye satması / 396

469 [71b-1] Abraham v. Kanber’in borçlarını karşılamak için işlettiği fırın 
malzeme ve aletlerini Hacı Hasan b. Ali’ye satması / 396

470 [71b-2] Hüseyin b. Eyüb’ün arsasını Rabia bt. Mustafa’ya satması / 397

471 [71b-3] Musa Beşe b. Abdullah’ın hanımı Fâtıma bt. Mustafa’ya 
ev hissesini satması / 398

472 [72a-1] Havva bt. Abdullah’ın boşandığı Osman Çelebi b. Sinan’dan 
mehrini alması / 398

473 [72a-2] Hasan Beşe b. Murad’ın miras evdeki hissesini kardeşi 
Hüseyin Beşe’ye satması / 399

474 [72a-3] Fâtıma bt. İbrahim ile Ahmed b. Mahmud’un evlenmesi / 399

475 [72b-1] Karısının bazı eşyalarını ondan izinsiz olarak alan Osman 
b. Hüsameddin’in malları iadesi / 400

476 [72b-2] Yorgi v. Nikola’nın evini Aleksi v. Manol’e satması / 401

477 [72b-3] Ahmed b. Mahmud’un boşadığı hanımı Hatice bt. Abdullah’ta kalan 
eşyalarını aldığı / 401

478 [72b-4] Mehmed b. Ahmed ile Ümmühani bt. Abdullah’ın uygunsuz halde 
subaşı tarafından yakalandığı / 402

479 [74a-1] Ahmed b. Abdullah’ın ölmeden câriyesi Mülâyim 
bt. Abdullah’ı âzat ettiği / 402

480 [74a-2] Hasan Beşe b. Ahmed’in Hasan Dede Zâviyesi’ne bitişik arsa ve bina 
üzerindeki sahiplik iddiasının reddi / 403









481 [74b-1] Hatice bt. Abdullah’ın boşandığı Ahmed b. Mahmud ile ev hissesi 
konusundaki dava hususunda anlaşmaları / 404

482 [74b-2] Receb b. Yusuf ’un vârislerinin miras evi Hacı Ali b. Abdullah ile 
hanımı Mücellâ bt. Abdullah’a satması / 405

483 [75a-1] Katarine bt. Foti ile Petro v. Şermet’in boşanması / 406

484 [75a-2] Fâtıma bt. Yusuf ’un evini İbrahim Çelebi b. Mustafa’ya satması / 407

485 [75a-3] Şaban b. Mehmed’in sirkeci dükkânındaki hissesini ortağı Ramazan 
Beşe b. Kâmil’e satması / 407

486 [75a-4, Arapça] Sâliha bt. Ahmed’in muhâlaa yoluyla boşandığı / 408

487 [75b-1] Hace Rahime bt. Hasan ile Hacı Mustafa Ağa b. Hüseyin’in 
muhâlaa yoluyla boşanması / 408

488 [75b-2] Ahmed Ağa b. Receb Ağa’nın câriyesi Nâziki bt. Abdullah’ı 
âzat etmesi / 409

489 [75b-3] Mehmed Emrullah Efendi b. Hacı Ömer’in kölesi İvaz b. Abdullah’ı 
âzat etmesi / 410

490 [75b-4] Hüseyin ve İbrahim b. İsa’nın miras menzili Rahime 
bt. Hüseyin’e satması / 410

491 [76a-1] Mehmed Çelebi b. Ahmed’in aldığı borç karşılığı evini Şerife Fâtıma 
Hatun Vakfı’na istiğlâl yoluyla satması / 411

492 [76a-2] Dimitri v. Yorgi’nin, oğlu İsteryanos’un ölümüne sebep olan 
Yorgaki’nin babası Kosta v. İsteryanos ile sulh olması / 412

493 [76a-3] Seyyid Mustafa Çelebi b. Ahmed’in evini eski Medine kadısı Musa 
Efendi b. Ali’ye satması / 412

494 [76b-1] Seyyid Mustafa Çelebi b. Ahmed’in Kiremitçi Süleyman Çelebi 
Vakfı’na olan borcunu ödediğinden ev rehininin kaldırılması / 413

495 [76b-2] Rahime bt. Receb’in evini kızı Emine bt. Hasan’a satması / 414

496 [77a-1] Turşucuzâde Hüseyin Çelebi Camii’nin tamiri keşif muhasebesi / 415

497 [77a-2] Rahime bt. Receb’in arsasını İbrahim Çelebi 
b. Mahmud’a satması / 417

498 [77b-1] Pilaşe bt. İskerlet’in evini Üsküve v. Duka’ya satması / 418

499 [77b-2] Havva bt. Receb’in boşandığı Halil b. Himmet’ten 
alacaklı olduğu / 418









500 [77b-3] Nikola v. Yorgi’nin evini Ferruh Kethüda para vakfına 
istiğlâl yoluyla satması / 419

501 [78a-1] Franko v. Yani’nin bağını Yani v. Dimo’ya satması / 420

502 [78a-2] Mehmed Çelebi’nin evini, ölen oğlundan kalıp 
torununa intikal eden parayı harcaması sebebiyle torunu Mehmed Çelebi 
b. Yahya’ya devretmesi / 420

503 [78a-3] Mirahor Mustafa Ağa Mescidi’nin tamiri için mütevelli Mehmed Çelebi 
b. Eyüb’e izin verilmesi / 421

504 [78a-4] Havva bt. Ali’nin kardeşi Mustafa b. Ali’nin terekesini alması / 421

505 [78b-1] Âişe bt. Mustafa’nın arsasını Mustafa Çelebi b. Mehmed’e satması / 422

506 [78b-2] Mustafa Çelebi b. Mehmed’in arsasını Evlice Baba Vakfı’na 
istiğlâl yoluyla satması / 423

507 [78b-3] Havva bt. Mustafa ile Şaban b. Abdülmümin’in uygunsuz vaziyette bir 
evde yakalandıkları / 424

508 [79a-1] Domine bt. Dimo’nun bağını Yorgaki v. Yani’ye satması / 424

509 [79a-2] Yorgaki v. Yanaki’nin bağını Nişancı Paşa Vakfı’na 
istiğlâl yoluyla satması / 425

510 [79a-3] Sâliha bt. Derviş’in bekâretini bozduğu gerekçesiyle davacı olduğu 
Mehmed b. İsmail ile anlaşması / 426

511 [79a-4] Hatice bt. Abdullah’ın evini Mehmed Efendi b. İbrahim’e istiğlâl 
yoluyla satması / 426

512 [79a-5] Meryem bt. Mehmed ile Osman Çelebi b. Mehmed 
Usta’nın boşanması / 427

513 [79b-1] Mustafa b. Abdülgani’nin Ali Ağa b. Ömer’e küfredip kölesi Yusuf ’u 
başından yaraladığı / 427

514 [79b-2] Mehmed Çelebi b. Ali’nin kiraya verdiği odalarını Receb b. Mehmed ile 
Ali b. Mustafa’ya satması / 428

515 [79b-3] Evlice Baba Mescidi tamir keşfi muhasebesi / 429

516 [80a-1, Arapça] Havva bt. Mahmud’un muhâlaa yoluyla boşandığı / 430

517 [80a-2] Fâtıma bt. Hasan ile Mustafa Çelebi b. Ali’nin boşanması / 430

518 [80a-3] Receb Odabaşı b. Yunus’un kölesi Hasan b. Abdullah’ı âzat etmesi / 431









519 [80a-4] Âişe bt. Hacı Halil’in ev ve dükkânlarını Hadım Ali Ağa Vakfı’na 
istiğlâl yoluyla satması / 431

520 [80b-1] Tanaş v. Dimo’nun bağ ve tarlalarını Niko v. Yorgi’ye satması / 432

521 [80b-2] Ölen Hristo v. Dimo’nun Âsım Ahmed Çelebi Vakfı’ndan aldığı borç 
karşılığı rehin gösterdiği dükkân ve bağın satılıp borcun ödendiği / 433

522 [80b-3, Arapça] Âişe bt. Ahmed’in muhâlaa yoluyla boşandığı / 434

523 [81a-1] Vildan bt. Abdullah’ın evini Mehmed Çelebi b. Ali’ye satması / 434

524 [81a-2] Rabia Hatun bt. Mehmed’in câriyesi Tevekkül 
bt. Abdullah’ı âzat etmesi / 435

525 [81a-3] Rabia Hatun bt. Mehmed’in câriyesi Kaygüniş’i âzat etmesi / 435

526 [81a-4] Cebeci köyü yakınlarında bir kişiyi yaralayıp diğerini katledenlerin 
çobanlar olduğu ve Cebeci köyü ahalisinin bir ilgisinin bulunmadığı / 436

527 [81b-1] Ahmed Çelebi b. Mehmed’in İvaz’ın kölesi olduğu 
iddiasının reddi / 437

528 [81b-2] Dimo v. Nikola’nın Duka v. Dimo’yu yaraladığının tespiti / 438

529 [82a-1] Mehmed Çelebi b. Abdi ile annesi Saime’nin ortak oldukları ev ve 
odalarını Mehmed Çelebi b. Yusuf ’a satmaları / 438

530 [82a-2] İbrahim Çelebi b. Mahmud’un Hasan Çelebi b. Mustafa’nın evinin 
üstüne rızayla oda yapması / 439

531 [82a-3] Mahmud Bey b. İsmail’in evlerini Hasan Çelebi 
b. Mustafa’ya satması / 440

532 [82b-1] Veli Baba Mescidi Vakfı’na ait evi mütevelli Mehmed Efendi’nin zaptına 
Ümmühani bt. Abdullah’ın engel olmaması / 441

533 [82b-2] Ali Çelebi b. Siyâmi’nin evini kız kardeşinin torunu Âişe’ye istiğlâl 
yoluyla satması / 442

534 [82b-3] Zoyi bt. Panayot’un çiftlik evini ve tarlalarının tasarruf hakkını 
Aleksandra v. İşon’a satması / 442

535 [83a-1] Pertev Paşa su yolu keşif ve muayenesi / 443

536 [83a-2, Arapça] Ümmühan bt. Ali’nin muhâlaa yoluyla boşandığı / 444

537 [83a-3] Belkıs bt. Abdullah’ın hayattayken câriyesi Gülbûy 
bt. Abdullah’ı âzat etmiş olduğu / 445









538 [83b-1] Ramazan Bey b. Mustafa’nın Fâtıma bt. Osman’daki 
alacağını taksitlendirmesi / 446

539 [83b-2] Mehmed b. Veli’nin evini Ramazan Çelebi b. Mustafa’ya satması / 446

540 [83b-3] Cave bt. Panayot’un miras hissesini vasî Yani v. Margarit’ten alarak 
zimmetini ibrâ etmesi / 447

541 [84a-1] Davutpaşa menzili için ot alımı yapan İbrahim Bey b. Mehmed’in 
Küçükçekmece ahalisine paralarını ödemesi / 448

542 [84a-2] Emine, Hatice ve Havva adlı kadınların mezarlıkta Ahmed ve Mustafa 
adlı şahıslarla uygunsuz durumda yakalandıkları / 448

543 [84a-3] Mehmed Çelebi b. Mustafa’nın kölesi Hasan’ı âzat etmesi / 449

544 [84b-1] Dimo v. Koçu’nun evini Koçu v. Niçonako’ya satması / 449

545 [84b-2] Dimitri v. Mihal’e babası Mihal v. Yorgi’den ev, bahçe, samanlık ve 
ahır miras kalması / 450

546 [84b-3] Fâtıma bt. Mustafa ile İbrahim Bey b. Süleyman’ın muhâlaa 
yoluyla boşanması / 451

547 [85a-1] Ali Bey b. Hasan’ın babasından intikal eden miras konusunda kardeşi 
Sinan Beşe b. Hasan ile sulh olması / 451

548 [85a-2] Belkıs bt. Abdullah’ın terekesinin dedelerinin âzatlı câriyesi olmakla 
Mahmud ve Abdülbâki Bey b. Ahmed Paşa’ya verilmesi / 452

549 [85a-3] Mahmud ve Abdülbâki Bey b. Ahmed Paşa’nın Belkıs 
Hatun’dan intikal eden ve Mehmed Çelebi’nin elinde bulunan miras 
hisselerini almaları / 453

550 [85b-1] Şahbaz bt. Abdullah ile Deli Mehmed b. Abdullah’ın muhâlaa 
yoluyla boşanması / 454

551 [85b-2] Mehmed b. Osman’ın kendisine ait olduğunu iddia ettiği ev 
hissesi davasının reddi / 454

552 [85b-3] Rabia bt. Abdullah’ın boşandığı kocasından nafaka ve mehir 
alacak davasının reddi / 456

553 [86a-1] Mehmed b. Ahmed üzerine kızı Kaya için nafaka takdir edilmesi / 456

554 [86a-2] Bıçakçı Ferhad Mescidi’nin tamiri için mütevelli Hacı Mehmed Efendi 
b. Ahmed’e izin verilmesi / 457

555 [86a-3] Fâtıma bt. İbrahim’in tarla ve çayır davasının reddi / 458

556 [86b-1] Eski Lipova sancak beyi Yakub Bey’in Ömer Bey’e borçlu olduğu / 459









557 [86b-2] Sahar v. Şisko adlı Ermeni’nin eski Lipova sancak beyi Yakub Bey’de 
alacağı kalmadığı / 459

558 [86b-3] Hacı Mehmed Beşe b. Bâli’nin Eyüp’teki kayıkhanesini Hasan Ağa 
b. Ali’ye satması / 460

559 [86b-4] İstemihan bt. Mehmed ile Mehmed b. Mustafa’nın muhâlaa 
yoluyla boşanması / 460

560 [87a-1] Yusuf Beş b. Ali’nin menzilini Mustafa Beşe b. Hüseyin’e satması / 461

561 [87a-2] Seyyid Hasan Çelebi’nin tüfekçi ortalarının nakit sandığından aldığı 
borç karşılığı, mütevelli Sefer Beşe’ye bahçesini istiğlâl yoluyla satışı / 462

562 [87a-3] Komini v. Valçık’ın tarlasını Metre v. Yuvan’a satması / 462

563 [87b-1] Basra Beylerbeyi Hüseyin Paşa’nın annesi Rukiye Hanım’ın Sâlih 
Ağa’dan aldığı borç karşılığı evini rehin vermesi ve Kethüda İbrahim Ağa’yı 
kefil göstermesi / 463

564 [87b-2] Hacı Ali b. Abdullah’ın karısıyla ortak evlerini Rahime 
bt. Abdullah’a satmaları / 464

565 [87b-3] Hamile olan Ümmühani bt. Ali’ye eski kocası Yakub Efendi’nin 
nafaka ödemesi / 465

566 [88a-1] Hüseyin b. Mehmed’in evini Mehmed b. Oruc’a satması / 465

567 [88a-2] Hasan Çelebi’nin amcası Mehmed’den kalan miras hususunda diğer 
amcası Mahmud ile anlaşma sağladığı / 466

568 [88a-3] Seydi Beşe b. Hüseyin’in evini Yani v. Yako’ya satması / 467

569 [88a-4, Arapça] Âişe bt. Mehmed’in muhâlaa yoluyla boşandığı / 467

570 [88b-1] Eyüp’te olan mumhânelerin kaldırılma kararı üzerine İbrahim Ağa 
Vakfı’na ait mumhânenin kiracıları tarafından vakfa iadesi / 468

571 [88b-2] Nikola, Lanberto ve Yanaki v. Aleksandri’nın tarlalarını valideleri 
Malta bt. Dimitri’ye satmaları / 468

572 [88b-3] Aleksandri v. Nikola’nın vârislerinin miras evini enişteleri Rizo 
v. Dimitri’ye satması / 469

573 [88b-4] İzmir tüccarından Hasan Beşe ile Yusuf Beşe’nin ortak işlerini tasfiye 
davasında anlaşma sağladıkları / 470

574 [89a-1] Osman Beşe b. Mehmed’in bağını Yusuf Ağa 
b. Abdülmennân’a satması / 470









575 [89a-2] Fâtıma bt. Mehmed’in evini amca oğlu Receb Beşe’ye annesinin 
izniyle satması / 471

576 [89a-3] Râziye bt. Abdullah’ın câriyesi Müstakim bt. Abdullah’ı 
âzat etmesi / 472

577 [89a-4] Râziye bt. Abdullah’ın câriyesi Belkıs bt. Abdullah’ı âzat etmesi / 472

578 [89b-1] Kirace bt. Riga’nın evini Yani v. Kiro’ya satması / 472

579 [89b-2] Râziye bt. Abdullah’ın evini âzatlıları Belkıs bt. Abdullah ile Müstakim 
bt. Abdullah’a satması / 473

580 [89b-3] Dimitri v. Laskari’nin evini Dimitri v. Mihal’e satması / 474

581 [89b-4] Hassa bostancılardan Mehmed Bey’in evini Hacı Hasan 
b. Süleyman’a satması / 474

582 [90a-1] Mustafa Çelebi b. Mehmed’in evinin vârisleri tarafından Hacı Hasan 
b. Süleyman’a satılması / 475

583 [90a-2] Hacı Hasan b. Süleyman’ın bir önceki kayıtta aldığı evi Bostancı 
Mehmed Bey’e borcu karşılığı rehin vermesi / 476

584 [90b-1] Mahitab bt. Abdullah’ın Hatice bt. Mehmed’in âzatlısı olduğu ve 
terekesinin kendisine teslim edilmesi / 477

585 [90b-2] Rahime, Emetullah, Hatice ve Emine bt. Ahmed Ağa’ya isabet eden 
miras paranın ablaları Hamide Hanım’dan tahsil edildiği / 478

586 [91a-1] Mustafa b. Ali’nin evini Süleyman b. Receb’e satması / 478

587 [91a-2] Yeniçeri kethüdası Yusuf Ağa b. Cafer’in su yolu 
keşif ve muayenesi / 479

588 [91a-3] Hacda iken ölen Mehmed Ağa’nın mirasından amca oğulları Timur ve 
Ali’nin paylarını aldıkları / 480

589 [91b-1] Hacda iken ölen Mehmed Ağa’nın diğer vârislerinin 
paylarının da ödendiği / 481

590 [91b-2] Mehmed Hoca b. Ali’nin ev ve bahçesini Osman Ağa 
b. Davud’a satması / 482

591 [91b-3] Safiye bt. Mustafa’nın arsa ve odalarını Havva bt. Ömer’e 
hibe etmesi / 483

592 [92a-1] Râziye Hatun bt. Abdullah’ın evini vakfetmesi / 483

593 [92a-2] Râziye bt. Abdullah’ın eşyalarını, âzatlısı Müstakim bt. Abdullah’a 
hibe etmesi / 484









594 [92a-3] Râziye bt. Abdullah’ın eşyalarını, âzatlısı Belkıs 
bt. Abdullah’a hibe etmesi / 485

595 [92b-1] Fâtıma bt. Abdullah ile boşandığı kocası Mustafa b. Abdullah’ın 
birbirlerinin zimmetini ibrâ etmesi / 485

596 [92b-2] Müderris Yahya Efendi’nin hanımı Meryem Hatun’un kölesi Ahmed 
b. Abdullah’ı âzat etmesi / 486

597 [92b-3] Mehmed Çelebi b. Osman’ın evini mütevelli Hüseyin Efendi’ye istiğlâl 
yoluyla satması / 486

598 [92b-4] Hamile Fâtıma bt. Abdullah’a boşandığı kocasının çocuğuna 
nafaka ödemesi / 487

599 [93a-1] Belkıs bt. Hasan’ın evini Mehmed b. Himmet’e satması / 487

600 [93a-2] Manisa kazasının bazı köyleri ahalisinin vergi toplayıcısı Mehmed Ağa 
ile alınacak verginin miktarını tespitten sonra ondan borç aldıkları / 488

601 [93a-3] Atûfî Ömer Efendi Vakfı sahiplerinden olduğunu iddia eden Mustafa 
Beşe b. Mahmud’un evlâd-ı vâkıftan olduğunu ispatlayamadığı / 489

602 [93b-1] Abdullah, Süleyman, İbrahim ve kız kardeşleri Âişe’nin arsalarını 
Mehmed Ağa b. Süleyman’a satmaları / 490

603 [93b-2] Hasta olan Musa b. Ramazan’ın evinde yattığı Abdullah Efendi 
b. Ahmed Efendi’ye vasiyetnâmesi / 490

604 [93b-3] Ramazan b. Mahmud’un meyve ağaçlarına sahiplik 
iddiasının reddi / 491

605 [93(2)a-1] Hüseyin Beşe’nin Mustafa Paşa’nın ağalarından İbrahim Ağa’dan 
gasbettiği köleleriyle eşyalarını iade etmesi / 492

606 [93(2)a-2] Mehmed Çelebi b. Ahmed Bey’in evini Şehabeddin 
Efendi’ye satması / 493

607 [93(2)a-3] Siyavuş oğlu Ahmed ve Mehmed’in ev hisselerini Mustafa 
b. Mehmed’e istiğlâl yoluyla satması / 493

608 [93(2)b-1] Ümmühani Hatun bt. İbrahim Efendi’nin kölesi Subhi 
bt. Abdullah’ı âzat etmesi / 494

609 [93(2)b-2] Taşçı Yano v. Vasil’in güveççi fırınındaki aletlerini Nano, Hristo ve 
Tanaş evlâd-ı Minho’ya satması / 494

610 [93(2)b-3] Veli Beşe b. Receb’in kölesi Kenan b. Abdullah’ı âzat etmesi / 495

611 [93(2)-4, Arapça] Fâtıma bt. Mehmed’in muhâlaa yoluyla boşandığı / 496









612 [94a-1] Âlime bt. Mehmed’in câriye, ev, tarla ve eşyalarını mütevelli Hacı Pir 
Mehmed Ağa’ya hibe etmesi ve vakıf gelirini teslim alması / 496

613 [94a-2, Arapça] Fâtıma bt. Mehmed’in muhâlaa yoluyla boşandığı / 498

614 [94b-1] Abdullah Efendi b. Mehmed’in ev hissesini borç karşılığı Camcı 
Ahmed Vakfı mütevellisine devri / 498

615 [94b-2] Ali b. Osman’ın evini Metro v. Todori’ye satması / 499

616 [94b-3] Afife bt. Mehmed’in evini İbrahim Ağa 
b. Abdülmennân’a satması / 500

617 [94b-4] Kerime Hatun bt. Ahmed Efendi’nin ölen kızından düşen miras hisse 
bedelini Abdülkādir Efendi b. İbrahim Efendi’den aldığı / 500

618 [95a-1] Vefat eden Musa b. Ramazan’ın Abdullah Efendi b. Ahmed Efendi’yi 
vasî tayin ettiğinin tespiti / 501

619 [95a-2] Avanos v. Tomas’la kardeşi Bağdasar’ın miras konusunda birbirlerinin 
zimmetlerini ibrâ etmesi / 502

620 [95a-3] İbrahim b. Receb’in satın aldığı câriyenin ücretinden İbrahim Ağa 
b. Muzaffer’e borçlu olduğu / 502

621 [95b-1] Saime bt. Abdullah’ın evini küçük oğlunun vasîsi Mehmed Efendi 
b. Ahmed’e istiğlâl yoluyla satması / 503

622 [95b-2] Ölen Bakkal Dimo’nun vârisinin kardeşi Yorgi v. Franko 
olduğunun tespiti / 504

623 [95b-3] Zâhide bt. Abdullah’ın evini Ömer Beşe b. Abdullah’a satması / 505

624 [96a-1] İsmihan bt. Sinan’ın evini Ümmühani bt. Hüseyin’le Eyüb 
b. Hüseyin’e satması / 505

625 [96a-2, Arapça] Kâtibe bt. Abdullah’ın muhâlaa yoluyla boşandığı / 506

626 [96a-3] Ölen Ahmed b. Abdullah’ın borçlularından tahsilat yapmak üzere 
vekil olan İbrahim’in zimmetinin ibrâsı / 507

627 [96b-1] Petro v. Dimitri’nin tarlalarının tasarruf hakkını Pemo 
v. Göka’ya devretmesi / 507

628 [96b-2] Vefat eden Hasan b. Bayram’ın daha önce evini hanımları Hatice 
bt. Hüseyin ile Nazenin bt. Abdullah’a paylaştırıp bağışladığı / 508

629 [96b-3] Rabia bt. Nezir Usta’nın evini Ali Bey b. Ömer’e satması / 509

630 [97a-1] Kirana bt. Mihal’in evini Papa Şerafim v. Vasiliko’ya satması / 510









631 [97a-2] Şahbaz bt. Abdullah’ın menzil yarı hissesini kocası Ömer Çelebi 
b. Şaban’a satması / 510

632 [97a-3] Fâtıma bt. Ebûbekir’in bazı eşyalarını Fâtıma bt. Hüseyin’e 
hibe etmesi / 511

633 [97a-4, Arapça] Hatice bt. Osman’ın muhâlaa yoluyla boşandığı / 511

634 [97a-5] Musa Bey’in kölesi Yusuf b. Abdullah’ı âzat etmesi / 512

635 [97b-1] Katledilen Bostancı Yorgi ile oğlu Nikola’nın cesetlerinin muayenesi ve 
Burgaz köyü ahalisinden vârislerinin davacı olmadığı / 512

636 [97b-2] Mustafa Ağa b. Hüseyin’in menzil, bostan, çiftlik ve tarlalarını 
Hüseyin Ağa b. Hüseyin Ağa’ya satması / 513

637 [98a-1] Kaçanoğlu Mehmed’in Mehmed b. Abdullah’taki alacağını 
tahsil ettiği / 515

638 [98a-2] Ailesini terkeden Yusuf b. Abdullah’a karısı Hatice ve küçük kızı 
Emine için nafaka takdiri / 515

639 [98a-3, Arapça] Emine bt. Murad’ın muhâlaa yoluyla boşandığı / 516

640 [98a-4] Serkis v. Kazar’ın miras hisselerini tahsil ettiği / 516

641 [98b-1] Mehmed b. Ahmed’in evini Mehmed Çelebi b. Arslan’a satması / 517

642 [98b-2] Kayıp Ramazan b. Ali Beşe üzerine bakıma muhtaç babası 
için nafaka takdiri / 517

643 [98b-3] Fâtıma bt. Evliya’nın alacağını kefil Ömer Beşe b. Abdullah’tan 
tahsil ettiği / 518

644 [99a-1] Zeyneb Hatun bt. İbrahim’in câriyesi Fâtıma 
bt. Abdullah’ı âzat etmesi / 518

645 [99a-2] Diyale bt. Kolo’nun miras hissesi davasında Decko v. Yano 
ile sulh olmaları / 519

646 [99a-3] Aleksi v. Nikola’nın kölesi Maksim’i âzat etmesi / 520

647 [99a-4, Arapça] Afife bt. Mustafa’nın muhâlaa yoluyla boşandığı / 520

648 [99a-5] Aleksi v. Nikola’nın câriyesi Anna’yı âzat etmesi / 521

649 [99b-1] Mustafa Paşa’nın eski kethüdası Hasan Ağa’nın menzil 
hissesini Haseki Sultan kethüdası Hızır Ağa’ya satıp bazı emlâkinin de 
kullanım hakkını devretmesi / 521

650 [99b-2] Sâliha bt. Mehmed’in evini Rabia bt. Abdullah’a satması / 522









651 [100a-1] Mukabeleci Ali Efendi’nin binasını genişleten İstirati v. Anastaş’la 
harcama hususundaki davasının anlaşma ile sonuçlandığı / 523

652 [100a-2] İsmihan bt. Abdullah’ın evini Beroket v. Yeli’ye satması / 524

653 [100a-3] Mehmed Çelebi b. Abdullah’ın evini Bâzirgânbaşı İsmail Efendi 
Vakfı’na istiğlâl yoluyla satması / 524

654 [100a-4] Emine bt. Bayram’ın mirası hususunda vârislerinin 
birbirleriyle anlaştıkları / 525

655 [100b-1] İstiracva v. Kosta’nın evini Kominos v. İstemad’a satması / 525

656 [100b-2] Rıdvan b. Abdullah’ın âzat edilmiş olduğunun anlaşılması / 526

657 [100b-3] Noksan hüccet / 527

658 [100b-4] Caniki bt. Bedros’un terekesinden annesinin kendisine 
düşen payı aldığı / 527

659 [101a-1] Yahudi Cefider v. Yako’nun evini Mehmed Bey b. Ömer’e satması / 527

660 [101a-2] Ferhad Voyvoda b. Abdülmennân’ın menzil ve 
dükkânlarını vakfetmesi / 528

661 [101b-1] Sabatiye bt. Maro’nun evini Aslan v. Yahya’ya satması / 530

662 [101b-2] Yorgo v. Nano’nun Nikola v. Velço’da alacağını tahsil etmesi / 531

663 [101b-3] Ali Bey b. Hasan’ın vefat eden Hacı Mustafa’da olan alacağını, 
mirasına el koyan beytülmâl emininin ödemesi / 531

664 [101b-4] Âişe bt. Yusuf ’un boşandığı kocası Osman b. Hasan’ın 
zimmetini ibrâ etmesi / 532

665 [102a-1] Ömer Beşe b. Eyüb’ün bostancılar yiğitbaşılığına tayin olunması / 533

666 [102a-2] Gülistan bt. Abdullah’ın ölen kocası ve küçük oğlunun miras 
hisselerini aldığı / 533

667 [102a-3] Beytülmâl emini subaşı el-Hâc Yusuf ’un beytülmâle ait miras 
hissesi davasının reddi / 534

668 [102a-4] Subaşı el-Hâc Yusuf ’un beytülmâle ait olduğunu iddia ettiği 
câriyelerin âzat edildiğinin anlaşılması / 535

669 [102b-1, Arapça] Âişe bt. Abdullah’ın muhâlaa yoluyla boşandığı / 535

670 [102b-2] Evlatlık edinilen Âişe için nafaka takdiri / 536









671 [102b-3] İsmail Efendi b. Rüstem’in vârislerinin Miftah ağası Mustafa Ağa’ya 
kendi mülkleri gibi sattıkları evin vakfa ait olması üzerine parayı iade 
ettikleri / 536

672 [102b-4] İsmail Efendi b. Rüstem’in vârislerinin Mustafa Ağa’ya geri 
ödeyecekleri meblağ için birbirine kefil olmaları / 537

673 [103a-1] Mustafa Çelebi b. Halil’in eski ortağı Piyo v. İstemad’da alacağı 
olduğunun ispat edilmesi / 538

674 [103a-2] Seyyid Mustafa Çelebi b. Sefer’in Ağaçlı köyü mescidi para vakfına 
mütevelli tayin olması / 539

675 [103a-3] İsmail Efendi b. Rüstem’in vârislerinin Mustafa Ağa’ya ödeyecekleri 
parayı aralarında paylaştırdıklarında Rahime bt. Muharrem’in hissesine 
düşeni ödemesi gerektiği / 539

676 [103b-1] Terkos’a bağlı Ayazma köyü ahalisinden kanunda öngörülenden fazla 
vergi alınmamasına dair ferman kaydı / 541

677 [103b-2] Gazi Hasan Paşa Zâviyesi şeyhi Mahmud Efendi’nin bazı eşyalarını 
kızına bağışlaması / 541

678 [103b-3] Gülistan bt. Abdullah’ın mehir ve nafaka hususunda eski kocası 
Bayezid b. Hüseyin’in zimmetini ibrâ etmesi / 542

679 [104a-1] Otağ-ı Hümâyun için Eyüb esnafından istenilen 
malzemelerin defteri / 542

680 [104b-1] Özel mülk içinden yol açılması için izin verilmesi / 543

681 [104b-2] Mahkemenin davetine icabet etmeyen yeniçerinin zorla 
mahkemeye getirtilmesi / 544

682 [104b-3] Küçük Hâslar Mukātaası’nın Hacı Yusuf ’a verilmesi / 544

683 [104b-4] Alibey Çavuş köyü ahalisinden sekizde bir öşür ve salariye tahsil 
olunmasına dair ferman kaydı / 544

684 [105a-1] Kanûnî Sultan Süleyman’ın yaptırdığı su yollarının bakımını 
üstlenen yedi köy ahalisinin aksi bir emir olmadıkça her türlü vergiden muaf 
olduklarına dair hüküm kaydı / 545

685 [105a-2] Alibeyköy ile Kara Hasan Ağazâde Çiftliği ve civarından 
saman satın alınması / 547

686 [105b-1] Terkos, Midye, Çatalca ile Büyük ve Küçükçekmece’den ot satın 
alınması için hüküm sureti / 547









687 [105b-2] Çatalca’da yapılan bina için Terkos, Çatalca ve Çekmeceler’den araba 
ve ırgat temin edilmesiyle ilgili hüküm kaydı / 548

688 [106a-1] Çatalca’da yapılan bina için Terkos, Çatalca ve Çekmeceler’den 
arabaların gönderildiği / 549

689 [106a-2] Küçükçekmece nahiyesi ile suyolcu köylerinden 
ot satın alınması / 550

690 [106a-3] Küçük Hâslar subaşılığının Süleyman Ağa’ya verilmesi / 551

691 [106b-1] Hatice Sultan’ın Eyüp’te fırın inşasına izin verilmesine 
dair hüküm kaydı / 551

692 [106b-2] Şikâr-ı Hümâyun için Terkos, Büyükçekmece ve Küçükçekmece 
nahiyelerinden zahire satın alınmasına dair hüküm kaydı / 552

693 [106b-3] Şikâr-ı Hümâyun için Terkos, Büyükçekmece ve Küçükçekmece 
nahiyelerinden satın alınan zahire / 553

694 [106b-4] Şikâr-ı Hümâyun için Terkos, Büyükçekmece ve Küçükçekmece 
nahiyelerinden alınan zahireler ve miktarları / 553

695 [107a-1] Sürsat ve iştirâ zahiresi alımından Eyüp kasabası ve Hasköy’den 
başka suyolcu ve mahkemenin yetkisindeki köylerin sorumlu olduklarına dair 
hüküm kaydı / 554

696 [107a-2] Pankale’nin balık avlamasına izin verilmesi / 555

697 [107a-3] Vârissiz vefat eden kadı karısına ait terekenin askerî 
kassâma ait olduğu / 555

698 [107a-4] Eyüp İskelesi’ndeki peremecilerden kanunsuz vergi taleplerinin kadı 
tarafından tahkiki / 556

699 [107b-1] Beşiktaş’ta yapılan bina için taş taşımak üzere Küçükçekmece 
nahiyesinden on adet araba tahsis olunması / 556

700 [107b-2] Mehmed b. Piyâle’nin satılıp bedeli karısı ve beytülmâle 
paylaştırılan terekesi / 557

701 [107b-3] Suyolcu köylerinin iştirâ zahiresi ve benzeri vergi talebiyle rencide 
olunmaması talebinin uygun karşılandığı / 558

702 [108a-1] Ayastefanos köyü ahalisinden avârızhâne mükellefi olarak çift 
sürmeye imkânı olanların isimleri / 559

703 [108a-2] Ayastefanos köyü ahalisinden avârızhâne mükellefi olarak çift sürme 
imkânı olmayanların isimleri / 560









704 [108a-3] Ayastefanos köyü ahalisinden avârızhâne mükellefi olan çift sürecek 
müslümanların isimleri / 560

705 [108b-1] Padişahın geçişi dolayısıyla İstanbul-Çatalca yolu ile köprülerin 
bakımının yapılmasıyla ilgili buyruldu kaydı / 561

706 [108b-2] Ava çıkacak padişaha refakat etmek üzere Büyükçekmece’den 500 
kişinin (av sürücü) tedariki emri / 562

707 [108b-3] Terkos nahiyesinden 400 kişi çıkarılması / 562

708 [108b-4] Midye nahiyesinden 400 kişi tespiti / 562

709 [108b-5] Küçükçekmece nahiyesinden 250 kişi çıkarılması / 562

710 [108b-6] Eyüp’te öldürülen şahsın katilinin bulunması / 562

711 [108b-7] Nemçe elçisinin yüklerini taşımak üzere Küçükçekmece nahiyesinden 
on adet öküz arabası tahsis edilmesi hükmü / 563

712 [108b-8] Çekmece nahiyesinden şikâr-ı hümâyun için çıkarılacak reâyâ üzerine 
Haseki Ahmed Bey’in tayini / 563

713 [109a-1] Köstemir’deki şikâr-ı hümâyun için çıkarılacak 250 av sürücüsünün 
köylere göre dağılımını gösterir defter / 563

714 [109a-2] Eyüp’te bulunan bütün karlıkların matbah-ı âmire emini tarafından 
karla doldurulması / 564

715 [109a-3] Yorgi’nin Karahalil köyüne ait topraklarda hayvanlarını yaylayıp 
kışlatmasına müdahale edilmemesiyle ilgili hüküm sûreti / 564

716 [109a-4] Sarakin’in korusuna Ormanlı köyü halkının müdahale edip 
etmediğinin tahkiki / 566

717 [109b-1] Padişahın kızının doğumu sebebiyle esnafın şenlik 
hazırlamasıyla ilgili buyruldu / 566

718 [109b-2] Hazırlanacak şenliğin esnaf tarafından düzenlenmesiyle 
ilgili buyruldu / 566

719 [109b-3] Enderun ağalarının davarlarını İstanbul’a getirmek üzere hizmetli 
tutulması talebi / 567

720 [109b-4] Rukiye Sultan’a ait Saruhan ve Tire’de bulunan çiftliklerdeki 
yolsuzluk iddiaları için gereğinin yapılması için buyruldu / 567

721 [109b-5] Eyüp kazasına ait bazı vergi gelirlerinin Yusuf Bey’in iltizamına 
verilmesiyle ilgili temessük / 567









722 [109b-6] Çiftalan köyünde öldürülen Mehmed’in su nâzırı mârifetiyle keşfinin 
yapılması için buyruldu / 568

723 [110a-1] İstanbul Gümrüğü’ne bağlı Küçük Hâslar subaşılığının emaneten 
Hüseyin Çavuş’a verildiğiyle ilgili temessük / 568

724 [110a-2] Beşiktaş’ta yapılan bina için Küçükçekmece ve Büyükçekmece’den 
onar adet araba tahsisiyle ilgili hüküm sûreti / 569

725 [110a-3] Köstemir’deki şikâr-ı hümâyun için saman ve odun tedarik 
olunmasıyla ilgili hüküm sûreti / 569

726 [110a-4] Hasköy’deki Rum mezarlığının yıkılan duvarının 
yerinde keşfolunması / 570

727 [110b-1] Çatalca, Terkos, Büyükçekmece ve Küçükçekmece’den zahirenin satın 
alınıp yerine ulaştırılması için buyruldu / 570

728 [110b-2] Podime, Karacaköy ve Belgrad köyünden bazı 
zimmîlerin ödediklerinin dışında başka bir teklifle rahatsız edilmemeleriyle 
ilgili hüküm / 571

729 [110b-3] Davutpaşa ile Çatalca arasındaki yolun temizlenmesi için 
buyruldu / 572

730 [110b-4] Yahudi ve hıristiyanların müslüman câriye bulundurmalarıyla 
ilgili hüküm / 572

731 [111a-1] Hasan Usta Vakfı eski mütevellisi hesabının görülmesi 
için hüküm sûreti / 572

732 [111a-2] Edirne’ye gidecek olan padişahın menzillerde kurulacak otağı için 
gerekli malzemelerin hazır edilmesiyle ilgili hüküm / 573

733 [111a-3] İstanbul’dan Edirne’ye gidecek olan padişah ve kafilesi için 
Küçükçekmece nahiyesinden zahire satın alınması için hüküm / 573

734 [111b-1] Avarızları karşılığında Haslar kazasına bağlı muhtelif yerlerden araba, 
tırpan ve dirgen bedeliyyesinin tahsil edilmesiyle ilgili hüküm / 574

735 [111b-2] İstanbul’dan Edirne’ye gidecek olan padişahın geçeceği yol 
güzergâhının temizlenip işaretler konulmasıyla ilgili hüküm / 575

736 [111b-3] İsmihan bt. Hasan’ın evini Mehmed b. Abdullah ile karısı Fâtıma 
bt. Sarı Ali’ye satması / 576

737 [112a-1] Kasap olan Halil Beşe b. İbrahim ile Ali Beşe b. Durmuş’un alacak 
hususunda Minho v. Yani ile sulh olması / 577









738 [112a-2] Kasap Hasan Beşe b. Mehmed’in şirket ortağı Minho v. Yani’nin 
zimmetini ibrâ etmesi / 577

739 [112a-3] Şeyh Nasrullah Efendi kızı Emetullah’ın evini Esam Ahmed Çelebi 
Vakfı’na istiğlâl yoluyla satması / 578

740 [112a-4] Âişe bt. Abdullah’ın câriyesi Gülistan’ı âzat etmesi / 578

741 [112b-1] Mısır’da kadı olan Abdülkādir Efendi’nin üzerine oğlu Mehmed Emin 
için nafaka takdiri / 579

742 [112b-2] Âişe bt. Mustafa’nın boşandığı kocasından alacağı olduğu iddiasının 
doğru olmadığı / 580

743 [113a-1] Mustafa b. Hüseyin üzerine amcası Mustafa’nın vasî 
tayin olunması / 581

744 [113a-2] Mustafa b. Hüseyin’in vasîsi üzerine Nasuh b. İbrahim’in 
nâzır tayin olunması / 582

745 [113a-3] Tanaş v. Petre’nin evi ile bağlarını Abdullah oğulları Ali 
ve Hüseyin’e satması / 582

746 [113a-4] Abdülkādir Beşe b. İbrahim’in arsasını Halil Beşe 
b. İbrahim’e satması / 583

747 [113b-1] Kasım Bey b. Sâlih’in değirmenini Peto v. Kiko’ya satması / 583

748 [113b-2] Ahmed Çelebi b. Mehmed Usta’nın menzil hissesini kardeşi Osman 
Çelebi’ye satması / 584

749 [113b-3] Tanaş v. Petro’nun bağlarını Varvara köyü ahalisine 
temlik etmesi / 585

750 [113b-4] Arhondo bt. Dimo’nun evini Aleksi v. Dimitri’ye satması / 585

751 [114a-1] Fâtıma bt. İbrahim’in çiftliğini Hüseyin Çelebi b. Mustafa’ya satıp 
tarlalarının da kullanım hakkını devretmesi / 586

752 [114a-2] Yusuf b. Abdullah ile karısı Âişe bt. Süleyman’ın evlerini Düğmecibaşı 
Vakfı’na istiğlâl yoluylasatmaları / 586

753 [114a-3] Evine yabancı erkek alan Âişe bt. Mehmed’in 
mahalleden çıkarılması / 587

754 [114b-1] Dimo v. Keto’nun bağını Yusuf Ağa b. Abdülmennân’ın 
bağı ile değiştirmesi / 588

755 [114b-2] Lagari bt. Yorgi’nin bağını Yusuf Ağa b. Abdülmennân’a satması / 588









756 [114b-3] Hacda iken ölen Hüseyin Çelebi’nin küçük çocuklarına İbrahim 
Çelebi b. Hacı Bayram’ın vasî tayin olunması / 589

757 [114b-4] Hacda ölen Hüseyin Çelebi’nin küçük oğluna nafaka tayini / 590

758 [115a-1] Nikola v. Yani’nin evini Franko v. Yorgi’ye satması / 590

759 [115a-2] Hacda ölen Hüseyin Çelebi’nin diğer küçük oğlu Mustafa’ya 
nafaka tayini / 591

760 [115a-3] Yani v. Kiko’nun ev hissesini Koçu v. Kiko’ya satması / 591

761 [115a-4] Beço’nun oğulları Dado ve Hristo’nun evlerini Kika 
v. Doşe’ye satmaları / 592

762 [115a-5] Mehmed Çelebi b. Mustafa’nın evini Receb Ağa 
b. Abdullah’a satması / 592

763 [115b-1] Vefat eden Hacı Mustafa b. Musa’nın bahçesinin vârisi tarafından 
bostancı Kuşçubaşı Hasan Ağa’ya satılması / 593

764 [115b-2] Mehmed Ağa b. Süleyman’ın hamamını tamir etmek şartıyla Derviş 
Bey b. Hüseyin’e kiraya vermesi / 594

765 [116a-1] Alibeyköy’de kendisine müdahale edildiğini iddia eden bir ekmekçinin 
şikâyetinin tahkiki için buyruldu / 595

766 [116a-2] İstanbul’dan Edirne’ye gönderilen has atları çekmek üzere gerekli olan 
neferin yol üzerindeki menzillerden tedarik edilmesine dair hüküm / 595

767 [116a-3] Ayas Ağa köyünden talep olunan iştirâ sâlyânesinin geçmiş 
dönemlerden daha fazla istenmemesi için buyruldu talebi / 595

768 [116b-1] İsa Dede v. Evhad’ın menzilini vakfetmesi / 596

769 [116b-2] Elefendo bt. Rifo’nun bazı emlâkini Todori v. Nikola’ya satıp 
bazılarını da devretmesi / 598

770 [117a-1] Zehra Hatun mahallesi mescidine yeni imam tayin olunması / 598

771 [117a-2] Müftükızı Odaları’nda fuhuş yapıldığının bildirilmesi üzerine 
tahliye olunması / 599

772 [117a-3] Hacı Mustafa b. Musa’nın evinin vârislerince Ali Ağa 
b. Ömer’e satılması / 599

773 [117b-1] 1090 senesi narh defteri / 600

774 [118b-1] Mahkemeye gelmeyen Mustafa’nın evinin mühürlenmesi / 610

775 [118b-2] 1091 senesi narh defteri / 610
İSTANBUL KADI SİCİLLERİ
EYÜB MAHKEMESİ
(HAVÂSS-I REFÎA)

90
NUMARALI SİCİL

(H. 1090-1091 / M. 1679-1680)














[Dış Kapak]
Eyüb mahkemesi 90
Hücec 1090-1091

[İç Kapak]
1090 ve 1091 seneleri
An C[umâdelâhire] ilâ [Şevvâ]l hücec
Eyüb Bâb mahkemesi
Yusuf Efendi, Seyfullah Efendi
Evvelinde 931 senesinden ve âhirinde 995 senesinden bir hüccet ve bir vakfiye ve 
1031 senesinden kassâm-ı askerîden bir vakfiye kayıdları vardır. Perâkendelerden 
tertîb olunmuşdur. Türkçe ve Arabiyyü’l-ibâredir. Ba‘zı yazıları kopmuş ve bozul-
muşdur.
&lt;&lt;1095 senesinden âhirine&gt;&gt;

1  [1a] ( )

2  [1b-1]3 [2a-1, Arapça] Hüseyin Dede b. Abdullah’ın  evini vakfettiği
[Tasdîk 1] İşbu vesîka-i şer‘iyye benim indimde tahrîr edilmiştir. Ben Ahmed b. 
Süleyman b. Kemal’im. Afâ anhüm el-Melikü’l-Müte‘âl.
[Tasdîk 2] İşbu vakfiyenin mazmûnu alâ vechi’l-hasm indimde sâbir olmuşdur. 
Ben fakīr Havâss-ı mahmiye-i Kostantıniyye kadısı Abdullah Gazâlî’yim.
[Tasdîk 3] Aşağıdaki vakfın sübûtu ve tescîli indimde cereyân etmişdir. Ben fakīr 
Havâss-ı mahmiye-i Kostantıniyye müvellâsı Abd(…)’ım. Ufiye anhümâ.
İşbu vakıf ikrârından bahseden sahîh ve şer‘î bir hüccet ve sarîh ve mer‘î bir 
vesîkadır. câbi Hayreddin b. Abdullah ve kayyım el-Hâc Ahmed b. Hasan nâm ki-
mesneler âtiyyü’z-zikr vakfı münkir bulunan mahmiye-i Kostantıniyye sur kapı-
larından Edirnekapı hâricinde mütemekkin olan Hüseyin Dede b. Abdullah mah-
zarında vakf-ı mezbûrun mütevellîsi mevlânâ Şerif Hamza b. el-Hâc Mehmed’den hem de muhteva olarak defterle irtibatlı olmadığı tahmin edilmektedir.
sâdır olan da‘vâ-yı sahîha-i şer‘iyyede gıbbe’l-istişhâdi’ş-şer‘î şöyle şehâdet etti-
ler ki mezkûr Hüseyin Dede, Edirnekapı karşısında kâin olup dört tahtânî beyti 
selâmlığı helâyı su kuyusunu bahçe ve avluyu hâvî bulunan ve iki tarafdan mekābir-i 
müslimîn diğer iki tarafdan da tarîk-i âm ile mahdûd olan cemî‘ mülk menzilini 
cümle hudûdu ve hukūku ile evvelâ müddet-i hayâtınca kendisinin sonra Mihri 
bt. Hüseyin Dede nâm kızının sonra mütevellî-i mezbûrun oğlu olan dâmâdı Ah-
med b. Hamza’nın, sonra ikisinin evlâdının, evlâd-ı evlâdının sonra nesilleri kesi-
lirse -el-iyâzü billâh- âl-i Resûlullâh’dan (s.a.v) sâlih bir kimesnenin oturması şar-
tıyla niyet-i hâlisa ve taviyye-i sâfiye ile vakf edip haps ettiğini bizim indimizde 
ve katımızda ikrâr ve itirâf etmişidi sonra mütevellî-i müdde‘î-i mezbûrdan son-
ra tevliyyeyi nesilleri kesilinceye kadar evlâdına, evlâd-ı evlâdına, sonra menzilde 
kim sâkin olacaksa ana şart etti. Şehâdetleri ba‘de’t-ta‘dîli’ş-şer‘î ve’t-tezkiyyeti’ş-
şer‘iyye udûl ve sikātdan olmaları sebebiyle inde’ş-şer‘ makbûl ve mu‘teber oldu 
ve hâkim menzil-i mezbûrun vakfiyyetine hükm etti menzil-i merkūm bu sûretle, 
hibe edilmesi, satılması, mîrâs yoluyla el değiştirmesi kıyâmete kadar câiz olma-
yacak şekilde müseccel ve lâzım bir vakıf oldu.
Cerâ zâlike ve hurrire fî evâhiri şehri Şa‘bâni’l-mu‘azzam min şühûri sene ihdâ ve 
ve selâsîn ve tis‘a mi’e el-hicriyye
Şuhûdü’l-hâl: Şerif Mehmed b. el-Hâc Mehmed ve Şerif Mustafa b. Hamza ve el-
Hâc Karaca b. Abdullah ve Şuca‘ b. İbrahim ve İvaz b. el-Hâc Murad ve Müezzin 
Hüseyin b. Mehmed ve Mustafa b. (…) ve Yusuf b. Abdullah ve Hamza b. Abdul-
lah ve Ahmed b. İbrî ve gayruhüm mine’l-hâzırîn

4 [2a-2] Hatice bt. Ahmed’in Ali b. Kasım’la evlenmesi
Zeyneb Hâtun mahallesinde sâkine Hatice bt. Ahmed beş yüz akçe mehr-i müec-
cel ile Ali b. Kasım’a nefsini tezvîc ettikde ol dahi tezevvüc ve kabûl eyledi.
Hurrire fî 22 min Cumâdelâhire sene [10]90.
Şuhûdü’l-hâl: Huddâm.
Zeyneb Hâtun mahallesinde sâkine Hatice bt. Ahmed beş yüz akçe mehr-i müec-
cel ile Ali b. Kasım’a nefsini tezvîc ettikde ol dahi tezevvüc ve kabûl eyledi.
Zeyneb  Hâtun mahallesinde sâkine Hatice bt. Ahmed beş yüz ( )
Zeyneb Hâtun mahallesinde sâkine Hatice ( )
Zeyneb Hâtun mahallesinde ( ).









5 [2b-1, Arapça] Mustafa b. Abdullah ile Emine bt. Osman’ın 
mahkemede nikâhlanmaları
Mustafa b. Abdullah nâm kimesne ve Emine bt. Osman nâm hâtun kendi nefis-
lerine asâleten meclis-i şer‘de hâzırân oldular. Sonra mezbûr Mustafa mezbûre 
Emine’yi meclis-i şer‘-i şerîfde tezevvüc eyledi.
Fi’l-yevmi’t-tâsi‘ min şehri Şevvâl sene ihdâ ve tis‘în ve elf.

6 [2b-2] Sâliha bt. Maksud’un vasîsi olduğu Mehmed namına miras 
hissesi iddiasının reddi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal-
lâ tın dan Câmi‘-i Kebîr mahallesi sâkinlerinden iken bundan akdem fevt olan 
Üveys b. Mehmed’in verâseti zevce-i metrûkesi Meryem bt. Mehmed ile sulbî 
sagīr oğlu Mehmed’e münhasıra olduğu şer‘an mütehakkik oldukdan son-
ra sagīr-i mezbûrun kıbel-i şer‘den mansûbe vasîsi Sâliha bt. Maksud nâm 
hâtun meclis-i şer‘-i şerîf-i hatîr-i lâzımü’t-tevkīrde muhallefât-ı müteveffâ-yı 
mezbûra vâzı‘ü’l-yed olan işbu râfi‘atü’l-kitâb mezbûre Meryem muvâcehesinde 
bi’l-vesâye da‘vâ ve takrîr-i kelâm edip mezbûre Meryem tereke-i müteveffâ-yı 
mezbûrdan otuz esedî guruş ve bir guruş kıymetli bir müsta‘mel Yanbolu kebe-
si ve mezbûr elli akçe kıymetinde bir tencere kapağıyla ve iki yüz akçe kıymet-
li bir yemeni yorgan ma‘a çarşeb ve elli akçe kıymetli bir sahan ve on guruş kıy-
metli beş top bez ve otuz akçe kıymetli bir göbekli bakır tasın sekiz sehimde yedi 
sehmi vasîsi olduğum sagīre-i mezbûra âid olan yedi sehmi sagīr-i mezbûr için 
bana teslîmden imtinâ‘ eder suâl olunup eşyâ-i mezkûrede sagīr-i mezbûra âid 
olan yedi sehmi teslîme tenbîh olunmak matlûbumdur dedikde gıbbe’s-suâl ve 
akībe’l-inkâr ve talebi’l-beyyine ityân-ı beyyineden izhâr-ı acz edip istihlâf et-
meğin fi’l-vâki‘ eşyâ-i mezkûreyi ve fi’l-cümle ism-i mâl ıtlâk olunur tereke-i 
müteveffâ-yı mezbûrdan bir şey ketm ve ihfâ etmediğine mezbûre Meryem’e 
yemîn teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ et-
meğin mûcebiyle mezbûre Sâliha merkūme Meryem’e bî-vech ta‘arruzdan men‘ 
birle mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene tis‘în ve elf.
Şuhûdü’l-hâl: Ali Çavuş b. Cafer, Ahmed Çelebi b. Mehmed, Mehmed Çavuş b. 
Mustafa, Abdüsselâm Efendi b. Mustafa, es-Seyyid Ârif Çelebi b. Mustafa, Çukadâr 
Ahmed Beşe.









7 [2b-3] Halomic mukātaa emini Sarı Ali Ağa’nın vekili olup 
Mizistre mukātaasını toplayan Mehmed Ağa’nın haksız olarak 
aldığı parayı iadesi
Vilâyet-i Rumeli’nde livâ-i Mora’da Mizistre kazâsı tevâbi‘inden olan kurâ 
ahâlîlerinden Anavriti nâm karyeden Kostantin v. Nikola ve İstematilo v. Yani ve 
Kadmosta nâm karyeden Manol v. Kostantin ve Hırsane nâm karyeden Papa Yor-
gi Konmo v. Nikola ve Barbayan v. Todori ve Pasnik? nâm karyeden Anagnoşdi 
v. Yani ve Koniçe nâm karyeden Todori v. Dimo ve Parahak nâm karyeden Kos-
tantin v. Yorgi ve Kastana nâm karyeden Yorgaki Kaçivelo v. Dimo nâm zimmîler 
mahfil-i kazâda bin seksen sekiz senesinden bin seksen yedi senesine mahsûb ol-
mak üzre livâ-i mezkûrede vâki‘ Halomic mukāta‘ası emîni olan Edirneli Sarı Ali 
Ağa tarafından vekîl olmak üzre mukāta‘a-i mezkûre mülhakātından mîzân-ı harîr 
mukāta‘asının sene-i mezbûrede mahsûb olmak üzre rüsûmunu cem‘ ve tahsîl eden 
işbu râfi‘ü’l-kitâb Mehmed Ağa b. Hasan mahzarında her biri bi’l-asâle takrîr-i 
kelâm ve ta‘bîr ani’l-merâm edip mezbûr Mehmed Ağa vilâyet-i merkūmede Ka-
lavrita kasabasında sâkin Likorya? b. Mustafa Ağa nâm kimesnenin menzilinde 
mukāta‘a-i mezkûre emîni mûmâ-ileyh Ali Ağa’nın vekîliyim deyû mîzân-ı harîr 
rüsûmu nâmında sene-i mezbûreye mahsûb olmak üzre bizim yedimizden bi 
gayri hakkın bin esedî guruş ahz ve kabz eyledikden sonra mezbûr Ali Ağa dahi 
tekrâr gelip mukāta‘a-i mezbûre mîzân-ı harîr mukāta‘ası rüsûmu kadîmden livâ-i 
mezbûre iskelelerinde alınagelmişdir mezbûr Mehmed Ağa kadîme muhâlif hilâf-ı 
kānûn ahz ettiğinden mâ‘adâ ben mezbûr Mehmed Ağa’yı husûs-ı mezbûra vekîl 
etmedim deyû mukāta‘a-i mezbûre rüsûmunu kadîmden alına geldiği üzre livâ-i 
mezkûr iskelelerinde tekrâr bizden cem‘ ve tahsîl ve ahz ve kabz eyledi hâlâ mûmâ-
ileyh Mehmed Ağa’nın hilâf-ı şer‘ ve kānûn bizim yedimizden aldığı meblağ-ı 
merkūm bin esedî guruşu taleb eylediğimizde bize vermede ta‘allül eder suâl olu-
nup meblağ-ı merkūmu bize alıverilmek matlûbumuzdur dediklerinde gıbbe’s-
suâl mûmâ-ileyh Mehmed Ağa, minvâl-i muharrer üzre meblağ-ı merkūm bin 
guruşun ahz ve kabzını ikrâr lâkin meblağ-ı merkūmu bana teslîm eden zimmîler 
mesfûrun Kostantin ve İstematilo ve Manol ve Papa Yorgi Konmo ve Barbayan ve 
Anagnoşdi ve Todori ve Kostantin ve Yorgaki Kaçivelo olduğu ma‘lûmum değildir 
deyû redd-i cevâb edicek müdde‘iyûn-ı mesfûrûndan meblağ-ı merkūmu mûmâ-
ileyh Mehmed Ağa kendi yedlerinden ahz ve kabz ettiğini mübeyyine beyyine ta-
leb olundukda udûl-i ahrâr-ı ricâlden fi’l-asl livâ-i mezbûrdan olup hâlâ medîne-i 
Ebî Eyyûb-i Ensârî’de Mehmed Bey mahallesi sâkinlerinden Hüseyin Çavuş b. Si-
nan ve Hasan b. Abdullah nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-vâki‘ sene-i mezbûre bin seksen sekiz senesinden 
kasaba-i mezbûrede mezbûr Mustafa menzilinde sene-i mezbûreden bin seksen 
yedi senesine mahsûb olmak üzre mukāta‘a-i mezbûre mîzân-ı harîr mukāta‘ası 
rüsûmu nâmında mûmâ-ileyh Mehmed Ağa müdde‘iyûn-ı mesfûrûn Kostantin 
ve İstematilo ve Manol ve Papa Yorgi Konmo ve Barbayan ve Anagnoşdi ve Todo-
ri ve Kostantin ve Yorgaki Kaçivelo nâm zimmîler yedinden bizim huzûrumuzda 
bin esedî guruş ahz ve kabz eyledi biz bu husûsa bu vech üzre şâhidleriz şehâdet 
dahi ederiz deyû her biri [3a] şehâdet-i şer‘iyye eylelediklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebiyle meblağ-ı merkūm bin esedî guru-
şu müdde‘iyûn-ı mesfûrûndan yedime teslîmine Mehmed Ağa’ya tenbîh olunduk-
dan sonra müdde‘iyûn-ı mesfûrûndan mûmâ-ileyh Mehmed Ağa muvâcehesinde 
her biri i‘âde-i kelâm [edip] meblağ-ı merkūm bin esedî guruşun iki yüz esedî gu-
ruşunu mûmâ-ileyh Mehmed Ağa yedinden ahz ve kabz edip meblağ-ı bâkī sekiz 
yüz esedî guruşun taleb ve da‘vâsından her birimiz mûmâ-ileyh Mehmed Ağa’nın 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dediklerinde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene tis‘în ve elf.
Şuhûdü’l-hâl: (…) [Kıdve]tü’l-emâsil Ali (…) mezbûr, Hüseyin Ağa emîn-i 
mezbûr, Yusuf b. Abdullah tâbi‘-i mezbûr, Süleyman b. Abdullah Kîsedâr, Ali Bey 
b. ( ) tâbi‘-i mezbûr.

8 [3a-1] Mustafa Bey b. Abdullah’ın evini Sefer’in oğlu Ömer ve 
İbrahim’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Kasım Paşa mahallesinde sâkin Mustafa Bey b. Abdullah nâm kimesne, 
meclis-i şer‘-i hatîr-i lâzımü’t-tevkīrde işbu râfi‘ü’l-kitâb Ömer ve İbrahim ibney 
Sefer mahzarlarında tâyi‘an ikrâr-ı tâm ve takrîr-i kelâm edip akd-i âtî sudûruna 
değin silk-i mülk ve zabt ve tasarrufumuzda olup mahalle-i mezbûrede vâki‘ bir 
tarafdan Fâtıma Hâtun bt. Ali mülkü ve bir tarafdan ba‘zan mezbûre Fâtıma 
Hâtun’un mülkü olan sirkeci dükkânı ve ba‘zan Ali Çelebi b. Ebûbekir mülkü ve 
ba‘zan tarîk-i âm ile mahdûd üç bâb fevkānî odaları ve matbah ve sofa ve ahırı 
ve bi’r-i mâyı ve cüneyneyi müştemil menzilde olan on bir sehim hisse-i şâyi‘amı 
cemî‘ hukūk ve merâfıkı ile mezbûrân Ömer ve İbrahim’e on yedi bin fıddî râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm anlar dahi ale’l-iştirâki’s-seviy mutasarrıf olmak üzre iştirâ ve tesellüm 
ve kabûl eylediklerinden sonra semeni olan meblağ-ı mastûr on yedi bin akçeyi 
mezbûr Ömer ve İbrahim yedlerinden bi’t-tamâm ve’l-kemâl ahz ve kabz eyledim 
min ba‘d zikr olunan on bir sehim hisse-i şâyi‘am mezbûrân Ömer ve İbrahim’in 
mülk-i müşterâlarıdır keyfe mâ yeşâ’ân ve yahtârân mutasarrıfân olsunlar dedik-
de gıbbe’t-tasdîki’ş-şer‘î mâ vaka‘a bi’l-ibtigā ketb olundu.
Fi’l-yevmi’s-sâlis min şehri Recebi’l-ferd li sene tis‘în ve elf.
Şuhûdü’l-hâl: Çelebi b. ( ), Abdullah Çelebi b. Mustafa el-Müezzin, Veli Bey b. 
Mehmed, Mustafa Çelebi b. Cafer, Hüseyin Çelebi b. ( ) Habbâz, İbrahim Beşe b. 
Mehmed Berber, hayyât ( ) b. Hasan Bey, Mustafa Halîfe b. Musa, Hüseyin Bey b. 
( ).

9 [3a-2] Mehmed b. Ahmed’in tarlalarını Selim Beşe 
b. Ferhad’a devretmesi
Vilâyet-i Rumeli’nde İstirdade? kazâsına tâbi‘ Beragoş nâm karye ahâlîsinden 
Mehmed b. Ahmed nâm kimesne meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb Selim Beşe b. Ferhad nâm kimesne mahzarında tâyi‘an ikrâr-ı tâm 
ve takrîr-i kelâm edip tefvîz-i âti’z-zikrin sudûruna değin taht-ı yedimde ve zabt 
ve tasarrufumda olup karye-i merkūme sınırı dâhilinde mevâzi‘-i müteferrika-
da vâki‘ lede’l-ahâlî ve’l-cîrân ma‘lûmü’l-hudûd ve’l-kıta‘ tarlalarımın hakk-ı ta-
sarruflarını ma‘rifet-i sâhib-i arz ile mezbûr Selim Beşe’ye üç bin beş yüz fıddî 
râyic fi’l-vakt akçe bedel mukābelesinde tefvîz ve ferâğ edip ol dahi ber vech-i 
muharrer tefevvuz ve kabûl eyleyip bedel-i ferâğ olan meblağ-ı mesfûr üç bin 
beş yüz akçeyi merkūm Selim Beşe yedinden bi’t-tamâm ve’l-kemâl ahz ve kabz 
eylediğimden sonra sâlifü’l-beyân tarlaları mahallinde zabt ve tasarrufa mezbûr 
Selim Beşe’yi taslît eyledim min ba‘d zikr olunan tarlalarda alâka ve medha-
lim kalmadı mezbûr Selim Beşe emsâli tasarrufu gibi mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu. Mâ hüve’l-vâki‘ bi’l-ibtigā 
ketb olundu.
Fi’l-yevmi’r-râbi‘ min şehri Recebi’l-ferd li sene tis‘în ve elf.
Şuhûdü’l-hâl: Osman b. Derviş, Mehmed b. Ali, Süleyman b. Mehmed, Osman b. 
Mustafa, Hüseyin Çelebi b. Ali, Hasan b. Abdullah, Ali b. Abdullah.

10 [3a-3] Şaban Halife b. Hızır’ın vârisinin Mustafa b. Mehmed olduğu
Fi’l-asl vilâyet-i Anadolu’da Fenaris kazâsına tâbi‘ Aydınlı nâm karye ahâlîsinden 
olup Havâss-ı Aliyye kazâsı Terkos nâhiyesine tâbi‘ Balaban Burnu demek-
le ma‘rûf mahalde vâki‘ beylik mandırada imâm iken târih-i kitâbdan o[n] 
yedi ay mukaddem vefât eden Şaban Halîfe b. Hızır nâm müteveffânın [li ebe-
veyn] er karındaşının sulbî oğlu ve hasren vârisi olduğunu iddi‘â eden bâ‘is-i 
hâze’l-kitâb Mustafa b. Mehmed nâm kimesne tarafından tereke-i muhallefât-ı 
müteveffâ-yı mezbûra vâzı‘ü’l-yed olanlardan da‘vâ ve taleb iktizâ ederse sulh 
ve ibrâya ve bedel-i sulhu ahz ve kabz ve kendiye îsâle vekîl olup hasm-ı câhid-i 
şer‘î mahzarında kazâ-i mezbûre tâbi‘ Koruklu nâm karyeden Hüseyin Bey 
b. Mehmed ve Mustafa Beşe b. Ahmed nâm kimesneler şehâdetleri ile şer‘an 
vekâleti sâbite olan Yahya Çelebi b. Ahmed nâm vekîl meclis-i şer‘-i hatîr-i 
lâzımü’t-tevkīrde târih-i mezbûrede nâhiye-i mezbûrede vâki‘ olan beytülmâli 
ahz ve kabza memûr olmağla müteveffâ-yı mezbûrun zâhirde vâris-i ma‘rûfu 
olmamak zu‘muyla tereke-i müteveffâ-yı mezbûre vâzı‘ü’l-yed olan kıdvetü’l-
emâsil ve’l-akrân Ahmed Ağa b. Abdünnebi mahzarında bi’l-vekâle üzeri-
ne da‘vâ ve takrîr-i kelâm edip mezbûr Ahmed Ağa müteveffâ-yı mezbûr Şa-
ban Halîfe’nin zâhirde vâris-i ma‘rûfu olmamağla terekesi cânib-i beytülmâle 
âid olmak zu‘mu ile tereke-i müteveffâ-yı mezbûru ahz ve kabz etmişdir suâl 
olunup vekâletim hasebiyle bana teslîme tenbîh olunmak matlûbumdur dedik-
de gıbbe’s-suâl mezbûr Ahmed Ağa cevâbında tereke-i müteveffâ-yı mezbûrun 
ahz ve kabzını ikrâr lâkin müvekkil-i mezbûr Mustafa müteveffâ-yı mezbûr Şa-
ban Halîfe’nin li ebeveyn er karındaşı oğlu olup ve hasren vârisi olduğunu inkâr 
edicek vekîl-i mezbûrda da‘vâsına mutâbıka beyyine taleb olundukda udûl-i 
ahrâr-ı ricâl-i müslimînden olan şâhidân-ı [3b] mezbûrân Hüseyin Bey ve Mus-
tafa Beşe meclis-i şer‘a li ecli’ş-şehâde hâzırân olup isre’l-istişhâd fi’l-hakīka 
müvekkil-i mezbûr Mustafa müteveffâ-yı mezbûr Şaban Halîfe’nin li ebeveyn 
er karındaşı mezbûr Mehmed’in sulbî oğludur zirâ‘ müteveffâ-yı mezbûr Şa-
ban Halîfe’nin babası Hızır ile müvekkil-i mezbûr Mustafa’nın babası merkūm 
Mehmed li ebeveyn er karındaşlar olup babaları ismi Çakal Şaban ve dedeleri 
ismi Abdullah ve anaları ismi Fâtıma nâm hâtundur ve maskat-ı re’sleri karye-i 
mezbûre Aydınlı’dır müvekkil-i mezbûr Mustafa müteveffâ-yı mezbûrun has-
ren vârisi ve terekesine müstahıkdır mezbûr Mustafa için tereke-i müteveffâ-yı 
mezbûre vaz‘-ı yed edenlerden hakk-ı taleb ve ahz vardır mezbûr Mustafa’dan 
gayri tereke-i müteveffâ-yı mezbûre müstahıkk-ı âhar olduğunu ma‘lûmumuz 
değildir biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylelediklerinde gıbbe’t-ta‘dîl ve’t-tezkiyye şehâdetleri 
makbûle olmağın mûcebiyle müvekkil-i mezbûrun verâsetine hüküm ve mezbûr 
Ahmed Ağa’ya makbûzu olan tereke-i müteveffâ-yı mezkûru vekîl-i mezbûre 
teslîme tenbîhden sonra vekîl-i mezbûr meclis-i âhirde mezbûr Ahmed Ağa 
mahzarında bi’l-vekâle ikrâr ve takrîr-i kelâm edip müteveffâ-yı mezbûr Şa-
ban Halîfe’nin terekesinden mezbûr Ahmed Ağa’nın makbûzu olan iki bin yedi 
yüz akçeyi bi’t-tamâm vekâletim hasebiyle mezbûr Ahmed Ağa yedinden ahz 
ve kabz edip ba‘de’l-yevm müteveffâ-yı mezbûrun muhallefâtına müte‘allika 
da‘vâdan mezbûr Ahmed Ağa’nın bi’l-vekâle zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’l-hâmis min şehri Recebi’l-mürecceb li sene tis‘în ve elf.
Şuhûdü’l-hâl: Mustafa Çavuş b. Mahmud Mübâşir, Ahmed Çelebi b. Süleyman, 
Abdülkādir Çelebi b. İbrahim, Mehmed b. Mahmud, Hüseyin b. Ali ve gayruhüm.









11 [3b-1] Kayıkçı Yusuf ’un saraya ulaştırmak üzere hamal 
Davud’a perde teslim ettiği
Hâssa bostancı hasekilerinden fahrü’l-akrân Ali Haseki b. İbrahim Saray-ı hâssa 
hamallarından Davud b. Derviş nâm hamal meclis-i şer‘a ihzâr eyledikde Kayık-
çı tâifesinden bâ‘is-i hâze’l-vesîka Yusuf b. Abdullah nâm kimesne mezbûr Da-
vud mahzarında üzerine da‘vâ ve takrîr-i kelâm edip târih-i kitâbdan beş gün mu-
kaddem Cum‘a günü salât-i Cum‘a kılındıkdan sonra Saray-ı hâssa perdelerinden 
yüzü dârâyî ve asdarı kırmızı bogasi kaplı tahmînen iki akçe kıymetli iki kebîr per-
deyi Saray-ı hümâyûna götürüp kabzına memûr olanlara teslîm eyle deyû mezbûr 
Davud’a teslîm mezbûr Davud dahi ahz ve kabz eyledikden sonra mezbûr Da-
vud mezkûr perdeleri mahalline îsâl etmeyip ketm ve ihfâ etmekle hâlâ mezkûr 
perdeleri kabzına memûr olanlar benden taleb ederler suâl olunup alıverilmesi 
matlûbumdur dedikde gıbbe’s-suâl ve akībe’l-inkâr ve isre talebi’l-beyyine udûl-i 
ricâl-i ahrâr-ı müslimînden olup mezkûr iskelelerde hamallık eden hamallardan 
İstavroz’da sâkin Mehmed b. Abdullah ve Ahmed b. Mehmed nâm kimesneler li 
ecli’ş-şehâde meclis-i şer‘a hâzırûn olup istişhâd olunduklarında fi’l-vâki‘ zikr olu-
nan iki aded perdeleri târih-i kitâbdan beş gün mukaddem Cum‘a günü salât-i 
Cum‘a kılındıkdan sonra mezkûr Yusuf merkūm Davud’a teslîm ettiğinden son-
ra mezkûr perdeleri biz merkūm Davud’un yedinde gördük biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyleledik-
lerinde gıbbe’t-ta‘dîl ve’t-tezkiyye şehâdetleri makbûle olmağın mûcebiyle ba‘de’l-
hükm mâ hüve’l-vâki‘ ketb olundu.
Fi’l-yevmi’t-tâsi‘ min Recebi’l-mürecceb li sene tis‘în ve elf.
Şuhûdü’l-hâl: Mustafa b. Abbas, Hüseyin b. Mehmed, Musli b. Veli, Hasan b. Eyüb, 
Mehmed b. Eyüb ve gayruhüm.

12 [3b-2] Vezir Mustafa Paşa kethüdası Hasan Ağa’nın bağ ve 
bostanını vakfetmesi
Vakf-ı Hasan Ağa Kethüdâ-yı Müsâhib Mustafa Paşa
Elhamdülillâhi Rabbi’l-âlemîn ve’s-salâtü ve’s-selâmü alâ Muhammedin seyyidi’l-
mürselîn ve alâ âlihî ve ashâbihî ve alâ men tebi‘ahüm bi ihsânin ilâ yevmi’d-dîn 
-rıdvânullâhi te‘âlâ aleyhim ecma‘în- ammâ ba‘d işbu kitâb-ı sıhhat-nisâbın inşâsına 
bâ‘is ve bâdî oldur ki düstûr-ı mükerrem müşîr-i müfahham vezîr-i sânî müsâhib-i 
şehriyârî devletlü sa‘âdetlü Mustafa Paşa hazretlerinin kethüdâları sâhibü’l-hayrât 
ve’l-hasenât ve tâlibü’s-sadakāt ve’l-meberrât, iftihârü’l-emâcid ve’l-ekârim 
câmi‘ü’l-mehâmid ve’l-mekârim, zü’l-kadri’r-refî‘ ve’l-câhi’l-menî‘ izzetlü Hasan 
Ağa b. el-merhûm Mehmed Ağa tarafından vakf-ı câ’i’z-zikri da‘vâ ve rücû‘ ve 
husûmet ve redd-i cevâba vekîl-i sâbitü’l-vekâleleri olan Mehmed Usta b. Ahmed 
meclis-i şer‘-i şerîf-i nebevî ve mahfil-i dîn-i münîf-i Mustafavî’de vakf-ı âti’l(…?) 
li ecli’t-tescîl ve’t-tekmîl mütevellî nasb ve ta‘yîn olunan mefharü’l-emâsil ve’l-
akrân Mustafa Ağa b. Hasan mahzarında bi’l-vekâle ikrâr-ı tâm ve takrîr-i kelâm 
edip müvekkilim mezbûr es-Seyyid Hasan Ağa hazretleri silk-i mülk-i sahîhinde 
münselik olup medîne-i Hazret-i Ebî Eyyûb-i Ensârî -radiye anhu Rabbühü’l-Bârî- 
ma hal lâ tın dan Serv[i] mahallesinde vâki‘ hazret-i müşârün-ileyh evkāfına sene-
de üç yüz sekiz akçe mukā[ta]‘a-i kadîmesi olan bir tarafdan ba‘zan tarîk-i âm 
ve ba‘zan Pervâne Bey vakfı olan odalar ve bir tarafdan mezbûr Serv[i] mahalle-
si mescid imâmına meşrûta vakf menzil ve bir tarafdan ba‘zan Kara Kapıcı Ah-
med Ağa vakfı olan menzil ve ba‘zan Halil b. Mustafa mülkü ve ba‘zan mahalle-i 
mezbûre mescidi ve ba‘zan fahrü’l-muhadderât Safiye Hâtun bt. el-merhûm Sivasî 
Abdülmecid Efendi mülkü ve ba‘zan Ali Paşa-yı cedîd vakfı’ndan olan bostan ve 
menzil ve bir tarafdan tarîk-i âm ile mahdûd eşcâr-ı müsmire ve gayr-ı müsmire 
ve kürûmu hâvî mülk bağ ve bostanını cemî‘ hukūk ve merâfıkı ve âmme-i rüsûm 
ve tarâyıkı ile hasbeten lillâhi’s-samed vakf-ı sahîh-i müebbed ile vakf ve haps edip 
şöyle şart ve ta‘yîn eyledi ki zikr olunan bağ ve bostan ecr-i misline yed-i mütevellî 
ile îcâr olunup her sene hâsıl olan icâresinden dârü’s-saltanati’s-seniyye Kostantı-
niyye el-mahmiyye’de Ayasofya kurbunda vâki‘ Lala Hayreddin mescid-i şerîfinde 
Kur’ân-ı âzîm ve Furkān-ı kerîm’den vakt-i duhâyla yedi nefer kimesne birer cüz’-i 
şerîf tilâvet edip mukābelesinde her birine yevmî ikişer akçe vazîfe verile ve zikr 
olunan yedi nefer kimesnelerden biri mahall-i mezkûrda tilâvet eylediği cüz’-i 
şerîfin sevâbını seyyidü’l-enbiyâ ve’l-mürselîn, seyyidü’l-evliyâ ve’s-sâlihîn, resûl-i 
murtazâ nebiyy-i müctebâ habîb-i kibriyâ Muhammedi’l-Mustafa -sallallâhu te‘âlâ 
aleyhi ve sellem- hazretlerinin rûh-ı münevverlerine hibe ve ihdâ eyleye ve biri 
dahi tilâvet eylediği bir cüz’-i şerîfin sevâbını zümre-i âl-i ashâb ve fırka-i esdikā 
ve ahbâbdan olan emîrü’l-müminîn Ebûbekr-i Sıddîk -radiyallâhu anh- hazret-
lerinin rûh-ı şerîflerine hibe ve ihdâ eyleye ve biri dahi tilâvet eylediği bir cüz’-i 
şerîfin sevâbını tarîk-i hakka hâdî ve sübül-i tevfîke mübâdî emîrü’l-müminîn 
Ömer el-Fârûk -radiyallâhu anhu- hazretlerinin rûh-ı şerîflerine hibe ve ihdâ ey-
leye ve biri dahi tilâvet eylediğin bir cüz’-i şerîfin sevâbını mazharüddîni’l-mübîn 
ve muharriri’ş-şer‘i’l-metîn emîrü’l-müminîn Osman-ı zü’n-nûreyn -radiyallâhu 
anhu- hazretlerinin rûh-ı şerîflerine hibe ve ihdâ eyleye ve biri dahi tilâvet eyle-
diğin bir cüz’-i şerîfin sevâbını refîk-i seyyidü’l-enâm ve mu‘în-i askeri’l-İslâm 
emîrü’l-müminîn ibn-i amm-i Mustafa Ali b. Ebî Tâlib -radiyallâhu anhu- haz-
retlerinin rûh-ı şerîflerine hibe ve ihdâ eyleye ve biri dahi tilâvet eylediğin bir 
cüz’-i şerîfin sevâbını vâlidim merhûm Mehmed Efendi rûhuna hibe ve ihdâ ey-
leye ve biri dahi tilâvet eylediğin bir cüz’-i şerîfin sevâbını ben sıhhatde olduk-
ça bana ve ba‘de vefâtî rûhuma hibe ve ihdâ eyle ve vakf-ı mezbûrun tebdîl ve 
tağyîri merreten ba‘de uhrâ kendi yedimde ola ve vakf-ı mezbûre hayâtda ol-
dukça ben mütevellî olam vefâtımdan sonra evlâdımın ve evlâd-ı evlâdımın ve 
evlâd-ı evlâd-ı evlâdımın [4a] batnen ba‘de batn ve fer‘an gıbbe aslin zükûrunun 
kârından aslahı mütevellî ola ve ba‘de inkırâzi’l-evlâdi’z-zükûr kezâlik evlâdımın 
ve evlâd-ı evlâdımın ve evlâd-ı evlâd-ı evlâdımın nisâsının kibârından aslahı mü-
tevelliye ola ve cihet-i tevliyyet beşer akçe ola ve icâre-i mezkûreden zikr olunan 
ücretler edâ olundukdan sonra fazla kalan icâreden sâlifü’l-beyân bağ ve bosta-
nı ta‘mîr ve termîm olunup fazladan bâkīsi evlâdım beyninde alâ mâ farazallâhü 
li’z-zekeri mislü hazzi’l-ünseyn tevzî‘ ve taksîm ola ve ba‘de inkırâz re’y-i hâkim ile 
bir müstakīm kimesne mütevellî nasb olunup cihet-i tevliyyet yevmî beşer akçeyi 
alâ ve medîne-i mezbûrede hâkimü’ş-şer‘ olanlar nâzır olup her sene mütevellî-i 
mezbûrun muhâsebesini göre vech-i meşrûh üzre ehl-i vezâyife vazîfeleri edâ 
olundukdan sonra fazlasıyla vech-i meşrûh vakf-ı mezbûr ta‘mîr olunup fazladan 
bâkī ile kifâyet mikdârı yine mahall-i mezbûrda cüz’-i şerîf tilâvet olunup sevâbını 
ben hayâtda oldukça hayâtıma ve ba‘de vefâtihî rûhuma hibe ve ihdâ eyleye ve 
yevmî ikişer akçe vazîfe verile ve mürûr-ı eyyâm ve şühûr ile vakfa fütûr gelip 
şurût-ı merkūmeye ri‘âyet müte‘azzir olursa ol hînde vakf-ı sâlifü’z-zikr vakf-ı 
fukarâ-i ehl-i îmân ola deyû tenbîh ve ta‘yîn-i şurût edip sâlifü’l-beyân bağ ve 
bostanı fâriğan ani’ş-şevâgil mütevellî-i mezbûre teslîm ol dahi tesellüm ve kabz 
edip sâir mütevellîler evkāfı tasarruf eyledikleri gibi bir bürheten mine’z-zamân 
tasarruf eyledi dedikde gıbbe’t-tasdîki’ş-şer‘î vekîl-i mezbûr kelâmını semt-i âhara 
sârif olup vakf-ı akār muhtâr-ı eimme-i ahyâr olan İmâm-ı A‘zam Ebû Hanîfe el-
Kûfî katında sahîh, lâkin menzile-i âriyetde olmağın lâzım olmayıp husûsen vâkıf 
menfa‘at-i vakfı nefsine şart etmekle İmâm-ı Muhammed b. Hasan eş-Şeybânî 
re’yinde sahîh olmamak üzredir deyû vakf-ı mezbûrdan rücû‘ ve bağ ve bostan 
mersûm müvekkilim mûmâ-ileyh Hasan Ağa’ya red ve mülküne kemâ-kân idhâl 
olunmak matlûbumdur dedikde mütevellî-i merkūm cevâb verip hâl nesh minvâl 
üzredir, lâkin İmâm-ı Ebû Yusuf katında şart vakf-ı mezkûre mukārin ise de vâkıf 
mücerred vakaftü demekle ve İmâm Muhammed katında teslîm ile’l-mütevellî ile 
vakf lâzım olur deyû redden imtinâ‘ edip hâkim-i muvakki‘-i sadr-ı kitâb -tûbâ-
leh ve hüsnü me’âb- huzûrunda mürâfa‘a-i şer‘ olduklarında hâkim-i mûmâ-ileyh 
İmâmeyn-i hümâmeyn kavilleri üzre vakf-ı mezbûrun sıhhat ve lüzûmuna hükm 
edip min ba‘d vakf-ı mezbûr vakf-ı sahîh ve lâzım ve müebbed ve kāim oldu fe-
men beddelehû ba‘de mâ semi‘ahû fe-innemâ ismuhû ale’llezîne yübeddilûne, 
innallâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm ve alâ hâzâ 
vaka‘a’l-işhâdVe’t-tahrîr mine’l-âşir min Cumâdelâhire li sene tis‘în ve elf.
Şuhûdü’l-hâl: umdetü erbâbi’t-tahrîr ve’l-kalem zübdetü ashâbi’t-tastîr ve’r-
rakam Handan Efendi b. Abdullah, mefharü’l-ekâbir ve’l-e‘âlî Mustafa Ağa b. Ha-
san Kethüdâ-yı Hatice Sultan, fahrü’l-akrân el-Hâc Durak Ağa b. Derviş Mustafa, 
Mehmed Çavuş b. Ahmed, Ahmed Ağa b. Ali tâbi‘-i paşa-yı müşârün-ileyh, el-
Hâc Mustafa Ağa b. İbrahim es-sâkin bi bâb-ı Ayvansaray, Osman b. Ebâ Bekir 
tâbi‘-i vâkıf, İbrahim Çelebi b. Mustafa tâbi‘-i vâkıf, Diğer İbrahim b. Mustafa 
tâbi‘-i vâkıf, Halil b. Abdurrahman tâbi‘-i Mustafa Kethüdâ, Süleyman b. Hamza 
tâbi‘-i Mustafa Ağa, Hüseyin b. Kenan tâbi‘-i Handan Efendi, Mustafa b. Osman 
tâbi‘-i Efendi, Mustafa Çelebi b. Turan, İbrahim b. Ebâ Bekir tâbi‘-i Durak Ağa, 
Muhzır Mehmed b. Mahmud, Ali b. Abdullah el-Habeşî.

13 [4b-1] Eskeline bt. Yani’nin eşyalarını eşi Yani v. Duka’ya 
vasiyet etmesi
Mahmiye-i İstanbul hısnı ebvâbından Topkapısı hâricinde vâki‘ Nakkāş Paşa bos-
tanında sâkine Eskeline bt. Yani nâm nasrâniyye tarafından ikrâr-ı âti’l-beyâna 
vekîl olup vekâleti Hasan Efendi b. Muharrem ve Hüseyin [b.] Şaban nâm kimes-
neler şehâdetleriyle hasm-ı câhid mahzarında şer‘an sâbite olan Sâliha bt. Yunus 
nâm hâtun meclis-i şer‘-i şerîfde müvekkile-i mezbûre zevci râfi‘-i hâze’r-rakīm 
Yani v. Duka nâm zimmî muvâcehesinde bi’l-vekâle ikrâr ve takrîr-i kelâm edip 
müvekkilem mezbûre Eskeline’nin silk-i mülk-i sahîhinde münselik eşyâsından 
bir sîm ön kuşak ve kırk dirhem iki çift sîm bilezik ve dört yemeni yastık ve iki dö-
şek ve bir fistan ve bir sandal kaftan ve bir kenarları cedîd beş gömlek ve bir beyaz 
bogasi entari ve bir sandal çintiyân ve sandal kaplı mintan beyaz tavşan kürkü ve 
iki tencere ve bir sahan ve bir mor zenne ferâcesi ve sâir kalîl ü kesîr ve celîl ü hakīr 
bi’l-cümle ism-i mâl ıtlâk olunur eşyâsını ba‘de helâkihâ zevci mesfûr Yani seme-
ni misli ile âhara bey‘ ve semeninden kadr-i kifâye techîz ve tekfîni görüp fazla-
sı zevcim mesfûr Yani’nin mülkü olsun deyû vasiyyet eyledikde mesfûr Yani dahi 
vesâyet-i mezbûreyi kabûl ve hıdemât-ı lâzımesin edâya ta‘ahhüd etmişdir dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene tis‘în ve elf.
Şuhûdü’l-hâl: Mehmed b. Hasan, İbrahim b. Cafer, Hasan b. Ali, Mehmed b. Eyüb, 
Mehmed b. Mahmud, Hasan b. Abdullah, ve gayruhüm mine’l-huzzâr.

14 [4b-2] Selâmi Mehmed Bey Vakfı eski mütevellisi Mehmed Çavuş’un 
muhasebesinin görülüp ibrâ edilmesi
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘den 
mevlânâ Mehmed Efendi b. Nasuh irsâl olunup ol dahi medîne-i Hazret-i Ebî Eyyûb-i 
Ensârî -radiye anhu Rabbühü’l-Bârî-’de Câmi‘-i Kebîr mahallesi sükkânından 
Mehmed Çavuş b. Abdullah’ın menziline varıp zeyl-i vesîkada muharrerü’l-esâmî 
müslimîn huzûrunda akd-i meclis-i şer‘-i mübîn eyledikde medîne-i mezbûrede 
merhûm Selâmi Mehmed Bey vakfı’na berât-ı âlîşân ile bi’l-fi‘l mütevellî olan Ab-
dullah Efendi b. Ahmed meclis-i ma‘kūd-ı mezbûrda vakf-ı mezbûrun sâbıkan 
mütevellîsi olan işbu râfi‘ü’l-kitâb mezbûr Mehmed Çavuş mahzarında bi’t-tevliyye 
ikrâr ve takrîr-i kelâm edip sâbıkan vakf-ı mezkûr mütevellîsi olan mezbûr Meh-
med Çavuş tevliyyet-i merkūmeden ma‘zûl ve yerine mütevellî olmağın mezbûr 
Mehmed Çavuş’un ma‘rifet-i şer‘le muhâsebesini gördüğümde zamân-ı tevliyye-
tinde makbûz olan bin yüz üç esedî guruş asl-ı mâl-ı vakf-ı mezkûru ve yine vakf-ı 
mezbûr malından yedek ta‘bîr olunur otuz iki esedî guruş dahi ki cem‘an bin yüz 
otuz esedî guruşun yüz doksan altı guruşunu mezbûr Mehmed Çavuş’un bana na-
kid teslîm edip ben dahi cânib-i vakf-ı mezbûr için ahz ve kabz eylediğimden son-
ra meblağ-ı mezkûrdan bâkī dokuz yüz otuz dokuz esedî guruş asl-ı mâl-ı vakf-ı 
mezkûr zimem-i nâsda olmağla erbâb-ı zimemin her biri merkūm Mehmed Çavuş 
bana gösterdikde her biri vakf-ı mezbûre deyni olduğunu ikrâr ve i‘tirâf etmekle 
ben dahi meblağ-ı bâkī dokuz yüz otuz dokuz esedî guruşu zimem-i nâsdan kabûl 
edip rehinlerini dahi mezbûr Mehmed Çavu[ş] yedinden tamâmen ahz ve kabz ey-
lediğimden sonra yine mezbûr Mehmed Çavuş’dan meblağ-ı merkūmun ribhin-
den zamân-ı tevliyyetinde ahz ve kabz eylediği murâbahadan zimmetinde on sekiz 
bin akçe bâkī kalmışidi hâlâ tevliyyetim hasebiyle cânib-i vakf-ı mezkûr için taleb 
ve da‘vâ eylediğimde ol dahi inkâr ile cevâb verip ben dahi isbâtdan âciz olmağla 
beynimizde münâza‘ât-ı kesîre vâkı‘a olmuşdu el-hâletü hâzihî vesâtat-ı müslimîn 
ile sulh cânib-i vakfa her vechile enfa‘dır deyû mürtezika-i vakf-ı mezkûr icmâ‘ ve 
ittifâk etmeleriyle ben dahi da‘vâ-yı mezbûrdan kırk iki esedî guruş bedel-i sulh 
üzerine cânib-i vakf-ı mezkûre için tamâmen ahz ve kabz eyledim min ba‘d asl-ı 
mâl-ı vakf-ı mezkûrdan ve yedek akçesinden mezbûr Mehmed Çavuş zimmetin-
de ve yedinde bir akçe ve bir habbe bâkī kalmadı ve meblağ-ı merkūm on sekiz bin 
akçe murâbahaya müte‘allika mezbûr Mehmed Çavuş ile da‘vâ ve nizâ‘ım dahi yok-
dur dedikde gıbbe’t-tasdîki’ş-şer‘î vâki‘ hâlî mevlânâ-yı mezbûr mahallinde tahrîr 
ba‘dehû ma‘an irsâl olunan Çukadâr Ahmed Beşe b. Hasan ve Muhzır Hüseyin b. 
Ali ile meclis-i şer‘a gelip vukū‘u üzre inhâ etmeğin mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire li sene tis‘în ve elf.
Şuhûdü’l-hâl: Mehmed Çavuş el-Mübâşir, Mehmed Çelebi b. Veli el-Kâtib, Meh-
med Ağa b. Eyüb, Abdullah Çelebi b. Mustafa İlhânî, Osman Çelebi b. Mehmed 
Üstâd, çukadâr Ahmed Beşe.

15 [4b-3] Fâtıma bt. Hasan’ın vakıf evi Kadı Ahmed Efendi’ye devretmesi
Anadolu kuzâtından olup sâbıkan Merzifon kadısı olan fahrü’l-kuzât Ahmed 
Efendi b. el-Hâc Yusuf meclis-i şer‘-i şerîfde işbu râfi‘atü’l-vesîka-i hâliyesi olan 
Fâtıma bt. Hasan nâm hâtun mahzarında tâyi‘an ikrâr-ı tâm ve takrîr-i kelâm edip 
mezbûre Fâtıma Hâtun taht-ı tasarrufunda olup medîne-i Hazret-i Ebî Eyyûb-i 
Ensârî -radiye anhu Rabbühü’l-Bârî- ma hal lâ tın dan İslâm Bey mahallesinde vâki‘ 
mezbûr İslâm Bey vakfı’ndan olup lede’l-ahâlî ve’l-cîrân ma‘lûmü’l-hudûd vakf 
menzilimin kaydı defter-i vakıfda mezbûre Fâtıma üzerinde olup lâkin menzil-i 
mezbûru icâre-i mu‘accelesi olan beş bin akçeyi taraf-ı vakfa bundan akdem vefât 
eden vâlidem ( ) müteveffât hâl-i hayâtında kendi malından edâ edip ba‘de vefâtihâ 
ben müteveffât-ı mezbûrenin hasren vârisi olmağla menzil-i mezkûr intikāl-i âdî 
ile bana intikāl etmişdir deyû taleb ve da‘vâ etmişidim el-hâletü hâzihî beynimiz-
de muslihûn-ı müslimûn tavassut edip beni kendi malımdan yirmi dokuz guruş 
mezbûr Fâtıma’ya bedel-i ferâğ vermek üzre sulh eylelediklerinde ben dahi sulh-ı 
mezbûru ba‘de’l-kabûl mezbûre Fâtıma’ya bedel-i ferâğ kendi malımdan yirmi do-
kuz esedî guruş edâ ve teslîm ol dahi menzil-i mezkûru vakf-ı mezbûr mütevellîsi 
ma‘rifetiyle bana ferâğ ve tefvîz eyledi. Min ba‘d bedel-i mezkûr yirmi dokuz 
esedî guruşa ve bundan akdem mezbûre Fâtıma’dan cihet-i karz-ı şer‘den taleb ve 
da‘vâ eylediğim elli beş esedî guruş dahi ki cem‘an seksen dört guruşa müte‘allika 
âmme-i de‘âvîden ve mütâlebâtdan mezbûre Fâtıma’nın zimmetini ibrâ ve iskāt 
eyledim dedikde gıbbe’t-tasdîki’ş-şer‘î mâ cerâ gıbbe’t-taleb ketb olundu.
Fi’l-yevmi’l-hâmis aşer min Cumâdelâhire li sene tis‘în ve elf.
Şuhûdü’l-hâl: Veli Efendi b. Ahmed, Halil Efendi b. İbrahim, Çukadâr Ahmed 
Beşe b. Hasan, Hüseyin Çelebi b. Ali ve gayruhüm.

16 [5a-1] Hüseyin Usta b. Ramazan’ın câriyesi Muammer 
bt. Abdullah’ı âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Çavuş Kasım mahallesi sükkânından Hüseyin Usta b. Ramazan tarafından ıtk-ı âti’l-
beyânı ikrâra vekîl olup Ali Efendi b. Mehmed ve Mehmed Bey b. Ömer nâm kimes-
neler şehâdetleri ile şer‘an vekâleti sâbite olan Mustafa Çelebi b. Mehmed nâm kimes-
ne meclis-i şer‘-i şerîf-i enverde bi’l-vekâle ikrâr-ı tâm ve takrîr-i kelâm edip müvek-
kilim mezbûr Hüseyin Usta kendiye rıkkını mu‘terife uzun boylu, açık kaşlı, elâ göz-
lü, ensesinde eser-i cerhi olan Rûsiyyetü’l-asl bâ‘isetü’l-kitâb Muammer bt. Abdul-
lah nâm câriye-i memlûkesini cemî‘ malından ifrâz ve hasbeten lillâhi’l-hallâk i‘tâk 
ve tahrîr edip zümre-i harâir-i asliyyâta ilhâk ve idrâc eyleyip min ba‘d mevsûfe-i 
merkūme Muammer sâir harâir-i asliyyât gibi hürre olup üzerinde hakk-ı velâdan 
gayrı hakkım kalmadı dedikde mâ cerâ alâ akdi’l-minvâl gıbbe’l-ibtigā ketb olundu.
Fi’l-yevmi’s-sâdis ve’l-ışrîn min Cumâdelâhire li sene tis‘în ve elf.
Şuhûdü’l-hâl: Ahmed Çelebi b. Yusuf, Mehmed Beşe b. Mustafa, Ahmed Bey b. 
Abdülbâkī, Mustafa Çelebi b. Cafer, Oruc Bey b. ( )









17 [5a-2] Hüseyin Usta b. Ramazan’ın evini Mehmed Ağa 
b. Ömer’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Çavuş Kasım mahallesi sükkânından fahrü’l-eşbâh Hüseyin Usta b. Ramazan 
tarafından bey‘-i âti’z-zikri ikrâra vekîl olup hasm-ı câhid mahzarında Ali Efen-
di b. Mehmed ve Ahmed Çelebi b. Yusuf nâm kimesneler şehâdetleriyle şer‘an 
vekâleti sâbite olan Mustafa Çelebi b. Mehmed nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Mehmed Ağa b. Ömer mahzarında bi’l-vekâle 
ikrâr-ı tâm ve takrîr-i kelâm edip müvekkilim mezbûr Hüseyin Usta akd-i câ’i’z-
zikrin sudûruna değin silk-i mülk-i sahîhinde münselik olup mahalle-i mezbûrede 
vâki‘ bir tarafdan çinici Ahmed Ağa mülkü ve bir tarafdan sulehâya meşrûta men-
zil ve iki tarafdan tarîk-i âm ile mahdûd hâriciyyesinde bir fevkānî oda ve bir sofa 
ve bi’r-i mâ ve üç kepenk bakkal dükkânını ve dâhiliyyesinde iki fevkānî oda ve 
altında matbah ve bir sobalı oda ve bi’r-i mâ ve bahçeyi müştemil menzilini cemî‘ 
tevâbi‘ ve levâhıkıyla mezbûr Mehmed Ağa’ya bin kıt‘a esedî guruşa tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi vech-i mu-
harrer üzre iştirâ ve tesellüm ve kabûl eyledikden sonra semeni olan meblağ-ı 
mastûr bin guruşu mezbûr Mehmed Ağa yedinden bi’t-tamâm ve’l-kemâl ahz ve 
kabz eyledim ba‘de’l-yevm menzil-i mahdûd-ı mezbûrda vechen mine’l-vücûh 
alâka ve medhalim kalmadı mezbûr Mehmed Ağa’nın mülk-i müşterâsıdır keyfe 
mâ yeşâ’ ve yahtâr mutasarrıf olsun dedi dedikde gıbbe’t-tasdîki’ş-şer‘î mâ vaka‘a 
bi’l-ibtigā ketb olundu.
Fi’l-yevmi’s-sâdis ve’l-ışrîn min Cumâdelâhire li sene tis‘în ve elf.
Şuhûdü’l-hâl: Ahmed Bey b. Abd[ülbâkī], es-sâbıkūn.

18 [5a-3] Dimitraki v. Yani’nin kışlağını Ali Çelebi b. Abdullah’ın daha 
önceki sahibinden satın aldığı iddiasının geçerli olmadığı
Mahmiye-i İstanbul’da Derviş Ali mahallesi sükkânından Ali Çelebi b. Abdul-
lah nâm kimesne mahfil-i kazâda zikr-i âtî kışlak içinde mevzû‘ hayvanât ve 
sâir emlâke vâzı‘ü’l-yed olan işbu râfi‘ü’t-terkīm Dimitraki v. Yanaki nâm zimmî 
muvâcehesinde üzerine da‘vâ ve takrîr-i kelâm edip mahmiye-i mezkûrede hıs-
nı ebvâbından Ayakapısı hâricinde sâkin sâbıkan Meydan kasablarından iken 
gaybet-i münkatı‘a ile gāib olan Todori v. Papa Dimitri mukaddemâ kendi taht-ı 
tasarrufunda olup Havâss-ı Aliyye kazâsına tâbi‘ Silivri nâhiyesi müzâfâtından 
Çukur Çengel nâm karye sınırı dâhilinde vâki‘ kışlak içinde mevzû‘ olan 
emlâkinden bir çift su sığırı öküzü ve beş re’s bârgir ve iki saz dam ve iki ağıl 
ve iki kıt‘a bağ ve beş bakraç ve iki leğen ma‘a ibrik ve iki tencere ve bir tas ve 
dör[t] tırpan ve iki bukağı ve iki keser ve iki balta ve avcı burgu ve bir kantar 
ve iki destere ve iki mikrâs ve dört çuval ve iki bezir-i kandil ve iki ağaç çanak 
ve bir saç ayağı ve bir akçe tahtası ve bir çapa ve iki fıçı ve iki tekne ve bir ha-
sır ve bir semer ve bir çul ve bir saban demiri ve bir fırını ve on dört arı kova-
nı ve yirmi dört kaz ve otuz beş tavuğun nısf-ı şâyi‘ini târih-i kitâbdan bir sene 
mukaddem on bin akçe mukābelesinde bana bey‘ ve teslîm ben dahi iştirâ ve te-
sellüm eylediğimden sonra semen-i mezbûr on bin akçeyi mesfûr Todori zim-
metinde mütekarrir yirmi bir bin akçe hakkımdan on bin akçesine takās edip 
ben dahi mukāssa ve kabz ve kabûl etmişiken, hâlâ merkūm Dimitraki emlâk-i 
muharrer-i mezkûrenin cümlesini mesfûr Todori’den târih-i kitâbdan beş sene 
mukaddem iştirâ ve kabz eyledim deyû bi gayri hakkın vaz‘-ı yed eder suâl olu-
nup mersûm Dimitraki’nin emlâk-i merkūmenin nısf-ı şâyi‘inden kasr-ı yedine 
tenbîh olunmak matlûbumdur dedikde gıbbe’s-suâl mesfûr Dimitraki cevâbında 
târih-i kitâbdan beş sene mukaddem emlâk-i muharrere-i mezkûreyi merkūm 
Todori bana yirmi beş bin akçe mukābelesinde bey‘ ve teslîm ve kabz-ı semen et-
meğin emlâk-i mezbûre benim mülk-i müşterâm olmak hasebiyle vaz‘-ı yed ede-
rim deyû def ‘le mukābele edicek isre’l-istintâk ve akībe’l-inkâr ve gıbbe talebi’l-
beyyine udûl-i ahrâr-ı ricâlden olup mahmiye-i mezbûrede Beyceğiz mahalle-
si sâkinlerinden Hüseyin b. Abdullah ve Draman Çeşmesi kurbunda sâkin Ali b. 
Ömer nâm kimesneler makām-ı kazâya li ecli’ş-şehâde hâzırân olup istişhâd olun-
duklarında fi’l-hakīka gāib-i merkūm Todori emlâk-i muharrere-i mezkûresini 
meblağ-ı mastûr yirmi beş bin akçeye merkūm Dimitraki’ye bizim huzûrumuzda 
bey‘ ve tesellüm-i mebî‘ ve kabz-ı semen eyledim deyû tâyi‘an ikrâr ve bizi işhâd 
eyledi. [5b] Biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylelediklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebiyle zikr olunan emlâke müte‘allika merkūm Dimitra-
ki yedini vech-i ta‘arruzdan mezbûr Ali Çelebi’yi men‘ birle mâ hüve’l-vâki‘ alâ 
hâze’l-minvâl gıbbe’l-ibtigā ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene tis‘în ve elf.
Şuhûdü’l-hâl: İbrahim Çelebi b. Abdullah, es-Seyyid Ârif Çelebi b. Mustafa, Ah-
med b. Hasan Çukadâr, Hasan b. Abdullah, Mehmed b. Eyüb.

19 [5b-1] Vildan bt. Abdullah’ın evini Âtike bt. Mehmed’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘ü’l-
Kebîr mahallesi sâkinlerinden Vildan bt. Abdullah nâm hâtun meclis-i şer‘-i 
şerîfde işbu bâ‘isetü’l-vesîka Âtike bt. Mehmed nâm hâtun muvâcehesinde ikrâr 
ve i‘tirâf edip akd-i âti’z-zikrin sudûruna değin silk-i mülk-i sahîhimde münse-
lik olan emlâkimden mahalle-i mezbûrede vâki‘ bir tarafdan Süleyman Efendi 
tasarrufunda olan vakf menzil ve bir tarafı Balcı oğlu Receb mülkü ve bir tarafı 
tarîk-i hâs ve bir tarafı tarîk-i âm ile mahdûd bir bâb fevkānî oda ve bir sofa ve iki 
bâb tahtânî oda ve bir matbah ve bi’r-i mâ ve menzil-i mezbûr altında iki bâb attâr 
dükkânı ve üç kepenk bir bâb bakkal dükkânını müştemil mülk menzilimi cemî‘ 
tevâbi‘ ve levâhıkı ile mezbûre Âtike Hâtun’a otuz bin fıddî râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
minvâl-i muharrer üzre iştirâ ve tesellüm ve kabz ve kabûl eyledikden sonra semeni 
olan meblağ-ı mezbûr otuz bin akçeyi mezbûre Âtike Hâtun yedinden bi’t-tamâm 
ve’l-kemâl ahz ve kabz eyledim ba‘de’l-yevm menzil-i mahdûd-ı mezkûrda vechen 
mine’l-vücûh alâka ve medhalim yokdur mezbûre Âtike Hâtun’un müşterâsı ol-
muşdur keyfe mâ teşâ’ ve tahtâr mutasarrıfe olsun dedikde gıbbe’t-tasdîki’ş-şer‘î 
mâ hüve’l-vâki‘ gıbbe’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene tis‘în ve elf.
Şuhûdü’l-hâl: Ahmed Çelebi, Müfettişzâde Mustafa Çelebi, Mustafa Çelebi b. Ah-
med, Mehmed Efendi b. Süleyman, Mustafa b. Ahmed, Abdullah b. Abdullah, Hü-
seyin b. Ali.

20 [5b-2] Hasan ve Hüseyin b. Mustafa’nın mükâteb köleleri Yuvan 
v. Mosko’yu âzat etmeleri
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Nişancı Paşa mahallesi sâkinlerinden Hüseyin ve Hasan ibney Musta-
fa nâm kimesneler meclis-i şer‘-i şerîfde kendilere rıkkını mu‘terife orta boy-
lu, açık kaşlı, sarı sakallı, gök elâ gözlü, ensesinde eser-i cerhi olan Rûsiyyü’l-
asl İseviyyü’l-mille râfi‘-i hâze’r-rakīm Yuvan v. Mosko nâm abd-i memlûkleri 
muvâcehesinde her biri ikrâr-ı tâm ve takrîr-i kelâm edip mevsûf-ı merkūm Yu-
van abd-i memlûkümüz olmağla târih-i kitâbdan üç sene tamâmına değin iki-
mize ma‘an hizmet edip sinîn-i mezkûre tamâmında cemî‘ malımızdan âzâd ol-
mak üzre mersûm Yuvan’ı hizmet-i kitâbete kat‘ eyledik ba‘de’l-yevm mevsûf-ı 
mesfûr Yuvan bilâ-ibâk ve lâ-hıyâne sinîn-i mersûme tamâmına değin bize hiz-
met ettikde sâir ahrâr-ı asliyyîn zümresine ilhâk ve idrâc olup üzerinde hakk-ı 
velâdan gayrı hakkımız kalmadı dediklerinde gıbbe’t-tasdîk ve’l-kabûl mâ cerâ 
bi’l-ibtigā ketb olundu.
Fi’l-yevmi’s-sâdis ve’l-ışrîn min Cumâdelâhire li sene tis‘în ve elf.
Şuhûdü’l-hâl: Fahrü’l-akrân Hasan Ağa b. Abdülmennân, Fahrü’l-kuzât Abdül kā-
dir Efendi, Receb Efendi b. Yusuf el-İmâm, el-Hâc Mustafa Ağa, Mustafa Çavuş b. 
Receb, Hızır Bey b. Ramazan, Şahbaz Bey b. Abdullah, Ali Çelebi b. Hamza, Kay-
tas b. Abdullah Mehmed Beşe b. Ali ve gayruhüm mine’l-huzzâr.









21 [5b-3] Dimo v. Kosta’nın evini Yorgi v. Şimo’ya satması
Vilâyet-i Rumeli’nde Çatalca kazâsında Nuhur [Kosta-Nikola] Kostrova nâm 
karye âhâlîleri Dimo v. Kosta nâm zimmî meclis-i şer‘-i şerîfde Yorgi v. Şiro nâm 
zimmî tarafından ikrâr-ı âti’l-beyânı tasdîke vekîl olup Yorgi v. Yani ve Min-
ho v. Yani nâm zimmîler şehâdetleriyle şer‘an vekâleti sâbite olan Yorgi v. Kosta 
nâm zimmî muvâcehesinde ikrâr ve i‘tirâf edip silk-i mülk-i sahîhimde münse-
lik emlâkimden olup karye-i mezbûrede vâki‘ bir tarafı Kosta nâm zimmî mül-
kü ve bir tarafı Hristo nâm zimmî mülkü ve iki tarafı tarîk-i âm ile mahdûd iki 
bâb tahtânî oda ve bir bostan yeri ve zât eşcâr-ı müsmire ve gayr-ı müsmire bah-
çeyi müştemil mülk menzilimi cemî‘ tevâbi‘ ve levâhıkıyla müvekkil-i mezbûr 
Yorgi’ye altmış kıt‘a esedî guruşa bey‘ ve temlîk edip ol dahi minvâl-i muhar-
rer üzre iştirâ ve temellük ve kabûl eyledikden sonra semeni olan meblağ-ı 
mezbûr altmış esedî guruşu müvekkil-i mersûm Yorgi yedinden ahz ve kabz 
eyledim ba‘de’l-yevm menzil-i mahdûd-ı mezkûrda alâka ve medhalim yokdur 
müvekkil-i mezbûrun mülk-i müşterâsı olmuşdur keyfe mâ yeşâ’ mahallinde 
zabt ve tasarrufa mezbûr Yorgi’yi tarafımdan taslît eyledim dedikde gıbbe’t-
tasdîki’ş-şer‘î mâ vaka‘a kayd şüd.
Fi’l-yevmi’s-sânî ve’l-ışrîn min Cumâdelâhire li sene tis‘în ve elf.
Şuhûdü’l-hâl: Mehmed Efendi b. Nasuh, Mehmed b. Mahmud, Mehmed b. Eyüb, 
Hüseyin b. Ali, Ali b. Abdullah, Hasan b. Abdullah.

22 [5b-4] Dimo v. Yorgo’nun bostan yeri, bazı ağaç ve samanlığını 
Yorgo v. Yani’ye satması
Vilâyet-i Rumeli’nde Çatalca kazâsına tâbi‘ Nuhur Kostrova nâm karyede sâkin 
Dimo v. Yorgo nâm zimmî meclis-i şer‘-i hatîr-i lâzımü’t-tevkīrde işbu râfi‘ü’r-
rakīm Yorgo v. Yani nâm zimmî muvâcehesinde tâyi‘an ikrâr-ı tâm ve takrîr-i 
kelâm edip akd-i âtî sudûruna değin silk-i mülk ve zabt ve tasarrufumda olup 
karye-i mezbûrede vâki‘ üç tarafdan yine benim âhar mülküm ve bir tarafdan 
tarîk-i âm ile mahdûd bostan yerini ve iki dib güz ağacını hâvî ve bir samanlığı-
mı merkūm Yorga’ya bin sekiz yüz akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ edip ol dahi ber vech-i muharrer iştirâ ve kabûl eyle-
yip semeni olan meblağ-ı mastûr bin sekiz yüz akçeyi mersûm Yorga yedinden 
tamâmen ahz ve kabz eylediğimden sonra zikr olunan samanlığı mahallinde zabt 
ve tasarrufa mesfûr Yorgo’yu taslît eyledi dedikde gıbbe’t-tasdîki’ş-şer‘î kayd şüd.
Sene 28 Cumâdelâhire sene 1090.
Şuhûdü’l-hâl: Es-Sâbikūn.









23 [6a-1] Ümmühani bt. Mehmed’in câriyesi Gülistan’ı âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Nişancı Paşa mahallesi sâkinelerinden Ümmühâni bt. Mehmed nâm hâtunun 
sadrî kebîr oğlu ve tarafeynden akd-i âti’l-beyânı ikrâra vekîl olup mezbûrenin 
zâtını ma‘rifet-i şer‘iyye ile ârifân olan Ali Çelebi b. Hamza ve Hasan b. Musta-
fa nâm kimesneler şehâdetleriyle şer‘an vekâleti sâbite olan Hüseyin b. Musta-
fa nâm kimesne meclis-i şer‘-i hatîr-i lâzumü’t-tevkīrde bi’l-vekâle ikrâr-ı tâm ve 
takrîr-i kelâm edip müvekkilem vâlidem mezbûre Ümmühâni Hâtun kendiye rık-
kını mu‘terife orta boylu, açık kaşlı, elâ gözlü Rûsiyyetü’l-asl bâ‘isetü’l-kitâb Gü-
listan bt. Abdullah nâm câriye-i memlûkesini cemî‘ malından ikrâr ve hasbeten 
lillâhi’l-ganiyyi’l-hallâk i‘tâk ve tahrîr ve zümre-i harâir-i asliyyâta ilhâk ve idrâc 
edip min ba‘d mevsûfe-i merkūme Gülistan sâir harâir-i asliyyât gibi hürre olup 
üzerinde hakk-ı velâdan gayrı hakkım bâkī kalmadı dedikde mâ hüve’l-vâki‘ alâ 
hâze’l-minvâl gıbbe’l-ibtigā ketb olundu.
Fi’l-yevmi’s-sâdis ve’l-ışrîn min Cumâdelâhire li sene tis‘în ve elf.
Şuhûdü’l-hâl: Fahrü’l-akrân Hasan Ağa b. Abdülmennân, Receb Efendi b. Yusuf 
el-İmâm, el-Hâc Mustafa Ağa b. ( ), Hızır Bey b. Ramazan, Mustafa Çavuş b. Re-
ceb, Şahbaz Bey b. Abdullah, Kaytas b. Abdullah, Mehmed Beşe b. Veli.

24 [6a-2] Hüseyin ve Hasan b. Mustafa’nın câriyeleri Tolika’yı âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Nişancı Paşa mahallesi sükkânından Hüseyin ve Hasan ibney Mustafa nâm 
kimesneler meclis-i şer‘-i şerîf-i enverde kendilere rıkkını mu‘terife orta boylu, 
açık siyah kaşlı, siyah gözlü, Gürciyyetü’l-asl İseviyyü’l-mille râfi‘at-i hâze’l-vesîka 
Tolika nâm câriye-i memlûkemizi hasbeten lillâhi te‘âlâ cemî‘ malımızdan ifrâz 
ve i‘tâk ve tahrîr ve zümre-i harâir-i asliyyâta ilhâk ve idrâc eyledik ba‘de’l-yevm 
mevsûfe-i mersûme Tolika sâir harâir-i asliyyât gibi hür olup üzerinde hakk-ı 
velâdan gayrı hakkımız bâkī kalmadı dediklerinde mâ hüve’l-vâki‘ alâ hâze’l-
minvâl ketb olundu.
Fi’l-yevmi’s-sâdis ve’l-ışrîn min Cumâdelâhire sene [10]90.
Şuhûdü’l-hâl: Es-Sâbikūn.

25 [6a-3] Âişe bt. Mustafa’nın evini Evlice Baba Mescidi para vakfına 
istiğlâl yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Câmi‘-i Kebîr mahallesi sâkinelerinden Âişe bt. Mustafa nâm hâtun tarafından 
husûs-ı âti’l-beyânı ikrâra vekîl olup hasm-ı câhid mahzarında mezbûrenin zâtını 
ma‘rifet-i şer‘iyye ile ârifân olan Mustafa b. Mehmed ve diğer Mustafa b. Re-
ceb şehâdetleri ile şer‘an vekâleti sâbite olan Ali Çelebi b. Derviş nâm kimesne 
meclis-i şer‘-i hatîr-i lâzımü’t-tevkīrde medîne-i mezbûrede vâki‘ merhûm Evli-
ce Baba mescidine mevkūfe nukūdun bi’l-fi‘l mütevellîsi olan işbu râfi‘ü’l-kitâb 
Osman Çelebi b. Mehmed Usta nâm kimesne mahzarında bi’l-vekâle ikrâr-ı tâm 
ve takrîr-i kelâm edip müvekkilem merkūme Âişe Hâtun silk-i mülkünde ve zabt 
ve tasarrufunda olup mahalle-i mezbûrede vâki‘ bir tarafdan Nakkāş Sâlih Çelebi 
mülkü ve bir tarafdan vakf bostan ve bir tarafdan dere ve bir tarafdan tarîk-i âm 
ile mahdûd mülk menzilini cemî‘ tevâbi‘ ve levâhıkıyla mütevellî-i mezbûr Os-
man Çelebi’ye elli kıt‘a esedî guruşa bi tarîki’l-istiğlâl bey‘ ve teslîm ol dahi mâl-ı 
vakf-ı mezbûr ile tarîk-i mezkûr üzerinde iştirâ ve tesellüm ve kabûl eyleyip se-
meni olan meblağ-ı mastûr elli guruşu mütevellî-i mezbûr yedinden tamâmen ahz 
ve kabz eylediğimden sonra yine mütevellî-i mezbûr menzil-i mahdûd-ı mezkûru 
gıbbe’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan her sene yedi bu-
çuk esedî guruş ücret ile müvekkilem merkūme Âişe’ye üç sene tamâmına değin 
îcâr ve teslîm ol dahi ber vech-i muharrer istîcâr ve tesellüm ve kabûl eyledim dedi 
dedikde gıbbe’t-tasdîki’ş-şer‘î mâ vaka‘a bi’l-ibtigā kayd şüd.
Fi’l-yevmi’s-sâbi‘ ve’l-ışrîn min Cumâdelâhire sene [10]90.
Şuhûdü’l-hâl: Mehmed Efendi b. Ahmed el-İmâm, Ahmed Çelebi b. Abdullah, 
Abdullah Halîfe b. Abdullah, Abdi Beşe b. Mehmed, Nasuh b. Ebûbekir ve gay-
ruhüm.

26 [6a-4] Papa Göka v. Nikola’nın İncirli köyündeki taşlığını satması
Fi’l-asl vilâyet-i Rumeli’nde livâ-i Avlonya’da Ergirikasrı kazâsına tâbi‘ Tranoşiş-
te nâm karyeden olup hâlâ Havâss-ı Aliyye kazâsına tâbi‘ İncirli nâm karye sı-
nırı dâhilinde Domuzdamı nâm mevzi‘de bakkal olan Papa Göka v. Nikola nâm 
zimmî meclis-i şer‘-i şerîfde işbu râfi‘ü’r-rakīm Nano v. Petko ve Dimo v. Pet-
yo nâm zimmîler muvâcehelerinde tâyi‘an ikrâr ve takrîr-i kelâm edip akd-i âtî 
sudûruna değin silk-i mülk ve zabt ve tasarrufumda olup mevzi‘-i mezkûrda vâki‘ 
bir tarafdan Kazimitro nâm zimmî taşlığı ve bir tarafdan arsa-i hâliye ve iki taraf-
dan [tarîk-i] âm ile mahdûd mülk taşlığımı cemî‘ hukūk ve merâfıkı ile mezbûrân 
Nano ve Dimo’ya ale’l-iştirâki’s-seviy mutasarrıf olmak üzre yüz yirmi kıt‘a esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
anlar dahi ber vech-i muharrer iştirâ ve tesellüm ve kabûl eylediklerinden sonra 
semeni olan meblağ-ı mezkûr yüz yirmi guruşu merkūmân Nano ve Dimo yed-
lerinden bi’t-tamâm ve’l-kemâl ahz ve kabz eyledim min ba‘d zikr olunan taşlıkda 
vechen mine’l-vücûh alâka ve medhalim kalmadı merkūmân Nano ve Dimo’nun 
mülk-i müşterâlarıdır keyfe mâ yeşâ’ân mutasarrıfân olsunlar dedikde gıbbe’t-
tasdîki’ş-şer‘î mâ vaka‘a bi’l-ibtigā ketb olundu.
Fi’l-yevmi’l-hâmis ve’l-ışrîn li sene tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Hasan b. Abdullah, Mehmed b. 
Mahmud ve gayruhüm.

27 [6b-1] Üveys b. Mehmed’in Hristo v. Yani zimmetinde kalan 
parasını vârislerin alması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sükkânından iken bundan akdem fevt olan Üveys b. Mehmed’in 
sulbî sagīr oğlu Mehmed’in vâlidesi ve tesviye-i umûruna kıbeli’ş-şer‘ mansûbe 
vasîsi olan Sâliha bt. Maksud nâm hâtun meclis-i şer‘-i şerîfde medîne-i mezbûre 
sûkunda bakkal olan işbu râfi‘ü’r-rakīm Hristo v. Yani nâm zimmî muvâcehesinde 
bi’l-vesâye ikrâr ve takrîr-i kelâm edip müteveffâ-yı mezbûr hayâtında merkūm 
Hristo’ya sermâye nâmına on iki bin nakid akçe ikrâz ve teslîm ol dahi istikrâz 
[ve] ahz ve kabz ettiğinden sonra bin üç yüz akçe dahi pîşegirlik ücretinden 
mesfûr Hristo zimmetinde müctemi‘a oldukdan sonra müteveffâ-yı mezbûr yine 
hayâtında meblağ-ı merkūmdan bin iki yüz akçesini ahz ve kabz edip mesfûr 
Hristo zimmetinde on iki bin üç yüz akçe bâkī kalmışidi hâlâ meblağ-ı bâkī on 
iki bin üç yüz akçeyi dahi vesâyet-i mahkiyem hasebiyle mesfûr Hristo yedinden 
bi’t-tamâm ve’l-kemâl ahz ve kabz eyledim min ba‘d meblağ-ı mezkûr on üç bin 
beş yüz akçeden mersûm Hristo zimmetinde bir akçe ve bir habbe bâkī kalmadı 
dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâdis ve’l-ışrîn min Cumâdelâhire li sene tis‘în ve elf.
Şuhûdü’l-hâl: Mehmed Beşe b. Abdullah Bazarbaşı, Ahmed Beşe b. Hüseyin 
Çukadâr, Mehmed b. Yusuf, Hasan b. Abdullah ve gayruhüm.

28 [6b-2] Yasomi v. Obtertoz’a Mahmud Ağa b. Sefer’e olan 
borcunu ödemesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Kiremit-
çi Süleyman Çelebi mahallesinde sâkin fahrü’l-emâsil ve’l-akrân Mahmud Ağa 
b. Sefer tarafından meblağ-ı âti’l-beyânı da‘vâ ve taleb ve ahz ve kabz ve ken-
diye îsâle vekîl olup Ahmed b. Abdullah ve Mehmed b. Ahmed nâm kimesne-
ler şehâdetleri ile hasm-ı câhid mahzarında şer‘an vekâleti sâbite olan Ali Ça-
vuş b. Mehmed Usta meclis-i şer‘-i şerîfde sefîne reislerinden Yasomi v. Obter-
toz nâm zimmî muvâcehesinde bi’l-vekâle üzerine da‘vâ ve takrîr-i kelâm edip 
müvekkil-i mûmâ-ileyh Mahmud Ağa’nın merkūm Yasomi zimmetinde cihet-i 
deyn-i şer‘îden yüz esedî guruş hakkı olup bundan akdem meblağ-ı mezbûrun 
kırk guruşunu müvekkilim mûmâ-ileyh Mahmud Ağa mersûm Yasomi yedin-
den ahz edip zimmetinde altmış esedî guruş bâkī kalmışidi hâlâ meblağ-ı bâkī 
altmış guruşu vekâletim hasebiyle merkūm Yasomi’den taleb ederim suâl olunup 
alıverilmesi murâdımdır dedikde gıbbe’s-suâl mezbûr Yasomi cevâbında fi’l-vâki‘ 
müvekkil-i mûmâ-ileyh Mahmud Ağa’ya cihet-i merkūmeden yüz esedî guruş 
deynim olup lâkin bundan akdem meblağ-ı mezbûrun kırk guruşunu mûmâ-
ileyhe edâ ve teslîm edip zimmetimde müvekkil-i mûmâ-ileyh Mahmud Ağa’ya 
lâzımü’l-edâ altmış guruş deynim bâkī kalmışdır deyû ikrâr ve i‘tirâf etmeğin alâ 
mûcibi i‘tirâfihî meblağ-ı bâkī altmış esedî guruşu vekîl-i mezbûra edâ ve teslîme 
mezbûr Yasomi’ye tenbîh birle mâ vaka‘a kayd şüd.
Fî 27 Cumâdelâhire sene [10]90.
Şuhûdü’l-hâl: Hasan [b.] Ali, Hüseyin [b.] Ali, Hamdi [b.] Eyüb, Mehmed [b.] 
Mahmud ve gayruhüm.

29 [6b-3] Seyyid Abdülkādir Efendi Vakfı Mescidi tamiri keşfi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ Saçlı 
Emir demekle ma‘rûf merhûm es-Seyyid Abdülkādir Efendi vakfına berât-ı âlîşân 
ile bi’l-fi‘l mütevellî olan işbu râfi‘ü’l-kitâb Abdullah Efendi b. Ahmed meclis-i şer‘-i 
şerîf-i enverde bi’t-tevliyye takrîr-i kelâm ve ta‘bîr ani’l-merâm edip merhûm-ı 
mezbûrun medîne-i merkūmede Câmi‘-i Kebîr mahallesinde vâki‘ merhûm Sa-
deddin Efendi zâviyesine muttasıl mescid-i şerîfin ebniye-i kadîmesinden sakf-
ları ve duvarları ve pencere ve kapıları mürûr-ı eyyâm ile harâba müşrif olmağla 
sâlifü’z-zikr ebniyenin ta‘mîr ve termîmi için ve müceddeden binâsı lâzım gelen 
mahalleri müceddeden binâ olunmak için bundan akdem kıbel-i şer‘-i enverden 
istîzân eylediğimden sonra ebniye-i mezkûreden lâzımü’l-meremme olan mevzi‘-i 
ta‘mîr ve termîm ve müceddeden binâsı lâzım olan mahalleri dahi müceddeden 
binâ ettirmeğin, üzerine varılıp ba‘de’l-keşf ve’l-mesâha masrûfumun mikdârı 
tahmîn-i sahîh ile tahmîn ve takvîm ve ketb ve terkīm olunmak matlûbumdur 
dedikde savb-ı şer‘-i hatîrden mevlânâ Mehmed Efendi b. Nasuh irsâl olunup ol 
dahi hâssa mi‘mârlarından Üstâd Halîfe b. Abdülmennân ve sâir sukūf ve ebniye 
ahvâline vukūfu olup zeyl-i kitâbda muharrerü’l-esâmî bî-garaz cemâ‘atle mescid-i 
mezkûre varıp akd-i meclis-i şer‘-i mübîn eyledikde mi‘mâr-ı mezbûr mescid-i 
merkūmun evvelâ sakfların mesâha ettikde tûlen ve arzen bi hesâb-ı terbî‘î yüz 
otuz iki zirâ‘ sakfın beher zirâ‘ı ellişer akçeden altı bin altı yüz akçe ve yine tûlen 
ve arzen bi hesâb-ı mezbûr yetmiş beş zirâ‘ nîm şişeli tav‘anın beher zirâ‘ı otuzar 
akçeden iken bin iki yüz elli akçeden iki bin iki yüz elli akçe ve yine tûlen ve arzen 
bi hesâb-ı mezbûr yüz elli altı zirâ‘ duvar sıvanın beher zirâ‘ı on beşer akçeden iki 
bin üç yüz kırk akçe ve dört aded pencere çerçeve ve kapağıyla her pencere yüz 
yirmişer akçeden dört yüz seksen akçe ve dört aded billur cam altı yüz kırk akçe 
ve iki sagīr dolap yüz altmış akçe ve yine tûlen ve arzen bi hesâb-ı mezkûr yirmi 
dokuz zirâ‘ tahta döşemenin beher zirâ‘ı otuzar akçeden sekiz yüz yetmiş akçe ve 
yine tûlen ve kadden bi hesâb-ı mezbûr otuz beş zirâ‘ kemer tahtasından cedîden 
minârenin beher zirâ‘ı yüz elli akçeden sekiz yüz seksen akçe ve mihrâb önünde ve 
nerdübân başında trabzan ber vech-i tahmîn üç yüz akçe ve yine tûlen ve arzen bi 
hesâb-ı mezbûr yedi zirâ‘ tuğla döşemenin beher zirâ‘ı yirmişer akçeden yüz kırk 
akçe ve on basamak cunba nerdübân ber vech-i tahmîn beş yüz akçe ve iki cedîd 
kebîr dolab dört yüz akçe ve üç cedîd tencere camı yedi yüz elli akçe ve üç cam teli 
üç yüz akçe ve on sekiz geçme parmaklık yirmişer akçeden üç yüz altmış akçe ve 
bir oturak tahtası yüz akçe ve bir sokak kapısı ber vech-i tahmîn üç yüz akçe ve bir 
türbe kapısı yüz elli akçe ve iki türbe sandukası üç yüz akçe ve bir kebîr oluk yüz 
yirmi ve bir minâre âlemi [7a] üç yüz akçe ve otuz vakıyye cedîd kurşun ile altmış 
yedi vakıyye atîk kurşun tebdîline sekiz yüz akçe ve ber vech-i tahmîn tav‘an bo-
yalarına bin iki yüz akçe ki işbu ebniye-i muhdese ile ebniye-i kadîmenin ta‘mîr 
ve termîminin üstâdiyye ve ırgadiyye ve sâir harc-ı lâzımıyla cem‘an yirmi beş bin 
dört yüz doksan akçe ile ancak olur bundan noksan ile olmak mümkün değildir 
deyû mi‘mâr-ı mezbûr ve sâir cemâ‘at-i müslimîn-i mezkûrîn icmâ‘ ve ittifâk eyle-
diklerin mevlânâ-yı mezbûr mahallinde ba‘de’t-tahrîr ma‘an ba‘s olunan Çukadâr 
Ahmed Beşe b. Ali ve Hüseyin Çelebi b. Ali ile meclis-i şer‘a gelip alâ vukū‘ihi her 
biri haber vermeleriyle mâ cerâ bi’l-ibtigā ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene tis‘în ve elf.
Şuhûdü’l-hâl: Mehmed Efendi b. İbrahim, Mehmed Efendi b. Süleyman, el-Hâc 
Sırrı Ağa b. Kaytas, Hâfız Mehmed Efendi b. Ebûbekir, Mehmed Ağa b. Eyüb, Ha-
san Çelebi b. Mahmud, Mehmed Çelebi b. Mustafa, Mehmed Efendi b. Ahmed, 
Osman Çelebi b. Mehmed Usta, Mehmed Çelebi b. Mustafa, İbrahim Efendi b. 
Mehmed, Mustafa Çelebi b. Mehmed, Abdi Beşe b. Mehmed, Mehmed Beşe b. Ali, 
Ahmed Beşe b. Ali, Hüseyin Çelebi b. Ali ve gayruhüm.

30 [7a-1] Saime bt. Ahmed’in evini İbrahim Çelebi b. Ahmed’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Çavuş Kasım mahallesi sükkânından Saime bt. Ahmed nâm hâtun meclis-i 
şer‘-i şerîfde işbu râfi‘ü’l-kitâb İbrahim Çelebi b. Ahmed mahzarında tâyi‘an 
ikrâr-ı tâm ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik olup mahalle-i mezbûrede vâki‘ bir tarafı Saraylı Râbia 
Hâtun mülkü ve bir tarafı diğer Saraylı Züleyha Hâtun bt. Abdullah mülkü ve bir 
tarafı Âişe bt. Ebâ Bekir bahçesi ve bir tarafı tarîk-i âm ile mahdûd bir fevkānî ve 
bir tahtânî oda ve bir tahta dehliz ve mezbûre Âişe ile müşterek bi’r-i mâyı ve bir 
mikdâr bahçeyi ve mezbûre Züleyha tarafında vâki‘ arzen iki ve tûlen menzil-i 
mezkûrun tûlü mikdârı damlalık ta‘bîr olunur arsa-i hâliyemi ve bir kenîfi müş-
temil mülk menzilimi cemî‘ tevâbi‘ ve levâhıkıyla mezbûr İbrahim Çelebi’ye yüz 
yirmi kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile ile [bey‘] ve teslîm ol dahi ber vech-i muharrer iştirâ ve tesellüm ve kabûl eyle-
diklerinden sonra semeni olan meblağ-ı mezkûr yüz yirmi esedî guruşu mezbûr 
İbrahim Çelebi yedinden tamâmen ahz ve kabz eyledim ba‘de’l-yevm menzil-i 
mahdûd-ı mezkûrda vechen mine’l-vücûh alâka ve medhalim yokdur mezbûr İb-
rahim Çelebi’nin mülk-i müşterâsıdır keyfe mâ yeşâ’ ve haysü mâ yahtâr mutasar-
rıf olsun dedikde gıbbe’t-tasdîki’ş-şer‘î mâ vaka‘a bi’l-ibtigā ketb olundu.
Fi’l-yevmi’s-sâmin ve’l-ışrîn min Cumâdelâhire li sene tis‘în ve elf.
Şuhûdü’l-hâl: Ali Bey b. Mehmed, Bayram b. Mustafa, Berber Mustafa Çelebi b. 
Abdülkerim, Nalband Hamza b. Hüseyin, Ârif Çelebi b. Mustafa, Mahmud Beşe 
b. Abdullah.

31 [7a-2] Üveys b. Mehmed’in küçük çocuğu Mehmed’e kendi 
malından nafaka takdir edilmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sükkânından iken bundan akdem fevt olan Üveys b. Mehmed’in 
verâseti zevce-i metrûkesi Meryem bt. Mehmed nâm hâtun ile sulbî sagīr oğlu 
Mehmed’e münhasıra olduğu şer[‘an] zâhir ve mütehakkik oldukdan sonra sagīr-i 
mezbûrun vâlidesi ve hâlâ hidâne ve tesviye-i umûruna min kıbeli’ş-şer‘ mansûbe 
vasîsi olan işbu râfi‘atü’l-kitâb Sâliha bt. Maksud nâm hâtun meclis-i şer‘-i şerîf-i en-
verde bi hakki’l-hidâne takrîr-i kelâm ve ta‘bîr ani’l-merâm edip sagīr-i mezbûreye 
babası müteveffâ-yı mezbûrdan bi’l-irsi’ş-şer‘î intikāl eden emvâlin ribhi yevmî on 
beş akçeye bâliğ olmağın sagīr-i mezbûra nafaka ve kisve-bahâsı için yevmî on be-
şer akçe takdîr olunmak matlûbumdur dedikde hâkim-i muvakki‘-i sadr-ı kitâb 
tûbâ-leh ve hüsnü me’âb hazretleri dahi sagīr-i mezbûru emvâlinin ribhi yevmî 
on beşer akçeye bâliğ olduğu zâhir ve mütehakkik olmağın sagīr-i mezbûrun na-
faka ve kisve-bahâsı için târih-i kitâbdan yevmî on beş akçe farz ve takdîr eyleyip 
meblağ-ı mefrûz-ı mezbûru harc ve sarfa ve lede’l-hâce istidâneye ve vaktü’z-zafer 
sagīr-i mezbûra rücû‘a izin birle mâ hüve’l-vâki‘ bi’l-ibtigā ketb olundu.
Fi’l-yevmi’l-âşir min Cumâdelâhire sene [10]90.
Şuhûdü’l-hâl: Mehmed Efendi b. Nasuh, es-Seyyid Ârif Çelebi b. Mustafa, Ahmed 
Beşe b. Hasan Çukadâr, Hüseyin Çelebi b. Ali ve gayruhüm.









32 [7a-3] Mustafa Beşe b. Abdi’nin evini Mahmud b. Kasım 
ve karısına satması
Mahmiye-i İstanbul’da İbrahim Çavuş mahallesi sâkinlerinden Mustafa Beşe 
b. Abdi nâm kimesne meclis-i şer‘-i hatîr-i lâzımü’t-tevkīrde işbu râfi‘ayi’l-kitâb 
Mahmud b. Kasım ve zevcesi Saime bt. Ahmed mahzarlarında tâyi‘an ikrâr-ı tâm 
ve takrîr-i kelâm edip akd-i âtî sudûruna değin silk-i mülk ve zabt tasarrufumda 
olup medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal-
lâ tın dan Çavuş Kasım mahallesinde vâki‘ bir tarafdan nalçacı Mustafa oğlu Meh-
med mülkü ve bir tarafdan Kalafatçızâde Ahmed Çelebi el-İmâm mülkü ve bir ta-
rafdan tarîk-i hâs ve bir tarafdan tarîk-i âm ile mahdûd üç fevkānî ve iki tahtânî 
odaları ve bir ahırı ve bi’r-i mâyı ve kenîfi ve bahçeyi müştemil menzilimi cemî‘ 
tevâbi‘ ve levâhıkı ile mezbûrân Mahmud ve Saime’den ale’l-iştirâki’s-seviy muta-
sarrıf olmak üzre iki yüz otuz kıt‘a esedî guruşa tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm anlar dahi ber vech-i muharrer iştirâ ve 
tesellüm ve kabûl eyledikden sonra semeni olan meblağ-ı mezkûr iki yüz otuz gu-
ruşu mezbûrân Mahmud ve Saime yedlerinden bi’t-tamâm ve’l-kemâl ahz ve kabz 
eyledim ba‘de’l-yevm menzil-i mahdûd-ı mezkûrda vechen mine’l-vücûh alâka ve 
medhalim yokdur merkūmân Mahmud ve Saime’nin mülk-i müşterâlarıdır key-
fe mâ yeşâ’ân ve yahtârân mutasarrıfân olsunlar dedikde gıbbe’t-tasdîki’ş-şer‘î mâ 
hüve’l-vâki‘ bi’l-ibtigā ketb olundu.
Fi’l-yevmi’s-sânî min şehri Recebi’l-ferd sene [10]90.
Şuhûdü’l-hâl: Halil Bey b. Osman, Mehmed b. Mustafa, Ömer b. Hüseyin, Mus-
tafa b. Abdullah, Hüseyin Çelebi b. Mustafa, Mustafa Çelebi b. Mehmed, Hasan b. 
Abdullah, Ali b. Abdullah, Hasan b. Hüseyin.

33 [7b-1] Yani v. Rizo’nun evini Aleksandra bt. Nikola’ya satması
Havâss-ı Aliyye kazâsına tâbi‘ Büyükçekmece nâhiyesine tâbi‘ Menekşe nâm kar-
ye ahâlîsinden olup hâlâ mahmiye-i İstanbul’da eski odalar başında sâkin Yani v. 
Rizo nâm zimmî meclis-i şer‘-i şerîfde işbu râfi‘atü’l-vesîka Aleksandra bt. Nikola 
nâm nasrâniyye muvâcehesinde ikrâr ve i‘tirâf edip akd-i âti’z-zikrin sudûruna de-
ğin silk-i mülk-i sahîhimde münselik olup karye-i mezbûrede vâki‘ bir tarafı Şaş v. 
Manol zimmî mülkü ve bir tarafı değirmenci Nikola v. Minho zimmî mülkü ve iki 
tarafı tarîk-i âm ile mahdûd bir bâb tahtânî oda ve bir sofa ve zât eşcâr-ı müsmi-
re ve gayr-ı müsmire bahçeyi müştemil mülk menzilimi cemî‘ tevâbi‘ ve levâhıkı 
ile mezbûre Aleksandra’ya bin üç yüz fıddî râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm ve kabz ve kabûl eyledik-
den sonra semeni olan meblağ-ı mezbûr bin üç yüz akçeyi yedinden bi’t-tamâm 
ve’l-kemâl ahz ve kabz eyledim ba‘de’l-yevm menzil-i mahdûd-ı mezkûrda alâka 
ve medhalim yokdur, mezbûre Aleksandra’nın mülk-i müşterâsıdır keyfe mâ teşâ’ 
mutasarrıfe olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sânî min şehri Recebi’l-ferd li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hasan b. 
Abdullah ve gayruhüm.

34 [7b-2] Mustafa Ağa b. Hasan Ağa’nın evini Hacı Osman Ağa 
b. Hasan’a satması
Sâbıkan dergâh-ı âlî -dâme mahfûfen bi’l-me‘âlî- yeniçerileri ağası olan iftihârü’l-
emâcid ve’l-e‘âlî câmi‘ü’l-mehâmid ve’l-me‘âlî zü’l-kadri’r-refî‘ ve’l-câhi’l-menî‘ iz-
zetlü Mustafa Ağa ibnü’l-merhûm Hasan Ağa taraflarından bey‘-i âti’z-zikre ve 
kabz-ı semen ve kendiye îsâle ve kabz ve îsâl mütevakkıf olduğu umûrun küllîsine 
vekîl olup hasm-ı câhid mahzarında Mehmed Çelebi b. Receb ve İbrahim Çelebi b. 
Ahmed nâm kimesneler şehâdetleri ile şer‘an vekâleti sâbite olan Süleyman Ağa b. 
Bâli nâm kimesne meclis-i şer‘-i şerîf-i lâzımü’t-tevkīrde işbu râfi‘ü’l-kitâb fahrü’l-
emâsil ve’l-akrân el-Hâc Osman Ağa b. Hasan tarafından ikrâr-ı âti’l-beyânı 
tasdîke vekîl olup bimâ hüve tarîkü’s-sübût şer‘an vekâleti sâbite olan el-Hâc 
Ali b. Bâli mahzarında bi’l-vekâle ikrâr-ı tâm ve takrîr-i kelâm edip müvekkilim 
mûmâ-ileyh Mustafa Ağa hazretleri akd-i âti’z-zikrin sudûruna değin silk-i mülk 
ve zabt ve tasarruflarında olup medîne-i Hazret-i Ebî Eyyûb-i Ensârî -radiye anhu 
Rabbühü’l-Bârî-’de İslâm Bey mahallesinde vâki‘ bir tarafdan Hasan Ağa b. Ali 
mülkü ve iki tarafdan müvekkil-i müşârün-ileyhin tasarrufunda olan vakf menzil 
ve bir tarafdan tarîk-i âm ile mahdûd iki tahtânî oda ve bir sofa ve bi’r-i mâyı ve 
kenîf ve tûlen ve arzen bi hesâb-ı şatrancî iki bin iki yüz otuz iki zirâ‘ arsa-i hâliyeyi 
müştemil menzil ile yine iki tarafı menzil-i mezkûr ve bir tarafı yine müvekkil-i 
mûmâ-ileyh tasarrufunda olan vakf menzil ve bir tarafı tarîk-i âm ile mahdûd iki 
tahtânî odaları ve kenîfi ve tûlen kırk ve arzen on zirâ‘ bi hesâb-ı şatrancî dört yüz 
zirâ‘ arsa-i hâliyemi müştemil menzili dahi cemî‘ hukūk ve merâfıkı ile müvekkil-i 
mezbûru el-Hâc Osman Ağa’dan bi safkatin vâhidetin beş yüz kıt‘a esedî guru-
şa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol 
dahi ber vech-i muharrer iştirâ ve tesellüm ve kabûl eyledikden sonra semeni olan 
meblağ-ı mezkûr beş yüz guruşu müvekkil-i merkūm el-Hâc Osman Ağa yedinde 
vekâlet-i mahkiyem hasebiyle bi’t-tamâm ve’l-kemâl ahz ve kabz eyledim ba‘de’l-
yevm menzileyn-i mahdûdeyn-i mesfûreyn müvekkil-i mûmâ-ileyh el-Hâc Os-
man Ağa’nın mülk-i müşterâsıdır keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sânî min şehri Recebi’l-mürecceb li sene tis‘în ve elf.
Şuhûdü’l-hâl: Es-Seyyid Abdurrahman Efendi b. es-Seyyid Yakub el-İmâm, 
Abdülkādir Bey b. el-merhûm Ahmed Paşa, Mehmed Beşe b. Abdullah, Musta-
fa Çelebi b. Süleyman, Musli Bey b. Receb, Ahmed Beşe b. Hasan, İbrahim b. Ab-
dullah, Mustafa Beşe b. Mehmed, Mehmed b. Eyüb, Ali b. Abdullah ve gayruhüm.

35 [7b-3] Şaban Efendi b. Süleyman’ın vasiyetini yerine getirmek üzere 
İbrahim Efendi’nin vasî tayin edilmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Sofular mahallesi sükkânından Şaban Efendi b. Süleyman tarafından husûs-ı 
âti’l-beyânı ikrâra vekîl olup hasm-ı câhid mahzarında el-Hâc Mustafa b. Ramazan 
ve Ahmed Efendi b. Mehmed nâm kimesneler şehâdetleri ile şer‘an vekâleti sâbite 
olan İbrahim Çelebi b. Abdülbâkī nâm kimesne meclis-i şer‘-i şerîfde işbu râfi‘ü’l-
kitâb İbrahim Efendi b. Resul mahzarında bi’l-vekâle ikrâr-ı tâm ve takrîr-i kelâm 
edip müvekkilim mezbûr Şaban Efendi bi emrillâhi te‘âlâ dâr-ı fenâdan sarây-ı 
bekāya intikāl ve irtihâl eylediğimde mecmû‘ malımdan beş bin akçe ihrâc ve ifrâz 
olunup techîz ve tekfîne ve eyyâm-ı mu‘tâdede fukarâ-yı müslimîne tabh-ı ta‘âm 
oluna ve sâir emvâlimden dahi kendim tahrîr ettiğim defter nâtık olduğu üzre, 
düyûn-ı müteferrikam dahi edâ oluna deyû vasiyyet edip vesâyâ-yı mezbûrenin 
tenfîzine mûmâ-ileyh İbrahim Efendi’yi vasiyy-i muhtârı nasb ve ihtiyâr eyledi 
dedikde mezbûr İbrahim Efendi dahi vesâyet-i merkūmeyi kabûl ve hıdemât-ı 
lâzımesini edâya ta‘ahhüd ve iltizâm etmeğin mâ cerâ gıbbe’l-ibtigā ketb olundu.
Fi’l-yevmi’l-âşir min Cumâdelâhire li sene tis‘în ve elf.
Şuhûdü’l-hâl: Abdüsselâm Efendi b. Nasuh, es-Seyyid Ahmed Çelebi b. Nuh, el-
Hâc Âşir b. ( ) el-Bevvâbü’s-sultânî, İvaz Bey b. Mehmed, Hasan b. Abdullah, Meh-
med b. Eyüb.

36 [7b-4] Kiryazi v. Yorgi’nin evini müştemilâtıyla Yorgaki 
v. Dimitri’ye satması
Mine’l-asl vilâyet-i Rumeli’nde kasaba-i Göllükesri ma hal lâ tın dan Varlağam 
mahallesi ahâlîsinden olup hâlâ mahmiye-i İstanbul’da Mahmud Paşa hanın-
da müsâfiren sâkin olan Kiryazi v. Yorgi nâm zimmî meclis-i şer‘-i şerîfde işbu 
râfi‘ü’l-kitâbi’r-rakīm Yorgaki v. Dimitri nâm zimmî muvâcehesinde ikrâr ve 
takrîr-i kelâm edip akd-i âti’z-zikrin sudûruna değin silk-i mülk-i sahîhimde 
münselik olup mahalle-i mezbûrede vâki‘ bir tarafdan Tolko v. Sarko nâm zimmî 
mülkü ve bir tarafdan Pîrî Lefteri v. Kavali nâm zimmî mülkü ve bir tarafdan 
ba‘zan Rali v. Yorgi nâm zimmî mülkü ve ba‘zan göl ve bir tarafdan tarîk-i âm 
ile mahdûd iki bâb fevkānî oda ve altında mahzeni ve avluyu ve zât eşcâr-ı müs-
mire ve gayr-ı müsmire bahçeyi müştemil menzilimi cemî‘ tevâbi‘ ve levâhıkı ve 
âmme-i hukūk ve merâfıkı ile merkūm Yorgaki’ye beş yüz kıt‘a esedî guruşa ta-
rafeynden [8a] îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi 
vech-i muharrer iştirâ ve kabûl eyledikden sonra semeni olan meblağ-ı mezkûr 
beş yüz esedî guruşun dört yüz kırk üç guruşunu mersûm-ı mezbûr Yorgaki’ye 
zimmetinde lâzımü’l-kazâ deynim olan dört yüz kırk üç esedî guruşa takās edip 
ol dahi mukāssa ve kabûl eyleyip meblağ-ı bâkī elli yedi esedî guruşu dahi nakd-i 
merkūmu Yorgaki yedinden tamâmen ahz ve kabz eylediğimden sonra zikr olu-
nan menzili mahallinde zabt ve tasarrufa mesfûr Yorgaki’yi taslît eyledi dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min şehri Recebi’l-ferd li sene tis‘în ve elf.
Şuhûdü’l-hâl: Mustafa Çavuş b. Abdullah, Muharrem Çavuş b. Abdullah, Ali b. 
Abdullah, Mehmed b. Eyüb ve gayruhüm mine’l-huzzâr.

37 [8a-1] Evlice Baba Vakfı’na Osman Çelebi b. Mehmed Usta’nın 
kâtip tayin edilmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm Evlice Baba vakfı olan nukūd-ı mevkūfenin kâtibi olmayıp bir kâtib nasb 
olunmak lâzım ve mühim olup işbu hâmilü’l-hurûf Osman Çelebi b. Mehmed 
Usta nâm kimesne her vechile hizmet-i kitâbete mahall ve müstahık ve uhdesin-
den gelmeğe kādir olmağın hâkim-i muvakki‘-i sadr-ı kitâb tûbâ-leh ve hüsnü 
me’âb hazretleri dahi mezbûr Osman Çelebi’yi vakf-ı mezkûre hasbî kâtib nasb ve 
ta‘yîn eyledikde ol dahi kitâbet-i mezbûreyi kabûl ve hıdemâtını edâya ta‘ahhüd 
etmeğin mâ hüve’l-vâki‘ gıbbe’l-ibtigā alâ hâze’l-minvâl ketb olundu.
Fi’l-yevmi’r-râbi‘ min şehri Recebi’l-ferd li sene tis‘în ve elf.
Şuhûdü’l-hâl: Mehmed Efendi b. Ahmed el-İmâm, İbrahim Çelebi b. Ahmed, 
Mustafa Çelebi b. Mehmed, Halil Bey b. Hasan, Abdi Beşe b. Mehmed, Hasan Çe-
lebi b. Ahmed Peştamalîzâde, İbrahim Çelebi b. Mehmed, el-Hâc Ahmed b. Oruc.

38 [8a-2] Evlice Baba Vakfı mütevelliliğine Mustafa Çelebi 
b. Mehmed’in tayini
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm Evlice Baba vakfı olan nukūd-ı mevkūfe-i müteferrikanın mütevellîsi 
olan Osman Çelebi b. Mehmed Usta nâm kimesne meclis-i şer‘-i şerîf-i enve-
re gelip hıdemât-ı lâzıme-i mühimmem kesîre olmağla tevliyyet-i merkūme 
uhdesinden gelmeğe iktidârım yokdur deyû kendi rızâ ve hüsn ihtiyârım 
ile tevliyyet-i mezkûreden kasr-ı yed eyledim dedikde mahalle-i mezbûre 
sükkânından işbu hâmilü’l-vesîka Mustafa Çelebi b. Mehmed nâm kimesne 
için zeyl-i kitâbda isimleri muharrer olan ahâlî-i mahalle-i mezbûrenin her biri 
tevliyyet-i mezkûre uhdesinden gelmeğe her vechile kādir ve mahall ve müsta-
hıkdır deyû ihbâr etmeleriyle hâkim-i muvakki‘-i sadr-ı kitâb tûbâ-leh ve hüsnü 
me’âb hazretleri dahi tevliyyet-i mezkûreyi yevmî dört akçe vazîfe-i mersûmesiyle 
mezbûr Mustafa Çelebi’ye tevcîh edip tasarrufu için işbu vesîka alâ mâ hüve’l-
hakīka gıbbe’l-ibtigā ketb olunup yed-i tâlibine def ‘ olundu.
Fi’l-yevmi’r-râbi‘ min şehri Recebi’l-mürecceb li sene tis‘în ve elf.
Şuhûdü’l-hâl: Es-Sâbikūn.

39 [8a-3] Âişe bt. Mahmud’un ticaret için Nahcıvan’da bulunan kocası 
Cafer’in vefat ettiği ve kızı ile ilgili nafaka davasında vekilinin 
sorumlu olmadığı
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kasım Paşa mahallesi sâkinelerinden Âişe bt. Mahmud nâm hâtunun anası 
tarafından husûs-ı âti’l-beyâna vekîli olup bimâ hüve tarîkü’s-sübût şer‘an vekâleti 
sâbite olan Hatice bt. Mehmed nâm hâtun mahfil-i kazâda bâ‘is-i hâze’l-kitâb 
Bektaş b. Abdullah nâm kimesne mahzarında bi’l-vekâle üzerine da‘vâ ve takrîr-i 
kelâm edip kızım müvekkilem merkūm Âişe’nin zevci olup hâlâ diyâr-ı Acem’de 
Nahçıvan kasabasında müsâferet tarîki üzre sâkin olan Cafer b. Haydar nâm ki-
mesne târih-i kitâbdan üç sene mukaddem kasaba-i mezbûreye ticâret için azîmet 
ettiği vakitde mezbûr Bektaş ile üçü bir yerde iken kızım mezbûre Âişe’nin na-
fakası için beher ay yüzer akçe vermek üzre mezbûr Bektaş’a havâle-i şer‘iyye ile 
havâle eyledikde mezbûr Bektaş dahi havâle-i mezbûreyi kabûl ve bin seksen do-
kuz senesi Ramazân-ı şerîfine gelince her ay havâle olunan yüzer akçeyi kızımız 
mezbûre Âişe’ye teslîm eyledi hâlâ bin seksen dokuz Ramazânı’ndan târih-i kitâb 
gününe gelince mürûr eden şühûrdan beş aylık beş yüz akçeyi mezbûr Bektaş kı-
zım mezbûre Âişe’ye teslîm etmedi suâl olunup meblağ-ı bâkī beş yüz akçenin 
alıverilmesi matlûbumdur dedikde gıbbe’s-suâl mezbûr Bektaş vech-i meşrûh 
üzre olan havâleyi kabûlünü ikrâr lâkin mezbûre Âişe’nin zevci mezbûr Ca-
fer sene-i mezbûre bin seksen dokuz senesi Ramazânı’nda kasaba-i merkūmede 
vefât etmişidi ana binâen meblağ-ı merkūm beş bin beş yüz seksen dokuz akçeyi 
teslîm etmedim deyicek isre’l-istintâk ve akībe’l-inkâr ve gıbbe’t-talebi’l-beyyine 
udûl-i ricâl-i ahrârdan fi’l-asl kasaba-i mezbûrede merkūm Cafer’in müsâfiren 
sâkin olduğu Teze mahallesi ahâlîsinden olup hâlâ mahmiye-i İstanbul’da Tah-
ta handa ticâret üzre olan Şaban b. Mehmed ve Mehmed b. Kara Mustafa nâm 
kimesneler li ecli’ş-şehâde makām-ı kazâda hâzırân olup istişhâd olundukların-
da fi’l-vâki‘ müvekkile-i mezbûrenin zevci merkūm Cafer minvâl-i muharrer üzre 
sene-i mezkûre Ramazân-ı şerîfinde kasaba-i merkūmede müsâfiren sâkin iken 
vefât edip cenâzesine hâzır olduk biz bu husûsa bu vech üzre şâhidleriz şehâdet 
dahi ederiz deyû tahrîri edâ-i şehâdet-i şer‘iyye eylelediklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebiyle mezbûr Cafer’in mevtine ba‘de’l-
hükm vekîl-i merkūm nafaka talebiyle mezbûr Bektaş’a bî-vech ta‘arruzdan men‘ 
birle mâ vaka‘a bi’t-taleb ketb olundu.
Fi’l-yevmi’s-sâmin min şehri Recebi’l-mürecceb li sene tis‘în ve elf.
Şuhûdü’l-hâl: Ali Efendi b. Mehmed el-Kadı, Hüseyin Çelebi b. Ali, Ahmed Beşe 
b. Hüseyin Çukadâr, Mehmed b. Eyüb ve gayruhüm mine’l-huzzâr.

40 [8a-4] Hüseyin Ağa b. Ramazan’ın yoğurthanesini Mustafa Ağa 
b. Hasan’a satması
Umdetü’l-muhadderât zübdetü’l-muvakkarât aliyyetü’z-zât Hatice Sultan -dâmet 
ismetühâ- hazretlerinin mahmiye-i İstanbul’da hısnı ebvâbından Hazret-i 
Ebî Eyyûb-i Ensârî kapısı hâricinde Şişeci Mehmed Çelebi mahallesinde vâki‘ 
hadîkalarının ustası olan Hüseyin Ağa b. Ramazan tarafından husûs-ı âti’l-beyânı 
ikrâra vekîl olup hasm-ı câhid mahzarında Mehmed Ağa b. Hasan ve Ahmed b. 
Ali şehâdetleriyle şer‘an vekâleti sâbite olan Ali Efendi b. Mehmed meclis-i şer‘-i 
şerîf-i enverde müşârün-ileyhimâ sultân hazretlerinin kethüdâları olup işbu 
kitâb-ı sıhhat-nisâbın sâhibi olan iftihârü’l-emâcid ve’l-ekârim câmi‘ü’l-mehâmid 
ve’l-mekârim zü’l-kadri’r-refî‘ ve’l-izzi’l-menî‘ Mustafa Ağa b. Hasan tarafından 
ikrâr-ı âti’z-zikri tasdîke vekîl olup bimâ hüve tarîkü’s-sübût şer‘an vekâleti sâbite 
olan Süleyman Efendi b. er-Râcil mahzarında bi’l-vekâle ikrâr-ı tâm ve takrîr-i 
kelâm edip müvekkilim mezbûr Hüseyin Ağa akd-i câ’i’z-zikrin sudûruna değin 
silk-i mülk-i sahîhinde münselik olup mahalle-i mezbûrede vâki‘ bir tarafı İbra-
him Çavuş mülkü [ve bir tarafı] sâhil-i bahr ve iki tarafı tarîk-i âm ile mahdûd 
senede Ayasofya-i kebîr vakfı’na altmış akçe mukāta‘ası olan mülk yoğurthâneyi 
müvekkil-i mûmâ-ileyh Mustafa Ağa’ya üç yüz kıt‘a esedî guruşa tarafeynden îcâb 
ve kabûlü [hâvî] bey‘-i bâtt-ı sahîh-i şer‘î ile bey‘ ve teslîm ol dahi ber vech-i mu-
harrer iştirâ ve tesellüm ve kabz ve kabûl eyledikden sonra semeni olan meblağ-ı 
mezkûr üç yüz guruşu müvekkil-i mûmâ-ileyh Mustafa Ağa yedinden tamâmen 
ahz ve kabz eyledim min ba‘d sâlifü’z-zikr yoğurthâne müvekkil-i müşârün-ileyh 
Mustafa Ağa’nın mülk-i müşterâsı olmuşdur keyfe mâ yeşâ’ [8b] ve yahtâr muta-
sarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’l-hâdî aşer min şehri Recebi’l-ferd li sene tis‘în ve elf.
Şuhûdü’l-hâl: Mehmed Ağa b. Ömer, Hüseyin Çelebi b. Yazıcı, Mahmud Ağa, Ali 
Usta b. ( ), Yusuf Usta b. ( ), Nasuh Hoca, Hüseyin Çelebi b. Ali.

41 [8b-1] Kasımpaşa Camii müezzini Abdullah Halife’nin hacca gitme 
niyeti sebebiyle işleri için yerine vekil tayini
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm Kasım Paşa câmi‘-i şerîfinde müezzin ve Selâmi Mehmed Bey ve Âsım 
Ahmed vakıflarına câbî olan Abdullah Halîfe b. Mustafa nâm kimesne meclis-i 
şer‘-i şerîf-i enverde işbu hâmilü’l-vesîka Mehmed Halîfe b. Abdünnebi nâm ki-
mesne mahzarında takrîr-i kelâm edip ben işbu sene-i mübârekede hacc-ı şerîfe 
kasd ve azîmetim mukarrer olmağın üzerime edâsı lâzım gelen hıdemât ve cihâtın 
edâsına vazîfelerini mütevellîlerinden ahz ve kabza ve menzilimde sâkinetân olup 
üzerime nafaka ve kisveleri lâzım gelen vâlidem ile zevceme îsâl ve teslîme ve 
kabz ve îsâle mütevakkıf olduğu umûrun cümlesine mezbûr Mehmed Halîfe’yi ta-
rafımdan vekîl ve nâib-i menâb nasb ve ta‘yîn eyledim dedikde ol dahi vekâlet-i 
merkūmeyi kabûl ve hıdemât-ı lâzıme-i mezkûrenin edâsına ta‘ahhüd ve iltizâm 
eylediğinden sonra işbu hâzır bi’l-meclis İbrahim Efendi b. Hasan nâm kimesne-
yi dahi mezbûr Mehmed Halîfe üzerine hasbî nâzır nasb eyledim dedikde ol dahi 
nezâret-i merkūmeyi kabûl ve merâsimini edâya müte‘ahhid olmağın mâ cerâ alâ 
hâze’l-minvâl bi’l-ibtigā ketb olundu.
Fi’l-yevmi’l-hâdî aşer min şehri Recebi’l-mürecceb li sene tis‘în ve elf.
Şuhûdü’l-hâl: Mehmed Efendi b. Nasuh, es-Seyyid Ârif Çelebi b. Mustafa, Ahmed 
Bey b. Abdullah Berber, Mehmed Çelebi b. ( ) ve gayruhüm.

42 [8b-2] Mehmed Efendi b. Şeyh Mehmed Efendi’nin evini 
istiğlâl yoluyla satması
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden mevlânâ Abdüsselâm Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Baba 
Haydar mahallesi sâkinlerinden olup sâbıkan Galata kadısı olan umdetü’l-
mevâlyyi’l-izâm, zübdetü’l-e‘âli’l-fihâm, yenbû‘ü’l-fezâ’il, metbû‘ü’l-efâzıl Meh-
med Efendi b. el-merhûm eş-Şeyh Mehmed Efendi hazretlerinin sa‘âdet-
hânelerine varıp zeyl-i kitâbda muharrerü’l-esâmî müslimîn huzûrunda akd-i 
meclis-i şer‘-i mübîn eyledikde mûmâ-ileyh Mehmed Efendi meclis-i ma‘kūd-ı 
mezbûrda hâlâ kasaba-i Beşiktaş’da Sinan Paşa mahallesinde sâkine olup kendi 
malından vücûh-ı hayrât için vakf ve haps eylediği nukūdun bi’l-fi‘l mütevellîsi 
olan umdetü’l-muhadderât bâ‘isetü hâze’l-kitâb Fâtıma Hâtun bt. el-merhûm 
Abdurrahim taraflarından tasdîk-i âti’l-beyâna vekîl-i sâbitü’l-vekâlesi olan 
Ali Ağa b. Oruc nâm kimesne mahzarında asâleten ikrâr ve takrîr-i kelâm edip 
silk-i mülk-i sahîhimde münselik olup zikr olunan Baba Haydar mahallesinde 
vâki‘ bir tarafdan Kerime Hâtun mülkü ve bir tarafdan merhûm Kapıcızâde Ah-
med Efendi’nin veresesi mülkleri ve iki tarafı tarîk-i âm ile mahdûd hâriciyye ve 
dâhiliyyesi büyût-ı adîde ve hamam ve kanavât-ı müsennât ile muharrer dört ma-
sura mâ’-i cârî ve köşkü ve fıskiye ve hadîkayı müştemil menzilimi bi cümleti’t-
tevâbi‘ ve’l-levâhık müvekkil-i [mütevelliye-i] mezbûre [Fâtıma]kıt‘a esedî guruşa bi tarîki’l-istiğlâl bey‘ ve teslîm ol dahi mâl-ı vakf-ı mezbûr ile 
tarîk-i merkūm üzre iştirâ ve tesellüm ve kabûl eyleyip semeni olan meblağ-ı 
mastûr iki bin guruşu mütevelliye-i mezbûre [Fâtıma] Hâtun yedinden tamâmen 
ahz ve kabz eylediğimden sonra mütevelliye-i mezbûre [Fâtıma] Hâtun menzil-i 
mahdûd-ı mezbûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâb 
senesi Recebi’l-ferdi gurresinden bir sene tamâmına değin üç yüz kıt‘a esedî gu-
ruş ücret ile bana îcâr ve teslîm ben dahi ber vech-i muharrer istîcâr ve tesellüm ve 
kabûl eyledim dedikde gıbbe’t-tasdîki’ş-şer‘î vâki‘ hâli mevlânâ-yı mezbûr mahal-
linde tahrîr ba‘dehû ma‘an irsâl olunan Mehmed b. Eyüb ile meclis-i şer‘a gelip her 
biri alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî aşer min Recebi’l-ferd li sene tis‘în ve elf.
Şuhûdü’l-hâl: Fahrü’l-müderrisîni’l-kirâm Mehmed Efendi b. Abdülbâkī Efendi, 
Zahrü’l-müsta‘iddîn Hüseyin Efendi b. Bayram en-Niğdevî, Abdullah Efendi b. 
Mehmed, Mustafa Çelebi b. Ramazan, Mehmed Efendi b. Veli, Derviş Efendi b. 
Mehmed, Davud Ağa b. Mehmed, İsmail Bey b. Mustafa, Mehmed b. Eyüb.

43 [8b-3] Yahya Çelebi b. Ahmed’in alacak iddiasının reddi
Fi’l-asl vilâyet-i Anadolu’da Fenaris kazâsına tâbi‘ Aydınlı nâm karye ahâlîsinden 
olup Havâss-ı Aliyye kazâsı a‘mâlinden Terkos nâhiyesine tâbi‘ Balaban Burnu 
demekle ma‘rûf mahalde vâki‘ beylik mandırada imâm iken târih-i kitâbdan on 
yedi ay mukaddem vefât eden Şaban Halîfe b. Hızır nâm müteveffânın yedinde 
olan hüccet-i şer‘iyye mûcebince usûbet-i nesebiyye cihetinden hasren vârisi ol-
duğu sâbit ve zâhir olan Mustafa b. Mehmed nâm kimesne tarafından Hasan Bey 
b. Mehmed ve Mustafa b. Ahmed nâm kimesneler şehâdetleriyle hasm-ı câhid 
mahzarında meblağ-ı âti’l-beyânı da‘vâ ve taleb ve ahz ve kabza vekâleti sâbite olan 
Yahya Çelebi b. Ahmed nâm kimesne meclis-i şer‘-i şerîfde nâhiye-i mezbûreye 
tâbi‘ Ayazma nâm karye ahâlîsinden sâhib-i hâze’s-sifr Kerniya v. Dimitri nâm 
zimmî muvâcehesinde bi’l-vekâle üzerine da‘vâ ve takrîr-i kelâm edip müteveffâ-
yı mezbûr Şaban Halîfe’nin merkūm Kerniya zimmetinde hüccet-i karz-ı şer‘îden yüz esedî guruş hakkı olup kable’l-ahz fevt olmağla meblağ-ı mersûm bi’l-irsi’ş-
şer‘î müvekkilim mezbûr Mustafa’ya intikāl etmekle meblağ-ı merkūmu hâlâ 
vekâletim hasebiyle taleb ederim suâl olunup alıverilmesi murâdımdır dedik-
de gıbbe’s-suâl mezbûr Kerniya cevâbında fi’l-vâki‘ müteveffâ-yı mezbûr Şaban 
Halîfe’ye cihet-i merkūmeden zimmetimde yüz esedî guruş deynim var idi lâkin 
vefâtından on ay mukaddem müteveffâ-yı mezbûrun hâl-i hayâtında ve kemâl-i 
akl-i sıhhatinde zikr olunan mandırada şuhûd-ı udûl muvâcehelerinde meblağ-ı 
merkūmu merkūm Şaban Halîfe’ye bi’t-tamâm edâ ve teslîm edip ol dahi yedim-
den tamâmen ahz ve kabz etmişidi deyû def ‘le mukābele edicek isre’l-istintâk 
ve akībe’l-inkâr ve isre talebi’l-beyyine udûl ve ahrâr-ı ricâlden mahmiye-i 
İstanbul’da Karagümrük kurbunda vâki‘ gölden beher sene mahmiye-i İstanbul’a 
bey‘ için balık getirmek takrîbiyle meblağ-ı merkūmu mesfûr Kerniya müteveffâ-
yı mezbûre hayâtında teslîm ettiği vakitde mezkûr mandırada hâzır bulunan Kaba 
Hasan Beşe b. Mehmed nâm kimesne ile sâlifü’z-zikr mandırada sâkin Ahmed 
b. Mahmud nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-vâki‘ mersûm Kerniya zimmetinde lâzımü’l-edâ deyni olan 
yüz esedî guruşu târih-i mezbûrda ve mahall-i merkūmda müteveffâ-yı mezbûr 
Şaban Halîfe’ye hayâtında bizim huzûrumuzda def ‘ ve teslîm edip mezbûr Şa-
ban Halîfe dahi meblağ-ı merkūmu tamâmen ahz ve kabz eylediğinden sonra 
müteveffâ-yı mezbûr mersûm Kerniya’nın zimmetinde bir akçe ve bir habbe hak-
kım bâkī [9a] kalmadı deyû yine bizim huzûrumuzda kirâren ve mirâren ikrâr 
dahi edip bizi işhâd eyledi. Bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylelediklerinde gıbbe’t-ta‘dîl ve’t-tezkiyye 
şehâdetleri makbûle olmağın mûcebiyle vekîl-i mezbûr Yahya Çelebi’yi meblağ-ı 
merkūm talebiyle mesfûr Kerniya’ya bî-vech ta‘arruzdan men‘ birle mâ hüve’l-
vâki‘ bi’t-taleb ketb olundu.
Fi’l-yevmi’r-râbi‘ aşer min şehri Recebi’l-ferd sene [10]90.
Şuhûdü’l-hâl: Hasan Çelebi b. Ali, Mehmed b. Eyüb, Mehmed b. Mahmud, Ali b. 
Abdullah, Ali b. Ahmed ve gayruhüm.

44 [9a-1] Âişe bt. Osman ile Mehmed Beşe b. Mustafa’nın boşanması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal-
lâ tın dan Zeyneb Hâtun mahallesi sâkinelerinden Âişe bt. Osman nâm hâtun 
meclis-i şer‘-i şerîf-i hatîr-i lâzımü’t-tevkīrde zevci işbu râfi‘ü’l-kitâb Meh-
med Beşe b. Mustafa nâm kimesne mahzarında bi tav‘ihâ ikrâr-ı tâm ve takrîr-i 
kelâm [edip] mezbûr Mehmed Beşe zevcim olup lâkin beynimizde hüsn-i 
mu‘âşeretimiz olmamağla zimmetinde mütekarrir ve ma‘kūdun aleyh olan yedi 
bin akçe mehr-i müeccel hakkım ve nafaka-i iddet-i mu‘ayyenem ile mezbûr 
Mehmed Beşe zimmetinde cihet-i deyn-i şer‘îden olan otuz beş esedî guruş 
hakkımdan fâriğa olup ve me’ûnet-i süknâm dahi kendi üzerime olmak üzre 
sâir hukūk-ı zevciyyete müte‘allika âmme-i de‘âvîden zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde ol dahi ber vech-i muharrer hul‘u 
kabûl ve hukūk-ı zevciyyete müte‘allika da‘vâdan ben dahi merkūme Âişe’nin 
zimmetini ibrâ ve iskāt eyledim dedikde ehadühümâ âharın kelimât-ı mahki-
yesini vicâhen ve şifâhen tasdîk ve tahkīk etmeğin mâ vaka‘a gıbbe’l-ibtigā ketb 
olundu.
Fi’l-yevmi’r-râbi‘ aşer min Recebi’l-mürecceb li sene tis‘în ve elf.
Şuhûdü’l-hâl: Osman Çelebi b. Mehmed Usta, Hüseyin Çelebi b. Mustafa, Meh-
med Beşe b. Mustafa, Musa b. Receb, Hüseyin Çelebi b. Ali, Mehmed Beşe b. Mus-
tafa, Mehmed b. Eyüb, Hasan b. Abdullah.

45 [9a-2] Sâliha bt. Maksud’un dükkân eşyalarını Hacı Ali 
b. Sefer’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Câmi‘ü’l-Kebîr mahallesinde sâkin iken bundan akdem vefât eden Veyis b. 
Mehmed’in sulbî sagīr oğlu Mehmed’in tesviye-i umûru için kıbel-i şer‘den vasiyy-i 
şer‘îsi ve vâlidesi olan Sâliha Hâtun bt. Maksud meclis-i şer‘-i hatîr-i lâzımü’t-
tevkīrde el-Hâc Ali b. Sefer mahzarında ikrâr ve takrîr-i kelâm edip müteveffâ-yı 
mezbûrun terekesinden olup Hazret-i Ebî Eyyûb-i Ensârî câmi‘-i şerîfi kurbun-
da vâki‘ mezbûr el-Hâc Ali’nin mülk dükkânının müteveffâ-yı mezbûr müste’ciri 
olmağla müteveffâ-yı mezbûrun kendi emlâkinden olup dükkân-ı mezbûr için-
de mevcûd olan bir tabla ve bir şinik ve bir çuval ve on bir fıçı ve iki çarşaf sâir 
beynimizde ilm-i şer‘î ile adedi ve cinsi ve kaddi ma‘lûm âlât-ı dükkânı bâ vesâye 
mezbûr el-Hâc Ali’ye iki bin fıddî râyic fi’l-vakt akçeye bey‘-i kat‘î ile bey‘ ve teslîm 
ol dahi ber vech-i muharrer iştirâ ve temellük ve kabûl edip semeni olan meblağ-ı 
merkūm iki bin akçeyi mezbûr el-Hâc Ali yedinden tamâmen ahz ve kabz eyle-
dim min ba‘d dükkân-ı mezbûr içinde mevcûd olan eşyâda kat‘â alâka ve med-
halim yokdur mezbûr el-Hâc Ali’nin mülküdür dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâdî aşer min Recebi’l-mürecceb li sene tis‘în ve elf.
Şuhûdü’l-hâl: Es-Seyyid el-Hâc İbrahim b. es-Seyyid Zeyneddin, Mustafa Çelebi 
b. İbrahim, Mehmed Çavuş b. Mustafa, Ali Çavuş b. Cafer, Mehmed Beşe b. Ab-
dullah, Mehmed Çelebi b. Eyüb.









46 [9a-3] Avraham v. Yasef ’in hayattayken Murdehay 
v. Salamon’u vasî tayin ettiği
Havâss-ı Filibe kazâsı a‘mâlinden kasaba-i Hasköy’de Kiremitçi Ahmed Çele-
bi mahallesinde sâkin râfi‘-i hâze’r-rakīm isfenahçı Murdehay v. Salamon nâm 
Yahudi meclis-i şer‘-i şerîfde yine mahalle-i mezbûrede sâkin iken bundan ak-
dem hâlik olan Avraham v. Yasef nâm Yahudinin terekesine vâzı‘atü’l-yed olan 
zevce-i metrûkesi Lisaro bt. İlya nâm Yahudiye muvâcehesinde üzerine da‘vâ 
ve takrîr-i kelâm edip hâlik-i mezbûr helâkinden on gün mukaddem evlâd-ı 
sıgārına ba‘de helâkihî intikāl-i âdî ile intikāl eden menzillerini kabza ve iktizâ 
eden zarûret-i nafakaları için bedel-i ma‘lûmu mukābelesinde âhara ferâğa ve 
sâir levâzım-ı mühimmelerine beni vasiyy-i muhtâr nasb ve ihtiyâr edip ben dahi 
vesâyet-i merkūmeyi kabûl ve hıdemât-ı lâzımesini edâya müteveccih olmuşiken 
hâlâ mesfûre Lisaro hâlik-i mesfûrdan olan sıgārına intikāl eden menzillerini ve 
sâir cüz’î ve küllî eşyâlarını kabza mâni‘a olur. Suâl olunup men‘ ve def ‘ olunmak 
murâdımdır dedikde gıbbe’s-suâl mezbûre Lisaro tereke-i muhallefât-ı mezbûreye 
[va]z‘-ı yedini ikrâr lâkin zevci hâlik-i mezbûr hayâtında mezbûr Murdehay’ı 
minvâl-i muharrer üzre vasiyy-i muhtâr nasb ve ihtiyâr eylediğini inkâr edicek 
mezbûr Murdehay’dan müdde‘âsını mübeyyine beyyine taleb olundukda tâife-i 
mezbûreden olup mahalle-i mezbûre sâkinlerinden Avraham v. Hayim ve Sala-
mon v. Yako ve Murdehay v. Yasef nâm Yahudiler li ecli’ş-şehâde makām-ı kazâda 
hâzırûn olup isre’l istişhâd fi’l-hakīka hâlik-i mezbûr hayâtında mezbûr Murde-
hay minvâl-i muharrer-i meşrûh üzre bizim huzûrumuzda vasiyy-i muhtâr nasb 
ve ihtiyâr edip ol dahi vesâyet-i mezbûreyi kabûl ve hıdemât-ı lâzımesini edâya 
müte‘ahhid oldu biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye ettiklerinde gıbbe ri‘âyeti merâsimi’l-kabûl şehâdetleri 
makbûle olmağın mesfûr Murdehay’ın vesâyetine ba‘de’l-hükm hâlik-i mesfûrdan 
evlâd-ı sıgārına intikāl eden menzil ve sâir eşyâlarını merkūm Murdehay’ın ahz ve 
kabzına mâni‘a olmamak üzre mesfûre Lisaro’ya tenbîh birle mâ vaka‘a bi’t-taleb 
ketb olundu.
Fi’l-yevmi’s-sâlis aşer min şehri Recebi’l-mürecceb li sene tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Ali b. Ab-
dullah, ve gayruhüm mine’l-hâzırîn.

47 [9a-4] Eski Anadolu Kazaskeri Mustafa Efendi’nin fırınını kiralayan 
Avraham ve Donvak’ın borçlarını kabul etmeleri
Husûs-ı âti’l-beyânı mahallinde ketb ve tahrîr için bi’l-iltimâs savb-ı şer‘den 
mevlânâ Mustafa Efendi b. İsmail irsâl olunup medîne-i Hazret-i Ebî Eyyûb-i 
Ensârî müzâfâtından kasaba-i Hasköy’de Sütlüce nâm mahalde vâki‘ sâbıkan sadr-ı 
Anadolu olan a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în 
keşşâfü’l-müşkilâti’d-dîniyye hallâlü’l-mu‘dilâti’l-yakīniyye câmi‘ü’l-fürû‘ ve’l-
usûl hâvi’l-ma‘kūl ve’l-menkūl sa‘âdetlü Mustafa Efendi’nin yalı ta‘bîr olunur men-
zillerine varıp zeyl-i kitâbda muharrerü’l-esâmî olan müslimîn huzûrunda akd-i 
meclis-i şer‘-i şerîf eyledikde ekmekçi tâifesinden Avraham v. Kaynar ve Donvak 
v. Magridi nâm Ermeniler meclis-i ma‘kūd-ı mezkûrda işbu kitâb-ı sıhhat-nisâbın 
sâhibi müşârün-ileyh Mustafa Efendi hazretleri taraf-ı bâhirü’ş-şereflerinden 
ikrâr-ı âti’l-beyânı tasdîke vekîl-i sâbitü’l-vekâlesi olan el-Hâc Veli Ağa b. Eyüb 
mahzarında her biri tav‘an ikrâr ve i‘tirâf edip mûmâ-ileyh Mustafa Efendi hazret-
leri medîne-i mezbûre ma hal lâ tın dan Nişancı Paşa mahallesinde vâki‘ lede’l-ahâlî 
ve’l-cîrân ma‘lûmü’l-hudûd mülk ekmekçi fırınını ale’l-iştirâki’s-seviy ekmek tabh 
etmek için beher yevm yüz otuz beş [9b] akçeden her otuz gün tamâmında dört 
bin elli akçe ücret vermek üzre bize îcâr ve teslîm biz dahi minvâl-i muharrer 
üzre ale’l-iştirâki’s-seviy istîcâr ve tesellüm ve kabz ve kabûl eyledik dediklerinde 
gıbbe’t-tasdîki’ş-şer‘î mezbûrân Avraham ve Donvak meclis-i ma‘kūd-ı mezkûrda 
i‘âde-i kelâm edip müvekkil-i mûmâ-ileyh efendi hazretleri kendi mallarından ol-
mak üzre yed-i şerîfelerinden ale’l-iştirâki’s-seviy deynimiz olmak üzre bin esedî 
guruş istikrâz ve ahz ve kabz eyledik hâlâ müvekkil-i müşârun ileyh efendi haz-
retlerine zimmetimizde lâzımü’l-edâ ve vâcibü’l-kazâ bin esedî guruş deynimiz-
dir dediklerinden sonra meblağ-ı mezbûrda dahi her birimizin zimmetine edâsı 
lâzım gelen mala her birimiz emr ve kabûlü hâvî bey‘-i bâtt-ı sahîh-i şer‘iyye ile 
kefîl olduk dediklerinde gıbbe’t-tasdîki’l-mu‘teber vâki‘ hâli mevlânâ-yı mezbûr 
mahallinde ma‘an irsâl olunan Muhzır Ali b. Ahmed ile meclis-i şer‘a gelip vukū‘u 
üzre inhâ etmeğin mâ vaka‘a gıbbe’t-taleb kayd şüd.
Fi’l-yevmi’t-tâsi‘ min şehri Recebi’l-ferd li sene tis‘în ve elf.
Şuhûdü’l-hâl: Mehmed Efendi b. Mehmed, Mustafa Efendi b. Osman, Mustafa b. 
Sinan, Receb b. Mehmed, Mehmed b. Hasan, Mahmud b. Abdullah.

48 [9b-1] Bayram b. Ramazan’a Mehmed b. İsmail’e olan borcunu 
ödemesi için mühlet verilmesi
Mahmiye-i İstanbul’da Saraçhâne kurbunda sâkin bâ‘is-i hâze’l-kitâb Mehmed b. 
İsmail nâm kimesne mahfil-i kazâda Havâss-ı Aliyye kazâsına tâbi‘ Kağıdhâne 
nâm karye ahâlîsinden Bayram b. Ramazan nâm kimesne mahzarında üzerine 
da‘vâ ve takrîr-i kelâm edip mezbûr Bayram’a târih-i kitâbdan üç ay mukaddem 
yirmi dokuz esedî guruşa, bey‘ ve teslîm ol dahi ber vech-i muharrer iştirâ ve te-
sellümden sonra meblağ-ı merkūmdan on beş guruşunu üç ay tamâmında vakt-i 
hasâdda vermek üzre te’cîl olunmuş idi hâlâ ecel-i mezbûr tamâm olmağla meblağ-ı 
müeccel on beş guruşu taleb ederim suâl olunup alıverilmesi matlûbumdur dedik-
de gıbbe’s-suâl mezbûr Bayram cevâbında ber vech-i muharrer öküz bahâsından 
meblağ-ı mezkûr yirmi dokuz esedî guruş müdde‘î-i merkūm Mehmed zimme-
tinde lâzımü’l-kazâ ve lâzımü’l-edâ deyni olduğunu ve meblağ-ı merkūmdan on 
beş guruşun eceli tamâm olduğun ikrâr ve i‘tirâf etmeğin mûcebiyle meblağ-ı 
merkūmdan eceli hulûl eden meblağ-ı merkūm on beş guruşun müdde‘î-i mezbûr 
Bayram Beşe’ye tenbîh olundukdan sonra meblağ-ı bâkī on dört esedî guruşun 
ecel-i hulûlüne değin imhâl olunmağın mâ vaka‘a bi’t-taleb kayd olundu.
Fi’l-yevmi’l-hâdî aşer min şehri Recebi’l-mürecceb li sene tis‘în ve elf.
Şuhûdü’l-hâl: Hasan b. Abdullah, Mehmed b. Eyüb, Ali b. Abdullah, Mehmed b. 
Mahmud.

49 [9b-2] Yusuf Ağa b. Abdüddâim’in para ve tüfek hususunda 
zimmetinin ibrâ edilmesi
Fi’l-asl vilâyet-i Anadolu’da livâ-i Afyon Karahisar’ında Şuhud kasabası ma hal lâ-
tın dan Kerâmeddin mahallesi ahâlîsinden olup hâlâ mahmiye-i İstanbul’da Ka-
ragümrük kurbunda asesbaşı odalarında müsâfiren sâkin olan Ramazan b. Ha-
nefi nâm kimesne meclis-i şer‘-i şerîfde bi’l-fi‘l livâ-i mezkûre mütesellimi olan 
işbu râfi‘ü’l-kitâb iftihârü’l-ümerâ ve’l-ekârim câmi‘ü’l-mehâmid ve’l-mekârim 
Yusuf Ağa b. Abdüddâim tarafından husûs-ı âti’l-beyâna vekîl-i sâbitü’l-vekâlesi 
olan Mehmed Ağa b. Ali mahzarında tâyi‘an ikrâr-ı tâm ve takrîr-i kelâm edip 
müvekkil-i mûmâ-ileyh Yusuf Ağa bundan bi gayri hakkın yirmi esedî guruşumu 
ile iki tüfengimi ahz ve kabz etmekle ben dahi meblağ-ı mezkûr ile mârrü’z-zikr 
tüfengi müvekkil-i mezbûr Yusuf Ağa’dan da‘vâ, ol dahi inkâr ile cevâb vermek-
le, beynimizde nizâ‘-ı küllî vâki‘ oldukdan sonra beynimize muslihûn-ı müslimûn 
tavassut edip meblağ-ı mezkûr yirmi guruş ile sâlifü’z-zikr tüfenk da‘vâsından an 
inkâr beni yirmi beş esedî guruş üzerine inşâ-i akd-i sulh eylelediklerinde ben 
dahi sulh-ı mezbûru kabûl ve bedel-i sulh olan meblağ-ı merkūm yirmi beş guru-
şu vekîl-i mezbûr Mehmed Ağa yedinden bi’t-tamâm ahz ve kabz edip min ba‘d 
meblağ-ı mezkûr yirmi esedî guruş ile mezkûr tüfenklere müte‘allika da‘vâdan 
müvekkil-i mûmâ-ileyh Yusuf Ağa’nın zimmetini ibrâ-i âm ile ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’l-ibtigā ketb olundu.
Fi’l-yevmi’l-hâmis aşer min şehri Recebi’l-ferd li sene tis‘în ve elf.
Şuhûdü’l-hâl: Mustafa Ağa b. ( ) Kethüdâ-yı Hatice Sultan, Ali Ağa b. ( ) karındaşı 
Mustafa Ağa, Dilâver Çavuş b. Abdullah, Mehmed b. Eyüb, Ali b. (…).









50 [9b-3] Dava konusu olan beygirin devlete ait olduğunun 
ortaya çıkması
Medîne-i Hazret-i Ebî Eyyûb-i Ensârî’de Câmi‘-i Kebîr mahallesinde vâki‘ bos-
tancı tâifesinden Kirkor v. Fati nâm Ermeni meclis-i şer‘-i şerîfde el-Hâc Meh-
med b. Mustafa nâm kimesne mahzarında üzerine da‘vâ ve takrîr-i kelâm edip 
mezbûr el-Hâc Mehmed târih-i kitâbdan beş gün mukaddem sol tarafında el-
macık altında mîrî damgalı iğdiç kır bârgiri kendinin mülkü olmak üzre sekiz 
esedî guruş ve bir rub‘a bana bey‘ ve teslîm ben dahi minvâl-i muharrer üzre iştirâ 
ve kabz ve semenini kendiye bi’t-tamâm edâ ve teslîm ettiğimden sonra sâlifü’z-
zikr bârgir hâlâ vekîlü’s-saltanatı- (…) [’s-seniyye] emînü’d-devleti’l-aliyye sadr-ı 
a‘zam hazretlerinin mîrî bârgirlerinden olmağla sadr-ı a‘zam hazretlerinin bi’l-
fi‘l mirahor olup gāib ani’l-meclis Ali Ağa mezkûr bârgirin taraf-ı mezbûrunda 
mîrî damga bulunmağla cânib-i mîrî için merkūm bârgiri târih-i kitâbdan beş 
gün mukaddem ahz ve kabz eyledi suâl olunup bârgir-i mezkûr mezbûr el-Hâc 
Mehmed’in mülkü olmak zu‘muyla kendiye teslîm eylediğim sekiz guruş bir rub‘u 
bana teslîme tenbîh olunmak matlûbumdur dedikde gıbbe’s-suâl mezbûr el-Hâc 
Mehmed cevâbında zikr olunan bârgiri benden dahi târih-i kitâbdan bir buçuk 
ay mukaddem mahmiye-i İstanbul’da Atpazarı canbazlarından gāib ani’l-meclis 
Kara Mustafa nâm kimesneden sekiz esedî guruşa iştirâ eyleyip mülk-i müşterâm 
olmak üzre târih-i kitâbdan beş gün mukaddem semen-i mezkûr sekiz guruş bir 
rub‘a müdde‘î-i mezkûra bey‘ ve teslîm ve kabz-ı semen eyledim lâkin sâlifü’z-
zikr bârgir mîrî bârgirlerden olup ve mîrî için müdde‘î-i mezkûr yedinden ahz ve 
kabz olunduğu ma‘lûmum değildir deyû redd-i cevâb edicek müdde‘î-i mezbûr 
Kirkor’dan sıdk-ı makālini mübeyyine beyyine taleb olundukda udûl-i ahrâr-ı 
ricâl-i müslimînden olup yine mahalle-i mezbûre sâkinlerinden Ali Beşe b. Hasan 
ve Mehmed Çelebi b. Bâli nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-vâki‘ zikr olunan bârgir mîrî bârgirlerden olup 
mirahor-ı mezbûr Ali Ağa zikr olunan bârgir mîrî bârgirlerinden olmağla mezbûr 
Kirkor yedinden mîrî damgasıyla bulup mîrî için ahz ve kabz [etmişdir] biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye [eylediklerinde] gıbbe’t-ta‘dîl ve’t-tezkiyye şehâdetleri makbûle olmağın 
mûcebiyle semen-i mezbûr sekiz esedî guruş ile bir rub‘u müdde‘î-i mezbûra edâ 
ve teslîme mezbûr el-Hâc Mehmed’e tenbîh birle kayd şüd.
Fi’l-yevmi’s-sâbi‘ aşer min şehri Recebi’l-ferd li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hasan b. 
Abdullah ve gayruhüm.









51 [10a-1] Mustafa b. Abdullah’a Hasan b. İbrahim’e olan 
borcunu ödemesi
Mahmiye-i İstanbul’da Kebeciler hanında sâkin bâ‘is-i hâze’l-kitâb Hasan b. İb-
rahim nâm kimesne mahfil-i kazâda medîne-i Hazret-i Ebî Eyyûb-i Ensârî 
ahâlîsinden Mustafa b. Abdullah nâm kimesne mahzarında üzerine da‘vâ ve 
takrîr-i kelâm edip mezbûr Mustafa zimmetinde beynimizde adedi ve cinsi ve 
kadri ma‘lûm bogasi ve astar semenlerinden yedi bin elli akçe hakkım olup hâlâ 
taleb eylediğimde edâdan imtinâ‘ eder suâl olunup alıverilmesi matlûbumdur de-
dikde gıbbe’s-suâl mezbûr Mustafa cevâbında ber vech-i muharrer bogasi ve as-
tar semenlerinden meblağ-ı mezkûr yedi bin elli akçe müdde‘î-i merkūm Hasan 
zimmetinde lâzımü’l-kazâ ve lâzımü’l-edâ deyni olduğunu ikrâr ve i‘tirâf etmeğin 
mûcebiyle meblağ-ı merkūm yedi bin elli akçeyi müdde‘î-i mezbûr Hasan’a edâ ve 
teslîme mezbûr Mustafa’ya tenbîh birle mâ vaka‘a bi’t-taleb ketb olundu.
Fi’l-yevmi’s-sânî aşer min şehri Recebi’l-ferd li sene [10]90.
Şuhûdü’l-hâl: Es-Seyyid Ârif Çelebi b. Mustafa, Mehmed b. Mahmud, Hasan b. 
Abdullah, Mehmed b. Eyüb ve gayruhüm mine’l-hâzırîn

52 [10a-2] Hasan Ağa b. Kasım’ın kürkünün Fâtıma bt. Mustafa’da olduğu
Mahmiye-i İstanbul’da Atmeydanı kurbunda İskender Ağa mahallesi sükkânından 
olup sâbıkan Sivas mütesellimi olan Hasan Ağa b. Kasım tarafından husûs-ı âti’l-
beyâna vekîl olup vekâleti Mehmed Bey b. Abdi ve Kasım b. Mustafa nâm kimes-
neler şehâdetleri ile şer‘an vekâleti sâbite olan Osman Efendi b. Mehmed nâm ki-
mesne meclis-i şer‘-i şerîfde medîne-i Hazret-i Ebî Eyyûb-i Ensârî -radiye anhu 
Rabbühü’l-Bârî-’de Kemhacıbaşı mahallesinde sâkine Fâtıma bt. Mustafa nâm 
hâtun muvâcehesinde bi’l-vekâle üzerine da‘vâ ve takrîr-i kelâm edip müvekkilim 
mezbûr Hasan Ağa’nın mülkü olup yeşil çuka kaplı sırt samur kürkünü mezbûr 
Fâtıma Hâ[tu]n alâ tarîki’l-vedî‘a yedine def ‘ ve teslîm etmekle hâlâ zikr olunan 
kürkü bi’l-vekâle mezbûre Fâtıma’dan müvekkilim için taleb ederim suâl olunup 
takrîri tahrîr olunmak murâdımdır dedikde gıbbe’s-suâl mezbûre Fâtıma Hâtun 
cevâbında müvekkil-i mezbûr Hasan Ağa bundan akdem vefât edip zimmetinde 
mütekarrir ve ma‘kūdun aleyh iki yüz esedî guruş mehr-i müeccel hakkım olan 
zevcim el-Hâc Mehmed’in terekesinden kıymetleri iki yüz guruşdan mütecâviz 
muhallefâtını ahz ve kabz ettiğini huzûr-ı müslimînde ikrârdan sonra mezkûr 
kürkü tereke-i müteveffâ-yı mezbûrdan ahz ve kabz eylediği meblağ-ı merkūm 
mukābelesinde rehin vaz‘ etmiş[im]dir deyû redd-i cevâb eyledikde gıbbe’l-
istintâk vekîl-i mezbûr müvekkil-i mûmâ-ileyh Hasan Ağa’nın sâlifü’l-beyân 
kürkü hâlâ mezbûre Fâtıma Hâtun’un yedinde vech-i muharrer üzre mevcûd 
olduğunu ikrâr ettiğinin takrîri tahrîr ve yedine def ‘ ve teslîm olunmasını taleb 
etmeğin mezbûre Fâtıma Hâtun’un vech-i mübeyyen üzre olan ikrârı hıfzan li’l-
makāl ketb ve tahrîr ve vekîl-i mezbûr yedine def ‘ ve teslîm olunmuşdur.
Hurrire fî Receb li sene tis‘în ve elf.
Şuhûdü’l-hâl: Mehmed Çelebi b. Bâli, Ali b. Hasan, Mehmed Beşe b. Abdullah, 
Mehmed b. Eyyûb.

53 [10a-3] Abdurrahman Bey b. Mustafa’da kimsenin 
alacağının kalmadığı
Havâss-ı Aliyye kazâsına tâbi‘ nefs-i nâhiye-i Küçükçekmece kasabası ahâlîsinden 
Paskal v. Todori ve İspandon v. Kanaki ve Yorgo v. Yani ve yine kazâ-i mezkûra 
tâbi‘ kurâ-yı Suyolcuyân’dan Küçükköy nâm karye ahâlîsinden Biharez? Yorgi 
v. Yani ve Burgaz nâm karye sükkânından Yorgi v. Nikola ve Palaş v. Aleksand-
ri ve Yorgi v. Pandazi ve Foti v. Tanaş ve kurâ-yı Çekmece’den Ayas Ağa nâm kar-
ye sâkinlerinden Ahmed Halîfe b. Mehmed el-İmâm ve Kağıdhâne nâm kar-
ye sükkânından Abdülgaffâr Halîfe b. Mehmed el-İmâm ve Mehmed b. Ali el-
Müezzin ve Yapa nâm karyeden Yorgi v. Kosta ve Soğanlı nâm karyeden Todos v. 
Todori ve Nifos nâm karyeden Dimitri v. Paskal ve Litros nâm karyeden Dimitri 
v. Mihal ve Alibey nâm karyeden İsmail b. Mahmud ve Safra nâm karyeden Ma-
nol v. Lanbo meclis-i şer‘-i hatîr-i lâzımü’t-tevkīrde nâhiye-i mezkûre ile kurâ-yı 
merkūmeden Davudpaşa menzili için üç yüz araba otluk iştirâsına emr-i şerîf-i 
âlîşân ile memûr olan işbu râfi‘ü’l-kitâb Abdurrahman Bey b. Mustafa nâm kimes-
ne mahzarında her biri tav‘an ikrâr-ı tâm ve takrîr-i kelâm edip menzil-i mezkûre 
nakl ile her araba ikişer yüz vakıyye gelip her arabası için seksen akçeden cem‘an 
üç yüz araba otluk iştirâ ve menzil-i mezbûra nakl olunmak üzre taraf-ı mîrîden 
mübâşir-i merkūm Abdurrahman Bey yediyle irsâl olunan yirmi dört bin akçeyi 
mübâşir-i mezbûr Abdurrahman Bey yedinden bi’t-tamâm ve’l-kemâl ahz ve kabz 
eyledik meblağ-ı mezkûrdan mübâşir-i mezbûr yedinde bir akçe ve bir habbe bâkī 
kalmadı dediklerinde gıbbe’t-tasdîki’l-mu‘teber mâ vaka‘a bi’l-ibtigā kayd olundu.
Fi’l-yevmi’s-sâbi‘ aşer min şehri Recebi’l-ferd li sene tis‘în ve elf.
Şuhûdü’l-hâl: Mehmed Efendi b. Nasuh, Abdüsselâm Efendi b. Nasuh, Seyyid Ârif 
Çelebi b. Mustafa, Hüseyin Çelebi b. Ali.

54 [10a-4] Sadaret mektupçusu Mustafa Efendi’nin evine su tahsisi
Hâlâ revnak-efzâ-yı sadâret-i kübrâ ve letâfet-bahşâ-yı vezâret-i uzmâ olan vezîr-i 
âsaf-nişân, refî‘ü’l-kadr ve’l-mekân, menba‘-ı ayn-ı inâyet ve ihsân, mukassım-ı 
erzâk-ı kâffe-i cihân ve yenbû‘ü’l-mehâsin ve’ş-şiyem, metbû‘ü’l-meşâhir bi’l-kerem 
devletlü ve âtıfetlü sadr-ı ekrem [ve] vezîriâzam hazretlerinin mektûbculukları 
hizmet-i aliyyelerinde olup işbu kitâb-ı sıhhat-nisâbın sâhibi olan umdetü 
erbâbi’t-tahrîr ve’l-kalem, zübdetü ashâbi’t-tastîr ve’r-rakam, zü’l-kadri’r-refî‘ ve’l-
izzi’l-menî‘ izzetlü Mustafa Efendi b. Hüseyin Ağa taraf-ı bâhirü’ş-şereflerinde 
husûs-ı âti’l-beyâna vekîl-i sâbitü’l-vekâleleri olan fahrü’l-eşbâh Hüseyin Efendi b. 
Yusuf meclis-i şer‘-i şerîf-i enverde bi’l-vekâle takrîr-i kelâm ve ta‘bîr ani’l-merâm 
edip müvekkilim mûmâ-ileyh Mustafa Efendi hazretleri Havâss-ı Aliyye kazâsına 
tâbi‘ Müderrisköyü demekle ma‘rûfe karye sınırı dâhilinde Kadıçayırı demekle 
şehîr mevzi‘de kendi mallarıyla on iki bacalı ve taht-ı arzdan lağımlar ve kanavât 
ile cem‘ ve tahsîl ettirdikleri mâ’ın üzerine varılıp ba‘de’l-keşf ve’l-mu‘âyene erbâbı 
beyninde mu‘tâd-ı kadîm üzre vezn ve ayâr ve tahmîn-i sahîh ile tahmîn olun-
mak müvekkil-i müşârün-ileyhin murâdıdır dedikde bu fakīr ve Hâssa su nâzırı 
olan mefharü’l-emâsil ve’l-ekârim Mehmed Ağa b. Abdülmennân ve hâssa su yol-
cuları bölükbaşılarından el-Hâc İbrahim b. Murad ve Usta Yusuf b. Abdullah ve 
sâir zeyl-i vesîkada muharrerü’l-esâmî müslimîn ile mevzi‘-i mezkûrda zikr olu-
nan [mâ’ın] [10b] üzerine varıp sâlifü’l-beyân zeyl-i kitâbda isimleri muharrer 
olup husûs-ı mezbûra [vukūf] ve şu‘ûru olan müslimîn huzûrlarında tarz-ı ma‘rûf 
ve semt-i me’lûf ve vech-i mu‘tâd üzre vezn ve tahmîn-i sahîh ile tahmîn olun-
dukda mevzi‘-i mezkûrda kâmil üç masura su mevcûd cereyân ettiği mu‘âyene 
ve müşâhede olundukdan sonra zikr olunan üç masura suyu ol mevzi‘den Halil 
Efendi suyuna andan merhûm ve mağfûrun-leh Sultan Süleyman Hân [hazretle-
ri] suyu yoluna bi izni’l-mütevellî ilhâk ve idrâc ve bir masurası hakk-ı mecrâ alı-
konulup bâkī iki masura su müvekkil-i mûmâ-ileyh Mustafa Efendi hazretleri-
nin mahmiye-i İstanbul’da Saman veren denmekle ma‘rûf Hoca Sinan mahallesin-
de vâki‘ mülk menzillerine icrâ olunmak üzre icmâ‘ ve ittifâk eylelediklerinde mâ 
cerâ alâ hâze’l-minvâl gıbbe’l-ibtigā ketb olundu.
Fi’l-yevmi’l-hâmis aşer min şehri Recebi’l-mürecceb li sene tis‘în ve elf.
Şuhûdü’l-hâl: Fahrü’l-eşbâh el-Hâc Hüseyin Ağa b. Halil mütevellî-i Sultan Meh-
med Hân, İbrahim Efendi b. Yusuf Ağa vekîl-i mütevellî-i Sultan Süleyman Hân, 
celeb Mehmed Halîfe b. Abdullah, Osman (…), es-Seyyid Mehmed Çelebi b. Ab-
durrahman, Lütfullah Efendi b. Abdurrahman, Mustafa Ağa b. Abdülmennân 
Emîn-i Darbhâne, Mesud Efendi b. Ahmed, Abdullah Bey b. Abdullah, Meh-
med Ağa b. İbrahim, İbrahim Ağa b. Yusuf Reis-i nakkāş, Mustafa Bey b. Receb, 
Ahmed Bey b. Mustafa, Ahmed Efendi b. Musa (…), Mehmed Halîfe b. Musta-
fa Müezzin-i Samanveren, Mehmed b. Hasan sâkin-i Samanveren, Osman Beşe b. 
Ahmed, Mehmed Çelebi b. Receb, Mustafa Efendi b. Mehmed (…) [Hoca] Ham-
za, el-Hâc Ali Ağa b. Yakub Teberdâr-ı hâssa, Mehmed Çelebi b. Ali sâkin-i Hoca 
Hamza, Hasan Ağa b. Mehmed sâkin-i mahalle-i mezbûre, Yusuf Ağa b. Abdullah 
sâkin-i mahalle-i mezbûre, el-Hâc Ömer b. Ebâ Bekir sâkin-i mahalle-i mezbûre, 
Ahmed b. Muharrem sâkin-i mahalle-i mezbûre, İsmail Çelebi b. Şaban sâkin-i 
mahalle-i mezbûre, Halil Çelebi b. Şaban an mahalleti mezbûre.

55 [10b-1] Sadaret mektupçusu Mustafa Efendi’nin evine su tahsisi
Hâlâ revnak-efzâ-yı sadâret-i kübrâ ve letâfet-bahşâ-yı vezâret-i uzmâ olan 
vezîr-i âsaf-nişân, refî‘ü’l-kadr ve’l-mekân, menba‘-ı ayn-ı inâyet ve ihsân, 
mukassım-ı erzâk-ı kâffe-i cihân ve yenbû‘ü’l-mehâsin ve’ş-şiyem, metbû‘ü’l-
meşâhir bi’l-kerem devletlü ve sa‘âdetlü sadr-ı ekrem ve vezîriâzam hazretle-
rinin mektûbculukları hizmet-i aliyyelerinde olup işbu kitâb-ı sıhhat-nisâbın 
sâhibi olan umdetü erbâbi’t-tahrîr ve’l-kalem, zübdetü ashâbi’t-tastîr ve’r-rakam, 
zü’l-kadri’r-refî‘ ve’l-câhi’l-menî‘ izzetlü Mustafa Efendi b. Hüseyin Ağa taraf-ı 
bâhirü’ş-şereflerinden husûs-ı âti’l-beyâna vekîl-i sâbitü’l-vekâleleri olan fahrü’l-
eşbâh Hüseyin Efendi b. Yusuf meclis-i şer‘-i şerîf-i enverde bi’l-vekâle takrîr-i 
kelâm ve ta‘bîr ani’l-merâm edip Havâss-ı Aliyye kazâsına tâbi‘ Müderrisköyü 
demekle ma‘rûfe karye sınırı dâhilinde Kadıçayırı demekle şehîr mevzi‘de su cem‘ 
ve tahsîl etmek üzre on üç aded baca hafr olunup mürûr-ı eyyâm ile hafr etti-
ren nâ-ma‘lûm ve mârrü’z-zikr bacaların dördü dolup dokuzu dahi harâb olma-
ğın müvekkil-i mûmâ-ileyh Mustafa Efendi hazretleri zikr olunan bacaları ken-
di malından müceddeden ta‘mîr ve termîm ve lağımların tathîr ve bir mikdâr su 
cem‘ ve tahsîl ettirmeğin, hâlâ üzerine varılıp ba‘de’l-keşf ve’l-mesâha mu‘âyene 
ve müşâhede ve tahmîn-i sahîh ile mu‘tâd-ı kadîm üzre vezn ve ayâr ve ne mikdâr 
akçe harc ve sarf olunduğu dahi takvîm ve tahmîn olunmak müvekkil-i müşârün-
ileyhin murâdıdır dedikde bu fakīr ve hâssa su nâzırı olan mefharü’l-emâsil 
ve’l-akrân Mehmed Ağa b. Abdülmennân ve hâssa su yolcuları bölükbaşıların-
dan el-Hâc İbrahim b. Murad ve Usta Yusuf b. Abdullah ve sâir zeyl-i vesîkada 
muharrerü’l-esâmî olup husûs-ı mezkûre vukūf ve şu‘ûru olan müslimîn ile 
mevzi‘-i mezbûrda zikr olunan mâ’ın üzerine varıp keşf ve mu‘âyene ve mesâha-i 
sahîha ile mesâha ve tahmîn eyledikde on sekiz kulaç hâlî bacaların beher kula-
cı yüz doksan bir akçeden üç bin dört yüz yirmi ve iki yüz altmış dört kulaç kes-
me lağımın beher kulacı kezâlik yüz doksanar akçeden elli bin yüz altmış akçe 
ve beher altı yolluk künkün kıymeti sâir levâzımıyla ve su yolcular ücretleriyle 
otuzar akçeden beş yüz doksan yolluk künk kıymeti on yedi bin yedi yüz akçe 
ki cem‘an müvekkil-i mûmâ-ileyhin sâlifü’l-beyân su yollarının ve bacalarının 
ta‘mîr ve termîmine harc ve sarfı yetmiş bir bin iki yüz seksen akçeye bâliğ ol-
duğuna husûs-ı mezbûre vukūf ve şu‘ûru olan mûmâ-ileyhim hâssa su nâzırı ve 
su yolcuları ittifâk ettiklerinden sonra sâlifü’z-zikr su vech-i mu‘tâd üzre vezn ve 
ayâr olundukda kâmil iken su cereyân ettiği mu‘âyene ve müşâhede eyleledikle-
rinde sâlifü’l-beyân iki masura suyu ol mevzi‘e karîb Halil Efendi suyuna andan 
merhûm ve mağfûrun-leh Sultan Süleyman Hân [su] yoluna bi izni’l-mütevellî 
ilhâk ve idrâc ve buçuk masurası hakk-ı mecrâ alıkonuldukdan sonra bâkī kalan 
bir buçuk masura su müvekkil-i mûmâ-ileyh Mustafa Efendi hazretleri murâd 
eyledikleri mahalden ifrâz ve mahmiye-i İstanbul’da Samanveren demekle ma‘rûf 
Hoca Sinan mahallesinde vâki‘ mülk menzillerinde icrâ olunmak üzre icmâ‘ ve 
ittifâk eylediklerinde mâ cerâ gıbbe’l-ibtigā ketb olundu.
Fi’l-yevmi’l-hâmis aşer min şehri Recebi’l-mürecceb li sene tis‘în ve elf.
Şuhûdü’l-hâl: Es-Sabıkūn.

56 [11a-1] Avraham b. Yasef ’in evinin satılarak küçük çocuklarının 
ihtiyacına harcanması
Havâss-ı Aliyye kazâsı a‘mâlinden kasaba-i Hasköy’de Kiremitçi Ahmed Çelebi 
mahallesinde sâkin iken bundan akdem hâlik olan Avraham v. Yasef ’in verâseti 
zevce-i metrûkesi Lisaro bt. İlya nâm Yahudiye ile sulbiye kızı Maryam ve sulbî 
oğulları İstefani ve Yasef ve Mesih nâm sagīrlere münhasıra olduğu şer‘an zâhir 
ve mütebeyyin oldukdan sonra hâlik-i mezbûr Avraham helâkinden on gün mu-
kaddem ba‘de helâkihî sagīrûn-ı mezbûrûna intikāl-i âdî ile intikāl eden vakf 
menzilini ve sâir tereke-i hâlik-i mesfûrdan kalîl ve kesîr sagīrûn-ı mezbûrûna 
isâbet eden eşyâlarını ahz ve kabza ve iktizâ ederse sagīrûnun zarûret-i nafakala-
rı için bedel-i ma‘lûmu mukābelesinde menzil-i mezkûru âhara ferâğ ve tefvîze 
vasiyy-i muhtâr nasb ve ihtiyâr eyledikde râfi‘-i hâze’r-rakīm Ispanakçı Murde-
hay v. Salamon nâm Yahudi meclis-i şer‘-i şerîfde takrîr-i kelâm edip sâbıkan 
Haremeyn-i şerîfeyn mukāta‘acısı olan Ali Efendi vakfı’ndan olup mahalle-i 
mezbûrede vâki‘ bir tarafı İlyazor v. İshak mülkü ve bir tarafı Yahud tâifesinin 
bî‘ası ve iki tarafı tarîk-i hâs ile mahdûd büyût-ı adîdeyi müştemil vakf menzil-
den gayrı hâlâ sagīrûn-ı mezbûrûnun ism-i mâl ıtlâk olunur şeyleri olmamağ-
la nafaka ve kisveye eşedd-i ihtiyâc ile muhtâc olduklarından mâ‘adâ menzil-i 
mezkûr hâlâ harâba dahi müşrif olmağla menzil-i mezkûr ma‘rifet-i mütevellî 
ile bedel-i ma‘lûm mukābelesinde âhara tefvîz ve ferâğ olunup bedel-i ma‘lûm 
mukābelesinde âhara tefvîz ve ferâğ olunup bedel-i ma‘lûm ba‘de’l-ahz irbâh 
ve istirbâhdan sonra hâsıl olan ribhi sagīrûn-ı mezbûrûnun nafaka ve kisvele-
rine harc ve sarf olunmak sagīrûn-ı merkūmûn hakkında her vechile enfa‘ ol-
mağın menzil-i mezkûru mütevellîsi izniyle bedel-i ma‘lûm mukābelesinde 
âhara vesâyet-i mahkiyem hasebiyle ferâğ ve tefvîz ve bedelini ba‘de’l-ahz irbâha 
ve hâsıl olan ribhini dahi sagīrûn-ı mezbûrûnun nafaka ve kisvelerine harc ve 
sarfa taraf-ı şer‘-i enverden izin taleb ederim dedikde kaziyye minvâl-i muhar-
rer üzre olduğu tâife-i mezbûreden işbu hâzırûn bi’l-meclis Danyal v. Mosi ve 
Salamon v. Yako ve Yehud v. Yasef ve İlya v. Mosi nâm Yahudilerden istihbâr 
olundukda sagīrûn-ı mesfûrûn nafaka ve kisveye eşedd-i ihtiyâc ile muhtâc ol-
mağın menzil-i mezkûr minvâl-i meşrûh üzre âhara bedel-i ma‘lûme tefvîz ve 
bedeli dahi irbâh ve hâsıl olan ribhi sagīrûn-ı mezbûrûnun nafaka ve kisveleri-
ne harc ve sarf olmak sagīrûn-ı mezbûrûn hakkında her vechile enfa‘dır, deyû 
mezkûr Yahudilerin her biri haber vermeğin menzil-i mahdûd-ı mezkûru bedel-i 
ma‘lûmu ile âhara tefvîze ve bedelini ahz ve kabz ve irbâh ve hâsıl olan ribhini 
sagīrûn-ı mezbûrûnun nafaka ve kisvelerine harc ve sarfa vasiyy-i mezbûre nasb 
edip kıbel-i şer‘den izin birle mâ vaka‘a kayd şüd.
Fi’l-yevmi’s-sâlis aşer min şehri Recebi’l-mürecceb li sene tis‘în ve elf.
Şuhûdü’l-hâl: (…) b. Eyüb, Mehmed b. Mahmud, Hüseyin b. Abdullah, Ali b. Ab-
dullah, Abdullah b. Hasan.

57 [11a-2] Belkıs bt. Abdullah’ın kendisine ait dörtte bir ev hissesini 
Halil Efendi’ye satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Bıçakçı Ferhad mahallesinde sâkine Belkıs bt. Abdullah nâm hâtun tara-
fından menzil-i âti’z-zikrde olan rub‘ hisse-i şâyi‘asını bey‘a ve semenini kabza 
ve kendiye îsâle ahz u kabz ve îsâl mütevakkıf olduğu umûrun küllîsine vekîl-i 
müseccel olan el-Hâc Ahmed b. Abdullah nâm kimesne meclis-i şer‘-i hatîr-i 
lâzımü’t-tevkîrde, işbu râfi‘ü’l-kitâb Halil Efendi b. Haydar nâm kimesne mahza-
rında bi’l-vekâle ikrâr ve takrîr-i kelâm edip müvekkilem merkūme Belkıs Hâtun 
silk-i mülkümde olup mahalle-i mezbûrede bir tarafdan sâbıkan yeniçeri efendisi 
olan Mustafa Efendi mülkü ve bir tarafdan Vefâdar bt. Abdullah Hâtun mülkü ve 
bir tarafdan ba‘zan Havva bt. Mehmed nâm hâtun mülkü ve ba‘zan el-Hâc Ahmed 
b. Abdullah mülkü ve ba‘zan mezbûr Halil Efendi’nin mülkü ve bir tarafdan tarîk-i 
hâs ile mahdûd iki tahtânî oda ve bir sagīr oda ve bi’r-i mâyı ve cüneyneyi müş-
temil mülk menziline olan rub‘ hisse-i şâyi‘amı mezbûr Halil Efendi’ye bin sekiz 
yüz fıddî râyic fi’l-vakt akçeye tarafından îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ol dahi ber vech-i muharrer iştirâ ve tesellüm ve kabûl ey-
ledikden sonra semeni olan meblağ-ı mezkûr bin sekiz yüz akçeyi vekâletim ha-
sebiyle mezbûr Halil Efendi yedinden tamâmen ahz ve kabz eyledim ba‘de’l-yevm 
sâlifü’z-zikr rub‘ hisse mezbûr Halil Efendi’nin mülk-i müşterâsı olmuşdur keyfe 
mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ 
kayd şüd.
Fi’l-yevmi’s-sânî aşer min Recebi’l-mürecceb li sene tis‘în ve elf.
Şuhûdü’l-hâl: (…) Efendi b. Süleyman, Yusuf Çelebi b. Mehmed Münâdî, Meh-
med Çelebi b. Hüseyin el-Müezzin, Mustafa Halîfe b. Mehmed, Mehmed b. Eyüb.









58 [11a-3] Dimo v. İstati’nin bağını kardeşi Nikola’ya satması
Vilâyet-i Rumeli’nde Yaşağaç kazâsına tâbi‘ Ziyoz? nâm karye ahâlîsinden Dimo 
v. İstati nâm zimmî meclis-i şer‘-i şerîfde râfi‘-i hâze’r-rakīm Yani v. Panayot nâm 
zimmî tarafından ikrâr-ı âti’l-beyânı tasdîke vekîl olup nehc-i şer‘î üzre vekâleti 
sâbite olan li ebeveyn karındaşı Nikola nâm zimmî muvâcehesinde ikrâr ve i‘tirâf 
edip akd-i âti’z-zikrin sudûruna değin silk-i mülk-i sahîhimde münselik olup 
karye-i mezbûrede vâki‘ bir tarafı Papa Şino v. Yani bağı ve bir tarafı Hristo v. 
Rizo bağı ve bir tarafdan Yani v. Rizo bağı ve bir tarafı ba‘zan Yani v. Jale bağı ve 
ba‘zan tarîk-i âm ile mahdûd bir kıt‘a mülk bağımı, cemî‘ tevâbi‘ ve levâhıkı ile 
müvekkil-i mezbûr Yani’ye iki bin fıddî râyic fi’l-vakt akçeye bey‘ ve temlîk edip ol 
dahi minvâl-i muharrer üzre iştirâ ve temellük ve kabûl eylediğinden sonra seme-
ni olan meblağ-ı mezbûr iki bin akçeyi müvekkil-i mersûm yedinden bi’t-tamâm 
ve’l-kemâl ahz ve kabz eyledim ba‘de’l-yevm zikr olunan bir kıt‘a bağımda vec-
hen mine’l-vücûh alâka ve medhalim yokdur müvekkil-i mezbûr Yani’nin mülk-i 
müşterâsı olmuşdur keyfe mâ yeşâ’ mutasarrıf olmağla mahallinde zabt ve tasar-
rufa müvekkil-i mezbûru tarafımdan taslît eyledim dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb kayd şüd.
Fi’l-yevmi’l-ışrîn min şehri Recebi’l-ferd li sene tis‘în ve elf.
Şuhûdü’l-hâl: Mehmed b. Eyüb, Hasan b. Abdullah, Mehmed b. Mahmud, Ali b. 
Abdullah, Hüseyin b. Ali.

59 [11a-4]] Âişe bt. Abdullah’ın ev hissesini kardeşi 
Müstecab’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal-
lâ tın dan Sofular mahallesi sükkânından iken bundan akdem vefât eden (…) 
Efendi b. Abdi nâm müteveffânın verâseti zevce-i metrûkesi Âişe bt. Abdullah 
nâm hâtun ile li ebeveyn er karındaşı Müstecâb nâm kimesneye münhasıra ol-
duğu şer‘an zâhir ve müte‘ayyin oldukdan sonra mezbûre Âişe meclis-i şer‘-i 
hatîr-i lâzımü’t-tevkīrde işbu râfi‘ü’l-kitâb merkūm Müstecâb mahzarında bi 
tav‘ihâ ikrâr-ı tâm ve takrîr-i kelâm edip [11b] zevcim müteveffâ-yı mezbûrun 
muhallefâtından olup mahalle-i mezbûrede vâki‘ bir tarafdan mahalle-i 
mezbûrede imâmına meşrûta vakf menzil ve bir tarafdan tarîk-i âm ve iki taraf-
dan Ali Çavuş b. Mustafa mülkü ile mahdûd iken fevkānî ve bir tahtânî odala-
rı ve bir tahta-pûş ve bi’r-i mâyı ve bir asma ağacını ve bir mikdâr avluyu müş-
temil mülk menzilin rub‘u bana ve selâse erbâ‘ı mezbûr Müstecâb’a irsen isâbet 
ve intikāl etmeğin hâlâ menzil-i mahdûd-ı mezkûrda olan rub‘ hisse-i şâyi‘amı 
mezbûr Müstecâb’a yirmi beş kıt‘a esedî guruşa tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi ber vech-i muharrer iştirâ ve 
tesellüm ve kabz ve kabûl eyledikden sonra semeni olan meblağ-ı mezkûr yir-
mi beş guruşu mezbûr Müstecâb yedinden bi’t-tamâm ve’l-kemâl ahz ve kabz 
eyledim Ba‘de’l-yevm menzil-i mahdûd-ı mezkûrda olan rub‘ hissemde vechen 
mine’l-vücûh alâka ve medhalim kalmadı mecmû‘-ı menzil-i merkūm irsen ve 
şirâen mezbûr Müstecâb’ın mülk-i mahzı olmuşdur keyfe mâ yeşâ’ ve yahtâr mu-
tasarrıf olsun dedikde gıbbe’t-tasdîki’ş-şer‘î mâ hüve’l-vâki‘ alâ hâze’l-minvâl 
bi’l-ibtigā kayd şüd.
Fi’l-yevmi’s-sâmin aşer min şehri Recebi’l-mürecceb li sene tis‘în ve elf.
Şuhûdü’l-hâl: Ahmed Efendi b. Mehmed, Fahrü’l-kuzât İbrahim Efendi b. Resul, 
Ahmed Efendi b. Mustafa, Mehmed Efendi b. Veliyyüddin, Süleyman Çelebi b. Ali, 
Ali b. İslâm.

60 [11b-1]] Âişe bt. Ramazan ile Hüseyin Çelebi b. 
Abdullah’ın boşanması
Mahmiye-i İstanbul hısnı ebvâbından Eğrikapı dâhilinde Avcıbey mahallesi 
sâkinelerinden Âişe bt. Ramazan Hâtun’un li ebeveyn er karındaşı ve tarafından 
husûs-ı âti’l-beyânı ikrâra vekîl olup hasm-ı câhid mahzarında mezbûrenin zâtını 
ma‘rifet-i şer‘iyye ile ârifân olan Davud Ağa b. Mehmed ve İsmail Bey b. Mustafa 
nâm kimesneler şehâdetleriyle şer‘an vekâleti sâbite olan Mustafa Çelebi b. Rama-
zan nâm kimesne meclis-i şer‘-i hatîr-i lâzımü’t-tevkīrde müvekkile-i mezbûrenin 
zevc-i mutallıkı işbu râfi‘ü’l-kitâb Sâ‘atî Hüseyin Çelebi b. Abdullah nâm kimes-
ne tarafından ikrâr-ı câ’i’z-zikri tasdîke vekîl olup bimâ hüve tarîkü’s-sübût şer‘an 
vekâleti sâbite olan Sâ‘atî Mehmed Çelebi b. Ahmed nâm kimesne mahzarında 
bi’l-vekâle ikrâr ve takrîr-i kelâm edip karındaşım müvekkilem merkūme Âişe 
Hâtun’u zevci müvekkil-i mezbûr Sâ‘atî Hüseyin Çelebi tatlîk etmekle müvekkile-i 
mezbûre Âişe Hâtun müvekkil-i merkūm Hüseyin Çelebi zimmetinde mütekar-
rir ve ma‘kūdun aleyh olan dört bin akçe mehr-i müeccel hakkı ile nafaka-i iddet-i 
mu‘ayyene ve me’ûnet-i süknâsı için dahi sekiz yüz akçe ki cem‘an dört bin sekiz 
yüz akçeyi müvekkil-i mezbûr Hüseyin Çelebi yedinden bi’t-tamâm ve’l-kemâl 
ahz ve kabz edip hukūk-ı zevciyyete ve gayra müte‘allika da‘vâdan her birimiz 
âharın zimmetini ibrâ-i âm ile ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’l-ibtigā ketb olundu.
Fi’l-yevmi’s-sâmin aşer min şehri Recebi’l-mürecceb li sene tis‘în ve elf.
Şuhûdü’l-hâl: Mustafa Çelebi b. Nasuh, Ahmed Çelebi, Mehmed b. Eyüb, Hasan b. 
Abdullah, Ali b. Abdullah.









61 [11b-2] Çömlekçi Bâli b. Mıgırdiç’in Hacı Mehmed b. Ali’ye olan 
borcunu ödemesi
Mahrûse-i Üsküdar kazâsına tâbi‘ nefs-i Karamürsel sükkânından râfi‘-i hâze’l-
kitâb el-Hâc Mehmed b. Ali nâm kimesne meclis-i şer‘-i şerîfde medîne-i Hazret-i 
Ebî Eyyûb-i Ensârî’de vâki‘ çömlekçi tâifesinden Bâli v. Mıgırdiç nâm Ermeni 
muvâcehesinde üzerine da‘vâ ve takrîr-i kelâm edip târih-i kitâbdan bir sene mu-
kaddem her keyl birer esedî guruş olmak üzre mesfûr Bâli’ye irsâl eylediğim elli 
üç keyl un semeninden on beş esedî guruş ve vakıyyesi beynimizde ma‘lûm zey-
tin bağıyla mahlût Karamürsel zeytini semeninden dahi altı yüz akçe ki cem‘an 
mesfûr Bâli zimmetinde on beş esedî guruş ile altı yüz akçe hakkım bâkī kal-
mışidi hâlâ taleb eylediğimde edâdan imtinâ‘ eder suâl olunup meblağ-ı bâkī-i 
mezkûr alıverilmesi matlûbumdur dedikde gıbbe’s-suâl merkūm Bâli vech-i mu-
harrer üzre unu ve zeytini ahz ve kabzını ve kabûlünü ikrâr lâkin sâlifü’z-zikr un 
ile zeytinin semenlerinden ancak buçuk guruş deynim bâkī kalıp mâ‘adâyı bi’t-
tamâm mezbûr el-Hâc Mehmed’e edâ ve teslîm eyledim deyû def ‘le mukābele edi-
cek gıbbe’l-istintâk ve akībe’l-inkâr, mesfûr Bâli’den def ‘-i mezkûrunu mübeyyi-
ne beyyine taleb olundukda bi hasebi’ş-şer‘i’ş-şerîf şehâdeti makbûle olup şâhid 
ityânından izhâr-ı acz ile istihlâf etmeğin sâlifü’l-beyân un ile zeytinin semenleri-
ni bi’t-tamâm merkūm Bâli’den mezbûr el-Hâc Mehmed ahz ve kabz etmediğine 
yemîn teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ etme-
ğin mûcebiyle meblağ-ı bâkī on beş esedî guruş ile altı yüz akçeyi mezbûr el-Hâc 
Mehmed’e edâ ve teslîme mesfûr Bâli’ye tenbîh birle mâ vaka‘a bi’t-taleb ketb olun-
du.
Fi’l-yevmi’s-sâmin aşer min şehri Recebi’l-mürecceb li sene tis‘în ve elf.
Şuhûdü’l-hâl: Davud Ağa b. ( ), Mehmed Çelebi b. Ali, Ali Çelebi b. Hüseyin, Meh-
med Çelebi b. Ahmed ve gayruhüm.

62 [11b-3] Mehmed Bey’in bulduğu atın sahibi çıkıncaya kadar bakılması
Mahmiye-i İstanbul’da bi’l-fi‘l gümrük emîni olan iftihârü’l-emâcid ve’l-ekârim 
Hüseyin Ağa tarafından Havâss-ı Aliyye kazâsından Küçük Hâslar’ın hâlâ suba-
şısı olmağla sâlifü’z-zikr Küçük Hâslar sınırında vâki‘ olan beytülmâl ve avâbık 
ve yavanın ahz u kabzına memûr olan işbu râfi‘ü’l-kitâb Mehmed Bey b. Hasan 
nâm kimesne meclis-i şer‘-i şerîfe gelip takrîr-i kelâm ve bast-ı merâm edip işbu 
târih-i kitâb günü kazâ-i mezkûre tâbi‘ Papas nâm karye ahâlîsinden olup hâzır 
bi’l-meclis Sarı Mehmed b. Mehmed nâm kimesne işbu mevcûd bi’l-meclis üze-
rine neftî çuka kaplı sırmalı bir köhne iki ve sırmalı kırmızı köhne zilpûş ve bir 
sîm Haydarî raht ve bir çift altın kûp? üzengisi olan bir re’s kırat ahz edip yava 
olmak [üzre] bana teslîm ben dahi ahz ve kabz eyledim hâlâ sâhibi zuhûr edince-
ye değin sâlifü’z-zikr at için kıbel-i şer‘den kifâyet mikdârı nafaka takdîr olunmak 
matlûbumdur dedikde hâkim-i muvakki‘-i sadr-ı kitâb -tûbâ-leh ve hüsnü me’âb- 
dahi zikr olunan at için târih-i kitâbdan yevmî on altışar akçe nafaka farz ve takdîr 
eyleyip meblağ-ı mefrûz-ı mezkûru harc ve sarfa ve vakt-i zarûretde istidâneye ve 
lede’z-zafer rücû‘a izin birle mâ hüve’l-vâki‘ alâ hâze’l-minvâl gıbbe’l-ibtigā ketb 
olundu.
Fi’l-yevmi’l-hâmis min şehri Recebi’l-mürecceb li sene tis‘în ve elf.
Şuhûdü’l-hâl: Süleyman Bey b. Mustafa sarrâc-ı hâssa, es-Seyyid Ârif Mehmed 
Çelebi b. Mustafa, Hüseyin Çelebi b. Ali Ser-bölük, Mehmed b. Eyyûb.

63 [12a-1] Süleyman Ağa b. Ramazan’ın evini Hatice 
bt. Abdülmennân’a hibe etmesi
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
şerîfden mevlânâ Mehmed Efendi b. Nasuh irsâl olunup ol dahi medîne-i Hazret-i 
Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Baba Haydar ma-
hallesi sâkinlerinden fahrü’l-emâsil ve’l-akrân Süleyman Ağa b. Ramazan’ın men-
ziline varılıp zeyl-i rakīmde mektûbetü’l-esâmî cemâ‘at-i müslimîn huzûrlarında 
akd-i meclis-i şer‘-i mübîn eyledikde mûmâ-ileyh Süleyman Ağa meclis-i ma‘kūd-ı 
mezbûrda zevce-i menkûhası işbu râfi‘atü’l-kitâb Hatice bt. Abdülmennân 
nâm hâtun tarafından husûs-ı âti’l-beyâna vekîl olup hasm-ı câhid mahzarında 
mezbûrenin zâtını ma‘rifet-i şer‘iyye ile ârifân olan Mehmed Çelebi b. Mehmed 
ve diğer Mehmed b. Ali şehâdetleriyle şer‘an vekâleti sâbite olan Murtaza Bey b. 
Ahmed nâm kimesne mahzarında tâyi‘an ikrâr-ı tâm ve takrîr-i kelâm edip hibe-i 
âti’z-zikrin sudûruna değin silk-i mülk-i sahîhimde münselik olup mahalle-i 
mezbûrede vâki‘ bir tarafdan İbrahim Ağa b. ( ) mülkü ve bir tarafdan âhar zevce-i 
menkûhalarım Rukiye ve Râbia hâtunlara hibe ettiğim menziller ve bir tarafdan 
ba‘zan haffâf Hasan tasarrufunda olan menzil ve ba‘zan tarîk-i âm ile mahdûd üç 
fevkānî oda ve iki sofa ve dehliz ve matbah ve kiler ve bir hizmetkâr odası ve bir 
mahzen ve bi’r-i mâyı ve havuzu ve zât eşcâr-ı müsmire ve gayr-ı müsmire bahçeyi 
müştemil menzilimi cemî‘ tevâbi‘ ve levâhıkı ile ba‘de’t-tahliyyeti’ş-şer‘iyye şurût-ı 
müfsideden âriye zevcem müvekkile-i merkūme Hatice Hâtun’a hibe-i sahîha-i 
şer‘iyye ile hibe ve teslîm ve temlîk eylediğimde vekîl-i mezbûr Murtaza Bey dahi 
meclis-i hibede menzil-i mahdûd-ı mezkûru müvekkile-i mezbûre Hatice Hâtun 
için ittihâb ve tesellüm ve temellük ve kabz u kabûl eyledim ba‘de’l-yevm menzil-i 
mahdûd-ı mezkûrda benim vechen mine’l-vücûh alâka ve medhalim kalmadı 
zevcem müvekkile-i merkūme Hatice Hâtun’un mülk-i mevhûbudur keyfe mâ 
teşâ’ ve haysü mâ tahtâr mutasarrıfe olsun dedikde gıbbe’t-tasdîki’ş-şer‘î vâki‘ hâli 
mevlânâ-yı mezbûr mahallinde tahrîr ba‘dehû ma‘an irsâl olunan Ali b. Abdul-
lah ile meclis-i şer‘a gelip vukū‘u üzre inhâ etmeğin mâ vaka‘a bi’l-ibtigā kayd şüd.
Fi’l-yevmi’s-sânî aşer min şehri Recebi’l-ferd li sene tis‘în ve elf.
Şuhûdü’l-hâl: Umdetü’l-vâ‘izîn zübdetü’n-nâsihîn eş-Şeyh Ali Efendi b. Veli el-
Erzincânî, Fahrü’l-eşbâh Mesud Ağa b. Sefer, el-Hâc Halil b. Mehmed, Eyüb 
Efendi b. Mustafa, Mahmud Ağa b. Zülfikār, Mehmed Ağa b. Ömer Efendi el-
Erzincânî, Ali Efendi b. Ömer Yazıcı el-Erzincânî, Osman Efendi b. Mehmed el-
İmâm, İbrahim Efendi b. Hasan, Sâlih Çelebi b. Mehmed, Ahmed Çelebi b. Veliy-
yüddin el-Erzincânî, Abdullah Çelebi b. İmâ[m]zâde?, Ali b. Abdullah ve gayru-
hüm mine’l-hâzırîn

64 [12a-2] Süleyman Ağa b. Ramazan’ın evini Rabia 
bt. Abdullah’a hibe etmesi
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
münîrden mevlânâ Mehmed Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Baba 
Haydar mahallesinde sâkin fahrü’l-emâsil ve’l-akrân Süleyman Ağa b. Rama-
zan Ağa’nın menziline varıp zeyl-i kitâbda muharrerü’l-esâmî cemâ‘at-i müslimîn 
huzûrunda akd-i meclis-i şer‘-i şerîf eyledikde mûmâ-ileyh Süleyman Ağa 
meclis-i ma‘kūd-ı mezkûrda zevce-i menkûhası işbu râfi‘atü’l-kitâb Râbia Hâtun 
bt. Abdullah tarafından husûs-ı âti’l-beyâna vekîl olup hasm-ı câhid mahzarında 
mezbûrenin zâtını ma‘rifet-i şer‘iyye ile ârifân olan Mehmed Çelebi b. Mehmed 
ve diğer Mehmed b. Ali şehâdetleriyle şer‘an vekâleti sâbite olan Murtaza Bey b. 
Ahmed nâm kimesne mahzarında tâyi‘an ikrâr-ı tâm ve takrîr-i kelâm edip hibe-i 
âtiyetü’z-zikrin sudûruna değin silk-i mülk-i sahîhimde münselik olup mahalle-i 
mezbûrede vâki‘ bir tarafdan Hasan Çelebi b. ( ) mülkü ve bir tarafı ba‘zan güm-
rükçü Halil Bey mülkü ve ba‘zan İbrahim Ağa b. ( ) mülkü ve bir tarafı âhar zevce-i 
menkûhalarım Rukiye ve Hatice nâm hâtunlar hibe ettiğim menziller ve bir tara-
fı tarîk-i âm ile mahdûd üç fevkānî oda ve bir sofa ve bir dehliz ve kameriye ta‘bîr 
olunur sofa ve ahır ve kenîf ve zât-ı eşcâr-ı müsmire ve gayr-ı müsmire bahçeyi 
müştemil menzilimi cemî‘ tevâbi‘ ve levâhıkı ile ba‘de’t-tahliyyeti’ş-şer‘iyye şurût-ı 
müfsideden âriye zevcem müvekkile-i mezbûre Râbia Hâtun’a hibe-i sahîha-i 
şer‘iyye ile hibe ve teslîm ve temlîk eylediğimden sonra vekîl-i mezbûr Murta-
za Bey dahi meclis-i hibede menzil-i mahdûd-ı mezkûru müvekkilesi merkūme 
Râbia Hâtun için ittihâb ve tesellüm ve temellük ve kabz u kabûl eyledi ba‘de’l-
yevm menzil-i mahdûd-ı mezkûrda vechen mine’l-vücûh alâka ve medhalim kal-
madı zevcem müvekkile-i mezbûre Râbia Hâtun’un mülk-i mevhûbudur keyfe mâ 
teşâ’ ve haysü mâ tahtâr mutasarrıfe olsun dedikde gıbbe’t-tasdîki’ş-şer‘î vâki‘ hâli 
mevlânâ-yı mezbûr mahallinde tahrîr ba‘dehû ma‘an irsâl olunan Ali b. Abdul-
lah ile meclis-i şer‘a gelip alâ vukū‘ihi inhâ ve takrîr etmeğin mâ vaka‘a bi’l-ibtigā 
kayd şüd.
Fi’l [yevmi]’s-sânî aşer min şehri Recebi’l-mürecceb li sene tis‘în ve elf.
Şuhûdü’l-hâl: Es-Sâbikūn.

65 [12a-3] Süleyman Ağa b. Ramazan’ın evini Rukiye 
bt. Abdullah’a hibe etmesi
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
münîrden mevlânâ Mehmed Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Baba Haydar mahallesi sâkinlerinden fahrü’l-emâsil ve’l-akrân Süleyman Ağa 
b. Ramazan’ın menziline varıp zeyl-i kitâbda muharrerü’l-esâmî müslimîn 
huzûrunda akd-i meclis-i şer‘-i mübîn eyledikde mûmâ-ileyh Süleyman Ağa 
meclis-i ma‘kūd-ı mezbûrda zevce-i menkûhası işbu râfi‘atü’l-kitâb Rukiye Hâtun 
bt. Abdullah tarafından husûs-ı âti’l-beyâna vekîl olup hasm-ı câhid mahzarın-
da mezbûrenin zâtını ma‘rifet-i şer‘iyye ile ârifân olan Mehmed Çelebi b. Meh-
med ve diğer Mehmed b. Ali şehâdetleriyle şer‘an vekâleti sâbite olan Murtaza 
Bey b. Ahmed nâm kimesne mahzarında tâyi‘an ikrâr-ı tâm ve takrîr-i kelâm edip 
hibe-i âtiyetü’z-zikrin sudûruna değin silk-i mülk-i sahîhimde münselik olup 
mahalle-i mezbûrede vâki‘ bir tarafı Hasan Efendi b. el-Hâc Veli mülkü ve bir 
tarafı âhar zevce-i menkûhalarım Râbia ve Hatice nâm hâtunlara hibe ettiğim 
menziller ve bir tarafı yine benim âhar mülküm olan sedli bahçem ve bir tarafı 
tarîk-i âm ile mahdûd iki fevkānî oda ve iki sofa ve dehliz ve üç aded bi’r-i mâyı 
ve zât-ı eşcâr-ı müsmire ve gayr-ı müsmire bahçeyi müştemil menzilimi cemî‘ 
tevâbi‘ ve levâhıkıyla ba‘de’t-tahliyyeti’ş-şer‘iyye şurût-ı müfsideden âriye zevcem 
müvekkile-i mezbûre Rukiye Hâtun’a hibe-i sahîha-i şer‘iyye ile hibe ve temlîk 
ve teslîm eylediğimden sonra vekîl-i mezbûr Murtaza Bey dahi meclis-i hibede 
menzil-i mahdûd-ı mezkûru müvekkilesi merkūme Rukiye Hâtun için ittihâb 
ve tesellüm ve temellük ve kabz u kabûl eyledi ba‘de’l-yevm menzil-i mahdûd-ı 
mezkûrda vechen mine’l-vücûh alâka ve medhalim kalmadı zevcem müvekkile-i 
mezbûre Rukiye Hâtun’un mülk-i mevhûbudur keyfe mâ teşâ’ mutasarrıfe olsun 
dedikde gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde tahrîr 
ba‘dehû ma‘an irsâl olunan Ali b. Abdullah ile meclis-i şer‘a gelip alâ vukū‘ihi inhâ 
ve takrîr etmeğin mâ vaka‘a kayd şüd.
Fi’l yevmi’s-sânî aşer min şehri Recebi’l-mürecceb li sene tis‘în ve elf.
Şuhûdü’l-hâl: Es-Sâbikūn.









66 [12b-1] Kötü söz ve işleri olan Mustafa b. Müstecab’ın 
mahalleden çıkartılması
Medîne-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i Kebîr ma-
hallesi ahâlîsinden Hasan Çelebi b. Mehmed ve Ahmed b. Abdullah ve el-Hâc 
Mehmed b. Abdullah ve Ali Beşe b. Mehmed ve İlyas b. Haydar ve Şaban b. Abdul-
lah ve Ahmed b. Mehmed nâm kimesnenin meclis-i şer‘-i şerîfde yine mahalle-i 
mezbûre sükkânından olup lâkin icâre ile âhar kimesnenin menzilinde sâkin 
olan Uzun Mustafa b. Müstecâb nâm kimesneyi hâlâ medîne-i mezbûre subaşı-
sı hâzır bi’l-meclis Musa Bey b. Mehmed i‘ânetiyle ihzâr ve mahzarında her biri 
takrîr-i kelâm ve bast-ı merâm edip merkūm Mustafa kendi hâlinde olmayıp her 
gün mahalle-i mezbûrede sâkin olduğu menzile kendiye nâ-mahrem avratlar ge-
tirdiğinden mâ‘adâ birbirine ve kendiye nâ-mahrem ricâl ve nisvânı kendi men-
zilinde cem‘ edip fısk u fücûr ettirmekle bundan akdem birkaç def ‘a tenbîh eyle-
dik mütenebbih olmayıp her birimize hilâf-ı şer‘ şütûm-ı galîza ile şetm ettiğinden 
mâ‘adâ, el-ân yine her gece birbirine nâ-mahrem ricâl ve nisvânı cem‘ ve fısk et-
tirir, el-hâsıl mezbûr Mustafa’nın dâ’imen fi‘l-i fısk ve fücûr olmağla her hâlinden 
müte’ezzîleriz binâen aleyh taraf-ı şer‘den mahalle-i mezbûreden ihrâcına tenbîh 
olunmak murâdımızdır eğer mahallemizden ihrâc olunmazsa, mahallemizde 
fesâd ve mütezarrır olmamız mukarrerdir deyû her biri mezbûr Mustafa’nın sû-i 
hâlini haber vermeleriyle mezbûr Mustafa’nın mahalle-i merkūmeden hurûcuna 
ve min ba‘d kavlen ve fi‘len hilâf-ı şer‘-i şerîf fi‘l etmemek üzre tenbîh birle mâ cerâ 
gıbbe’l-ibtigā ketb olundu.
Hurrire fi’l-yevmi’s-sânî aşer min Recebi’l-mürecceb li sene tis‘în ve elf.
Şuhûdü’l-hâl: Es-Seyyid Abdurrahman Efendi b. ( ) el-İmâm, Ahmed Beşe b. Ab-
dullah, Mehmed b. Eyüb, Mehmed b. Mahmud, Hasan b. Abdullah ve gayruhüm.

67 [12b-2] Hristo v. Kosta’nın ev ve bağlarını Ömer Beşe 
b. Abdullah’a satması
Havâss-ı Aliyye kasabası nevâhîsinden Küçükçekmece nâhiyesine tâbi‘ Anbar-
lı nâm karye ahâlîsinden Hristo v. Kosta nâm zimmî meclis-i şer‘-i şerîfde işbu 
râfi‘ü’l-kitâb Ömer Beşe b. Abdullah nâm kimesne mahzarında bi’t-tav‘i’s-sâf 
ikrâr-ı tâm ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik olup karye-i mezbûrede vâki‘ bir tarafdan Latan v. Yuvan 
nâm zimmî mülkü ve bir tarafdan Alagöz nâm zimmî mülkü ve iki tarafdan tarîk-i 
âm ile mahdûd iken fevkānî ve bir tahtânî odaları ve ahırı ve iki asma ağacı ve 
bir mikdâr avluyu müştemil mülk menzilimi cemî‘ hukūk ve merâfıkı ile yine 
karye-i mezbûre sınırı dâhilinde vâki‘ bir tarafı Kapıcı Mustafa Bey bağı ve bir 
tarafı Vizane v. Kosta bağı ve bir tarafı merkūm Latan bağı ve bir tarafı Manol v. 
Dimitri bağı ile mahdûd tahmînen bir dönüm bir kıt‘a bağ yine karye-i merkūme 
hudûdu dâhilinde vâki‘ bir tarafdan dere ve bir tarafdan merkūm Manol bağı ve 
iki tarafdan Sinan Ağa ta[r]lası ile mahdûd tahmînen bir dönüm bir kıt‘a bağ, yine 
karye-i mezbûre sınırı dâhilinde Karaağaç nâm mevzi‘de vâki‘ bir tarafı mezbûr 
Sinan Ağa tarlası ve bir tarafı merkūm Latan bağı ve iki tarafı İbrahim b. Hasan 
bağı ile mahdûd tahmînen bir dönüm bir kıt‘a bağ ki cem‘an üç kıt‘a mülk bağları, 
cemî‘ hukūk ve rüsûmuyla safka-i vâhide ile mezbûr Ömer Beşe’ye otuz kıt‘a esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
ol dahi minvâl-i muharrer üzre iştirâ ve tesellüm ve kabûl eyledikden sonra seme-
ni olan meblağ-ı mezkûr otuz guruşu mezbûr Ömer Beşe yedinden bi’t-tamâm 
ve’l-kemâl ahz ve kabz eyledim ba‘de’l-yevm zikr olunan menzil ve bağlar mezbûr 
Ömer Beşe’nin mülk-i müşterâsı olmuşdur keyfe mâ yeşâ’ ve haysü mâ yahtâr mu-
tasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sâlis ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Mehmed b. Mustafa, İbrahim b. Ömer, Receb Efendi b. Yusuf el-
İmâm bi mescid-i Takyeci, Ali Hoca b. ( ) el-İmâm, Hasan Beşe b. ( ), Mehmed b. 
Eyüb, Hasan b. Abdullah.

68 [12b-3] Yusuf Ağazâde Mehmed’in annesi Hatice ile ortak mülklerini 
Süvari mukabelecisi Ali Efendi’ye satması
Mahmiye-i İstanbul’da Sultan Bayezid kurbunda Yahni Kapan mahallesi 
sükkânından olup kendi tarafından asâleten yine mahalle-i mezbûrede sâkine 
vâlidesi Hatice bt. Rıdvan nâm hâtun tarafından mezbûre Hatice’nin menzil-i 
câ’i’z-zikrde olan nısf hisse-i şer‘iyyesini bey‘a ve semenini ahz ve kabza ve ken-
diye îsâle ve kabz ve îsâl mütevakkıf olduğu umûrun küllîsine vekîl olup hasm-ı 
câhid mahzarında mezbûrenin zâtını ma‘rifet-i şer‘iyye ile ârifân olan Abdi Efen-
di b. Mustafa ve Ahmed Çelebi b. Mustafa nâm kimesneler şehâdetleri ile şer‘an 
vekâleti sâbite olan Yusuf Ağazâde Mehmed Ağa asâleten ve vekâleten meclis-i 
şer‘-i şerîfde işbu kitâb-ı sıhhat nisâbın sâhibi olup bi’l-fi‘l atlı mukābelecisi olan 
umdetü erbâbi’t-tahrîr ve’l-kalem, zübdetü ashâbi’t-tastîr ve’r-rakam Ali Efendi 
b. Mustafa tarafından ikrâr-ı âti’l-beyânı tasdîke vekîl olup vekâleti mûmâ-ileyh 
Abdi ve Osman Efendi b. Mehmed şehâdetleri ile şer‘an sâbite olan umdetü’l-
eşbâh Mustafa Çelebi b. Mahmud nâm kimesne mahzarında mezbûr Mehmed 
Ağa asâleten ve vekâleten ikrâr ve takrîr-i kelâm edip vâlidem ve müvekkilem 
mezbûre Hatice Hâtun ile ale’l-iştirâki’s-seviy silk-i mülk-i sahîhimde münselik 
olup medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Otak-
çılar kurbunda Mehmed Bey mahallesinde vâki‘ bir tarafı ba‘zan Mehmed Bey 
vakfı olan odaları ve ba‘zan el-Hâc Ali nâm sâhibü’l-hayrın evlâdına vakf ettiği 
odaları ve ba‘zan diğer el-Hâc Ali Bey evlâdına vakf ettiği odalar ve ba‘zan Meh-
med Bey mescidi’ne mevkūfe odalar ve ba‘zan çömlekçi Osman mutasarrıf oldu-
ğu vakıf menzil ve iki tarafı Tatarkurduzâde Mustafa Ağa’nın çayırı ve bir tarafı 
tarîk-i âm ile mahdûd hâriciyyesi üç bâb fevkānî oda ve iki sofa ve bir ahır ve bir 
bâb tahtânî köşk ve dolab kapısı ve iki bi’r-i mâ ve harâba müşrif havuz ve muhav-
vata ve zât eşcâr-ı müsmire ve gayr-ı müsmire bahçeyi ve dâhiliyyesinde ba‘zan 
iki bâb fevkānî oda ve iki fevkānî sofa ve iki bâb tahtânî oda ve bir matbah ve bir 
kenîf ve ayazma ta‘bîr olunur bi’r-i mâyı müştemil mülk menzilimi cemî‘ tevâbi‘ 
ve levâhıkı ile müvekkil-i mûmâ-ileyh Ali Efendi’ye sekiz yüz esedî guruşa tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm mûmâ-ileyh 
Ali Efendi dahi minvâl-i muharrer üzre iştirâ ve tesellüm ve kabz ve kabûl eyle-
dikden sonra hudûd-ı mezkûre ile mahdûd menzil-i merkūm hudûdu dâhilinde 
vâki‘ merhûm Mehmed Bey vakfı’na her mâh on beşer akçe icâre-i müeccelesi 
olan tav‘an on bir zirâ‘ sekiz parmak ve arzen altı zirâ‘ on sekiz parmak bi hesâb-ı 
terbî‘î yetmiş iki zirâ‘ vakıf arsa üzerine mebnî bir sagīr tahtânî oda ve nısf ayazma 
ta‘bîr olunur bi’r-i mâ ile ma‘an ma‘rifet-i mütevellî ile asâlet ve vekâletim hasebiy-
le mûmâ-ileyh Ali Efendi’ye elli esedî guruş bedel mukābelesinde tefvîz bi’l-ferâğ 
edip mûmâ-ileyh Ali Efendi dahi vech-i muharrer üzre tefevvuz ve kabûl eyledik-
den sonra semen-i mezbûr ile bedel-i merkūmdan müctemi‘ olan sekiz yüz elli 
esedî guruşu mûmâ-ileyh Ali Efendi yedinden asâlet ve vekâletim hasebiyle bi’t-
tamâm ve’l-kemâl ahz ve kabz edip meblağ-ı mezbûru beynimizde iktisâm eyle-
dik ba‘de’l-yevm menzil-i mahdûd-ı mezkûrda alâka ve medhalim yokdur mûmâ-
ileyh Ali Efendi’nin mülk-i müşterâsı ve mârrü’z-zikr arsa üzerine mebnî oda ve 
nısf hisse-i bi’r-i mâ dâhil-i taht-ı tasarrufu olmuşdur keyfe mâ yeşâ’ ve yahtâr mu-
tasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Recebi’l-ferd li sene tis‘în ve elf.
Şuhûdü’l-hâl: Mehmed Efendi b. İbrahim, Mehmed Ali Çelebi b. Ramazan, Sü-
leyman Bey el-Cündî, Abdullah Bey el-Cündî, Hüseyin Bey el-Cündî, Mehmed 
Efendi b. Hüseyin, Hüseyin Çelebi b. Ali, Mehmed b. Eyüb, Mehmed b. Mahmud.

69 [13a-1] Yorgi’nin mirası hususunda vârislerinin anlaştıkları
Havâss-ı Aliyye kazâsı a‘mâlinden kasaba-i Hasköy’de Abdüsselâm mahallesinde 
sâkin iken bundan akdem hâlik olan Yorgi v. ( ) nâm zimmînin verâseti zevce-i 
metrûkesi Kudret bt. Yorgi ile sulbî kebîr oğulları Kosta ve Yamandi ile sulbiye 
kebîre kızı Kokana’ya münhasıra olup kable’l-kısmet mezbûre Kudret dahi hâlike 
olup verâseti oğulları mezbûre Kosta ve Yamandi ve kızı Kokana’ya münhasıra ol-
duğu şer‘an zâhir ve mütebeyyin oldukdan sonra mezbûr meclis-i şer‘de babamız 
hâlik-i mezbûr ile vâlidemiz hâlike-i mezbûrenin her birinin muhallefâtına vâzı‘ü’l-
yed olan karındaşı râfi‘ü’t-terkīm mezbûr Kosta muvâcehesinde ikrâr ve i‘tirâf edip 
babam ve vâlidem hâlikân-ı mesfûrândan irsen bana intikāl eden hisse-i şer‘iyyemi 
mezbûr Kosta’dan da‘vâ ve taleb eylediğimde beynimizde münâza‘ât-ı kesîre ve 
muhâsamât-ı kesîre vâkı‘a olmuşdu el-hâletü hâzihî beynimizde müslimûn-ı 
muslihûn tavassut etmekle beni alâ tarîki’t-tehârüci’ş-şer‘î mezbûr Kosta ile altı 
esedî guruş üzerine inşâ-i akd-i sulh eylelediklerinde ben dahi sulh-ı mezbûru 
kabûl ve bedel-i sulh olan meblağ-ı mezbûr altı esedî guruşu mezbûr Kosta ye-
dinden bi’t-tamâm ahz ve kabz eyledim ba‘de’l-yevm babam ve vâlidem hâlikân-ı 
mesfûrânın muhallefâtlarına müte‘allik cemî‘ da‘vâdan mezbûr Kosta’nın zimme-
tini ibrâ-i âm ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâdis ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Yusuf Çelebi b. Mehmed, İbrahim b. Dilâver, Hüseyin b. Ali, Meh-
med b. Eyüb ve gayruhüm mine’l-huzzâr.

70 [13a-2] Hasan b. Hüseyin’e borcu olan Mehmed b. Mehmed’in 
borcunu ödemesi
Vilâyet-i Anadolu’da Erzurum kazâsı ahâlîsinden râfi‘ü’l-vesîka Hasan b. Hüseyin 
nâm kimesne meclis-i şer‘de Mehmed b. Mehmed mahzarında üzerine takrîr-i 
da‘vâ edip târih-i kitâbdan bir sene mukaddem her gün üç öğün ta‘âmı ken-
di ücretimden harc etmek üzre yevmî otuzar akçe ücret ile kırk iki gün mezbûr 
Mehmed’e saz ta‘bîr olunur otluk biçdim ve kendi emriyle sâir ırgadlarına dahi 
kendi malımdan beş buçuk guruş verdim ki cem‘an mezbûr Mehmed zimmetinde 
bin dokuz yüz yirmi akçe hakkımız olmuşidi beş yüz kırk akçesi dört buçuk guruş 
mukābelesinde bana bey‘ ettiği saz ta‘bîr olunur otluk kıymetine takās edip bâkī 
kalan bin üç yüz seksen akçe hakkımı taleb eylediğimde edâdan imtinâ‘ eder suâl 
olunup alıverilmesi matlûbumdur dedikde gıbbe’s-suâl ve akībe’l-inkâr ve isre 
talebi’l-beyyine udûl-i müslimînden olup medîne-i Hazret-i Ebî Eyyûb-i Ensârî 
-radiye anhu Rabbühü’l-Bârî-’de Kasımpaşa mahallesi sükkânından Mehmed b. 
Ali ve Ahmed b. İshak ve Ali b. Receb ve İbrahim b. Muharrem nâm kimesneler 
li ecli’ş-şehâde makām-ı kazâda hâzırûn olup isre’l-istişhâd fi’l-asl kazâ-i mezbûr 
Erzurum ahâlîsinden olup diyâr-ı âhara sefer etmeleri iktizâ etmekle meclis-i şer‘a 
huzûrları müte‘azzir olan Mustafa b. Ahmed ve Muharrem b. Yusuf nâm kimes-
neler müdde‘î-i mezbûr Hasan târih-i mezbûrda her gün üç öğün ta‘âmını kendi 
ücretinden iştirâ etmek üzre yevmî otuzar akçe ücretle kırk iki gün saz ta‘bîr olu-
nur mezbûr Mehmed’in otluğunu biçdi mezbûr Mehmed’in emriyle mezbûr Ha-
san kendi malından mezbûr Mehmed’in sâir ırgadlarına beş buçuk guruş dahi edâ 
ve teslîm eyledi biz bu husûsa bu vech üzre şâhidleriz şehâdet dahi ederiz dedikle-
rinden sonra mezbûrân Mustafa ve Muharrem’in her biri bizim huzûrumuzda her 
birimize siz dahi şâhid olun ve bizim her birimizin lisânından şehâdet eylen deyû 
mezbûrân Mustafa ve Muharrem nâm kimesnelerin her biri bizim her birimizi 
işhâd etti bizim dahi her birimiz mezbûrân Mustafa ve Muharrem’in her birinin 
lisânından husûs-ı mezbûre şâhidleriz şehâdet dahi ederiz deyû edâ-i şehâdet-i 
şer‘iyye ettiklerinde şehâdetleri ba‘de ri‘âyeti şerâiti’ş-şehâde ale’ş-şehâde hayyiz-i 
kabûlde vâkı‘a olmağın mûcebiyle meblağ-ı bâkī bin üç yüz seksen akçeyi mezbûr 
Hasan’a edâ ve teslîme mezbûr Mehmed’e tenbîh birle mâ vaka‘a bi’t-taleb ketb 
olundu.
Fi’l-yevmi’s-sâbi‘ aşer min şehri Recebi’l-mürecceb li sene tis‘în ve elf.
Şuhûdü’l-hâl: Musa Bey Subaşı, Mehmed Bey b. Ali, Hüseyin b. Ali, Mehmed b. 
Eyüb, Mehmed b. Mahmud.

71 [13a-3] İbrahim Ağa b. Ahmed’in su yolu izni
Su hüccetidir.
İbrahim Ağa suyu
Mahmiye-i İstanbul’da Hoca Hamza mahallesi sâkinlerinden olup sâbıkan ser-
mi‘mârân-ı hâssa olan işbu râfi‘ü’l-kitâb iftihârü’l-emâcid ve’l-ekârim câmi‘ü’l-
mehâmid ve’l-mekârim İbrahim Ağa b. Ahmed’in sulbî kebîr oğlu ve tarafından 
husûs-ı âti’l-beyâna vekîl olup hasm-ı câhid mahzarında Mustafa Ağa b. Mahmud 
ve Ahmed Bey b. Mustafa şehâdetleriyle şer‘an vekâleti sâbite olan fahrü’l-eşbâh 
Mehmed Ağa meclis-i şer‘-i şerîf-i enverde bi’l-vekâle takrîr-i kelâm ve ta‘bîr 
ani’l-merâm edip müvekkilem vâlidim mûmâ-ileyh İbrahim Ağa bundan akdem 
Havâss-ı Aliyye kazâsına tâbi‘ Kömürcü Belgrad nâm karye kurbunda Ayazma 
ve Yolcu Çayırı demekle ma‘rûf ve mevzi‘de kendi malıyla on yedi aded bacalar 
ve taht-ı arzdan lağımlar ve kanavât ile cem‘ ve tahsîl eylediği mâ’ın üzerine varı-
lıp ba‘de’l-keşf ve’l-mu‘âyene erbâbı beyninde mu‘tâd-ı kadîm üzre vezn ve ayâr ve 
tahmîn-i sahîh ile tahmîn olunmak müvekkilim mûmâ-ileyhin murâdıdır dedik-
de cânib-i şer‘-i hatîrden mevlânâ Mehmed Efendi b. Nasuh irsâl olunup ol dahi 
hâssa su nâzırı mefharü’l-emâsil ve’l-akrân Mehmed Ağa b. Abdülmennân tara-
fından husûs-ı âti’l-beyâna vekîl-i sâbitü’l-vekâlesi ve hâssa su yolcuları kethüdâsı 
olan el-Hâc Mustafa b. Hasan ve bölükbaşılarından Hasan Çelebi b. Mah-
mud ve İsmail Çelebi b. İbrahim ve Mehmed b. Abdullah ve sâir zeyl-i vesîkada 
mektûbetü’l-esâmî cemâ‘at-i müslimîn ile mevzi‘-i mezkûrda zikr olunan mâ’ın 
üzerine varıp keşf ve mu‘âyene ve vech-i mu‘tâd üzre vezn ve ayâr ve tahmîn-i 
sahîh ile tahmîn olundukda kâmil iki buçuk masura su mevcûd ve cereyân ettiğini 
mu‘âyene ve mesâha eylediklerinden sonra sâlifü’z-zikr suyu mevzi‘-i mezkûre 
karîb merhûm ve mağfûrun-leh Sultan Süleyman Hân hazretleri suyu yoluna bi 
izni’l-mütevellî ilhâk ve idrâc ve buçuk masurası hakk-ı mecrâ alıkonulup bâkī iki 
masura su kalmağla zikr olunan iki masura suyu müvekkil-i mûmâ-ileyh İbra-
him Ağa dediği mahalden ifrâz ve murâd eylediği mahalde icrâ etmek üzre icmâ‘ 
ve ittifâk ettiklerini mevlânâ-yı mezbûr mahallinde ketb ve tahrîr ba‘dehû ma‘an 
irsâl olunan Mehmed b. Eyüb ile meclis-i şer‘a gelip alâ vukū‘ihi inhâ ve takrîr et-
meğin mâ hüve’l-vâki‘ gıbbe’l-ibtigā kayd şüd.
Fi’l-yevmi’s-sânî ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Mehmed Efendi b. eş-Şeyh Osman Efendi, İsmail Efendi b. Meh-
med el-İmâm, Hasan Efendi b. Gazanfer el-İmâm, el-Hâc Abdurrahman b. Re-
ceb el-İmâm, es-Seyyid Mehmed Efendi b. eş-Şeyh Hasan Efendi, Hasan Efendi b. 
Ali Şeyhzâde, Ahmed Efendi b. Abdurrahman el-Müezzin, Mehmed Halîfe b. Ha-
san el-Müezzin, Ali Halîfe b. Yusuf, el-Hâc Mehmed Ağa b. Ali, İsmail Bey b. Re-
sul, Ali Dede b. Ahmed, Mustafa Beşe b. Ahmed, Mustafa Ağa b. Mehmed, Os-
man Beşe b. Ali, Mustafa b. Mehmed Râh-âbî, Mehmed b. Ahmed, Mehmed b. İb-
rahim, Osman Çelebi b. eş-Şeyh Mehmed, Ömer Beşe b. Ebûbekir, Kenan b. Ab-
dullah, Cafer b. Yusuf, Mehmed b. Eyüb.

72 [13b-1] Sinan b. Abdülmennân’ın iki masura suyunu İbrahim Ağa 
b. Ahmed’e satması
Su hüccetidir.
Sinan Ağa [b.] İbrahim Ağa’nın Mustafa Paşa-yı Atîk mahallesinde çeşmeye.
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
münîrden mevlânâ Mehmed Efendi b. Nasuh irsâl olunup ol dahi zeyl-i rakīmde 
mektûbetü’l-esâmî müslimîn ile Havâss-ı Aliyye kazâsına tâbi‘ Kömürcü Belg-
rad nâm karye kurbunda Ayazma ve Yolcu Çayırı demekle ma‘rûf mevzi‘e va-
rıp akd-i meclis-i şer‘-i mübîn eyledikde sâbıkan ser-mi‘mârân-ı hâssa olan 
mefharü’l-emâsil ve’l-ekârim İbrahim Ağa b. Ahmed’in sulbî kebîr oğlu ve ta-
rafından husûs-ı âti’l-beyânı ikrâra vekîl-i hasm-ı câhid mahzarında Mustafa 
Ağa b. Mahmud ve Ahmed Bey b. Mustafa şehâdetleriyle şer‘an vekâleti sâbite 
olan fahrü’l-eşbâh Mehmed Ağa meclis-i ma‘kūd-ı mezkûrda mahmiye-i İstan-
bul hısnı ebvâbından Hazret-i Ebî Eyyûb-i Ensârî -radiye anhu Rabbühü’l-Bârî- 
kapısı dâhilinde Hoca Ali mahallesi sükkânından işbu râfi‘ü’l-kitâb zahrü’l-
akrân el-Hâc Sinan b. Abdülmennân nâm kimesne mahzarında bi’l-vekâle 
ikrâr-ı tâm ve takrîr-i kelâm edip vâlidim müvekkilim mûmâ-ileyh İbrahim 
Ağa işbu mevzi‘-i mezbûrda yenbû‘ edip on yedi aded bacalar ki yetmiş sekiz 
kulaç hâlî lağım ve yetmiş yedi kulaç ma‘mûr lağım ve seksen kulaç kesme la-
ğımlar ile merhûm ve mağfûrun-leh Sultan Süleyman Hân hazretleri suyuna 
gelince taht-ı arzdan kanavât ile cereyân edip mecrâ ve kanâtına tebe‘iyyet ile 
müvekkilim mûmâ-ileyh İbrahim Ağa’nın mülkü olan iki buçuk masura suyu 
kanavât [ve] mecrâsıyla ma‘an müvekkilim mûmâ-ileyh İbrahim Ağa mezbûr 
el-Hâc Sinan’dan bin üç yüz yetmiş beş esedî guruşa bey‘-i kat‘î bey‘ ve temlîk 
mezbûr el-Hâc Sinan dahi hâlâ sâkin olduğu mezkûr Hoca Ali mahallesi ile 
sâlifü’z-zikr Hazret-i Ebî Eyyûb-i Ensârî kapısı dâhilinde Mustafa Paşa-yı Atîk 
mahallesinde hasbeten lillâhi te‘âlâ müceddeden binâ eylediğim çeşmelerde icrâ 
için sâlifü’l-beyân mülkü iki buçuk masura suyu kanavât ve mecrâsıyla ma‘an 
ber vech-i muharrer iştirâ ve temellük ve kabûl eyledikden sonra semeni olan 
meblağ-ı mezkûr bin üç yüz yetmiş beş esedî guruşu mezbûr el-Hâc Sinan ye-
dinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
iki buçuk masura su mecrâ ve kanâtına tebe‘iyyet ile mezbûr el-Hâc Sinan’ın 
mülk-i müşterâsı olmuştur keyfe mâ yeşâ’ ve yahtâr mutasarrıf olsun dedi de-
dikde vâki‘ hâli mevlânâ-yı mezbûr mahallinde tahrîr ba‘dehû ma‘an irsâl olu-
nan Mehmed b. Eyüb ile meclis-i şer‘a gelip alâ vukū‘ihi inhâ ve takrîr etmeğin 
mâ hüve’l-vâki‘ bi’l-ibtigā ketb olundu.
Fi’l-yevmi’s-sânî ve’l-ışrîn min şehri Recebi’l-ferd li sene tis‘în ve elf.
Şuhûdü’l-hâl: Es-Sâbikūn.

73 [13b-2] Veli Ağa b. Mustafa’dan vârislere kalan çiftlik muhasebesi
Havâss-ı Aliyye kazâsına tâbi‘ Ayastefanos nâm karyede mülk çiftliği olup 
mahmiye-i İstanbul’da Bucak bağı mahallesinde sâkin iken bundan akdem vefât 
eden Veli Ağa b. Mustafa nâm müteveffânın verâseti zevce-i metrûkesi Hatice 
bt. Mehmed nâm hâtun ile sulbî sagīr oğlu Abdullah’a münhasıra olduğu lede’ş-
şer‘i’l-mutahhar zâhir ve mütehakkik oldukdan sonra sagīr-i mezbûrun vâlidesi 
merkūme Hatice tarafından çiftlik-i mezbûrun muhâsebesini görmeğe vekîl-i 
sâbitü’l-vekâlesi olan Ahmed Çelebi b. el-Hâc Mehmed ile sagīr-i mezbûrun 
vasiyy-i mansûbu olan li ebeveyn ammisi Şaban nâm kimesnenin üzerine kıbel-i 
şer‘den mansûb nâzırı ve mahalle-i mezbûrenin imâmı Mustafa Efendi b. Ömer 
talebiyle vasiyy-i mezbûrun zabtında olan çiftliğin üzerine varılıp vasiyy-i 
mezbûrun muhâsebesi görülmek bâbında fermân-ı şerîf sâdır olmağın imtisâlen-
leh cânib-i şer‘den mevlânâ Mehmed Efendi b. Nasuh irsâl olunup ol dahi huzûr-ı 
müslimînde vasiyy-i mezbûrun makbûzu ve masrûfunun muhâsebesini görüp 
ketb ve tahrîr eylediğin defterdir ki zikr olunur.
Hurrire fi’l-yevmi’r-râbi‘ ve’l-ışrîn min şehri Recebi’l-mürecceb li sene tis‘în 
ve elf.
Hınta keyl
aded
130
Şa‘îr keyl
aded
160
Alef keyl
aded
83
Fig keyl
aded
30
Nohud keyl 
aded

5
Kaplıca Keyl 
aded
30
Burçak keyl 
aded
25
Saman-ı hınta
Araba
aded 45
Zikr olunan mahsûl târih-i mezkûr bin doksan senesinde hâsıl olup ve sene-i 
merkūmede vasiyy-i mezbûrun masrûfu dahi vech-i âtî üzre zikr olunur.
Hınta 
orakçısına akçe
ade d
3000 
Burçak için 
akçe
aded
240
Nohud için 
akçe
aded
120
Mahsûl-i fi g için 
ücret akçe
aded
240 
Orakçılık 
revgan-ı zeyt ve 
lahm akçesi
aded
120 
Otu akçesi
aded
446 
Döğen akçesi
aded
100 
Revgan-ı sâde
fi yat 35
kıyye 4
kıymet 140
Şem‘-i revgan
kıymet
120
Ücret-i 
hizmetkâr
aded
840 
Def‘a ücret-i 
hizmetkâr 
akçesi
aded
200 
Def‘a ücret-i 
hizmetkâr
aded
1080 
Ücret-i 
meremmât-ı 
bi’r-i dolab
aded
500 
Meremmât-ı 
duvar-ı çiftlik-i 
mezkûr
aded
900 
Öküz na‘lına
aded
100
Pirinç fî 67
keyl 4
aded
268 
Kuyu kovası
aded 16
kıymet
132 
Urgan kuyuya
aded
240 
Dakīk
kıymet
381 
Nafaka-i ırgad 
ve ücret-i tarla 
için hınta
Fî 80
37
aded
2160
Cem‘an yekûn 14756 Yalnız on dört bin yedi yüz elli altı akçedir.
Şuhûdü’l-hâl: Ebûbekir Ağa b. Sefer, Ali Bey b. Abdullah, Hüseyin Bey b. Mehmed, 
Yahya Çelebi b. Hüseyin, Mehmed Bey b. İvaz, Hüseyin Çelebi b. Osman, Mustafa 
b. Mehmed, Halil Çelebi b. İbrahim, Hüseyin Çelebi b. Ömer, Ahmed Beşe b. İb-
rahim, Derviş Mehmed b. Mustafa, Çukadâr Ahmed Beşe ve gayruhüm.









74 [14a-1] Süvari mukabelecisi Ali Efendi’nin tasarrufundaki vakıf 
menzilin bina ve arsasının ölçülmesi
Mahmiye-i İstanbul’da Ayasofya kurbunda bi’l-fi‘l Atlı mukābelecisi olup işbu 
kitâb-ı sıhhat-nisâbın sâhibi olan umdetü erbâbi’t-tahrîr ve’l-kalem, zübdetü 
ashâbi’t-tastîr ve’r-rakam Ali Efendi b. Mustafa’nın tarafından husûs-ı âti’z-zikre 
vekîl olup Abdi Efendi b. Mustafa ve Ahmed Efendi b. Mehmed şehâdetleriyle 
şer‘an vekâleti sâbite olan umdetü’l-akrân Mustafa Çelebi b. Mahmud nâm ki-
mesne meclis-i şer‘-i hatîr-i lâzımü’t-tevkīre gelip bi’l-vekâle takrîr-i kelâm 
ve ta‘bîr ani’l-merâm edip medîne-i Hazret-i Ebî Eyyûb-i Ensârî -radiye anhu 
Rabbühü’l-Bârî-’de vâki‘ merhûm Mehmed Bey mescid-i şerîfi evkāfından hâlâ 
müvekkilim mûmâ-ileyh Ali Efendi’nin taht-ı tasarrufunda olup bir tarafdan 
yine müşârün-ileyh Ali Efendi bahçesi ve bir tarafdan tarîk-i âm ile mahdûd 
her mâh vakf-ı mezbûra on beş akçe icâre-i müeccele verir bir sagīr tahtânî oda 
ve bir müşterek ayazma ta‘bîr olunur bi’r-i mâyı müştemil vakıf menzilin üze-
rine varılıp vakf-ı mezbûr mütevellîsi ma‘rifetiyle menzil-i mezkûrun nakzını 
keşf ve arsası mesâha olunması matlûbumdur dedikde savb-ı şer‘-i münîrden 
mevlânâ Abdüsselâm Efendi b. Nasuh irsâl olunup ol dahi hâssa mi‘mârlarından 
Ali Halîfe b. Abdullah ve sâir zeyl-i vesîkada muharrerü’l-esâmî sukūf ve eb-
niye ahvâline vukūfu olan müslimîn ile menzil-i mezbûre varıp müslimîn-i 
mezkûrîn huzûrunda akd-i meclis-i şer‘-i mübîn eyledikde meclis-i ma‘kūd-ı 
mezbûrda mi‘mâr-ı mezbûr ve vakf-ı mezbûrun mütevellîsi olan Mehmed Sıd-
kı Çelebi b. Mehmed tarafından husûs-ı mezbûra vekîl-i şer‘îsi olan Mustafa 
Çelebi b. Abdurrahman muvâcehesinde menzil-i mezkûrun binâ ma‘a zemîni 
mesâha eyledikde tûlen on bir zirâ‘ bir parmak ve arzen altı zirâ‘ on sekiz par-
mak bi hesâb-ı terbî‘î yetmiş iki zirâ‘ arsa ma‘a binâ olup arsa-i mezbûre üze-
rinde mebnî yalnız odayı mi‘mâr-ı mezbûr mesâha eyledikde tûlen altı zirâ‘ ve 
arzen altı zirâ‘ bi hesâb-ı mezbûr otuz altı zirâ‘ binâsı olup ve binâ-i mezbûrun 
her bir zirâ‘ı kırkar akçeden bin dört yüz kırk akçe vakf-ı mezbûrun nukzu 
olduğuna icmâ‘ ve ittifâk eylediklerini mevlânâ-yı mezbûr mahallinde tahrîr 
ba‘dehû ma‘an irsâl olunan Çukadâr Ahmed Beşe b. Hüseyin ve Muhzır Ali 
b. İslâm ile meclis-i şer‘a gelip her biri alâ vukū‘ihi inhâ ve takrîr etmeğin mâ 
vaka‘a bi’l-ibtigā ketb olundu.
Fi’l-yevmi’s-sânî ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Mehmed Efendi b. İbrahim, Ali Çelebi b. Ramazan, Süleyman Bey 
el-Cündî, Abdullah Bey el-Cündî, Hüseyin Bey el-Cündî, Mehmed Efendi b. Hü-
seyin, Mehmed Efendi b. Abdülkerim, Hasan Dede b. Ömer, Mustafa Ağa b. Hü-
seyin, el-Hâc Mustafa b. Receb, Halil Beşe b. Musa Haffâf, İsmail b. Süleyman 
Doğramacı, Arslan Bey b. Rıdvan, Receb b. Mustafa.









75 [14a-2] Hasan Beşe b. Abdullah’tan kalan evin karısı Kâtibe 
bt. Abdullah’a ait olduğu
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sâkinelerinden işbu râfi‘atü’l-kitâb Kâtibe bt. Abdul-
lah nâm hâtun meclis-i şer‘-i şerîfde takrîr-i kelâm ve ta‘bîr ani’l-merâm edip 
mahalle-i mezbûrede vâki‘ bir tarafdan Ebûbekir Beşe b. Ali mülkü ve bir ta-
rafdan el-Hâc Musa b. İbrahim mülkü ve bir tarafdan tarîk-i hâs ve bir tarafdan 
tarîk-i âm ile mahdûd bir fevkānî ve bir tahtânî odaları ve bi’r-i mâyı ve bahçe-
yi ve kenîfi müştemil menzil bundan akdem vefât eden zevcim Hasan Beşe b. 
Abdullah’ın mülkü olup ba‘de vefâtihî bana ve müteveffâ-yı mezbûrun firâşından 
hâsıl sadrî sagīr oğlum Ali ve sadriye kızım Âişe’ye intikāl edip ba‘dehû sagīrân-ı 
mezbûrân dahi müte‘âkiben vefât etmekle menzil-i mezkûr bi’l-cümle irs-i şer‘le 
hasren bana isâbet ve intikāl etmişdir vâki‘ü’l-hâlî mahalle-i mezkûrdan hâzırûn 
bi’l-meclis Receb Efendi b. Yusuf el-İmâm ve Mehmed Çelebi b. Abdülaziz el-
Müezzin ve Hüseyin Ağa b. Hasan ve Mehmed Bey b. Abdullah ve Ahmed Çelebi 
b. Ali ve Veli Bey b. Mehmed nâm kimesnelerden sırren istihbâr olunup haber-
leri tahrîr olunmak matlûbumdur dedikde gıbbe’s-suâl mezbûrûn Receb Efen-
di ve Mehmed Çelebi ve Hüseyin Ağa ve Mehmed Bey ve Mehmed Çelebi ve 
Veli Bey cevâblarında fi’l-vâki‘ menzil-i mahdûd-ı mezkûr müteveffâ-yı evvel 
Hasan’ın mülkü olup ba‘de vefâtihî vech-i muharrer veresesi Kâtibe ile sagīrân-ı 
mezbûrâna isâbet ve intikāl edip ba‘dehû sagīrân-ı mezbûrân dahi müte‘âkiben 
fevt olmağla menzil-i mezkûr bi’l-cümle hasren vâlideleri merkūme Kâtibe’ye 
isâbet ve intikāl, hâlâ menzil-i mezkûr bi’l-cümle mezbûre Kâtibe’nin mülk-i 
mevrûsudur deyû her biri alâ tarîki’ş-şehâde haber vermeğin mâ vaka‘a gıbbe’l-
ibtigā ketb olundu.
Fi’l-yevmi’l-hâmis ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Hüseyin Bey b. Ali, İbrahim b. Mehmed, Yusuf b. Abdullah, Meh-
med b. Eyüb, Hasan b. Abdullah ve gayruhüm.

76 [14a-3] Musahib Mustafa Paşa’nın haslarına mütesellim olan Ahmed 
Ağa’nın alacaklılarıyla anlaşması
Düstûr-ı ekrem müşîr-i efham vezîr-i sânî, müsâhib-i şehriyârî Mustafa Paşa haz-
retlerinin hâslarından olup vilâyet-i Anadolu’da Manisa kasabası ma hal lâ tın dan 
Aşağı mahallesi ahâlîsinden Avik v. Yagob ve Avanos v. Murat nâm Ermeniler 
meclis-i şer‘-i şerîfde târih-i kitâbdan bir sene mukaddem hâss-ı mezbûra mü-
tesellim olan fahrü’l-akrân Ahmed Ağa b. Mustafa tarafından ikrâr-ı âti’l-beyânı 
tasdîke vekîl olup hasm-ı câhid mahzarında vekâleti Hüseyin Bey b. Mehmed 
ve Süleyman Bey b. Mehmed şehâdetleriyle şer‘an sâbite olan Mehmed Çavuş 
b. Abdullah mahzarında her biri ikrâr ve i‘tirâf edip evvelâ mezbûr Avik târih-i 
mezbûrda müvekkil-i mezbûr Ahmed Ağa bi gayri hakkın cerîme nâmına benim 
yedimden doksan esedî guruş ahz ve mezbûr Avanos dahi kezâlik benden bi gay-
ri hakkın cerîme nâmına kırk zirâ‘ çuka ile yirmi esedî guruşumu ahz ve kabz et-
mişidi el-hâletü hâzihî her birimiz meblağ-ı mezbûru merkūm Ahmed Ağa’dan 
da‘vâ ve taleb etmekle beynimizde münâza‘ât-ı kesîre ve muhâsamât-ı ekîde vâkı‘a 
olmağın beynimizde müslimûn-ı muslihûn tavassut edip mûmâ-ileyh Ahmed 
Ağa ile evvelâ mezbûr Avik ile beş esedî guruş sâniyen mezbûr Avanos dahi üç 
esedî guruş üzerlerine inşâ-i akd-i sulh eylelediklerinde bizim dahi her birimiz 
sulh-ı mezbûru kabûl ve bedel-i sulh olan mebleğayn-ı mezbûreynin ziyâdesine 
müte‘allika da‘vâdan her birimiz müvekkil-i mûmâ-ileyh Ahmed Ağa’nın zimme-
tini ibrâ-i âm ile ibrâ ve iskāt eyledik dediklerinde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâmis ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Receb Efendi b. Yusuf, Hüseyin Ağa b. Hasan, Ahmed Bey b. Abdul-
lah, Şahbaz b. Abdullah ve gayruhüm.

77 [14a-4] Yani v. Anastaş’ın Sopotos köyündeki evini Anastaş, Nikola ve 
Todori’ye müştereken satması
Vilâyet-i Rumeli’nde Kalavrita kazâsına tâbi‘ Sopotos nâm karye ahâlîsinden Yani 
v. Anastaş nâm zimmî meclis-i şer‘-i şerîfde sulbî oğlunun oğulları olup kendi 
tarafından asâleten ve li ebeveyn karındaşları Anastaş ve Nikola v. Panayot taraf-
larından ikrâr-ı âti’z-zikri tasdîke vekîl olup nehc-i şer‘î üzre vekâleti sâbite olan 
bâ‘is-i hâze’r-rakīm Todori v. Panayot nâm zimmî muvâcehesinde ikrâr ve i‘tirâf 
edip silk-i mülk-i sahîhimde münselik emlâkden karye-i mezbûrede vâki‘ bir 
tarafdan İstati v. Panayot zimmî mülkü ve bir tarafdan Vaslak v. İspilyot zimmî 
[14b] mülkü ve bir tarafdan Kanilo v. Todori zimmî mülkü ve bir tarafı tarîk-i 
âm ile mahdûd bir bâb tahtânî odayı ve bir mikdâr avluyu ve bir kıt‘a bahçe-
yi müştemil mülk menzilimi cemî‘ tevâbi‘ ve levâhıkı ile ve menzil-i mezkûr 
içinde mevcûd beynimizde ma‘lûm esâs-ı beyt ki evânî-i nühâsiyye ve gayr-ı 
nühâsiyyemi ve mevâzi‘-i müteferrikada vâki‘ altı dib dut ağacını ve tahmînen 
üç çapalık iki kıt‘a bağımı bi safkatin vâhidetin mezbûrûn Anastaş ve Nikola ve 
Todori’ye ale’l-iştirâki’s-seviy yirmi esedî guruşa tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve temlîk edip anlar dahi ale’l-iştirâki’s-seviy 
iştirâ ve kabûl ve temellük eylediklerinden sonra hâlâ taht-ı tasarrufumda olup 
karye-i mezbûrede vâki‘ her birinin hudûdu beynimizde ma‘lûm üç kıt‘a tarlayı 
ve kazâ-i mezbûre tâbi‘ Çarıklı nâm karyede vâki‘ kezâlik hudûdu beynimizde 
ma‘lûm bir kıt‘a tarla dahi ki cem‘an dört kıt‘a tarlalarımın hakk-ı tasarrufları-
nı dahi sâhib-i arz ma‘rifetiyle mezbûrûn Anastaş ve Nikola ve Todori’ye ale’l-
iştirâki’s-seviy on esedî guruş bedel mukābelesinde tefvîz bi’l-ferâğ edip anlar 
dahi minvâl-i muharrer üzre tefevvuz ve kabûl eylediklerinden sonra semen-i 
mezbûr ile bedel-i merkūm cem‘an otuz esedî guruşu mesfûrûn Anastaş ve Ni-
kola ve Todori yedlerinden bi’t-tamâm ahz ve kabz eyledim ba‘de’l-yevm emlâk-i 
mezbûre mesfûrûn Anastaş ve Nikola ve Todori’nin mülk-i müşterâları olmuş-
dur min ba‘d benim alâka ve medhalim yokdur, emlâk-i mezbûreyi ve arâzi-i 
merkūmeyi mahallinde zabt ve tasarrufa tarafımdan mesfûrûn Anastaş ve Ni-
kola ve Todori[’yi] taslît eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ ve’l-ışrîn men şehri Recebi’l-mürecceb li sene tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Ali b. Ab-
dullah ve gayruhüm.

78 [14b-1] Âişe Kadın b. Hasan Efendi’nin yerini Mümine 
bt. İbrahim’e satması
Mahmiye-i İstanbul’da Cezerî Kasım Paşa mahallesinde sâkine fahrü’l-
muhadderât Âişe Kadın bt. el-müvellâ el-merhûm Hasan Efendi tarafından 
ikrâr-ı âti’l-beyâna vekîl olup mezbûrenin zâtını ma‘rifet-i şer‘iyye ile ârifân olan 
Hüseyin Çelebi b. Hasan ve Yusuf Kethüdâ b. Abdullah şehâdetleriyle şer‘an 
sâbite olan Mahmud Efendi b. Ahmed meclis-i şer‘de işbu bâ‘isetü’l-kitâb Mü-
mine Hâtun bt. İbrahim mahzarında bi’l-vekâle ikrâr ve i‘tirâf edip müvekkile-i 
mûmâ-ileyhâ Âişe Kadın silk-i mülk-i sahîhinde münselik olup Havâss-ı Aliy-
ye kazâsına tâbi‘ Müderris nâm karyede vâki‘ bir tarafı Minkārîzâde Abdullah 
Efendi hazretleri mülkü ve bir tarafı mezbûre Mümine Hâtun’un âhar mülkü 
ve iki tarafı tarîk-i âm ile ile mahdûd ve tahmînen bir dönüm mülk yurt yeri-
mi mezbûre Mümine Hâtun’a on iki esedî guruşa tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve temlîk ol dahi minvâl-i muharrer üzre 
iştirâ ve temellük ve kabûl eyledikden sonra semeni olan meblağ-ı mezbûr on 
iki esedî guruşu yedinden bi’t-tamâm ahz ve kabz eyledim ba‘de’l-yevm zikr olu-
nan yurt yerinde alâka ve medhalim yokdur mezbûre Mümine Hâtun’un mülk-i 
müşterâsı olmuşdur keyfe mâ yeşâ’ mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Mehmed Çelebi b. Veli, Mehmed b. Eyüb, Mehmed b. Mahmud, 
Hüseyin b. Ali ve gayruhüm.









79 [14b-2] Belkıs bt. Abdullah’ın Havva bt. Mehmed’deki 
miras alacağını alması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Bıçakçı Ferhad mahallesinde sâkin iken bundan akdem vefât eden Musta-
fa b. Mehmed nâm müteveffânın verâseti zevce-i metrûkesi Belkıs bt. Abdullah 
ve zî-rahm mahremi cihetinden Havva bt. Mehmed nâm hâtuna münhasır ol-
duğu şer‘an zâhir ve müte‘ayyin oldukdan sonra işbu râfi‘atü’l-kitâb merkūme 
Belkıs tarafından husûs-ı âti’l-beyânı da‘vâ ve taleb ve ahz u kabza ve kendiye 
îsâle hüccet-i şer‘iyye ile vekîl-i müsbeti olan el-Hâc Ahmed b. Abdullah mahfil-i 
kazâda müteveffâ-yı mezbûrun terekesine vâzı‘atü’l-yed olan Havva bt. Mehmed 
nâm hâtunun zevci ve tarafından husûs-ı âti’l-beyâna vekîl-i müsecceli olan Ha-
lil Efendi b. Haydar mahzarında bi’l-vekâle üzerine da‘vâ ve takrîr-i kelâm edip 
müvekkile-i mezbûre Belkıs zevci müteveffâ-yı mezbûr Mustafa hayâtında iken 
târih-i kitâbdan sekiz sene mukaddem nefsini huzûr-ı müslimînde bin beş yüz 
akçe mehr-i müeccel üzerine tezvîc ve akd-i nikâh eylediğinde ol dahi tezev-
vüc ve kabûl edip ve kable’l-edâ fevt olmağın hâlâ mehr-i mezbûrun bin beş 
yüz akçeyi müteveffâ-yı mezbûrun tereke-i vâfiyesinden bi’l-vekâle taleb ede-
rim suâl olunup alıverilmesi matlûbumdur dedikde gıbbe’s-suâl vekîl-i mezbûr 
cevâbında müvekkilesi merkūme Havva’nın müteveffâ-yı mezbûrun tereke-i 
vâfiyesine vaz‘-ı yedini ikrâr lâkin müdde‘iyye-i merkūme Belkıs ber vech-i mu-
harrer bin beş yüz akçe mehr-i müeccel hakkı olduğunu inkârıyla cevâb verme-
ğin müdde‘iyye-i mezbûreden müdde‘âsını mübeyyine beyyine taleb olundukda 
udûl-i ricâl-i ahrârdan mahmiye-i İstanbul’da Murad Paşa-yı Atîk câmi‘-i şerîf 
imâmı Mehmed Efendi b. Mehmed ve câmi‘-i mezkûrun kayyımı diğer Meh-
med Efendi b. Hasan nâm kimesneler li ecli’ş-şehâde makām-ı kazâda hâzırân 
olup istişhâd olunduklarında fi’l-hakīka mezbûre Belkıs müteveffâ-yı mezbûr 
hayâtında târih-i mezbûrda bin beş yüz akçe mehr-i müeccel üzerine nefsini bi-
zim huzûrumuzda tezvîc ve akd-i nikâh edip ol dahi tezevvüc ve kabûl eyledi 
biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylelediklerinde gıbbe’t-ta‘dîl ve’t-tezkiyye şehâdetleri makbûle 
oldukdan sonra müvekkile-i mezbûre Belkıs’a şer‘an tahlîf lâzım gelmeğin 
müvekkile-i mezbûre Belkıs meclis-i şer‘a ihzâr ve vekîl-i mezbûr Halil Efen-
di muvâcehesinde meblağ-ı mezkûrdan müteveffâ-yı mezbûrdan hayâtında kül-
len ve ba‘zan ahz ve istîfâ veya hibe veya âhara havâle veya turuk-ı şer‘iyyeden 
bir tarîk ile zimmetini ibrâ eylemediğine yemîn teklîf olundukda ol dahi alâ 
vefki’l-mes’ûl yemîn billâhi aliyi’l-a‘lâ etmeğin mûcebiyle ba‘de’l-hükm vekîl-i 
mezbûr el-Hâc Ahmed diğer vekîl Halil Efendi muvâcehesinde i‘âde-i kelâm edip 
müvekkile-i mezbûre Belkıs’ın bin beş yüz akçe mehr-i müsbetini ve bin dört yüz 
elli üç akçe rub‘ hisse-i şer‘iyyesini tereke-i müteveffâ-yı mezbûrdan olmak üzre 
vekîl-i mezbûr Halil Efendi yedinden ahz ve kabz eyledim min ba‘d müvekkile-i 
mezbûre Belkıs’ın mehr-i müeccelinden ve rub‘ hisse-i şer‘iyyesinden müvekkile-i 
mezkûre Havva’nın ve vekîli mezbûr Halil Efendi’nin zimmetlerinde ve yedlerin-
de bir akçe ve bir habbe hakkı bâkī kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Hurrire fi’l-yevmi’s-sâmin aşer min şehri Recebi’l-mürecceb li sene tis‘în ve elf.
Şuhûdü’l-hâl: Mahmud Çelebi b. Receb, Hüseyin Çelebi b. Bayram, Mehmed b. 
Eyüb, Mehmed b. Mahmud ve gayruhüm mine’l-hâzırîn.

80 [15a-1] Osman b. Mehmed’in bahçesini annesi İsmihan 
bt. Mustafa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Nişancı mahallesi ahâlîsinden Osman b. Mehmed nâm kimesne meclis-i 
şer‘-i hatîrde vâlidesi işbu râfi‘atü’l-kitâb İsmihân bt. Mustafa nâm hâtun mah-
zarında tâyi‘an ikrâr-ı tâm ve takrîr-i kelâm edip akd-i âti’z-zikrin sudûruna de-
ğin silk-i mülk ve zabt-ı tasarrufumda olup mahalle-i mezbûrede vâki‘ bir taraf-
dan İbrahim b. Abdullah mülkü ve bir tarafdan ba‘zan Ahmed b. Hasan ve ba‘zan 
Mehmed b. Mustafa nâm kimesneler mülkleri ve bir tarafdan Hasan Ağa b. Meh-
med mülkü ve bir tarafdan Ali b. Mehmed mülkü ile mahdûd bi’r-i mâyı ve zât 
eşcâr-ı müsmire ve gayr-ı müsmireyi hâvî bahçemi, cemî‘ tevâbi‘ ve levâhıkı ve 
âmme-i menâfi‘ ve merâfıkı ile vâlidem mezbûre İsmihân Hâtun’a kırk kıt‘a esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
ol dahi ber vech-i muharrer iştirâ ve tesellüm ve kabûl eyledikden sonra seme-
ni olan meblağ-ı mezkûr kırk guruşu vâlidem merkūme İsmihân Hâtun yedin-
den bi’t-tamâm ve’l-kemâl ahz ve kabz eyledim ba‘de’l-yevm zikr olunan bahçe 
vâlidem merkūme İsmihân Hâtun’un mülk-i müşterâsı olmuşdur keyfe mâ yeşâ’ 
ve haysü mâ yahtâr mutasarrıfe olsun dedikde gıbbe’t-tasdîki’ş-şer‘î mâ hüve’l-
vâki‘ bi’l-ibtigā kayd olundu.
Fi’l-yevmi’s-sâbi‘ ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Mustafa Çelebi b. Cafer, fahrü’l-müsta‘iddîn Abdüsselâm Efendi b. 
el-merhûm Nasuh Efendi, Ramazan Çelebi b. Mustafa, Mehmed b. Hüseyin, Meh-
med b. Abdullah, Hasan b. Hüseyin, Osman b. Mustafa, İbrahim b. Mustafa, es-
Seyyid Ârif Çelebi b. Mustafa, Mehmed b. Eyüb, Hasan Beşe b. Abdullah, Ali b. 
Abdullah ve gayruhüm.









81 [15a-2] Belkıs bt. Abdullah’ın vekilinin Havva bt. Mehmed’de olan 
miras alacağını tahsil ettiği
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Bıçakçı 
Ferhad mahallesinde sâkin iken bundan akdem vefât eden Mustafa b. Mehmed 
nâm müteveffânın verâseti zevce-i metrûkesi Belkıs bt. Abdullah ve zî-rahm cihe-
tinden Havva bt. Mehmed nâm hâtunlara münhasıra olduğu şer‘an zâhir ve mü-
tehakkik oldukdan sonra merkūme Belkıs’ın tarafından husûs-ı âti’l-beyânı da‘vâ 
ve taleb ve ahz ve kabza ve kendiye îsâl ve kabz ve îsâl mütevakkıf olduğu esbâbın 
küllîsine hüccet-i şer‘iyye ile vekîl olan el-Hâc Ahmed b. Abdullah nâm kimesne 
meclis-i şer‘-i şerîfde müteveffâ-yı mezbûrun terekesine vâzı‘atü’l-yed olan işbu 
râfi‘atü’l-kitâb mezbûre Havva’nın zevci ve tarafından kezâlik husûs-ı âti’l-beyâna 
vekîl-i müsecceli olan Halil Efendi b. Haydar mahzarında bi’l-vekâle ikrâr-ı tâm 
ve takrîr-i kelâm edip müvekkilem mezbûre Belkıs zevci müteveffâ-yı mezbûrun 
mahalle-i mezbûrede vâki‘ mülk menzili semeni ile sâir kalîl ü kesîr ism-i mâl 
ıtlâk olunur terekesinden bin beş yüz akçe mehr-i müeccel-i müsbet hakkını ve 
rub‘ hisse-i şer‘iyyesine isâbet eden bin dört yüz elli üç akçe dahi ki cem‘an iki 
bin dokuz yüz elli üç akçe hakkını vekîl-i mezbûr Halil Efendi yedinden vekâlet-i 
mahkiyem hasebiyle bi’t-tamâm ve’l-kemâl ahz ve kabz eyledim min ba‘d müvek-
kilem merkūme Belkıs’ın müvekkile-i mezbûre Havva Hâtun zimmetinde ve ye-
dinde ve vekîl-i mezbûr Halil Efendi zimmetinde ve yedinde bir akçe ve bir hab-
be bâkī kalmadı dedikde gıbbe’t-tasdîki’ş-şer‘î mâ vaka‘a bi’l-ibtigā ketb olundu.
Fi’l-yevmi’s-sâmin min şehri Recebi’l-mürecceb li sene tis‘în ve elf.
Şuhûdü’l-hâl: Mehmed Efendi b. Süleyman, Yusuf Çelebi b. Mehmed Münâdî, 
Mehmed Çelebi b. Hüseyin el-Müezzin, Mustafa Halîfe b. Ahmed, Ahmed b. İb-
rahim ve gayruhüm.

82 [15a-3] Mehmed b. Yusuf ’un oturdukları evde sahip olduğu yarım 
hisseyi eşi Emine bt. Mehmed’e satması
Havâss-ı Aliyye kazâsına tâbi‘ kasaba-i Hasköy’de Sütlüce mahallesinde sâkin 
Mehmed b. Yusuf nâm kimesne meclis-i şer‘-i şerîfde zevce-i menkûhası râfi‘atü’l-
vesîka Emine bt. Mehmed nâm hâtun muvâcehesinde ikrâr ve i‘tirâf edip ale’l-
iştirâki’s-seviy silk-i mülk-i sahîhimizde münselik olup mahalle-i mezbûrede vâki‘ 
bir tarafı hatîbe meşrûta vakıf menzil ve bir tarafı Kara oğlan demekle ma‘rûf Ah-
med Kayıkçı’nın sâkin olduğu vakıf menzil ve bir tarafı Derviş Ağa b. Mehmed 
mülkü ve bir tarafı [tarî]k-i âm ile mahdûd tabaka-i ulyâsında bir bâb fevkānî oda 
ve bir sofa ve tabaka-i vustâsında bir bâb oda ve dehliz ve tabaka-i süflîsinde bir 
bâb tahtalı oda ve bir matbah ve câr-ı mülâsık olan Kör Ahmed ile müşterek bi’r-i 
mâ ve bir mikdâr bahçeyi müştemil mülk menzilde olan nısf hissemi, cemî‘ tevâbi‘ 
ve levâhıkı ile zevcem mezbûre Emine’ye altı bin fıddî râyic fi’l-vakt akçeye bey‘ ve 
temlîk edip ol dahi minvâl-i muharrer üzre iştirâ ve temellük ve kabûl eyledikden 
sonra semeni olan meblağ-ı mezbûrdan üç bin altı yüz akçesini merhûme Nevatâ 
Hâtun vakfına zimmetinde lâzımü’l-edâ deynimi edâ eyleye ve iki bin dört yüz ak-
çesi dahi zevcem mezbûre Emine Hâtun’a cihet-i karz-ı şer‘îden olan bin üç yüz 
akçe deynime ve bin yüz akçesi dahi yine zevcem mezbûre Emine’nin zimmetin-
de mütekarrir ve ma‘kūd-ı aleyh bin yüz akçe mehr-i müeccel hakkına takās eyle-
di dediklerinde mezbûre Emine dahi semen-i merkūm altı bin akçeden üç bin altı 
yüz akçesini cânib-i vakf-ı mezbûreye edâya ta‘ahhüd edip ve iki bin dört yüz ak-
çesini dahi zevc-i mezbûr Mehmed zimmetinde olan altı bin dört yüz akçe hakkı-
na takās ve kabûl eyledikde mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Hüseyin b. Abdullah, Hasan b. Abdullah, Ali [b.] Abdullah, Ali b. 
Ahmed, Mehmed b. Eyüb, Mehmed b. Mahmud, Dilâver b. Abdullah ve gayru-
hüm.

83 [15a-4] Ali Çelebi’nin evinin hissesini kardeşi Mehmed 
Çelebi’ye satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sâkinelerinden iken bundan akdem fevt olan Râbia bt. Meh-
med Çelebi ve Ali Çelebi’ye münhasıra olduğu şer‘an zâhir ve müte‘ayyin ol-
dukdan sonra mezbûr Ali Çelebi meclis-i şer‘-i hatîr-i lâzımü’t-tevkīrde li ebe-
veyn er karındaşı işbu râfi‘ü’l-kitâb mezbûr Mehmed Çelebi mahzarında tâyi‘an 
ikrâr-ı tâm ve takrîr-i kelâm edip vâlidemiz müteveffâ merkūme Râbia Hâtun’un 
muhallefâtından olup mahalle-i mezbûrede bir tarafdan dere ve bir tarafdan 
Kulu oğlu Mustafa nâm müteveffânın veresesi mülkü olan menzil ve bir taraf-
dan ba‘zan debbâğ Ahmed tasarrufunda olan vakf menzil ve ba‘zan el-Hâc Hü-
seyin vakfı olan menzil ve bir tarafdan tarîk-i âm ile mahdûd üç bâb fevkānî ve 
iki bâb tahtânî odaları ve bi’r-i mâyı ve ahırı ve kenîfi ve bahçeyi müştemil mülk 
menzilin nısfı bana ve nısf-ı âharı karındaşım mersûm Mehmed Çelebi’ye irsen 
intikāl etmeğin ben dahi menzil-i mahdûd-ı mezkûrda olan nısf hisse-i şâyi‘amı 
cemî‘ tevâbi‘iyle karındaşım mezbûr Mehmed Çelebi’ye yüz seksen kıt‘a esedî gu-
ruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol 
dahi ber vech-i muharrer iştirâ ve tesellüm ve kabûl eyledikden sonra semeni olan 
meblağ-ı mezkûr yüz seksen guruşu karındaşım mezbûr Mehmed Çelebi’nin ye-
dinden bi’t-tamâm ve’l-kemâl ahz ve kabz eyledim min ba‘d mecmû‘-ı menzil-i 
mahdûd-ı mezkûr irsen ve şer‘an karındaşım mezbûr Mehmed Çelebi’nin mülk-i 
mahz ve hakk-ı sırfıdır keyfe mâ yeşâ’ mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ bi’l-ibtigā ketb olundu.
Fi’l-yevmi’t-tâsi‘ ve’l-ışrîn min Recebi’l-mürecceb li sene tis‘în ve elf.
Şuhûdü’l-hâl: Fahrü’l-eşbâh Mehmed Ağa Ser-mi‘mârân-ı hâssa, Ali Ağa b. Hüse-
yin, İbrahim Ağa b. Mustafa, Mehmed Ağa b. Şaban, Ali Ağa b. Abdullah, Hasan 
Bey b. Abdullah, Mehmed b. Mahmud.

84 [15a-5] Hamza Beşe b. Murad’ın tarlasının tasarruf hakkını Ahmed 
b. Osman’a devretmesi
Vilâyet-i Rumeli’nde İstarova kazâsına tâbi‘ Eterisko? nâm karye ahâlîsinden Ham-
za Beşe b. Murad nâm râcil meclis-i şer‘-i hatîr-i lâzımü’t-tevkīrde işbu râfi‘ü’l-
vesîka Ahmed b. Osman nâm kimesne mahzarında ikrâr ve i‘tirâf edip tefvîz-i 
âtî sudûruna değin zabt ve tasarrufumda olup karye-i mezbûrede vâki‘ bir tara-
fı Hasan b. Ahmed tarlası ve bir tarafı Halil b. Ömer tarlası ve bir tarafı Mehmed 
b. Mustafa tarlası ve bir tarafı benim âhar tarlam ile mahdûd bir kıt‘a tarlamın 
hakk-ı tasarrufunu sâhib-i arz ma‘rifetiyle mezbûr Ahmed’e sekiz yüz akçe be-
del mukābelesinde [15b] tefvîz bi’l-ferâğ edip ol dahi tefevvuz ve kabûl eyledik-
den sonra bedel-i merkūm sekiz yüz akçeyi mezbûr Ahmed yedinden bi’t-tamâm 
ahz ve kabz eyledim ba‘de’l-yevm zikr olunan tarlada alâka ve medhalim yokdur, 
müşterî-i mezbûrun hakk-ı tefevvuzu olmuşdur keyfe mâ yeşâ’ mahallinde zabt ve 
tasarrufa mezbûr Ahmed’i taslît eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fî gurre-i Şa‘bâni’l-mu‘azzam li sene tis‘în ve elf.
Şuhûdü’l-hâl: Hüseyin b. İsmail, Süleyman b. Mustafa, Ali b. Durmuş, Mehmed b. 
Mahmud, Hasan b. Abdullah.

85 [15b-1] İsmihan bt. Mustafa’nın bahçesini oğlu Ömer 
b. Mehmed’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Nişancı mahallesi sâkinelerinden İsmihân bt. Mustafa nâm hâtun meclis-i 
şer‘-i hatîr-i lâzımü’t-tevkīrde sadrî kebîr oğlu işbu râfi‘ü’l-kitâb Ömer b. Mehmed 
nâm kimesne mahzarında bi tav‘ihâ ikrâr-ı tâm ve takrîr-i kelâm edip akd-i âtî 
sudûruna değin silk-i mülk-i sahîhimde münselik olup mahalle-i mezbûrede vâki‘ 
bir tarafdan Ahmed b. Hasan nâm kimesne mülkü ve bir tarafdan mezbûr Ömer 
mülkü ve bir tarafdan Ali b. Mehmed mülkü ve bir tarafdan Osman b. Mehmed 
mülkü ile mahdûd zât-ı eşcâr-ı müsmire ve gayr-ı müsmireyi hâvî bahçemi, cemî‘ 
tevâbi‘ ve levâhıkı ve âmme-i menâfi‘ ve merâfıkı ile oğlum mezbûr Ömer’e kırk 
kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm ol dahi ber vech-i muharrer iştirâ ve tesellüm ve kabûl eyledikden son-
ra semeni olan meblağ-ı mastûr kırk guruşu mezbûr Ömer yedinden tamâmen 
ahz ve kabz eyledim min ba‘d sâlifü’z-zikr bahçe oğlum mezbûr Ömer’in mülk-i 
müşterâsı olmuşdur keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’l-ibtigā ketb olundu.
Fî gurreti Şa‘bâni’l-mu‘azzam li sene tis‘în ve elf.
Şuhûdü’l-hâl: Mustafa Çelebi b. Cafer, Hüseyin Halîfe b. Mehmed el-Müezzin, 
Mustafa Çelebi b. Mustafa, Ahmed Çelebi b. Mustafa, Mehmed Efendi, Ali b. Mus-
tafa, Mehmed b. Mustafa, Şaban b. Mustafa, İbrahim b. Mehmed.

86 [15b-2] Mihal v. Niko’nun hırsızlık kastıyla girdiği bostanın sahibi 
Mustafa b. Abdullah’ın burnunu kırması
Havâss-ı Aliyye kazâsına tâbi‘ Müderris nâm karye ahâlîsinden işbu râfi‘ü’l-kitâb 
Mustafa b. Abdullah nâm kimesne mahfil-i kazâda löküncü tâifesinden Mihal 
v. Niko nâm zimmî muvâcehesinde üzerine da‘vâ ve takrîr-i kelâm edip târih-i 
kitâbdan bir gün mukaddem gece ile ba‘de’l-işâ karye-i merkūmede vâki‘ taht-ı 
icâretimde olan bostanda bostan beklerken, merkūm Mihal iki nefer refîki ile 
kavun karpuz serikası kasdıyla geldikde ben dahi men‘ ve def ‘ murâd etmeğin 
merkūm Mihal bir kıt‘a taş ile burnum üzerine darb edip burnumun azmin kes-
riyle beni mecrûh etmişdir hâlâ eser-i cerhim keşf ve müşâhede olundukdan son-
ra merkūm Mihal’den suâl olunup takrîri tahrîr ve mûceb-i şer‘îsi icrâ olunmak 
murâdımdır dedikde fi’l-vâki‘ mezbûr Mustafa’nın eser-i cerhi müşâhede olunup 
mesfûr Mihal’e suâl olundukda inkâr ile cevâb vermeğin müdde‘î-i mezbûrdan 
müdde‘âsını mübeyyine beyyine taleb olundukda karye-i mezbûre sükkânından 
Abdullah b. Ali nâm kimesne ile karye-i mezbûreye karîb Küçükköy nâm karye 
sâkinlerinden Petro v. Dimo nâm zimmî makām-ı kazâya hâzırân olup istişhâd 
olunduklarında fi’l-vâki‘ târih-i kitâbdan bir gün mukaddem gece ile ba‘de’l-işâ 
mersûm Mihal mezbûr Mustafa’nın karye-i merkūmede vâki‘ bostanına vakt-i 
mezkûrede kavun karpuz serikası kasdıyla geldikde müdde‘î-i mezbûr Mustafa 
men‘ ve def ‘ murâd eyledikde merkūm Mihal ber vech-i muharrer bir kıt‘a taş 
ile bizim huzûrumuzda müdde‘î-i mezbûr Mustafa’nın burnuna darb ile merkūm 
Mustafa’nın burnu azmini kesr ile mecrûh eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylelediklerin-
de ba‘de’t-ta‘dîl ve’t-tezkiyye şâhidân-ı mezbûrâna şehâdetlerinde kâzibân olma-
dıklarına yemîn dahi verildikden sonra şehâdetleri makbûle olmağın mûcebiyle 
ba‘de’l-hükm mâ vaka‘a kayd şüd.
Fi’l-yevmi’r-râbi‘ min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed Beşe b. Şaban Odabaşı, Arslan Bey b. Abdullah, Mehmed 
Çelebi b. Halil, Hüseyin Bey b. Halil, Şâhin b. Abdullah, Mehmed Beşe b. Memi 
ve gayruhüm.

87 [15b-3] Osman b. Mehmed’in, haydutlarca öldürülen Ömer Beşe 
b. Ramazan’ın vârisi olduğu
Sebeb-i tahrîr-i kitâb nakli ve mûcib-i tastîr-i hitâb hükmü oldur ki fi’l-asl vilâyet-i 
Anadolu’da Livâ-i Kastamonu’da Devrekâni kazâsına tâbi‘ Tepecikler nâm karye-
den olup hâlâ mahmiye-i İstanbul’da Cebeali kurbunda Seferikoz mahallesinde 
sâkin olan işbu nâkilü’l-kitâb Osman b. Mehmed b. Oruc nâm kimesneden ale’l-
vechi’l-âtî da‘vâ-yı sahîha-i şer‘iyye ile mesbûk istişhâd-ı şer‘î sudûrundan son-
ra udûl-i ricâlden fi’l-asl karye-i mezbûreden olup lâkin karye-i mezbûre ahâlîsi 
perâkende ve perîşân olmağla ahâlîsinin ekseri İstanbul’da ve etrâfında mutavat-
tın olmağın hâlâ medîne-i Üsküdar’da Sultantepesi mahallesinde sâkin Mustafa 
b. Ahmed b. Maden ve mahmiye-i mezkûrede Hocapaşa kurbunda Karakedi ma-
hallesinde sâkin gümrük hamallarından Osman b. Muharrem b. Maden ve yine 
mahmiye-i mezbûrede Haydarpaşa mahallesinde sâkin Ahmed b. Satılmış b. Şük-
rullah ve yine mahmiye-i merkūmede merhûm ve mağfûrun-leh Sultan Bayezid 
Han kurbunda Kuşbazlar nâm mahalde sâkin Ramazan b. Hızır b. Ebûbekir ve 
yine merhûm Sultan Süleyman Hân câmi‘-i şerîfi kurbunda Devoğlu? mahalle-
sinde sâkin Hüseyin b. Fazlullah b. Himmet nâm kimesneler nakl ve tahvîl için 
mahall-i cerh ve ta‘dîle li ecli’ş-şehâde hâzırûn olup her biri şöyle edâ-i şehâdet-i 
şer‘iyye eylediler ki fi’l-asl karye-i mezbûre Tepecikler’den olup hâlâ vilâyet-i 
Rumeli’nde nefs-i Kasaba-i Silistire’de mütevattın olup yine vilâyet-i mezkûrede 
Konpolid Panayırı’ndan gelirken Bektaş nâm kasaba kurbunda vâki‘ orman-
da haydut eşkiyâsı ta‘bîr olunur kuttâ‘-ı tarîk zulmen katl edip terekesi kasaba-i 
mezbûrede serdâr olan ( ) nâm kimesne yedinde mazbût idiğin istimâ‘ olunan 
Ömer Beşe b. Ramazan b. Hanefi nâm müteveffâ ile müsteşhid-i mezbûr Osman 
li ümm karındaşlar olup anaları ismi Mevcûd ve analarının babaları ismi Demir-
ci el-Hâc Hasan ve maskat-ı re’sleri karye-i mezbûredir ve müteveffâ-yı mezbûrun 
verâseti zevce-i metrûkesi Âişe bt. ( ) nâm hâtun ile müsteşhid-i mezbûr Osman’a 
münhasıradır müteveffâ-yı mezbûrun mezbûrândan gayrı vârisi ve terekesine 
müstahıkk-ı âhar olduğu ma‘lûmumuz değildir müsteşhid-i mezbûr için tereke-i 
müteveffâ-yı mezbûra vaz‘-ı yed edenlerden hakk-ı taleb ve ahz vardır biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylelediklerinde ba‘de’t-ta‘dîl ve’t-tezkiyye şehâdetleri makbûle olmağın 
hakīkat-i hâl ve masdûka-i makāl gıbbe’t-taleb ve’s-suâl bi’l-fi‘l kasaba-i Silistire’de 
icrâ-yı ahkâm-ı şer‘iyye eden umdetü kuzâti’l-İslâm zübdetü vülâtü’l-enâm izzet-
lü efendi hazretlerinin meclis-i şerîflerine ve sâir usûl ve nüvvâbdan bu kitâb-ı 
müstetâbü’l-hâli ani’ş-şekk ve’l-irtiyâb vâsıl olan efendilerin mecâlis-i refî‘alarına 
inhâ olundu me’mûldür ki telakkī bi’l-kabûl ve amelen bi’l-medlûl buyurulup 
indallâhi’l-meliki’l-Cemîl nâil-i ecr-i cezîl olalar. 
Cerâ zâlik ve hurrire fi’l-yevmi’l-hâmis min Şa‘bâni’l-mu‘azzam li sene tis‘în ve elf.
Şuhûdü’l-hâl: ( ).

88 [16a-1] Mustafa Beşe b. Ahmed’in tütün satışından Abdullah 
b. Osman’da alacağı olduğu
Medîne-i Hazret-i Ebî Eyyûb-i Ensârî’de Kiremitçi Süleyman Çelebi mahallesin-
de sâkin râfi‘ü’l-kitâb Mustafa Beşe b. Ahmed meclis-i şer‘-i şerîfde Abdullah b. 
Osman mahzarında üzerine da‘vâ ve takrîr-i kelâm edip mezbûr Abdullah zim-
metinde vakıyyesi beynimizde ilm-i şer‘î birle ma‘lûmumuz duhân yaprağı se-
meninden iki bin akçe hakkım olup meblağ-ı mezbûrun mukaddemâ mezbûr 
Abdullah yedinden altı yüz yetmiş üç akçesini ahz ve kabz edip bin üç yüz yir-
mi yedi akçe hakkım bâkī kalmışidi hâlâ taleb eylediğimde edâdan imtinâ‘ eder 
suâl olunup alıverilmesi murâdımdır dedikde gıbbe’s-suâl mezbûr Abdullah 
cevâbında fi’l-vâki‘ müdde‘î-i mezbûr Mustafa Beşe’ye vakıyyesi beynimizde 
ilm-i şer‘î birle ma‘lûm duhân yaprağı semeninden iki bin akçe deynim olup 
meblağ-ı mezbûrun mukaddemâ altı yüz yetmiş akçesini kendiye def ‘ ve teslîm 
edip bâkī bin üç yüz yirmi yedi akçe zimmetimde müdde‘î-i mezbûr Mustafa 
Beşe’ye lâzımü’l-edâ ve vâcibü’l-kazâ deynim bâkī kalmışdır deyû bi tav‘ihî ikrâr 
ve i‘tirâf etmeğin alâ mûcebi i‘tirâfihî meblağ-ı bâkī bin üç yüz yirmi yedi akçe-
yi müdde‘î-i mezbûra edâ ve teslîme mezbûr Abdullah’a tenbîh birle mâ vaka‘a 
bi’t-taleb ketb olundu.
Fî gurreti Şa‘bâni’l-mu‘azzam li sene tis‘în ve elf.
Şuhûdü’l-hâl: Ahmed Çelebi b. ( ) Muhtesib, Mehmed b. Eyüb, Mehmed b. Mah-
mud, Ali b. Abdullah ve gayruhüm.

89 [16a-2] Ali b. Mehmed’in arsasını kardeşi Ömer’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Nişancı Paşa mahallesinde sâkin Ali b. Mehmed nâm kimesne meclis-i şer‘-i 
şerîfde li ebeveyn er karındaşı işbu râfi‘ü’l-kitâb Ömer b. Mehmed nâm kimes-
ne mahzarında tâyi‘an ikrâr-ı tâm ve takrîr-i kelâm edip akd-i âtî sudûruna de-
ğin silk-i mülk-i sahîhimde münselik olup mahalle-i mezbûrede vâki‘ bir tarafdan 
yine benim âhar mülküm ve bir tarafdan Ahmed b. Hasan mülkü ve bir tarafdan 
Osman b. Mehmed mülkü ve bir tarafdan karındaşım mezbûr Ömer mülkü ile 
mahdûd tûlen ve arzen bi hesâb-ı terbî‘î otuz dokuz guruşa tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi ber vech-i muhar-
rer iştirâ ve tesellüm ve kabûl eyledikden sonra semeni olan meblağ-ı mastûr on 
dokuz guruşu karındaşım mezbûr Ömer yedinden tamâmen ahz ve kabz eyledim 
ba‘de’l-yevm arsa-i mezkûre mezbûr Ömer’in mülk-i müşterâsı olmuşdur keyfe 
mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a bi’l-ibtigā ketb 
olundu.
Fi’l-yevmi’r-râbi‘ min Şa‘bâni’l-mu‘azzam li sene tis‘în ve elf.
Şuhûdü’l-hâl: Mustafa Çelebi b. Cafer, Hüseyin Halîfe b. Mehmed el-Müezzin, Ra-
mazan Çelebi b. Mustafa, Ahmed Çelebi b. Mustafa, Bender b. Mehmed, Ali b. 
Mustafa, Mehmed b. Mustafa, Şaban b. Mustafa.

90 [16a-3] Fâtıma bt. Osman’ın menzil davasının reddi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Yenimahalle demekle ma‘rûf el-Hâc Hüsrev mahallesinde tevliyyet ve gal-
lesi mahalle-i mezbûre imâmına meşrûta olup yine mahalle-i mezbûrede vâki‘ 
bir tarafdan Ahmed Beşe b. ( ) mülkü ve iki tarafdan mekābir-i müslimîn ve bir 
tarafdan tarîk-i âm ile mahdûd menzile hâlâ icâre-i müeccele ve mu‘accele ile 
mutasarrıfe olan işbu râfi‘atü’l-kitâb Emine [bt.] İsa nâm hâtun meclis-i şer‘-i 
şerîfde sadriye kebîre kızı Fâtıma bt. Osman nâm hâtun mahzarında takrîr-i 
kelâm ve ta‘bîr ani’l-merâm edip menzil-i mahdûd-ı mezbûr bundan akdem 
merkūm mezbûre Fâtıma’nın taht-ı tasarrufunda olup lâkin işbu bin doksan se-
nesi şehr-i Rebî‘ulevveli’nde menzil-i mezkûru ma‘rifet-i mütevellî ile beynimiz-
de nev‘i ve cinsi ve adedi ma‘lûm esvâb mukābelesinde bana tefvîz hattâ vech-i 
meşrûh üzre ferâğını müş‘ir mütevellî-i vakf-ı mezbûr yedime memhûr temes-
sük dahi vermeğin ben dahi hâlâ zarûretimiz hasebiyle menzil-i mezkûru âhara 
izn-i mütevellî ile bir mikdâr akçe mukābelesinde ferâğ ve tefvîz murâd eyle-
diğimde mezbûre Fâtıma ferâğıma mâni‘a olup hâlâ temessüke nazar olunup 
merkūme Fâtıma’dan ba‘de’l-istintâk takrîri tahrîr ve bî-vech mu‘ârazadan men‘ 
ve def ‘ olunmak matlûbumdur deyû yedinde olan temessükü ibrâz ve merkūme 
Fâtıma muvâcehesinde feth ve kırâat olundukda mazmûnu mezbûre Emine’nin 
takrîr-i meşrûhuna muvâfık bulunup mezbûre Fâtıma’dan istintâk olunduk-
da mezbûre Fâtıma dahi mazmûn-ı temessükü tav‘an ikrâr u i‘tirâf etmeğin alâ 
mûcebi i‘tirâfihâ menzil-i mezkûre bî-vech ta‘arruzdan mezbûre Fâtıma men‘ bir-
le mâ vaka‘a kayd şüd.
Fi’l-yevmi’s-sâdis min Şa‘bân li sene tis‘în ve elf.
Şuhûdü’l-hâl: Mehmed Efendi b. Nasuh, es-Seyyid Ârif Çelebi b. Mustafa, Meh-
med b. Mahmud, Hüseyin Çelebi b. Ali, Hasan b. Abdullah ve gayruhüm.

91 [16a-4] Âişe bt. Mustafa’nın evini oğlu Osman b. Mustafa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Nişancı mahallesi sâkinelerinden Âişe bt. Mustafa nâm hâtun tarafın-
dan husûs-ı âti’l-beyânı ikrâra vekîl olup bimâ hüve tarîkü’s-sübût şer‘an vekâleti 
sâbite olan Mustafa Çelebi b. Cafer nâm kimesne meclis-i şer‘-i şerîfde müvekkile-i 
mezbûrenin sadrî kebîr oğlu işbu râfi‘ü’l-kitâb Osman b. Mustafa nâm kimesne 
tarafından ikrâr-ı âti’z-zikri tasdîke vekîl-i sâbitü’l-vekâlesi ve li ebeveyn er ka-
rındaşı olan Mehmed b. Mustafa nâm kimesne mahzarında bi’l-vekâle ikrâr ve 
takrîr-i kelâm edip müvekkilem merkūme Âişe Hâtun akd-i âti’z-zikrin sudûruna 
değin silk-i mülk-i sahîhinde münselik olup mahalle-i mezbûrede vâki‘ iki taraf-
dan müvekkil-i mezbûr Mehmed’in mülkü ve bir tarafdan İbrahim Beşe b. Osman 
mülkü ve bir tarafdan tarîk-i âm ile mahdûd bir bâb tahtânî odayı müştemil men-
zilini cemî‘ tevâbi‘i ile müvekkil-i mezbûr Mehmed’e bin akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi ber vech-i mu-
harrer iştirâ ve tesellüm ve kabûl eyledikden sonra semeni olan meblağ-ı mastûr 
bin akçeyi mersûm Mehmed yedinden tamâmen ahz ve kabz eyledim min ba‘d 
menzil-i mahdûd-ı mezkûr müvekkil-i merkūm Mehmed’in mülk-i müşterâsı ol-
muşdur keyfe mâ yeşâ’ mutasarrıf olsun dedi dedikde gıbbe’t-tasdîki’ş-şer‘î mâ 
hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ min Şa‘bâni’l-mu‘azzam sene [10]90.
Şuhûdü’l-hâl: Mehmed Efendi b. ( ) el-İmâm, Hüseyin Halîfe b. ( ) el-Müezzin, 
Ramazan b. Mustafa, Mehmed b. Bender, Süleyman b. Abdullah, Hüseyin b. Ab-
dullah, Muharrem b. Abdullah.

92 [16a-5] Ermeni Ohtik v. Murat’ın bostan satışından Bogos 
v. Viranezan’da alacağı olması
Medîne-i Hazret-i Ebî Eyyûb-i Ensârî’de vâki‘ çömlekçi tâifesinden râfi‘-i hâze’r-
rakīm Ohtik v. Murat nâm Ermeni meclis-i şer‘de Bogos v. Viranezan nâm Erme-
ni muvâcehesinde üzerine da‘vâ ve takrîr-i kelâm edip târih-i kitâbdan bir buçuk 
ay mukaddem medîne-i mezbûreye tâbi‘ Müderrisköyü demekle ma‘rûf nâm kar-
ye sınırı dâhilinde vâki‘ lede’l-ahâlî ve’l-cîrân ma‘lûmü’l-hudûd kavun ve karpuz 
zer‘ olunmuş mülk bostanım içinde mezrû‘ kavun ve karpuzun zuhûru vaktinde 
mezrû‘-ı mezkûru mezbûr Bogos’a yetmiş esedî guruşa bey‘ ve teslîm edip ol dahi 
minvâl-i muharrer üzre iştirâ ve temellük eyleyip semeni olan meblağ-ı mezbûrdan 
on guruşunu dahi ahz ve kabz eylediğimden sonra mesfûr Bogos bostan-ı mezbûra 
vaz‘-ı yed edip hattâ bin akçe mikdârı kavun ve karpuz bey‘ etmişiken hâlâ mesfûr Bo-
gos ben zarar eyledim deyû fesh-i akd-i bey‘-i mezkûra şer‘an kādir olmuş zu‘muyla 
zimmetinde bâkī kalan altmış esedî guruş hakkımı vermede te‘allül eder suâl olu-
nup takrîri tahrîr ve meblağ-ı bâkī-i mezkûrun alıverilmesi matlûbumdur dedik-
de gıbbe’s-suâl mesfûr Bogos müdde‘î-i mezbûrun takrîr-i meşrûhu üzre bostan-ı 
mezkûru iştirâ ve kabz ve vaz‘-ı yed edip beş yüz akçelik kavun [16b] karpuz bey‘ et-
tiğini ikrâr ve i‘tirâf etmeğin alâ mûcebi ikrârihî bostan-ı mezkûru ke’l-evvel zabt ve 
tasarrufuna ve meblağ-ı bâkī altmış esedî guruşu müdde‘î-i mezbûr Ohtik’e edâ ve 
teslîme tenbîh birle mâ vaka‘a bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Hasan b. Ali 
ve gayruhüm.

93 [16b-1] Âişe bt. Ramazan’ın arsasını Nâzikî Mehmed Ağa 
b. Hasan’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Davud Ağa 
mahallesinde sâkine Âişe bt. Ramazan nâm hâtun tarafından zikri âtî arsayı bey‘ 
ve teslîm ve kabz-ı semen ve kendiye îsâle vekîl olup mezkûrenin zâtını ma‘rifet-i 
şer‘iyye ile ârifân olan Mustafa Çelebi b. Şaban ve Hüseyin Çelebi b. Mehmed 
nâm kimesneler şehâdetleriyle şer‘an vekâleti sâbite olan zevci Hüseyin Bey b. el-
Hâc Şaban nâm kimesne meclis-i şer‘-i şerîfde işbu sâhibü’l-kitâb fahrü’l-akrân 
Nâzikî Mehmed Ağa b. Hasan tarafından ikrâr-ı âti’l-beyânı tasdîke vekîl olup 
nehc-i şer‘î üzre vekâleti sâbite olan Mehmed Çelebi b. Sinan nâm vekîl mahzarın-
da bi’l-vekâle ikrâr ve takrîr-i kelâm edip müvekkile-i mezbûre Âişe Hâtun silk-i 
mülk-i sahîhinde münselik olup medîne-i mezbûrda Nişancı Paşa mahallesinde 
vâki‘ iki tarafı müvekkile-i mezbûrenin harmanlığı ve bir tarafı ba‘zan Berberzâde 
Ramazan Çelebi b. Ali mülkü ve ba‘zan Sâime Hâtun vakfı olan menzil ve bir tara-
fı müvekkil-i mezbûr Mehmed Ağa mülkü ile mahdûd eşcâr-ı müsmire ve gayr-ı 
müsmireyi müştemil olup tûlen ve arzen bi hesâb-ı şatrancî beş yüz zirâ‘ mülk ar-
sayı, cemî‘ tevâbi‘ ve levâhıkı ile müvekkil-i mezbûr Mehmed Ağa’ya yüz elli esedî 
guruşa bey‘ ve temlîk ve teslîm edip ol dahi minvâl-i muharrer üzre iştirâ ve kabûl 
ve temellük ve tesellüm eyledikden sonra semeni olan meblağ-ı mezbûr yüz elli 
esedî guruşu müvekkil-i mezbûr Mehmed Ağa yedinden vekâlet-i mahkiyem ha-
sebiyle bi’t-tamâm ahz ve kabz eyledim ba‘de’l-yevm zikr olunan arsada müvek-
kilem mezbûre Âişe’nin aslâ alâka ve medhali yokdur, müvekkil-i mezbûr Meh-
med Ağa’nın mülk-i müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb kayd şüd.
Fi’l-yevmi’t-tâsi‘ min Şa‘bâni’l-mu‘azzam li sene tis‘în ve elf.
Şuhûdü’l-hâl: Hüseyin Halîfe b. Mehmed, Abdi Çelebi b. Mustafa, Ahmed Çelebi 
b. Abdullah, Ali Ağa b. Süleyman , Hüseyin b. Ali, Mehmed b. Eyüb.

94 [16b-2] Zafiri v. Hristo ile karısı Sultana bt. Kiryaki’nin menzillerini 
Vidos Bahçesi Vakfı’na istiğlâl yoluyla satıp kiralaması
Havâss-ı Aliyye kazâsına tâbi‘ Avasya nâm karye ahâlîsinden olup husûs-ı âti’l-
beyâna kendi tarafından asîl ve zevce-i menkûhası Sultana bt. Kiryaki nâm 
nasrâniyye tarafından vekîl-i sâbitü’l-vekâlesi olan Zafiri v. Hristo nâm zimmî 
meclis-i şer‘-i şerîfde Hadîka-i Vidos Bahçesi gılmânına mevkūfe nukūda bi’l-fi‘l 
mütevellî olan hadîka-i mezbûre ustası Ömer Usta b. Rıdvan tarafından ikrâr-ı 
âti’l-beyânı tasdîke vekîl olup nehc-i şer‘î üzre vekâleti sâbite olan hadîka-i 
mezkûre gılmânının bölükbaşısı Habib Bey b. Süleyman mahzarında bi’l-asâle ve 
bi’l-vekâle ikrâr ve i‘tirâf edip ale’l-iştirâki’s-seviy silk-i mülk-i sahîhimde münse-
lik olup karye-i mezbûrede vâki‘ Trandafilo v. ( ) mülkü ve bir tarafdan müvekkile-i 
mezbûre Sultana mülkü ve bir tarafdan Preşkova nâm zimmî mülkü ve bir taraf-
dan tarîk-i âm ile mahdûd bir bâb fevkānî oda ve altında bir mahzeni müştemil 
mülk menzilimizi cemî‘ tevâbi‘i ile mütevellî-i mezbûr Ömer Usta’ya elli esedî gu-
ruşa bi tarîki’l-istiğlâl bey‘ ve teslîm ol dahi vakf-ı mezbûr malıyla tarîk-i merkūm 
üzre iştirâ ve tesellüm ve kabz ve kabûl eyleyip semeni olan meblağ-ı mezbûr elli 
esedî guruşu mütevellî-i mezbûr Ömer Usta yedinden asâlet ve vekâletim hasebiy-
le tamâmen ahz ve kabz eylediğimizden sonra yine mütevellî-i mezbûr menzil-i 
mahdûd-ı mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâb 
şehri gurresinden her senede yedişer buçuk esedî guruşdan üç sene tamâmına 
değin cem‘an yirmi iki buçuk esedî guruş ücret ile bize îcâr ve teslîm biz dahi 
ale’l-iştirâk istîcâr ve tesellüm ve kabz eyledik dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb kayd şüd.
Fi’l-yevmi’t-tâsi‘ min Şa‘bâni’l-mu‘azzam li sene tis‘în ve elf.
Şuhûdü’l-hâl: Abdullah Çelebi b. Mehmed, Mustafa Çelebi b. Ali, İbrahim b. Ham-
za, Hüseyin b. Ali ve gayruhüm.

95 [16b-3] Ramazan Çelebi’nin Kadı İbrahim Efendi’den alacağı 
olduğunun tespiti
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Nişancı mahallesi sükkânından işbu râfi‘ü’l-kitâb Ramazan Çelebi b. Ali 
nâm kimesne meclis-i şer‘-i şerîfde mahmiye-i İstanbul’da Koca Mustafa Paşa 
kurbunda Duhânîzâde mahallesi sâkinelerinden olup yine mezkûr Duhânîzâde 
mahallesi imâmı Abdurrahman Efendi b. Hüseyin ve Abdi Çelebi b. Musta-
fa nâm kimesneler ta‘rîfleriyle mu‘arrefe ve sâbıkan Halomic kadısı gāib ani’l-
meclis olan İbrahim Efendi’nin zevce-i menkûhası Fâtıma Hâtun bt. Mahmud 
mahzarında takrîr-i kelâm ve ta‘bîr ani’l-merâm edip mezbûre Fâtıma Hâtun’un 
zevci mûmâ-ileyh İbrahim Efendi zimmetinde cihet-i karzdan sekiz yüz [elli] 
esedî guruş hakkım var idi yüz guruşunu ahz ve kabz edip hâlâ zimmetinde yedi 
yüz elli esedî guruş hakkım bâkī kalmağın bundan akdem meblağ-ı mezkûre 
merkūme Fâtıma Hâtun zevci mûmâ-ileyh İbrahim Efendi’nin emriyle kefîl ve 
zâmin olup yedime memhûr deyn temessükü vermişidi hâlâ mezbûre Fâtıma 
Hâtun’dan suâl olunup takrîri tahrîr olunmak matlûbumdur dedikde gıbbe’s-
suâl merkūme Fâtıma Hâtun cevâbında fi’l-hakīka merkūm Ramazan Çelebi’nin 
zevci mûmâ-ileyh İbrahim Efendi zimmetinde bâkī kalan meblağ-ı mastûr yedi 
yüz elli esedî guruş hakkına ber vech-i muharrer emriyle kefîl ve zâmine olup 
işbu deyn temessükünü ben verdim deyû meblağ-ı bâkī yedi yüz elli esedî gu-
ruşa kefîl olduğunu bi’t-tav‘ ve’r-rızâ ikrâr etmeğin işbu vesîka hıfzan li’l-makāl 
ketb olundu.
Fi’l-âşir min Şa‘bâni’l-mu‘azzam li sene tis‘în ve elf.
Şuhûdü’l-hâl: Ahmed Çelebi b. Hasan Bağdâdîzâde, Abdülaziz Efendi Hoca-i 
mekteb, Ahmed Çelebi b. Abdullah, Şaban b. Fazlullah, Ahmed Çelebi b. Hüseyin, 
Kasım Çelebi b. Mustafa, Mehmed b. Eyüb.

96 [16b-4] Ramondi v. Dimitraki ile kardeşi Lagari’nin tarla ve bağlarını 
Hrisafinos v. Paskal’a devretmesi
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
münîrden mevlânâ Mehmed Efendi b. Nasuh irsâl olunup ol dahi Havâss-ı Aliy-
ye kazâsına tâbi‘ Ayastefanos nâm karyede sâkin Payukla demekle ma‘lûm Hri-
safinos v. Paskal’ın menziline varıp zeyl-i kitâbda muharrerü’l-esâmî müslimîn 
huzûrunda akd-i meclis-i şer‘-i münîr eyledikde karye-i merkūme ahâlîsinden 
olup husûs-ı âti’z-zikre kendi tarafından asâleten ve li ebeveyn er karındaşı La-
gari v. Dimitri nâm zimmî tarafından vekîl olup bimâ hüve tarîkü’s-sübût şer‘an 
vekâleti sâbite olan Ramondi v. Dimitraki nâm zimmî meclis-i ma‘kūd-ı mezkûrda 
işbu râfi‘ü’r-rakīm merkūm Hrisafinos muvâcehesinde bi’l-asâle ve bi’l-vekâle 
ikrâr-ı tâm ve takrîr-i kelâm edip tefvîz-i âti’z-zikrin sudûruna değin müvekki-
lim karındaşım mezbûr Lagari ile ale’l-iştirâki’s-seviy taht-ı yedimizde ve zabt ve 
tasarrufumuzda olup karye-i mezbûre sınırı dâhilinde vâki‘ bir tarafdan tarîk-i 
âm ve bir tarafdan İstefani v. Yani tarlası ve iki tarafdan Receb Ağazâde Musta-
fa Ağa’nın bağ yerleri ile mahdûd tahmînen on üç keyl tohum istî‘âb eder bir kıt‘a 
tarlamız ile yine karye-i merkūme hudûdu dâhilinde Eski bağ yerleri demekle 
ma‘rûf [17a] mahalde vâki‘ bir tarafı Dimitraki nâm zimmî bağı ve bir tarafı Anas-
taş v. Tetoki? bağı ve bir tarafı mersûm Hrisafinos bağı ve bir tarafı dahi oğlu To-
doş bağı ile mahdûd tahmînen ( ) keyl tohum istî‘âb eder bir kıt‘a tarlanın dahi 
hakk-ı tasarruflarını ma‘rifet-i sâhib-i arz ile mesfûr Hrisafinos’a yüz kıt‘a esedî 
guruş bedel mukābelesinde tefvîz ve ferâğ ol dahi ber vech-i muharrer tefev-
vuz ve kabûl eyledikden sonra bedel-i ferâğ olan meblağ-ı mezkûr yüz guruşu 
merkūm Hrisafinos yedinden bi’t-tamâm ve’l-kemâl ahz ve kabz eyledik ba‘de’l-
yevm sâlifü’l-beyân tarlalarda vechen mine’l-vücûh alâka ve medhalimiz kalmadı 
mezbûr Hrisafinos’un dâhil-i taht-ı tasarrufu olmuşdur emsâli tasarrufu gibi mu-
tasarrıf olsun dedikde gıbbe’t-tasdîki’ş-şer‘î vâki‘ hâli mevlânâ-yı mezbûr mahal-
linde tahrîr ba‘dehû ma‘an irsâl olunan Ahmed Beşe b. Hüseyin ve Ali b. İslâm ile 
meclis-i şer‘a gelip alâ vukū‘ihi inhâ ve takrîr etmeleriyle mâ cerâ bi’l-ibtigā ketb 
olundu.
Fi’l-yevmi’l-hâmis ve’l-ışrîn min şehri Recebi’l-mürecceb li sene tis‘în ve elf.
Şuhûdü’l-hâl: Ebûbekir Ağa b. Sefer, Ahmed Çelebi b. el-Hâc Mehmed, Şaban 
Kethüdâ-yı Mustafa, Kuloğlu Mustafa Beşe b. ( ). Ali Kethüdâ-yı Abdullah, Ah-
med Beşe b. Hüseyin Çukadâr, Ahmed Çelebi b. İslâm.

97 [17a-1] Boyacı Dimitri v. Rako’nun evini Dimitri v. Todori’ye satması
Vilâyet-i Rumeli’nde Pınarhisar kazâsına tâbi‘ Hediye nâm karye ahâlîsinden 
Boyacı Dimitri v. Rako nâm zimmî meclis-i şer‘-i şerîfde râfi‘-i hâze’r-rakīm 
diğer Dimitri v. Todori nâm zimmî muvâcehesinde ikrâr ve i‘tirâf edip silk-i 
mülk-i sahîhimde münselik olup karye-i mezbûrede vâki‘ bir tarafı Prali Yor-
gi v. Piyo zimmî mülkü ve bir tarafı Todori v. Kalori zimmî mülkü ve bir tara-
fı Diyeli v. Pazi zimmî mülkü ve bir tarafı tarîk-i âm ile mahdûd iki bâb tahtânî 
oda ve bir kiler ve bir ahır ve havluyu müştemil mülk menzilimi cemî‘ tevâbi‘i 
ile mezbûr diğer Dimitri’ye seksen iki buçuk esedî guruşa bey‘ ve temlîk edip 
ol dahi minvâl-i muharrer üzre iştirâ ve kabûl ve temellük eyledikden sonra se-
meni olan meblağ-ı mezbûr seksen iki buçuk esedî guruşu mezbûr diğer Dimit-
ri yedinden bi’t-tamâm ahz ve kabz eyledim ba‘de’l-yevm menzil-i mahdûd-ı 
mezkûrda aslâ alâka ve medhalim yokdur, mezbûr diğer Dimitri’nin mülk-i 
müşterâsı olmuşdur keyfe mâ yeşâ’ ve yahtâr mahallinde zabt ve tasarrufa 
mezbûr diğer Dimitri’yi taslît eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hasan b. Abdullah, Ali b. 
Abdullah ve gayruhüm.









98 [17a-2] Mehmed Beşe b. Abdullah’ın alacak davasının reddi
Medîne-i Hazret-i Ebî Eyyûb-i Ensârî’de vâki‘ yoğurtçu tâifesinden Mehmed Beşe 
b. Abdullah meclis-i şer‘-i şerîfde râfi‘-i hâze’r-rakīm Kanilo v. Yani nâm zimmî 
muvâcehesinde üzerine da‘vâ ve takrîr-i kelâm edip yoğurt akçesinden ve bir re’s 
kuzu kıymetinden cem‘an dört yüz akçe hakkım mesfûr Kanilo zimmetinde bâkī 
kalmağla bundan akdem meblağ-ı merkūm mukābelesinde bana dakīk vermek 
üzre mukırr u mu‘terif olmuşdur hâlâ mesfûr Kanilo’ya suâl olunup meblağ-ı 
mezkûrun alıverilmesi murâdımdır dedikde gıbbe’s-suâl ve akībe’l-inkâr ve isre 
talebi’l-beyyine müdde‘î-i mezbûr ityân-ı beyyineden izhâr-ı acziyle istihlâf et-
meğin mezbûr Kanilo müdde‘î-i mezbûra hâlâ zimmetinde edâsı lâzım dört yüz 
akçe deyni olmadığına mesfûr Kanilo’ya yemîn teklîf olundukda ol dahi hasbe’l-
mes’ûl yemîn billâhi’llezî enzele’l-İncîle alâ İsa -aleyhi’s-selâm- etmeğin mûcebiyle 
müdde‘î-i mezbûr Mehmed Beşe mesfûr Kanilo’ya bî-vech ta‘arruzdan men‘ bir-
le mâ vaka‘a kayd şüd.
Fi’l-yevmi’t-tâsi‘ min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hasan b. Abdullah, Ali b. 
Abdullah ve gayruhüm.

99 [17a-3] Avrana v. Yani’nin bağ ve fıçıları ile tekkedeki yarım hissesini 
İstoyan v. Milo’ya satması
Fi’l-asl vilâyet-i Rumeli’nde Göllükesri kazâsına tâbi‘ Karini nâm karye 
sükkânından olup hâlâ mahmiye-i İstanbul’da Mahmudpaşa hanında sâkin kü-
rekçi tâifesinden Avrana v. Yani nâm zimmî meclis-i şer‘-i şerîfde işbu râfi‘ü’r-
rakīm İstoyan v. Milo nâm zimmî muvâcehesinde tâyi‘an ikrâr-ı tâm ve takrîr-i 
kelâm edip akd-i âtî sudûruna değin gāib ani’l-meclis İskarlati v. Papa Dimitri 
nâm zimmî ile ale’l-iştirâki’s-seviy silk-i mülk-i sahîhimde münselik olup karye-i 
mezbûrede vâki‘ bir tarafdan Mahmud Beşe bağı ve bir tarafdan Angeli bağı ve bir 
tarafdan Dimitri bağı ve bir tarafdan karye-i mezbûre mer‘âsı ile mahdûd yedi dö-
nüm bir kıt‘a bağ ve yine karye-i mezbûrede vâki‘ bir tarafı Rali bağı ve bir tara-
fı Nikola bağı ve bir tarafı Dimitri bağı [ve] bir tarafı Dimo bağı ile mahdûd beş 
buçuk dönüm bir kıt‘a bağı ve yine karye-i mezbûrede vâki‘ bir tarafdan Molla 
Beşe bağı [ve] bir tarafı Simasonder bağı bir tarafı Koçu bağı ve bir tarafı Ande-
ron bağı ile mahdûd üç buçuk dönüm bir kıt‘a bağ ki cem‘an üç kıt‘a kürûmu mülk 
bağlar ile yedi aded fıçılar ve bir tekyede olan nısf hisse-i şâyi‘amı cemî‘ tevâbi‘i 
ile bi safkatin vâhidetin merkūm İstoyan’a yüz otuz üç kıt‘a esedî guruşa bey‘-i 
kat‘î ile bey‘ ve temlîk ol dahi iştirâ ve kabûl eyleyip semeni olan meblağ-ı mezbûr 
yüz otuz üç guruşu mezbûr İstoyan yedinden tamâmen ahz ve kabz eylediğimden 
sonra emlâk-i merkūmede olan nısf hisse-i şâyi‘amı mahallinde zabt ve tasarru-
fa mezbûr İstoyan’ı taslît eyledim dedikde gıbbe’t-tasdîkı[’ş-şer‘î mâ hüve’l-vâki‘ 
bi’t-taleb ketb olundu].
Fî 10 Şa‘bân sene [10]90.
Şuhûdü’l-hâl: Abdullah Efendi, el-Hâc Mustafa [b.] Tevekkül, Abdi Çelebi [b.] 
Mahmud, Hamza b. Ahmed.

100 [17a-4] İsteratyo bt. Todori’nin borcuna karşılık evini Hüseyin 
Ağa b. Hasan’a rehin vermesi
Vilâyet-i Anadolu’da Gebze nâhiyesine tâbi‘ Tuzla nâm karye sâkinelerinden İste-
ratyo bt. Todori nâm nasrâniyye meclis-i şer‘-i hatîr-i lâzımü’t-tevkīrde medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Takye-
cibaşı mahallesi sükkânından işbu râfi‘ü’l-kitâb Hüseyin Ağa b. Hasan’ın li ebe-
veyn er karındaşı ve tarafından ikrâr-ı âti’z-zikri tasdîke vekîl-i sâbitü’l-vekâlesi 
olan Receb Çavuş nâm kimesne mahzarında bi tav‘ihim ikrâr-ı tâm ve takrîr-i 
kelâm edip müvekkil-i mezbûr Hüseyin Ağa’ya cihet-i deyn-i şer‘îden târih-i 
kitâbdan üç yüz altmış gün tamâmına değin müeccel ve mev‘ûd altmış kıt‘a esedî 
guruş zimmetimde lâzımü’l-kazâ deynim olup meblağ-ı mastûr altmış guruş 
mukābelesinde karye-i mezbûrede vâki‘ iki tarafdan Kiros nâm zimmî mülkü ve 
bir tarafdan Dini v. Panolo mülkü ve bir tarafdan tarîk-i âm ile mahdûd iki fevkānî 
oda ve bir mahzen ve bir dükkânı müştemil mülk menzilimi ba‘de’t-tahliyyeti’ş-
şer‘iyye ve’t-tekābuzi’l-mer‘î müvekkil-i mezbûr Hüseyin Ağa’nın yedine mahal-
linde rehin vaz‘ ve teslîm ol dahi minvâl-i muharrer üzre irtihân ve kabz ve tesel-
lüm ve kabûl eyledi dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâmin min Şa‘bâni’l-mu‘azzam li sene tis‘în ve elf.
Şuhûdü’l-hâl: Hüseyin Bey b. ( ) Bakkal, Hasan b. Abdullah, Mehmed b. Eyüb, Ali 
b. Abdullah ve gayruhüm mine’l-huzzâr.

101 [17b-1] Andriye v. Todori’nin evi ile bağını Yani v. Todori’ye satması
Vilâyet-i Rumeli’nde Silistire kazâsına tâbi‘ Kuzman nâm karye ahâlîsinden And-
riye v. Todori nâm zimmî meclis-i şer‘-i şerîfde râfi‘-i hâze’r-rakīm Yani v. Todo-
ri nâm zimmî muvâcehesinde ikrâr ve i‘tirâf edip silk-i mülk-i sahîhimde münse-
lik olup karye-i mezbûrede vâki‘ bir tarafdan Kosta v. Gazdeli mülkü ve bir tarafı 
Yortiye? v. Todori zimmî mülkü ve iki tarafı tarîk-i âm ile mahdûd eşcâr-ı müsmi-
re ve gayr-ı müsmireyi müştemil harâba müşrif mülk menzilimi cemî‘ tevâbi‘i ile 
ve yine karye-i mezbûre bağları dâhilinde vâki‘ bir tarafı Andon v. Dimo zimmî 
bağı ve bir tarafı tarîk-i âm ile mahdûd tahmînen beş çapalık bir kıt‘a bağımı bi 
safkatin vâhidetin mezbûr Yani’ye bin fıddî râyic fi’l-vakt akçeye bey‘ ve teslîm ve 
temlîk ol dahi minvâl-i muharrer üzre iştirâ ve temellük ve kabûl eyledikden son-
ra yine zabt ve tasarrufumda olup lede’l-ahâlî ve’l-cîrân ma‘lûmü’l-hudûd iki kıt‘a 
tarlalarımın dahi hakk-ı tasarruflarını sâhib-i arz ma‘rifetiyle beş yüz akçe be-
del mukābelesinde yine mezbûr Yani’ye tefvîz bi’l-ferâğ edip ol dahi tefevvuz ve 
kabûl eyledikden sonra semen-i mezbûr ile bedel-i merkūm cem‘an bin beş yüz 
akçeyi mezbûr Yani’ye cihet-i karz-ı şer‘îden deynim olan bin beş yüz akçe dey-
nime takās edip ol dahi mukāssa ve kabûl eyledi ba‘de’l-yevm emlâk-i mezbûre 
mülk-i müşterâsı ve arâzi-i merkūme dâhil-i taht-ı tasarrufu olmuşdur keyfe mâ 
yeşâ’ mahallinde zabt ve tasarrufa mezbûr Yani’yi taslît eyledim dedikde gıbbe’t-
tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin 
b. Ali ve gayruhüm.

102 [17b-2] Emine bt. Mahmud’un kötü halleri sebebiyle 
mahalleden çıkarılması
Mahmiye-i İstanbul hısnı ebvâbından Yenikapı hâricinde Merkez Efendi mahalle-
si sükkânından İmâm Ahmed Efendi b. Osman ve İbrahim Çelebi b. Hüseyin ve 
Sâlih Bey b. Abdullah ve Mehmed Çelebi b. Ahmed ve İbrahim Bey b. Ali ve di-
ğer İbrahim Halîfe b. Hüseyin ve Mehmed Halîfe b. Ali ve Abdullah Çelebi b. Abdi 
ve Mehmed b. Ebûbekir nâm kimesneler meclis-i şer‘-i şerîfde yine mahalle-i 
mezbûre sâkinelerinden Emine bt. Mahmud nâm hâtunu ihzâr ve muvâcehesinde 
her biri takrîr-i kelâm ve ta‘bîr ani’l-merâm edip mezbûre kendi hâlinde olma-
yıp dâimâ kendiye nâ-mahrem olan erâzili gece ve gündüz kendi sâkine oldu-
ğu menziline getirip gece ve gündüz fısk u fücûr eyler birkaç def ‘a ahâlî-i ma-
halle tenbîh ettiklerinden sonra mütenebbihe olmadı el-hâsıl mezbûre Emine’nin 
akvâl ve ef ‘âlinden her birimiz müte’ezzî[leriz] cümle-i fesâddan biri dahi hâlâ 
zevci olup diyâr-ı âharda olan Ali Bey nâm kimesnenin vefâtı (...) olmadan hilâf-ı 
şer‘ nefsini gāib ani’l-meclis Mehmed b. Abdullah nâm kimesneye tezvîc etmiş-
dir eğer ba‘de’l-yevm mahallemizden mezbûre Emine ihrâc olunmaz ise mahalle-
mizde bir fesâd olmak mukarrerdir deyû her biri mezbûre Emine’nin sû-i hâlini 
muvâcehesinde ihbâr etmekle mezbûre Emine dahi mahalle-i mezbûreden üç 
güne değin hurûcuna istimhâl etmeğin mezbûre Emine mahalle-i mezbûreden üç 
güne değin hurûcuna imhâl olundukda mâ hüve’l-vâki‘ ahâlî-i mezbûrenin taleb-
leriyle ketb ve tahrîr olundu.
Fi’l-yevmi’s-sânî aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah, Hasan b. Abdullah ve gayruhüm.

103 [17b-3] Âişe bt. Ramazan’ın tereke davasında vekilinin 
zimmetini ibrâ etmesi
Mahrûse-i Galata’ya tâbi‘ kasaba-i Tophâne’de Kuloğlu mahallesi sükkânından 
olup bundan akdem Çehrin seferinde fevt olan Hüseyin Bey b. Mustafa nâm 
müteveffânın zevce-i metrûke ve evlâd-ı sıgārının tesviye-i umûrlarına min 
kıbeli’ş-şer‘ mansûbe vasîleri ve vâlideleri olan Âişe bt. Ramazan nâm hâtun 
meclis-i şer‘-i şerîfde zümre-i sipâhiyândan silahdâr çavuşlarından işbu râfi‘ü’l-
kitâb el-Hâc Mustafa Çavuş b. ( ) tarafından meblağ-ı âti’l-beyânı def ‘ ü teslîme 
vekîl-i sâbitü’l-vekâlesi olup medîne-i Hazret-i Ebî Eyyûb-i Ensârî -radiye anhu 
Rabbühü’l-Bârî-’de Câmi‘-i Kebîr mahallesi sükkânından olan el-Hâc Pîr Meh-
med Ağa b. Kaytas mahzarında bi’l-vesâye ve bi’l-verâse ikrâr-ı tâm ve takrîr-i 
kelâm edip zevcim müteveffâ-yı merkūm sefer-i mezkûrda vefât ettikde yanında 
mevcûd bi’l-cümle ism-i mâl ıtlâk olunur terekesi semenleri olan otuz esedî guruş 
ile iki buçuk esedî guruş bir re’s bârgir semeni ki cem‘an otuz iki buçuk esedî gu-
ruşu müvekkil-i mezbûr el-Hâc Mustafa Çavuş bundan akdem ahz ve kabz etmişi-
di el-hâletü hâzihî verâset [ve] vesâyetimiz hasebiyle meblağ-ı mezkûr otuz iki bu-
çuk guruşu vekîl-i mezbûr el-Hâc Pîr Mehmed Ağa tamâmen bana def ‘ u teslîm 
ben dahi ahz ve kabz eyledim min ba‘d müvekkil-i mezbûr el-Hâc Mustafa Çavuş 
zimmetinde zevcim müteveffâ-yı merkūmun terekesi semenlerinden bir akçe ve 
bir habbe bâkī kalmadı dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’l-âşir min Şa‘bâni’l-mu‘azzam li sene [10]90.
Şuhûdü’l-hâl: es-Seyyid Yusuf b. ( ), Mehmed Çelebi b. Mustafa, Mehmed b. Mah-
mud, Hasan b. Abdullah, Mehmed b. Eyüb ve gayruhüm.

104 [17b-4] Fâtıma bt. Mustafa ile Mehmed b. Sefer’in boşanması
Havâss-ı Aliyye kazâsı a‘mâlinden Terkos nâhiyesine tâbi‘ Petnahor nâm kar-
ye sâkinelerinden Fâtıma bt. Mustafa nâm hâtun meclis-i şer‘-i şerîf-i enverde 
zevci işbu râfi‘ü’l-kitâb Mehmed b. Sefer nâm kimesne mahzarında bi tav‘ihâ 
ikrâr-ı tâm ve takrîr-i kelâm edip mezbûr Mehmed zevcim olup lâkin beynimiz-
de hüsn-i mu‘âşeretimiz olmamağla zimmetinde mütekarrir ve ma‘kūdun-aleyh 
olan iki bin akçe mehr-i müeccel hakkım ile nafaka-i iddet-i mu‘ayyenem üzerle-
rine ve me’ûnet-i süknâm dahi kendi üzerime olup mezbûr Mehmed’in firâşından 
[hâsıl ve benden] mütevellide Âişe ve Hanife ve Mustafa nâm sagīrleri dahi ba-
baları mezbûr Mehmed’e teslîm edip hakk-ı hidâne talebinden ben fâriğa olmak 
üzre zevcim mezbûr Mehmed ile muhâla‘a-i sahîha-i şer‘iyye ile hul‘ olup zim-
metini zevciyyete ve sagīrûn-ı merkūmûnun nafakalarına ve hakk-ı hidânelerine 
müte‘allika da‘vâdan ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
mezbûr Mehmed dahi vech-i meşrûh üzre olan hul‘u kabûl etmeğin mâ vaka‘a 
bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: es-Seyyid Ramazan Çelebi b. Mahmud, Halil Bey b. Yahya, Hasan b. 
Abdullah, Mehmed b. Eyüb, Hüseyin Çelebi b. Ali ve gayruhüm.

105 [17b-5] Şaban b. Sefer’in bazı emlâkini satıp bazılarının da 
tasarruf hakkını Abdülkerim b. Zeynelabidin ve kardeşi 
Hacı Ahmed’e devretmesi
Vilâyet-i Anadolu’da Livâ-i Bolu’da Samako kazâsına tâbi‘ Kurdlar nâm kar-
ye ahâlîsinden olup hâlâ mahmiye-i İstanbul’da Tercüman Yunus mahallesinde 
müsâfiren sâkin olan Şaban Çelebi b. Sefer nâm kimesne meclis-i şer‘-i şerîfde 
işbu râfi‘ü’l-kitâb Abdülkerim b. Zeynelabidin asâleten ve li ebeveyn er karındaşı 
el-Hâc Ahmed tarafından sâbitü’l-vekâle vekîl olmağın işbu râfi‘ü’l-kitâb Abdül-
kerim b. Zeynelabidin mahzarında tâyi‘an ikrâr-ı tâm ve takrîr-i kelâm edip karye-i 
mezbûrede vâki‘ lede’l-ahâlî ve’l-cîrân ma‘lûmü’l-hudûd bir kıt‘a mülk menzil yeri 
ile yine aded ve hudûd ve kıt‘a[s]ı beynimizde ma‘lûm mülk eşcâr-ı müsmire ve 
bahçe dört sehimden bir sehim hisse-i şâyi‘amı cemî‘ hukūk ve merâfıkı ile târih-i 
kitâbdan on sene tamâmına değin bey‘ bi’l-vefâ üzre mezbûr Abdülkerim ile ka-
rındaşı müvekkil-i mezbûr el-Hâc Ahmed’e on kıt‘a esedî guruşa bey‘ edip ol dahi 
tarîk-i merkūm üzre iştirâ ve kabûl eyleyip semeni olan meblağ-ı mezbûr on guruş 
mezbûr Abdülkerim yedinden tamâmen ahz [18a] eylediğimden sonra sâlifü’l-
beyân menzil yeri ve bahçeleri ve meyve eşcârını mahallinde zabt ve tasarrufa 
mezbûrân Abdülkerim ve el-Hâc Ahmed’i taslît eyledim eğer meblağ-ı mezkûru 
târih-i mezbûr tamâmında mezbûr Abdülkerim’e edâ ve teslîm edemezsem bey‘-i 
mezkûr bâtta münkalib olsun dedikde gıbbe’t-tasdîki’ş-şer‘î yine mezbûr Şaban 
Çelebi mezbûr Abdülkerim huzûrunda i‘âde-i kelâm edip karye-i mezbûre sını-
rı dâhilinde mevâzi‘-i müteferrikada vâki‘ lede’l-ahâlî ve’l-cîrân ma‘lûmü’l-hudûd 
ve’l-kıta‘ tarlalarımın hakk-ı tasarruflarını dahi ma‘rifet-i sâhib-i arz ile mezbûrân 
Abdülkerim ve karındaşı el-Hâc Ahmed’e on beş esedî guruş bedel mukābelesinde 
tefvîz ve ferâğ anlar dahi ber vech-i muharrer tefevvuz ve kabûl eyleyip bedel-i 
ferâğ olan meblağ-ı mezkûr beş guruşu mezbûrân Abdülkerim ve el-Hâc Ahmed 
yedlerinden tamâmen ahz ve kabz eylediğimden sonra zikr olunan tarlaları dahi 
mahallinde zabt ve tasarrufa merkūmân Abdülkerim ile el-Hâc Ahmed’i taslît ey-
ledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Ali Efendi b. Ahmed, Halil Efendi b. Receb, Mustafa Efendi b. Veli, 
Ömer Çelebi b. Receb, İbrahim Efendi b. Receb ve gayruhüm.

106 [18a-1] Kiko v. Koko’nun bağını kardeşi İstati’ye satması
Vilâyet-i Rumeli’nde Mazarak kazâsına tâbi‘ Lünes nâm karye ahâlîsinden Kiko v. 
Koko nâm zimmî meclis-i şer‘-i hatîr-i lâzımü’t-tevkīrde li ebeveyn er karındaşı 
işbu râfi‘ü’r-rakīm İstati nâm zimmî muvâcehesinde tâyi‘an ikrâr-ı tâm ve takrîr-i 
kelâm edip akd-i âti’z-zikrin sudûruna değin silk-i mülk ve zabt ve tasarrufumda 
olup karye-i mezbûrede vâki‘ bir tarafdan Kara Hasan b. Ahmed bağı ve bir taraf-
dan Mehmed b. Abdullah bağı ve bir tarafdan Kara Ahmed b. Mercan bağı ve bir 
tarafdan Mehmed b. Hüseyin bağı ile mahdûd tahmînen on iki çapalık bir kıt‘a ba-
ğımı, cemî‘ hukūk ve rüsûmu ile karındaşı merkūm İstati’ye üç bin yüz yirmi ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk ol 
dahi ber vech-i muharrer iştirâ ve temellük ve kabûl eyleyip semeni olan meblağ-ı 
mezkûr üç bin yüz yirmi akçeyi karındaşım mezbûr İstati yedinden bi’t-tamâm 
ve’l-kemâl ahz ve kabz eylediğimden sonra sâlifü’z-zikr bağı mahallinde zabt ve 
tasarrufa karındaşım mersûm İstati’yi taslît eyledim min ba‘d zikr olunan bağı ka-
rındaşım mersûm İstati’nin mülk-i müşterâsı olmuşdur keyfe mâ yeşâ’ mutasarrıf 
olsun dedikde gıbbe’t-tasdîki’ş-şer‘î mâ cerâ bi’l-ibtigā ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Mustafa b. Mehmed, Osman b. Ali, Ali b. Ahmed, Mehmed b. Ali, 
Hasan b. Abdullah ve gayruhüm.

107 [18a-2] Fâtıma bt. Abdullah’ın miras davasının reddi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Evlice Baba mahallesi sükkânından iken bundan akdem fevt olan Hasan Bey 
b. Abdullah’ın verâseti zevce-i metrûkesi Fâtıma bt. Abdullah ile sulbî sagīr oğlu 
Mehmed’e münhasıra olup kable’l-kısme sagīr-i mezbûr Mehmed dahi vefât edip 
verâseti vâlidesi merkūme Fâtıma’ya münhasıra olduğu şer‘an zâhir ve müte‘ayyin 
oldukdan sonra mahmiye-i İstanbul’da Kocamustafapaşa kurbunda Canbâziye 
mahallesinde sâkine merkūme Fâtıma tarafından meblağ-ı âti’l-beyânı da‘vâ ve 
talebe ve redd-i cevâba vekîl olup mezbûrenin zâtını ma‘rifet-i şer‘iyye ile ârifân 
olan Mehmed b. Hüseyin ve Hüseyin b. Mehmed şehâdetleriyle şer‘an vekâleti 
sâbite olan Mehmed b. Ramazan mahfil-i kazâda müteveffâ-yı mezbûr Hasan Bey 
hâl-i marazında oğlu sagīr-i mezbûrun umûruna vasiyy-i muhtâr nasb ve ihtiyâr 
eylediği işbu râfi‘ü’l-kitâb Veli b. Hayreddin mahzarında bi’l-vekâle üzerine da‘vâ 
ve takrîr-i kelâm edip sagīr-i mezbûr Mehmed’in hissesine müteveffâ-yı evvel ba-
bası mezbûr Hasan Bey’in terekesinden isâbet eden on iki bin yüz kırk altı akçe 
ile bin akçe kıymetli eşyâyı vasiyy-i mezbûr Veli ahz ve kabz etmekle bundan ak-
dem vasiyy-i mezbûr Veli müvekkilem merkūme Fâtıma’ya meblağ-ı mezkûrdan 
dokuz bin akçesini def ‘ ve teslîm ol dahi ahz ve kabz ve tesellüm eyledikden son-
ra meblağ-ı bâkī üç bin yüz kırk altı akçe ile eşyâ-i mezkûre vasiyy-i mezbûr zim-
metinde ve yedinde kalmışdır hâlâ suâl olunup vasiyy-i mezbûrdan alıverilmek 
müvekkilemin murâdıdır dedikde gıbbe’s-suâl vasiyy-i mezbûr Veli cevâbında 
sagīr-i mezbûrun hissesine babası müteveffâ-yı mezbûrdan irsen isâbet eden 
meblağ-ı mezkûr on iki bin yüz kırk altı akçe ile eşyâ-i mezkûrenin ahz ve kabzını 
ikrâr lâkin meblağ-ı mezbûrun on bir bin yedi yüz akçesini ve eşyâ-i merkūmemi 
müvekkile-i mezbûrenin kendi yedine bi’d-defe‘ât teslîm ol dahi yedimden ahz ve 
kabz edip meblağ-ı merkūmdan ancak dört yüz akçe bâkī kalmışdı meblağ-ı bâkī 
dört yüz akçeyi dahi zevci ve tarafından meblağ-ı bâkīyi kabza vekîli olan işbu 
hâzır bi’l-meclis Hüseyin b. Mehmed nâm kimesneye teslîm edip hâlâ meblağ-ı 
merkūmdan ve eşyâ-i mezkûreden zimmetimde ve yedimde bir akçe ve bir habbe 
ve bir şeyi bâkī kalmamışdır hattâ müvekkile-i mezbûre Fâtıma târih-i kitâbdan 
iki ay mukaddem sadrî sagīr oğlu müteveffâ-yı mezbûr Mehmed’in ber vech-i 
muharrer hissesine isâbet eden meblağ-ı mezkûr ile eşyâ-i merkūmeyi bi’t-tamâm 
kabzını huzûr-ı müslimînde kirâren ve mirâren ikrâr dahi etmişdir deyû def ‘le 
mukābele edicek isre’l-istintâk ve akībe’l-inkâr ve gıbbe talebi’l-beyyine udûl-i 
ricâl-i ahrârdan olup medîne-i mezbûrede Câmi‘-i Kebîr mahallesi sükkânından 
olan Abdülkādir Çelebi b. İsmail Efendi ve Arslan Beşe b. Abdullah nâm kimesne-
ler li ecli’ş-şehâde makām-ı kazâya hâzırân olup istişhâd olunduklarında fi’l-hakīka 
müvekkile-i merkūme Fâtıma ber vech-i muharrer oğlu sagīr-i mezbûr Mehmed’e 
babası müteveffâ-yı evvel Hasan Bey’in terekesinden isâbet eden meblağ-ı mezkûr 
on iki bin yüz kırk altı akçe ile eşyâ-i merkūmeyi bi’t-tamâm ahz ve kabz eyle-
dim deyû târih-i mezkûrede bizim huzûrumuzda ikrâr ve bizi işhâd eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylelediklerinde gıbbe’t-ta‘dîl ve’t-tezkiyye şehâdetleri makbûle olmağın 
mûcebiyle müvekkile-i mezbûre Fâtıma vasiyy-i merkūm Veli’ye meblağ-ı mezbûr 
ile eşyâ-i mezkûre talebiyle bî-vech mu‘ârazadan men‘ birle mâ vaka‘a bi’l-ibtigā 
ketb olundu.
Fi’l-yevmi’l-âşir min Şa‘bâni’l-mu‘azzam li sene tis‘în ve elf.
Şuhûdü’l-hâl: Ramazan Çelebi b. Ali, Mustafa Efendi b. İsmail, Abdüsselâm Efen-
di b. Mustafa, Hasan b. Abdullah, Mehmed b. Eyüb ve gayruhüm.









108 [18a-3] Papa Tanaş v. Yani’nin Dimo v. Andriye ve Andriye v. Kirici 
aleyhine açtığı darp ve gasp davasından vazgeçmesi
Havâss-ı Aliyye kazâsına tâbi‘ Burgaz nâm karye ahâlîsinden Papa Tanaş v. Yani 
nâm zimmî meclis-i şer‘-i şerîfde yine karye-i mezbûre ahâlîsinden bâ‘is-i hâze’r-
rakīm Dimo v. Andriye ve Andriye v. Kirici? nâm zimmîler muvâcehelerinde ikrâr 
ve takrîr-i kelâm edip mezbûrân Dimo ve Andriye ve gāib ani’l-meclis Hristo-
dilo nâm zimmî ile târih-i kitâbdan iki sene mukaddem karye-i mezbûre sını-
rı dâhilinde beni ahz ve darb edip koynumdan on yedi yaldız altını ile elli akçemi 
cebren ahz ve kabz eyledi deyû da‘vâ ve taleb etmişidim el-hâletü hâzihî da‘vâ-yı 
mezbûrdan fâriğ olup mesfûrûn Dimo ve Andriye ve Hristodilo’nın zimmetle-
rini husûs-ı mezbûra müte‘allika da‘vâdan ibrâ ve iskāt eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Ahmed Ağa el-Mübâşir, Muhtesib Ahmed Çelebi , Osman Bey b. 
Ali, Mehmed b. Eyüb, Hasan b. Abdullah ve gayruhüm.

109 [18b-1] Hüseyin b. Ahmed’in emanet verdiği parayla 
ilgili davasının reddi
Medîne-i Hazret-i Ebî Eyyûb el-Ensârî’de çörekçi tâifesinden Hüseyin b. Ahmed 
nâm kimesne mahfil-i kazâda medîne-i mezbûrede Kara Süleyman Çelebi mahal-
lesi sükkânından işbu râfi‘ü’l-kitâb Hasan b. Ahmed nâm kimesne mahzarında 
üzerine da‘vâ ve takrîr-i kelâm edip mezbûr Hasan târih-i kitâbdan iki ay mukad-
dem malımdan elli dört esedî guruş ile bir sülüs guruşumu bi tarîki’l-emâne kendi 
menzilinde hıfz eyle deyû def ‘ ve teslîm ol dahi yedimden ahzu kabz etmişidi hâlâ 
taleb eylediğimde meblağ-ı mezkûru kendi mesârifine sarfla istihlâk edip bana 
vermede te‘allül eder suâl olunup takrîr-i kelâm ve ta‘bîr ani’l-merâm edip tahrîr 
ve meblağ-ı mezkûr alıverilmek murâdımdır dedikde gıbbe’s-suâl mezbûr Ha-
san cevâbında fi’l-hakīka müdde‘î-i mezbûr Hüseyin ber vech-i muharrer târih-i 
mezkûrda meblağ-ı mezbûru bana bi tarîki’l-emâne vaz‘ ve teslîm ben dahi ahz ve 
kabz eylediği meblağ-ı mezkûru mezbûr Hasan’ın emri üzerine kendi menzilimde 
sepetim içine vaz‘ etmişidim lâkin târih-i kitâbdan dört gün mukaddem menzil-i 
mezkûruma hafiyyeten sârik girip sandık-ı mezkûrun kilidini kırıp sandık içinde 
vaz‘ eylediğim kendi malım olan iki yüz esedî guruşum ile müdde‘î-i mezbûrun 
elli dört guruşunu dahi ma‘an serika ve ahz etmişdir meblağ-ı merkūmu ben 
kendi mesârifime sarf etmedim ve hıfzında dahi te‘addî ve kusûr etmedim deyû 
redd-i cevâb edicek müdde‘î-i mezbûrdan meblağ-ı merkūmu mezbûr Hasan 
kendi mesârifine sarf ettiğini yahud hıfzında te‘addî ve kusûr ettiğini mübeyyine 









[beyyine] taleb olundukda ityân-ı beyyineden izhâr-ı acz ile istihlâf etmeğin 
meblağ-ı merkūmu kendi mesârifine sarf etmediğine ve hıfzında te‘addî ve kusûr 
etmediğine ve hâlâ üzerinde müdde‘î-i mezbûr Hüseyin’e red ve teslîmi lâzım 
meblağ-ı merkūm elli guruş ve bir sülüs guruş olmadığına mezbûr Hasan’a yemîn 
teklîf olundukda ol dahi alâ vefki’l-mes’ûl yemîn billâhi te‘âlâ etmeğin mûcebiyle 
müdde‘î-i merkūm Hüseyin meblağ-ı mersûm elli dört guruş ve bir sülüs talebiyle 
mezbûr Hasan’a bî-vech ta‘arruzdan men‘ birle mâ vaka‘a ketb olundu.
Fî 14 Şa‘bân sene [10]90.
Şuhûdü’l-hâl: Mehmed b. Eyüb, Mehmed b. Mahmud, Hasan [b.] Ali, Ali b. Ab-
dullah, Dilâver b. Abdullah.

110 [18b-2] Hatice bt. Hasan’ın menzil hissesini Hüseyin Bey 
b. Hızır’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Baba Haydar mahallesinde sâkine Hatice bt. Hasan nâm hâtun meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Hüseyin Bey b. Hızır nâm kimesne mahzarın-
da bi tav‘ihâ ikrâr-ı tâm ve takrîr-i kelâm edip akd-i âti’z-zikrin sudûruna değin 
silk-i mülk-i sahîhimde münselik olup mahalle-i mezbûrede vâki‘ bir tarafdan Ef-
renc Mehmed b. Abdullah mülkü ve bir tarafdan İsmail Ağa ve Mehmed Ağa mülk-
leri ve bir tarafdan ba‘zan Mustafa Çavuş b. Receb tasarrufunda olan vakıf menzil ve 
ba‘zan Bostânî Mehmed mülkü ve bir tarafdan tarîk-i âm ile mahdûd bir fevkānî ve 
bir tahtânî odaları ve bir sagīr odayı ve bir tahta-pûş ve mezbûr Bostânî Mehmed ile 
müşterek su kuyusu ve havluyu müştemil menzilde olan nısf hisse-i şâyi‘amı mezbûr 
Hüseyin Bey’e dört bin fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi ber vech-i muharrer iştirâ ve te-
sellüm ve kabûl eyledikden sonra semeni olan meblağ-ı mastûr dört bin akçeyi 
merkūm Hüseyin Bey yedinden tamâmen ahz ve kabz eyledim ba‘de’l-yevm sâlifü’z-
zikr nısf menzil mezbûr Hüseyin Bey’in mülk-i müşterâsıdır keyfe mâ yeşâ’ muta-
sarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Ahmed Bey b. Abdullah, Osman Bey b. Hasan, Mehmed Çelebi b. 
Mahmud, Hasan b. Abdullah, Mehmed b. Eyüb.

111 [18b-3] Mehmed Çelebi b. Ömer’in Seyyid Abdülkādir Efendi 
Vakfı’na borcu olması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm es-Seyyid Abdülkādir Efendi vakfı’nın nukūd-ı mevkūfesine bi’l-fi‘l 
mütevellî olan işbu râfi‘ü’l-kitâb Abdullah Efendi b. Ahmed meclis-i şer‘-i şerîfde 
Mehmed Çelebi b. Ömer mahzarında bi’t-tevliyye üzerine da‘vâ ve takrîr-i kelâm 
edip Mehmed Çelebi bin seksen dokuz senesi Zilka‘desi’nin yirmi altıncı günü 
medîne-i mezbûrede Câmi‘-i Kebîr mahallesinde vâki‘ silk-i mülk-i sahîhinde 
münselik olup lede’l-ahâlî ma‘lûmü’l-hudûd mülk menzilini cânib-i vakf-ı mezbûra 
yüz elli esedî guruşa bi tarîki’l-istiğlâl bey‘ ve teslîm ve kabz-ı semen-i ma‘dûd ey-
lediğinden sonra meblağ-ı merkūmu cânib-i vakf-ı mezkûra edâ ve teslîm edip 
fekk-i rehin etmeden menzil-i mezkûru semen-i misli ile âhara bey‘ etmekle hâlâ 
meblağ-ı mezbûr yüz elli esedî guruşu cânib-i vakf için mezbûr Mehmed Çele-
bi zimmetinde bâkī kalmağın meblağ-ı bâkī yüz elli guruşu tevliyyetim hasebiy-
le cânib-i vakf için taleb ederim suâl olunup alıverilmesi murâdımdır dedikde 
gıbbe’s-suâl mezbûr Mehmed Çelebi cevâbında fi’l-vâki‘ cânib-i vakf-ı mezbûr 
mârrü’z-zikr menzil-i mahdûdu cânib-i vakf-ı mezkûra vakf-ı mezbûr malından 
yüz elli esedî guruş mukābelesinde mütevellî-i mezbûra bi tarîki’l-istiğlâl bey‘ ve 
teslîm ve kabz-ı semen eylediğini ve hâlâ meblağ-ı mezbûr yüz elli esedî guruş 
cânib-i vakf-ı mezbûra zimmetinde lâzımü’l-edâ ve vâcibü’l-kazâ deyni olduğunu 
ikrâr ve i‘tirâf etmeğin alâ mûcebi ikrârihî meblağ-ı mezbûr yüz elli esedî guruşu 
mütevellî-i mezbûr Abdullah Efendi’ye cânib-i vakf-ı mezbûr için edâ ve teslîme 
mezbûr Mehmed Çelebi’ye tenbîh birle mâ hüve’l-vâki‘ bi’t-taleb kayd şüd.
Fi’l-yevmi’l-hâdî aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Osman Çelebi b. Mehmed Usta, Mehmed Çelebi b. ( ) Müezzin, Hü-
seyin b. Ali, Mehmed b. Eyüb ve gayruhüm.

112 [18b-4] Seyyid Mahmud Çelebi b. Seyyid Mustafa’nın miras 
davasının zaman aşımı sebebiyle reddi
Mahmiye-i İstanbul’da Âşık Paşa zâviyesi şeyhi olan es-Seyyid Mahmud Çelebi 
b. es-Seyyid Mustafa tarafından zikr-i âtî menzil yerini da‘vâ ve talebe vekîl olup 
hasm-ı câhid mahzarında Şaban Beşe b. Mehmed ve Musa b. Nasuh şehâdetleriyle 
şer‘an vekâleti sâbite olan İbrahim b. Abdullah nâm kimesne mahfil-i kazâda 
medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Düğ-
mecibaşı mahallesinde sâkin iken bundan akdem vefât eden el-Hâc Yusuf b. 
Abdullah’ın verâseti zevce-i metrûkesi Beyhan bt. Abdullah ile sulbiye kebîre kızı 
Fâtıma’ya münhasıra olup ve zikr-i âtî mülk menzil arsasına vâzı‘ateyi’l-yed ol-
dukların şer‘an sâbit ve zâhir olan işbu râfi‘ateyi’l-kitâb mezbûretân Beyhan ve 
Fâtıma mahzarında bi’l-vekâle üzerlerine da‘vâ ve takrîr-i kelâm edip mahalle-i 
mezbûrede vâki‘ bir tarafı ba‘zan Şerife Sâliha Hâtun mülkü ve ba‘zan Mehmed 
b. Abdullah mülkü ve bir tarafdan Hasan b. Ömer mülkü ve bir tarafdan Ömer 
Bey tarlası ve bir tarafı tarîk-i hâs ile mahdûd dört dib armud ve bir dib ceviz ve 
bir dib servi ve bir dib badem eşcârını müştemil mülk menzil arsası, müvekkilim 
mûmâ-ileyh Mahmud Çelebi’nin mu‘tekası olup târih-i kitâbdan yirmi beş sene 
mukaddem fevt olan Mücellâ bt. Abdullah nâm müteveffânın mülkü olup ba‘de 
vefâtihâ irsen müvekkilem mezbûr es-Seyyid Mahmud Çelebi’ye intikāl etmişi-
ken merkūmetân Beyhan ve Fâtıma menzil-i mahdûd-ı mezkûra bi gayri hakkın 
vaz‘-ı yed ederler suâl olunup kasr-ı yedlerine tenbîh olunmak matlûbumdur de-
dikde gıbbe’s-suâl mersûmetân Beyhan ve Fâtıma Hâtun cevâblarında menzil-i 
mahdûd-ı mezkûr mûrisimiz müteveffâ-yı mezbûrun mülk-i müşterâsı olup 
ba‘de vefâtihî bi’l-irsi’ş-şer‘î bize intikāl etmeğin târih-i kitâba gelince yirmi beş 
sene mülk-i mevrûsumuz olmak üzre mutasarrıfeleriz deyû menzil-i mezkûr ar-
sası müteveffât-ı merkūme Mücellâ’nın mülkü olduğunu ve merkūme Mücellâ 
müvekkil-i mezbûr es-Seyyid Mahmud Çelebi’nin mu‘tekası olduğunu inkâr edi-
cek isre’l-istintâk vekîl-i mezbûr cevâbında menzil-i mezkûr müteveffâ-yı mezbûr 
el-Hâc Yusuf ’un mülk-i müşterâsı olmuşdur ba‘de vefâtihî mezbûretân Beyhan 
ve Fâtıma’ya irsen intikāl eylediğini ve mezbûretânın yirmi beş seneden beri 
müvekkil-i mezbûr es-Seyyid Mahmud Çelebi’nin muvâcehesinde mutasarrıfeler 
olduğunu tav‘an ikrâr u i‘tirâf etmeğin alâ mûcebi ikrârihî on beş sene bilâ-özr 
mürûr eden da‘vâ bilâ-emr istimâ‘ olunmamağla [19a] vekîl-i mezbûr İbrahim 
bilâ-emr merkūmetân Beyhan ve Fâtıma’dan menzil-i mezkûr arsasını da‘vâdan 
men‘ birle mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah, Hasan b. Abdullah.

113 [19a-1] Sarhoş olup sürekli karısını döven Zülfikar b. Abdullah’ın 
mahalleden çıkarılması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Kasımpaşa mahallesi ahâlîsinden Sefer Ağa b. Mesud ve hattât Suyolcuzâde Mus-
tafa Efendi b. ( ) ve Mehmed Efendi b. Nasuh ve el-Hâc Mehmed b. İbrahim ve 
es-Seyyid Abdurrahman Çelebi b. Mehmed Efendi ve İbrahim Efendi b. Hasan ve 
Derviş Çelebi b. el-Hâc Hüseyin ve Ahmed Bey b. Abdullah ve es-Seyyid Mustafa 
Çelebi b. Sefer ve Sâlih Çelebi b. Mehmed ve Mehmed b. Mustafa ve Halil b. Faz-
lullah ve Molla Mustafa b. Yusuf ve Mehmed ve Şaban ibney Mustafa ve Mehmed 
b. İbrahim nâm kimesneler meclis-i şer‘-i şerîfe yine mahalle-i mezbûrede sâkine 
Fâtıma bt. Abdullah nâm hâtun[u] ihzâr ve mahzarında her biri takrîr-i kelâm ve 
ta‘bîr ani’l-merâm edip merkūme Fâtıma’nın zevci olup zikr-i âtî husûs için hâlâ 
ser-bostanciyân-ı hâssa olan izzetlü ve sa‘âdetlü Mustafa Ağa hazretlerinin zabt 
ve hapsinde olan Zülfikār b. Abdullah nâm abd-i mu‘tak sû-i hâl üzre olup ekser 
eyyâm ve leyâlîde şâribü’l-hamr olduğu hâlde zevcesi işbu hâzıre bi’l-meclis Fâtıma 
bt. Abdullah’ı darb [ve] şetm ve bıçak ile üzerine hücûm eder hattâ bostancıbaşı 
ağa hazretleri tarafından ahz ve zabt ve mahbûs olan Zülfikār b. Abdullah târih-i 
kitâbdan dört gün mukaddem gece ile yine mezbûre Fâtıma’nın üzerine hücûm ey-
ledikde merkūme Fâtıma dahi havfından nâşî sâkine olduğu menzilin içinde bir 
odaya girip odayı üzerine ardından kapadıkda merkūm Zülfikār zevcesi merkūme 
Fâtıma’nın emlâkinden bir sandık sepet içinde beş altı top bez ve dört sîm kuşak-
larını ve beş aded kaftanlarını ve altı aded altınını hafiyyeten kaldırıp firâr etti-
ğinde, mezbûr Zülfikār’ın bu hasâreti  zevcesi işbu hâzıre bi’l-meclis Fâtıma Hâtun 
mûmâ-ileyh Ağa hazretlerini ifâde eyledikde anlar dahi ne cânibe gittiğini tecessüs 
ederken medîne-i Üsküdar’da bulup ahz ve zabt ve haps etmişdir el-hâsıl mezbûr 
Zülfikār eyü âdem değildir her bâr ef ‘âl ve akvâlinden müte’ezzîleriz mahallemiz-
den ihrâcın taleb ederiz eğer ihrâc olunmazsa mahallemizde bir fesâd olmak mu-
karrerdir deyû merkūm Zülfikār’ın sû-i hâlini haber verip eğer mezbûr Zülfikār’ı 
zevcesi işbu hâzıre bi’l-meclis Fâtıma kendi menziline geldiğine râzıye olursa bu 
dahi zevc-i mezbûr Zülfikār ile ma‘an mahallemizden ihrâc olunsun dediklerinde 
zevce-i mezbûre Fâtıma dahi zevcinin vech-i meşrûh üzre olan fesâdını mukırr u 
mu‘terif olup ba‘de’l-yevm mezbûr Zülfikār’ı mahalle-i mezbûrede olan kendi men-
zilinde iskân etmemek üzre müte‘ahhid olmağın mâ vaka‘a bi’l-ibtigā kayd şüd.
Fi’l-yevm ( ) li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Abdüsselâm Efendi b. Na-
suh, Mustafa Efendi el-Kâtib, Hasan b. Abdullah, Ali b. Abdullah.

114 [19a-2] Murtaza Ağa b. Kalender’in alacak davasında Rusçuk eski 
kadısı Mehmed Efendi b. İbrahim ile sulh olması
Vilâyet-i Rumeli’nden Ruscuk kasabası sükkânından Murtaza Ağa b. Kalender 
meclis-i şer‘-i şerîfde sâbıkan kasaba-i mezbûrede kadı olup işbu kitâb-ı sıhhat-
nisâbın sâhibi olan umdetü’l-kuzât Mehmed Efendi b. İbrahim tarafından ikrâr-ı 
âti’l-beyânı tasdîke vekîl olup nehc-i şer‘î üzre şer‘an vekâleti sâbite olan fahrü’l-
kuzât Abdullah Efendi b. Ahmed eş-şehîr bi Merhabazâde nâm vekîl mahzarında 
ikrâr ve i‘tirâf edip mûmâ-ileyh Mehmedbirkaç da‘vâmız olup da‘vât-ı mezbûremi görmek için benden bi’d-defe‘ât bi gay-
ri hakkın dört yüz esedî guruşumu ahz kabz etmişdi bundan akdem meblağ-ı 
merkūmu mûmâ-ileyh Mehmed Efendi’den da‘vâ ve taleb etmekle beynimizde 
münâza‘ât-ı kesîre vâkı‘a olmağın beynimize müslimûn-ı muslihûn tavassut edip 
beni mûmâ-ileyh Mehmed Efendi ile yüz seksen esedî guruş üzerine inşâ-i akd-i 
sulh eylelediklerinde ben dahi sulh-ı mezbûru kabûl ve bedel-i sulh olan meblağ-ı mezbûr yüz seksen guruşu mûmâ-ileyh Mehmed Efendi yedinden bi’t-tamâm ahz 
ve kabz eyledim ba‘de’l-yevm meblağ-ı mezbûrun ziyâdesi olan iki yüz yirmi gu-
ruş da‘vâsından mûmâ-ileyh Mehmed Efendi’nin zimmetini ibrâ-i âm ile ibrâ ve 
iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam sene [10]90.
Şuhûdü’l-hâl: Abdülcelil Bey b. Ahmed, İbrahim b. Pîrî, Receb Çavuş el-Mübâşir, 
Ali Ağa b. Abdullah, Hüseyin Çelebi b. ( ), Mehmed b. Eyüb.

115 [19a-3] Fâtıma bt. Abdullah’ın miras davasının reddi
Medîne-i Hazret-i Ebî Eyyûb-i Ensârî ma hal lâ tın dan Evlice Baba mahalle-
si sükkânından iken bundan akdem fevt olan Hasan Bey b. Abdullah’ın verâseti 
zevce-i metrûkesi Fâtıma bt. Abdullah ile sulbî sagīr oğlu Mehmed’e münhası-
ra olup kable’l-kısmet sagīr-i mezbûr Mehmed dahi fevt olup verâseti vâlidesi 
merkūme Fâtıma’ya münhasıra olduğu şer‘an zâhir ve mütehakkik oldukdan 
sonra mahmiye-i İstanbul’da Kocamustafapaşa kurbunda Canbâziye mahallesi 
sâkinelerinden mersûme Fâtıma tarafından zikr-i âtî eşyâyı da‘vâ ve talebe ve ahz 
ve kabza ve kendiye îsâle ve kabz [ve] îsâl mütevakkıf olduğu umûrun küllîsine 
vekîl olup mezbûrenin zâtını ma‘rifet-i şer‘iyye ilâ ârifân olan Mehmed b. Hüseyin 
ve Hüseyin b. Mehmed şehâdetleri ile şer‘an vekâleti sâbite olan Mehmed b. Ra-
mazan nâm kimesne mahfil-i kazâda müteveffâ-yı mezbûr Hasan Bey hâl-i ma-
razında sagīr oğlu müteveffâ-yı mezbûr Mehmed’in tesviye-i umûruna vasiyy-i 
muhtâr nasb ve ihtiyâr edip ol dahi vesâyet-i mezbûreyi kabûl etmekle tereke-i 
müteveffâ-yı mezbûr Mehmed’e vaz‘-ı yed eden işbu râfi‘ü’l-kitâb Veli b. Hay-
reddin nâm kimesne mahzarında bi’l-vekâle üzerine da‘vâ ve takrîr-i kelâm edip 
mûrisim müteveffâ-yı evvel zevcim mezbûr Hasan Bey’in terekesinden bir dûş 
abası ve üç yastık ve bir döşek ve iki hamam tası ve iki küçük lenger ve iki çuka çak-
şır ve bir bogasi kapama ve bir yorgan ve bir bohça ve bir gümüşlü bıçak ve bir top 
bez ve bez kapı perdesi vasiyy-i mezbûr ahz ve kabz edip hâlâ eşyâ-i merkūmeden 
bi’l-irsi’ş-şer‘î bana isâbet edip ben dahi bi’l-verâse eşyâ-i merkūmeyi vasiyy-i 
mezbûrdan taleb eylediğimde inkâr ile cevâb vermeğin bana teslîmden imtinâ‘ 
eder suâl olunup eşyâ-i merkūme bana alıverilmek matlûbumdur dedikde gıbbe’s-
suâl ve akībe’l-inkâr ve isre talebi’l-beyyine vekîl-i mezbûr Mehmed ityân-ı bey-
yineden izhâr-ı acz ile istihlâf etmeğin fi’l-hakīka eşyâ-i muharrere-i mezkûreyi 
ahz ve kabz ve ketm ve ihfâ etmeyip hâlâ mezbûre Fâtıma’ya red lâzım eşyâ-i 
mezkûreden yedine bir şey bâkī kalmadığı vasiyy-i mezbûr Veli’ye yemîn teklîf 
olundukda ol dahi alâ vefki’l-mes’ûl yemîn billâhi te‘âlâ etmeğin mûcebiyle eşyâ-i 
mezkûre talebiyle vasiyy-i mezbûre bî-vech mu‘ârazadan vekîl-i merkūm Meh-
med men‘ birle kayd şüd.
Fi’l-yevmi’l-âşir min Şa‘bân sene [10]90.
Şuhûdü’l-hâl: Ramazan Çelebi b. Ali, Mustafa Efendi b. İsmail, Abdüsselâm b. Na-
suh, Hasan b. Abdullah ve gayruhüm mine’l-hâzırîn.

116 [19a-4] Keresteci Şahin b. Abdullah’ın İbrahim b. Abdullah’ta 
alacağı olması
Medîne-i Hazret-i Ebî Eyyûb-i Ensârî’de keresteci tâifesinden râfi‘ü’l-kitâb Şâhin 
b. Abdullah mahfil-i kazâda medîne-i mezbûrede Otakçılar mahallesinde sâkin 
İbrahim b. Abdullah mahzarında üzerine da‘vâ ve takrîr-i kelâm edip mezbûr İb-
rahim zimmetinde cins ve nev‘i ve adedi beynimizde ma‘lûm yedimden müşterâ 
ve makbûz kereste bahâsından yedi bin üç yüz elli akçe hakkım olup meblağ-ı 
mezbûrun dört bin dört yüz kırk akçesini mukaddemâ mezbûr İbrahim yedinden 
ahz ve kabz edip bâkī zimmetinde iki bin dokuz yüz on akçe hakkım kalmağla 
hâlâ taleb eylediğimde edâdan imtinâ‘ eder suâl olunup alıverilmek matlûbumdur 
dedikde gıbbe’s-suâl merkūm İbrahim cevâbında müdde‘î-i mezbûr Şâhin’e ancak 
zimmetimde meblağ-ı mezbûr dört bin dört yüz kırk akçe var idi anı dahi edâ ey-
ledim gayrı bir akçe deynim yokdur deyû meblağ-ı ziyâde iki bin dokuz yüz on 
akçeyi inkâr edicek müdde‘î-i merkūm Şâhin’den da‘vâsını mübeyyine beyyine ta-
leb olundukda ityân-ı beyyineden izhâr-ı acz ile istihlâf etmeğin fi’l-hakīka zikr 
olunan kereste bahâsından meblağ-ı mezkûr yedi bin üç yüz elli akçe müdde‘î-i 
mezbûra deyni olmadığına mezbûr İbrahim’e yemîn teklîf olundukda ol dahi 
yemîn etmeğin mûcebince meblağ-ı bâkī iki bin dokuz yüz on akçeyi müdde‘î-i 
mezbûra edâ ve teslîme mezbûr İbrahim’e tenbîh birle mâ vaka‘a ketb olundu.
Fî 17 Şa‘bân sene [10]90.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin 
[b.] Ali.

117 [19b-1] Ekmekçi Karabet v. Daver’in Kirkor v. Manaksar’da 
alacağı olması
Medîne-i Hazret-i Ebî Eyyûb-i Ensârî’de Çömlekçiler sûkunda vâki‘ ekmekçi 
tâifesinden râfi‘-i hâze’r-rakīm Karabet v. Dador nâm zimmî meclis-i şer‘-i şerîfde 
Kirkor v. Mankasar nâm zimmî muvâcehesinde üzerinde da‘vâ ve takrîr-i kelâm 
edip mezbûr Kirkor bundan akdem benim ekmek satıcılarımdan olup beynimiz-
de hesâb ve kitâb eylediğimizde zimmetinde üç bin dört yüz doksan akçe hak-
kım zuhûr edip hâlâ mezbûr Kirkor’dan taleb ederim suâl olunup alıverilmek 
murâdımdır dedikde gıbbe’s-suâl mezkûr Kirkor cevâbında fi’l-vâki‘ müdde‘î-i 
mezbûr Karabet’in bundan akdem etmek satıcılarından olup beynimizde hesâb 









[ve] kitâb eylediğimizde zimmetimde üç bin dört yüz doksan akçe hakkı zuhûr 
edip el-ân meblağ-ı mezbûr lâzımü’l-edâ ve vâcibü’l-kazâ mezbûr Karabet’e dey-
nimdir deyû bi tav‘ihî ikrâr ve i‘tirâf etmeğin alâ mûcebi ikrârihî meblağ-ı mezbûr 
üç bin dört yüz doksan akçeyi müdde‘î-i mezbûra edâ ve teslîme mezbûr Kirkor’a 
tenbîh birle mâ vaka‘a bi’t-taleb kayd olundu.
Fi’l-yevmi’l-hâmis aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hasan b. Abdullah, Ali b. 
Abdullah ve gayruhüm.

118 [19b-2] Belkıs bt. Musli’nin evini Derviş Beşe b. Abdullah’a satması
Medîne-i Hazret-i Ebî Eyyûb-i Ensârî’de Sofular mahallesinde sâkine Belkıs bt. 
Musli nâm hâtun meclis-i şer‘-i hatîr-i lâzımü’t-tevkīrde işbu râfi‘ü’l-kitâb Der-
viş Beşe b. Abdullah mahzarında ikrâr ve i‘tirâf edip akd-i âti’z-zikrin sudûruna 
değin silk-i mülk-i sahîhimde münselik olup mahalle-i mezbûrede vâki‘ bir ta-
rafı Şahbaz Hâtun bt. Abdullah mülkü ve bir tarafı Emine Hâtun bt. Abdullah 
mülkü ve bir tarafı Osman b. Mustafa mülkü ve bir tarafı tarîk-i hâs ile mahdûd 
bir bâb tahtânî oda ve cüneyne ve müşterek bi’r-i mâyı müştemil mülk menzili-
mi cemî‘ tevâbi‘ ve levâhıkı ile mezbûr Derviş Beşe’ye yüz kıt‘a esedî guruşa ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
minvâl-i muharrer üzre iştirâ ve tesellüm ve kabz ve kabûl eyledikden sonra se-
meni olan meblağ-ı mezbûr yüz esedî guruşu mezbûr Derviş Beşe yedinden bi’t-
tamâm ve’l-kemâl ahz ve kabz eyledim ba‘de’l-yevm menzil-i mahdûd-ı mezkûrda 
alâka ve medhalim yokdur, mezbûr Derviş Beşe’nin mülk-i müşterâsı olmuşdur 
keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb kayd olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed Efendi b. Şeyh Osman, Ahmed Efendi b. Mehmed el-
İmâm, Mehmed Çelebi b. Hüseyin el-Müezzin, Ömer Bey b. Şaban, Süleyman b. 
Ali, Halil b. Mehmed, Seydî Beşe b. Hüseyin, Durmuş b. Yakub, Hasan b. Mehmed, 
Receb b. Hasan, Mehmed b. Eyüb ve gayruhüm.

119 [19b-3] Ramazan b. Mustafa’nın Ali b. Abdullah’a evini satıp dört 
adet tarlasının tasarruf hakkını devretmesi
Havâss-ı Aliyye kazâsına tâbi‘ Cebeci nâm karye ahâlîsinden Ramazan b. Mustafa 
nâm kimesne meclis-i şer‘-i şerîfde işbu râfi‘ü’l-kitâb Ali b. Abdullah mahzarında 
ikrâr ve i‘tirâf edip silk-i mülk-i sahîhimde münselik olup karye-i mezbûrede vâki‘ 
bir tarafı beylik çayır bahçesi ve bir tarafı Hızır Beşe b. Abdullah mülkü ve bir ta-
rafı mekābir-i müslimîn ve bir tarafı tarîk-i âm ile mahdûd bir bâb fevkānî oda ve 
altında ahır ve muttasıl bir kıt‘a bağı müştemil olup arsasının senedi merhûm ve 
mağfûrun-leh Sultan Bayezid Han evkāfı’na on akçe mukāta‘ası olan mülk men-
zilimi cemî‘ tevâbi‘i ile mezbûr Ali’ye elli esedî guruşa bey‘ ve teslîm edip ol dahi 
minvâl-i muharrer üzre iştirâ ve kabûl ve kabz eyledikden sonra yine karye-i 
mezbûre sınırı dâhilinde mevâzi‘-i müteferrikada vâki‘ her hudûdu beynimizde 
ma‘lûm dört kıt‘a tarlalarımın dahi hakk-ı tasarruflarını ma‘rifet-i sâhib-i arz ile 
mezbûr Ali’ye yirmi esedî guruş mukābelesinde tefvîz bi’l-ferâğ edip ol dahi tefev-
vuz ve kabûl eyledikden sonra semen-i mezbûr ile bedel-i merkūmdan müctemi‘ 
olan yetmiş esedî guruşun beş guruşunu kendiye hibe-i sahîha-i şer‘iyye ile hibe 
ve teslîm ol dahi meclis-i hibede ittihâb ve tesellüm ve kabz ve kabûl eyledikden 
sonra bâkī altmış beş guruşdan hâlâ kırk beş guruşunu mezbûr Ali yedinden ahz 
ve kabz eyleyip bâkī yirmi esedî guruşunu hâlâ edâya iktidârı olmamağla târih-i 
kitâbdan iki yüz elli gün tamâmına değin bana edâya te’cîl eyledim ba‘de’l-yevm 
emlâk-i mezbûrede ve arâzi-i merkūmede alâka ve medhalim yokdur, emlâk-i 
mezbûre merkūm Ali’nin mülk-i müşterâsı ve arâzi-i merkūme dâhil-i taht-ı ta-
sarrufu olmuşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î 
mâ vaka‘a kayd şüd.
Fi’l-yevmi’l-hâmis aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Hızır Beşe b. Mustafa, Mehmed b. Ömer, Mehmed b. Eyüb, Meh-
med b. Mahmud, Ali b. Abdullah, Hasan b. Abdullah.

120 [19b-4] Belkıs bt. Abdullah’ın Şeyh Osman Efendi Zâviyesi 
Vakfı’ndaki rehin evini geri alması
Mahmiye-i İstanbul hısnı ebvâbından Eğrikapı dâhilinde merhûm eş-Şeyh Osman 
Efendi zâviyesi’nin vakf eylediği nukūda mütevellî olan ve vâkıf-ı mezbûrun sulbî 
oğlu fahrü’l-hutebâ Mehmed Efendi meclis-i şer‘-i şerîfde medîne-i Hazret-i Ebî 
Eyyûb-i Ensârî -radiye anhu Rabbühü’l-Bârî-’de Sofular mahallesi sâkinelerinden 
Belkıs bt. Abdullah nâm hâtun muvâcehesinde ikrâr ve takrîr-i kelâm edip 
mütevellîsi olan vakf-ı mezbûr malından mezbûre Belkıs zimmetinde on esedî 
guruş olup mukābelesinde silk-i mülk-i sahîhinde münselik olup mahalle-i 
mezbûrede vâki‘ bir tarafı Osman b. Mustafa mülkü ve bir tarafı Şahbaz bt. Ab-
dullah mülkü ve bir tarafı Emine bt. Abdullah mülkü ve bir tarafı tarîk-i âm ile 
mahdûd olan mülk menzilini cânib-i vakf için rehin vaz‘ ve teslîm ben dahi irtihân 
ve kabûl eylemişidim hâlâ meblağ-ı merkūm on guruşu mezbûre Belkıs yedinden 
bi’t-tamâm ahz ve kabz edip fekk-i rehin eyledim min ba‘d meblağ-ı merkūmdan 
mezbûre Belkıs Hâtun zimmetinde bir akçe ve bir habbe bâkī kalmadı dedikde 
gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâdis aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Ahmed Efendi b. Mehmed, Mehmed Çelebi b. Hüseyin, Ömer Bey 
b. Şaban, Süleyman b. Ali ve gayruhüm.

121 [19b-5, Arapça] Fâtıma bt. Abdullah’ın muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan Kasım Paşa mahallesin-
de sâkine olan Fâtıma bt. Abdullah nâm hâtun meclis-i şer‘-i şerîf ve mahfil-i 
dîn-i münîfde râfi‘-i hâze’l-kitâb Zülfikār b. Abdullah nâm zevci ile muhâla‘a yap-
dı. Zevc-i mezbûr da nikâhında ta‘ahhüd ettiği râyicü’l-vakt altı bin akçe mehr-i 
müecceli ve me’ûnet-i süknâsı zevcesi üzerine olmak üzre zevce-i merkūme ile 
muhâla‘a yapdı. Zevce-i mezbûre bu sûretle yeni bir nikâh yapılmadan ve mehir 
ödenmeden helâl olmayacak şekilde zevc-i merkūmundan ayrılmış oldu. Sonra 
her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâbi‘ aşer min Şa‘bâni’l-mu‘azzam sene tis‘în ve 
elf.
Şuhûdü’l-hâl: İbrahim Efendi b. Hasan, Seyyid Hüseyin Çelebi b. Mustafa, Mah-
mud b. Mehmed, İbrahim b. Abdullah, Halil b. (…), Halil b. Receb, Mehmed b. 
Eyüb, Mehmed b. Mehmed ve gayruhüm.

122 [20a-1] Mehmed b. Abdullah’ın evini İbrahim Ağa 
b. Durmuş’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Baba Haydar mahallesi sükkânından Mehmed b. Abdullah nâm kimesnenin 
kayınanası ve tarafından husûs-ı âti’l-beyânı ikrâra vekîl olup hasm-ı câhid mah-
zarında Abdullah b. Osman ve Sefer b. Mehmed nâm kimesneler şehâdetleriyle 
şer‘an vekâleti sâbite olan Mustafa Çelebi b. Elvan meclis-i şer‘-i hatîr-i lâzımü’t-
tevkīrde işbu râfi‘ü’l-kitâb fahrü’l-emâsil ve’l-eşbâh İbrahim Ağa b. Durmuş tara-
fından ikrâr-ı âti’z-zikri tasdîke vekîl-i sâbitü’l-vekâlesi olan Ali Efendi b. Hüse-
yin mahzarında bi’l-vekâle ikrâr-ı tâm ve takrîr-i kelâm edip müvekkilim mezbûr 
Mehmed akd-i câ’i’z-zikrin sudûruna değin silk-i mülk-i sahîhinde münselik 
olup mahalle-i mezbûrede vâki‘ bir tarafdan Mustafa Çavuş b. Receb tasarrufun-
da olan vakıf menzil ve bir tarafdan Bostânî Mehmed Bey mülkü ve bir tarafdan 
Ümmühâni Hâtun mülkü ve bir tarafdan tarîk-i âm ile mahdûd iki tahtânî oda ve 
iki sofa ve mezbûre Ümmühâni ile müşterek bir su kuyusu ve zât-ı eşcâr-ı müsmi-
re ve gayr-ı müsmire bahçe ve bahçe içinde bir sagīr tahtânî bir odayı müştemil 
menzilini bi cümleti’t-tevâbi‘ ve’l-levâhık müvekkil-i mezbûr İbrahim Ağa’ya yüz 
kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm ol dahi ber vech-i muharrer iştirâ ve tesellüm ve kabz ve kabûl eyledik-
den sonra semeni olan meblağ-ı mastûr yüz guruşu müvekkil-i mûmâ-ileyh İbra-
him Ağa yedinden tamâmen ahz ve kabz eyledim ba‘de’l-yevm menzil-i mahdûd-ı 
mezkûrda vechen mine’l-vücûh alâka ve medhalim yokdur, müvekkil-i mezbûr 
İbrahim Ağa’nın mülk-i müşterâsı olmuşdur keyfe mâ yeşâ’ mutasarrıf olsun dedi 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb kayd şüd.
Fi’l-yevmi’t-tâsi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Receb Efendi b. Yusuf el-İmâm, Mustafa Halîfe b. Musa el-Müezzin, 
İsmail Bey b. Mustafa, Ahmed Çelebi b. Emrullah, Yusuf Dede b. Ali, el-Hâc Yu-
suf b. Mehmed, Hasan [b.] Abdullah.

123 [20a-2] Saraç Ahmed b. Mehmed’e vurup dişini kıran Mustafa 
b. Bayram’ın diyet ödemesi
Hâssa sarrâclarından işbu râfi‘ü’l-kitâb Ahmed b. Mehmed nâm kimesne mahfil-i 
kazâda yine sarrâc şâkirdlerinden Mustafa b. Bayram nâm kimesne mahzarında 
üzerine da‘vâ ve takrîr-i kelâm edip târih-i kitâbdan on gün mukaddem gece ile 
hadîka-i Davudpaşa önünde çadır içinde mezbûr Mustafa bi gayri hakkın sağ ye-
diyle benim ağzıma darb etmek ile ol darbdan nâşî ağzımın alt tarafında olan diş-
lerimden birini ihrâc eyledi. Hattâ mezbûr Mustafa vech-i mübeyyen üzre benim 
dişimi bi gayri hakkın ihrâc eylediğini huzûr-ı müslimînde ikrâr dahi etmişdir 
hâlâ ba‘de’l-müşâhede suâl olunup takrîri tahrîr ve mûceb-i şer‘îsi icrâ olunmak 
matlûbumdur deyû ihrâc olunan dişi meclis-i şer‘de izhâr ve müşâhede olundukda 
fi’l-hakīka mezbûr Ahmed’in ağzının alt tarafında olan dişlerinden biri ihrâc olun-
duğu zâhir ve mütehakkik olup mezbûr Mustafa’ya suâl olundukda inkâr ile cevâb 
vermeğin müdde‘î-i mezbûrdan sıdk-ı makālini mübeyyine beyyine taleb olun-
dukda udûl-i ahrâr-ı ricâlden olup sarrâc-ı hâssa şâkirdlerinin bölükbaşısı olan 
Süleyman Bey b. Elvan ve sarrâc-ı hâssa şâkirdlerinden Mustafa b. Şaban ve Re-
ceb b. Dede nâm kimesneler li ecli’ş-şehâde makām-ı kazâya hâzırûn olup istişhâd 
olunduklarında fi’l-hakīka mezbûr Mustafa müdde‘î-i merkūm Ahmed’in sâlifü’l-
beyân dişini ber vech-i muharrer ben çıkardım deyû bizim huzûrumuzda kirâren 
ve mirâren ikrâr eyledi biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylelediklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebiyle nısf öşr-i diyetin lüzûmuna ba‘de’l-hükm, 
mâ hüve’l-vâki‘ kayd şüd.
Fi’l-yevmi’s-sâbi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed Bey b. Hasan, Ali b. Yahya, Mehmed b. Eyüb, Mehmed b. 
Mahmud, Ali b. Abdullah, Hasan b. Abdullah.

124 [20a-3] Serkis v. Ahbaron’un Oskek bt. Bedros ile 
evlenmekten vazgeçtiği
Vilâyet-i Anadolu’da Şebinkarahisarı kazâsına tâbi‘ Beregon nâm karye ahâlîsinden 
Hüseyin b. Mehmed nâm kimesne meclis-i şer‘de zikr-i âtî bikr-i bâliğayı tezevvüc 
murâd eden râfi‘-i hâze’s-sifr Serkis v. Ahbaron nâm zimmî tarafından ikrâr-ı âti’l-
beyânı tasdîke vekîl olup nehc-i şer‘î üzre vekâleti şer‘an sâbite olan li ebeveyn ka-
rındaşı Arutin nâm zimmî muvâcehesinde ikrâr ve i‘tirâf edip karye-i mezbûrede 
sâkine olup gāibe ani’l-meclis Oskek bt. Bedros nâm bikr-i bâliğayı bundan ak-
dem tezevvüc murâd eylediğimde örfen bir mikdâr şey ihdâ edip lâkin beynimiz-
de akd-i nikâh dahi olmamışidi hâlâ bikr-i mezbûrenin tezevvücünden ve ihdâ 
eylediğim şeyden fâriğ oldum ba‘de’l-yevm bikr-i mesfûre dilediği kimesneye nef-
sini tezvîc eylesin dedikde gıbbe’t-tasdîki’ş-şer‘î mâ hüve’l-vâki‘ bi’t-taleb kayd şüd.
Fi’l-yevmi’s-sâmin aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Ebûbekir b. Allahverdi, Mehmed b. Eyüb, Mehmed b. Mahmud, Ali 
b. Abdullah.

125 [20a-4] Hatice bt. İshak’ın açtığı miras davasının reddi
Havâss-ı Aliyye kazâsı nevâhîsinden Çatalca nâhiyesine tâbi‘ Baba Nakkāş nâm 
karyede sâkin iken bundan akdem fevt olan İshak Beşe b. Ahmed’in verâseti 
zevce-i metrûkesi Havva bt. Abdullah ile sulbiye kebîr kızı Hatice nâm hâtuna 
münhasıra olduğu şer‘an zâhir ve müte‘ayyin oldukdan sonra merkūme Hatice 
mahfil-i kazâda muhallefât-ı müteveffâ-yı mezbûra vâzı‘atü’l-yed olup mezbûre 
Hatice’nin üvey vâlidesi işbu râfi‘atü’l-kitâb mezbûre Havva mahzarında üzeri-
ne da‘vâ ve takrîr-i kelâm edip babam müteveffâ-yı mezbûrun muhallefâtından 
olup karye-i mezbûrede vâki‘ bir tarafı Deli Mehmed mülkü ve iki tara-
fı mezbûre Havva’nın âhar mülkü ve bir tarafı tarîk-i âm ile mahdûd hâriciyye 
ve dâhiliyyesinde büyût-ı adîdeyi ve bağı müştemil menzil ve gāibey ani’l-meclis 
evsâfı beynimizde ma‘lûm Rûsiyyetü’l-asl Timurhan bt. Abdullah nâm câriye 
ile Rûsiyyü’l-asl Dilâver b. Abdullah nâm gulâm mûrisimiz babam müteveffâ-yı 
mezbûrun mülkü olup ba‘de vefâtihî sümünü mezbûre Havva’ya ve seb‘a esmânı 
bana intikāl etmişiken mezbûre Havva menzil-i mezkûru ve câriye ve gulâmı 
müteveffâ-yı mezbûrun hayâtında semen-i ma‘lûma ben iştirâ eyledim deyû 
bî-vech vaz‘-ı yed eder suâl olunup zikr olunan menzil ve câriye ve gulâmdan 
benim hisse-i şer‘iyyeme isâbet eden seb‘a esmândan mezbûre Havva kasr-ı yed 
ve bana teslîme tenbîh olunmak matlûbumdur dedikde gıbbe’s-suâl merkūme 
Havva cevâbında sâlifü’l-beyân menzil ve câriye ve gulâm zevcim müteveffâ-yı 
mezbûrun mülkü olmağla hâl-i sıhhatinde bin seksen bir senesi Cumâdelûlâ’nın 
on dokuzuncu günü menzil-i mahdûd-ı mezkûru bana on üç bin akçeye huzûr-ı 
müslimînde bey‘ ve teslîm-i mebî‘ ve kabz-ı semen edip sâlifü’z-zikr câriye ve 
gulâmın dahi nısf hisse-i şâyi‘aları benim mülküm ve nısf-ı şâyi‘a-i uhrâları zev-
cim müteveffâ-yı mezbûrun mülkü olup lâkin müteveffâ-yı mezbûr İshak Beşe 
kezâlik hâl-i sıhhatinde vefâtdan üç ay mukaddem yine huzûr-ı müslimînde 
sâlifü’l-beyân câriye ve gulâmda nısf hisse-i şâyi‘a-i uhrâlarını yedi bin beş yüz ak-
çeye bana bey‘ ve teslîm edip semeni olan meblağ-ı merkūm yedi bin beş yüz ak-
çeden dört bin beş yüz akçesi yine hayâtında zevcim müteveffâ-yı mezbûre teslîm 
edip zimmetimde üç bin akçe bâkī kalmışdı meblağ-ı bâkī üç bin akçemi dahi 
ba‘de vefâtihî müdde‘î-i mezbûre Hatice’ye teslîm eyledim deyû def ‘le mukābele 
edicek gıbbe’l-istintâk mezbûre Hatice meblağ-ı bâkī-i merkūm üç bin akçeyi 
ahz ve kabzını ikrâr lâkin menzil-i mahdûd-ı mezkûrun ve sâlifü’z-zikr câriye ve 
gulâmın nısf hisse-i şâyi‘alarını vech-i mübeyyen üzre bey‘ ve teslîm-i mebî‘ ve 
kabz-ı semen eylediğini inkâr edicek mezbûra Havva’dan sıdk-ı makālini mübey-
yine beyyine taleb olundukda mezbûre Havva bin doksan senesi Rebî‘ulevveli’nin 
on sekizinci günü nâhiye-i mezbûrede nâibü’ş-şer‘ olan mevlânâ Mustafa Efendi 
huzûrunda müdde‘iyye-i mezbûre Hatice muvâcehesinde müdde‘âmı takrîr etti-
ğim üzre isbât dahi edip yedime hüccet-i şer‘iyye aldım deyû takrîr-i meşrûhunu 
mübeyyine hüccet-i şer‘iyyesini ibrâz ve mezbûre Hatice muvâcehesinde feth ve 
kırâat ve istintâk olundukda mezbûre Hatice mazmûn-ı hücceti ikrâr ettiğinden 
mâ‘adâ, derûn-ı hüccet-i mezbûrede husûs-ı mezbûra şehâdet edip ve şehâdetleri 
hayyiz-i kabûlde vâkı‘a olup karye-i mezbûre sâkinlerinden olan Hüseyin Çe-
lebi b. Mehmed ve el-Hâc Ahmed Bey b. Abdullah ve Hüseyin Beşe b. Musta-
fa nâm kimesnelerin her biri meclis-i şer‘de [20b] hâzır bulunmağın ihtimâmen 
tekrâr her biri istişhâd olundukda cevâblarında fi’l-hakīka müteveffâ-yı mezbûr 
İshak Beşe hâl-i sıhhatinde bin seksen bir senesi Cumâdelûlâ’nın sekizinci günü 
menzil-i mahdûd-ı mezkûrun mecmû‘unu minvâl-i muharrer üzre on üç bin ak-
çeye ve sâlifü’z-zikr câriye ve gulâmda olan nısf hisse-i şâyi‘alarını dahi kezâlik 
hâl-i sıhhatinde vefâtından üç ay mukaddem yedi bin beş yüz akçeye bey‘-i kat‘î 
ile merkūme Havva’ya bizim huzûrumuzda bey‘ ve teslîm-i mebî‘ ettiğinden son-
ra menzil-i mezkûrun semeni olan meblağ-ı merkūm on üç bin akçeyi tamâmen 
ve sâlifü’z-zikr câriye ve gulâmın nısf hisse-i şâyi‘alarının semeni olan meblağ-ı 
merkūm yedi bin beş yüz akçenin dört bin beş yüz akçesini mezbûre Havva yedin-
den ahz ve kabz eyledim deyû müteveffâ-yı mezbûr kezâlik hâl-i sıhhatinde yine 
bizim huzûrumuzda kirâren ve mirâren ikrâr ve bizi işhâd eyledi biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lelediklerinde gıbbe’t-ta‘dîl ve’t-tezkiyye şehâdetleri makbûle olmağın mûcebiyle 
zikr olunan menzil ve câriye ve gulâma müte‘allika mezbûre Havva’ya bî-vech 
ta‘arruzdan merkūme Hatice men‘ birle mâ vaka‘a bi’t-taleb kayd olundu.
Fi’l-yevmi’l-hâmis aşer min Şa‘bâni’l-mu‘azzam sene 1090.
Şuhûdü’l-hâl: Mehmed Bey b. Ahmed Mübâşir, Mehmed b. Eyüb, Hüseyin b. Ali, 
Mehmed b. Mahmud, Ali b. Abdullah, Hüseyin b. Abdullah ve gayruhüm.

126 [20b-1] Osman Bey b. Ali’nin kethüdası olduğu Hüseyin Ağa 
b. Abdullah’ın miras malından alacaklı olduğu
Havâss-ı Aliyye kazâsına tâbi‘ Ereğli nâhiyesi müzâfâtından Kınıklı nâm kar-
ye sükkânından iken bundan akdem fevt olan Hüseyin Ağa b. Abdullah’ın 
karye-i mezbûrede vâki‘ mülk çiftliğinde sâbıkan kethüdâ olup hâlâ mahmiye-i 
İstanbul’da merhûm ve mağfûrun-leh Sultan Ahmed Han câmi‘-i şerîfi kurbun-
da Fazlı Paşa sarayı’nda sâkin işbu râfi‘ü’l-kitâb Osman Bey b. Ali nâm kimesne 
mahfil-i kazâda müteveffâ-yı mezbûr Hüseyin Ağa’nın eytâm-ı sıgārının tesviye-i 
umûrlarına min kıbeli’ş-şer‘i’ş-şerîf mansûb vasîleri olan Yusuf Ağa b. Abdullah 
mahzarında üzerine da‘vâ ve takrîr-i kelâm edip müteveffâ-yı mezbûr Hüseyin 
Ağa hayâtında karye-i mezbûrede vâki‘ mülk çiftliğinde beni kethüdâ ve çiftlik-i 
mezkûrda iskân eylediği ehl ü iyâlinin ve huddâmının melbûsât ve meşrûbât ve 
me’kûlâtının harc ve sarfını ve çiftlik-i mezbûrda müceddeden binâsı lâzım oda 
ve samanlığın kerestesine ve sâir levâzımına harc ve sarfa beni tarafından vekîl ve 
emîn nasb etmek ile ben dahi müteveffâ-yı mezbûr Hüseyin Ağa’nın hayâtında 
kendi emriyle kendi malımdan bir samanlık ve iki oda müceddeden binâ eyle-
dim ve sâir lâzım olan mahalleri dahi kezâlik kendi emriyle ta‘mîr ve termîm et-
tirip ve çiftlik-i mezbûrda mevcûd ehl ü iyâlinin ve huddâmının ve hayvanâtının 
iki senede lâzım olan melbûsât ve meşrûbât ve me’kûlâtlarına kendi emriyle ken-
di malımdan kırk iki bin iki yüz seksen iki akçe harc ve sarf eyledim müteveffâ-
yı mezbûrun vefâtından sonra vasiyy-i mezbûrun kezâlik emriyle yine çiftlik-i 
mezbûrda müteveffâ-yı mezbûrun evlâdından ve huddâmından ve hayvanâtından 
mevcûd olanların me’kûlât ve meşrûbât ve sâir levâzımlarına kendi malımdan altı 
ayda bin altı yüz otuz üç akçe dahi ki cem‘an müteveffâ-yı mezbûrun hayâtında iki 
senede vefâtından sonra altı ayla mecmû‘u ve iki buçuk senede yedimde olan def-
ter nâtık olduğu üzre kırk üç bin dokuz yüz on beş akçe masrûfum olup meblağ-ı 
mezkûrdan müteveffâ-yı mezbûrun hayâtında kendi yedinden ve ba‘de vefâtihî 
vasiyy-i mezbûr yedinden kırk bir bin akçesini ahz ve kabz edip iki bin dokuz 
yüz on beş akçe hakkım bâkī kalmışdır hâlâ tereke-i vâfiyesinden taleb eyledi-
ğimde vasiyy-i mezbûr &lt;&lt;muvâcehesinde feth ü kırâat&gt;&gt; [derkenâr: Bu mahalle 
tashîh olunmak takrîbi ile darb olunmuşdur mühür] meblağ-ı bâkīyi vermede 
te‘allül eder suâl olunup alıverilmesi matlûbumdur deyû defter-i mezkûru ibrâz 
ve vasiyy-i mezbûr muvâcehesinde feth ve kırâat ve istintâk olundukda vasiyy-i 
mezbûr cevâbında müteveffâ-yı mezbûr Hüseyin Ağa hayâtında minvâl-i 
muharrer-i meşrûh üzre müdde‘î-i mezbûru çiftlik-i mezkûrda iki sene kethüdâ 
ve tarafından ebniye-i mezkûreye ve ehl ü iyâlinin ve huddâmının ve hayvanâtının 
me’kûlât ve meşrûbât ve melbûsâtlarına ve sâir havâyic-i mühimmelerinin harc 
ve sarfına tarafından vekîl ve emîn nasb ve ta‘yîn eylediğini ve mezbûr Osman 
Bey kendi malından bir samanlık ve iki oda binâ ettirdiğini ve lâzımü’l-meremme 
olan mahallerini dahi ta‘mîr ve termîm ettirdiğini ve çiftlik-i mezbûrda müteveffâ-
yı mezkûr Hüseyin Ağa’nın ehl ü iyâlinden ve huddâmından ve hayvanâtından 
mevcûd olanların iki sene melbûsât ve meşrûbât ve me’kûlâtlarına kendi malın-
dan harc ve sarf ve müteveffâ-yı mezbûr Hüseyin Ağa’nın vefâtından sonra ken-
di emriyle çiftlik-i mezbûrda mevcûd olanların levâzımına mezbûr Osman Bey 
kendi malından altı ay mikdârı harc ve sarf eylediğini ikrâr lâkin Osman Bey’in 
iki buçuk sene harc ve sarfı defteri nâtık olduğu üzre meblağ-ı mezkûr kırk üç bin 
dokuz yüz on beş akçeye bâliğ olduğu ma‘lûmum değildir deyicek mezbûr Os-
man Bey husûs-ı mezbûrda emîn olup ve emîn olanlar zâhir-hâl mükezzib olma-
yan mevâdda yemîni ile musaddak olup ve mezbûr Osman Bey’in yedinde olan 
defterde tahrîr olunan mevâddı zâhir-hâl mükezzib olmayıp ve mezbûr Osman 
Bey’in yedinde olan defterinde tahrîr olunan mevâdd-ı mezbûr Osman Bey’in 
harc ve sarf ettiği meblağ-ı mezkûr kırk üç bin dokuz yüz on beş akçe ile ancak 
olur deyû sikāt ihbâr ettiğinden sonra mezbûr Osman Bey’e vech-i muharrer üzre 
olan harc ve sarfında hıyânet ve ziyâde tahrîr etmediğine yemîn teklîf olundukda 
ol dahi alâ vefki’l-mes’ûl yemîn billâhi’l-aliyyi’l-azîm etmeğin mûcebiyle meblağ-ı 
bâkī iki bin dokuz yüz on beş akçeyi tereke-i müteveffâ-yı mezbûrdan müdde‘î-i 
merkūm Osman Bey’e edâ ve teslîme vasiyy-i mezbûr Yusuf Ağa’ya tenbîh birle 
mâ vaka‘a bi’l-ibtigā ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Abdüsselâm Efendi b. Nasuh, Mehmed Efendi b. Nasuh, Ahmed 
Beşe b. Hüseyin Çukadâr, Hasan b. Abdullah, Mehmed [b.] Eyüb, Mehmed b. 
Mahmud ve gayruhüm.

127 [20b-2] Mehmed Çelebi b. Ömer’in ev ve bahçesini annesi Hatice 
bt. Abdullah’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sükkânından Mehmed Çelebi b. Ömer nâm kimesne meclis-i 
şer‘-i şerîf-i enverde vâlidesi işbu râfi‘atü’l-kitâb Hatice bt. Abdullah nâm hâtun 
tarafından ikrâr-ı âti’z-zikri tasdîke vekîl olup bimâ hüve tarîkü’s-sübût şer‘an 
vekâleti sâbite olan Abdi Bey b. Yusuf mahzarında tâyi‘an ikrâr-ı tâm ve takrîr-i 
kelâm [edip] akd-i âti’z-zikrin sudûruna değin silk-i mülk ve zabt ve tasarrufum-
da olup mahalle-i mezbûrede vâki‘ bir tarafdan Mirza vakfı olan odalar ve bir 
tarafdan Mustafa nâm sâhibü’l-hayr babam ve evlâdına vakf eylediği menzil ve 
bir tarafdan kendi mülküm olan bahçem ve bir tarafdan tarîk-i hâs ile mahdûd 
üç fevkānî odaları ve altında iki ahırı ve bir su kuyusunu ve bir matbah ocağı-
nı müştemil menzilimi cemî‘ tevâbi‘ ve levâhıkıyla ve yine mahalle-i mezbûrede 
vâki‘ bir tarafdan Camcı nâm sâhibü’l-hayr vakıf olup Abdi Çavuş tasarrufunda 
olan menzil ve bir tarafı Babazâde vakfı olan menzil ve bir tarafı Şâhin Hâtun vak-
fı olan odalar ve bir tarafı tarîk-i hâs ile mahdûd mülk bahçemi dahi cemî‘ hukūk 
ve merâfıkı ile vâlidem müvekkile-i merkūmeye bi safkatin vâhidetin üç yüz yir-
mi beş kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ol dahi ber vech-i muharrer iştirâ ve tesellüm ve kabûl eyledik-
den sonra semeni olan meblağ-ı mezkûr üç yüz yirmi beş esedî guruşu vâlidem 
müvekkilem Hatice Hâtun yedinden bi’t-tamâm ve’l-kemâl ahz ve kabz eyledim 
ba‘de’l-yevm menzil-i mahdûd-ı mezkûrda ve bahçede vechen mine’l-vücûh alâka 
ve medhalim yokdur, vâlidem keyfe mâ teşâ’ ve tahtâr mutasarrıfe olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb kayd şüd.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed Efendi b. İbrahim el-İmâm, Mehmed Efendi b. Süleyman, 
Mahmud Bey b. Hamza, Abdülkādir b. Yusuf, Ali b. Mehmed, Abdullah Efendi b. 
Ahmed Efendi, Abdullah Halîfe b. Abdülmennân, Mehmed b. Eyüb, Mehmed b. 
Mahmud, Muharrirü’l-vesîka Mehmed Efendi b. Nasuh.

128 [21a-1] Kostantin v. Dimitri’nin evini Rali v. Andriyenos’a satması
Havâss-ı Aliyye kazâsına tâbi‘ Ayastefanos nâm karye ahâlîsinden Kostantin v. Di-
mitri nâm zimmî meclis-i şer‘-i şerîf-i enverde işbu râfi‘ü’r-rakīm Rali v. Andri-
yenos nâm zimmî muvâcehesinde tâyi‘an ikrâr-ı tâm ve takrîr-i kelâm edip akd-i 
âti’z-zikrin sudûruna değin silk-i mülk ve zabt ve tasarrufumda olup karye-i 
mezkûrede vâki‘ bir tarafı leb-i deryâ ve bir tarafı Despino bt. Lanbergos nâm 
nasrâniyye mülkü ve bir tarafı Hac Eliyas nâm zimmî zevcesi mülkü ve bir tarafı 
tarîk-i âm ile mahdûd üç bâb tahtânî odalı bi’r-i mâyı ve zât-ı eşcâr-ı müsmire ve 
gayr-ı müsmire bahçeyi müştemil menzilimi cemî‘ tevâbi‘ ve levâhıkı ve âmme-i 
menâfi‘ ve merâfıkı ile merkūm Rali’ye yüz elli kıt‘a esedî guruşa tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi ber vech-i mu-
harrer iştirâ ve tesellüm ve kabûl eyledikden sonra semeni olan meblağ-ı mezkûr 
yüz elli guruşu mersûm Rali yedinden bi’t-tamâm ve’l-kemâl ahz ve kabz eyledim 
ba‘de’l-yevm menzil-i mahdûd-ı mezkûrda vechen mine’l-vücûh alâka ve medha-
lim yokdur, mesfûr Rali’nin mülk-i müşterâsı olmuşdur keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb 
olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Fahrü’l-eşbâh Receb Ağazâde Mustafa Ağa, Hüseyin Çelebi b. Ali, 
Ali b. Abdullah, Ali b. İslâm, Cafer Kethüdâ b. Abdullah, Mehmed b. Eyüb ve gay-
ruhüm.

129 [21a-2] Komyonos v. İstadinos’un Simo v. Sivastos’taki alacağının 
vârislerinden tahsil olunması
Havâss-ı Aliyye kazâsına tâbi‘ Çatalca nâhiyesi müzâfâtından Çakıl nâm karyede 
sâkin iken bundan akdem mürd olan Komyonos v. İstadinos nâm hâlikin verâseti 
sulbiye kebîre kızları Hristodiline ve Avyorno ve Kavli nâm nasrâniyyeler ile sulbî 
sagīr oğlu Pavlo’ya münhasıra olduğu şer‘an zâhir ve mütehakkik oldukdan son-
ra merkūme Hristodiline asâleten ve mersûme Avyorno’nun zevci ve tarafından 
husûs-ı âti’l-beyânı ikrâra vekîl-i sâbitü’l-vekâlesi olan Mato v. Nikola vekâleten 
ve merkūme Kavli tarafından dahi kezâlik husûs-ı âti’z-zikri ikrâra vekîli olup 
bimâ hüve tarîkü’s-sübût şer‘an vekâleti sâbite olan Yani v. Manol nâm zimmî dahi 
vekâleten ve sagīr-i mezbûrun min kıbeli’ş-şer‘ mansûbe vasîsi ve kız karında-
şı merkūme Hristodiline dahi vesâyeten meclis-i şer‘-i hatîr-i lâzımü’t-tevkīrde 
işbu râfi‘ü’r-rakīm Simo v. Sivastos nâm zimmî muvâcehesinde her biri asâleten 
ve vekâleten ve vesâyeten ikrâr-ı tâm ve takrîr-i kelâm edip mûrisimiz hâlik-i 
mesfûrun merkūm Simo zimmetinde cihet-i deyn-i şer‘îden yirmi esedî guruş 
hakkı olmağla kable’l-ahz mürd olup meblağ-ı mezkûr merkūm Simo zimmetin-
de kalmışdı el-hâletü hâzihî meblağ-ı merkūm yirmi esedî guruşu verâset-i mah-
kiyemiz hasebiyle mersûm Simo yedinden bi’t-tamâm ve’l-kemâl ahz ve kabz eyle-
dik min ba‘d meblağ-ı mezkûrdan merkūm Simo zimmetinde bir akçe ve bir hab-
be bâkī kalmadı dedikde mâ cerâ bi’l-ibtigā ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Ahmed Beşe b. Hüseyin, Ali b. Abdullah, Ali b. İslâm, Mehmed b. 
Eyüb ve gayruhüm mine’l-huzzâr.

130 [21a-3] Ahmed Ağa b. Kurd’un vârislerinin menzil davasının reddi
Husûs-ı âti’l-beyânı mahallinde istimâ‘ ve ketb ve tahrîri için bi’l-iltimâs cânib-i 
şer‘-i enverden mevlânâ Mustafa Efendi b. İsmail irsâl olunup ol dahi zeyl-i 
kitâbda muharrerü’l-esâmî müslimîn [ile] Havâss-ı Aliyye kazâsına tâbi‘ Bero-
liçe nâm karyeye varıp müslimûn-ı mezkûrûn huzûrunda akd-i meclis-i şer‘-i 
şerîf eyledikde karye-i mezbûrede sâkin iken târih-i kitâbdan dört sene mukad-
dem vefât edip verâseti sulbî kebîr oğulları Mehmed Çelebi ve Osman Çelebi’ye 
ve sulbî sagīr oğulları Mustafa ve İbrahim ve sulbiye kebîre kızları Hâmide ve 
Havva’ya münhasıra olduğu şer‘an zâhir ve müte‘ayyin olan Ahmed Ağa b. Kurd 
nâm müteveffânın sulbî kebîr oğulları mezbûrân Mehmed Çelebi ve Osman 
Çelebi nâm kimesneler asâleten ve sagīrân-ı mezbûrân Mustafa ve İbrahim’in 
kıbel-i şer‘den mansûb vasîleri olan Sâlih Bey b. Murad vesâyeten ve yine mezbûr 
Sâlih Bey mezbûretân Hâmide ve Havva taraflarından zikri âtî menzilde hisse-i 
şer‘iyyeleri olmak zu‘muyla hisselerini da‘vâ ve talebe vekîl olup mezbûretânın 
zâtlarını ma‘rifet-i şer‘iyye ile ârifân olan Mehmed Çelebi ve Osman ibney Ah-
med Ağa şehâdetleri ile hasm-ı câhid mahzarında şer‘an vekâleti sâbite olmağ-
la vekâleten meclis-i ma‘kūd-ı mezkûrda zikr-i âtî menzile bi’l-verâse vâzı‘ü’l-yed 
olan işbu râfi‘ü’l-kitâb İbrahim Efendi b. Mustafa mahzarında her biri bi’l-asâle ve 
bi’l-vekâle ve bi’l-vesâye üzerine da‘vâ ve takrîr-i kelâm edip karye-i mezbûrede 
vâki‘ bir tarafı cidâr-ı mescid ve bir tarafı vâdi ve bir tarafı Mustafa Efendi mülkü 
ve bir tarafı tarîk-i âm ile mahdûd bir bâb fevkānî ve bir bâb tahtânî odaları ve bir 
sofayı ve harâba müşrif bir ahır ve bir samanlık ve bir frenk mülk arsasını ve zât-ı 
eşcâr-ı müsmire ve gayr-ı müsmire hadîkayı ve iki su kuyusunu müştemil mülk 
menzil yine karye-i mezbûrede sâkine iken târih-i kitâbdan yirmi üç sene mu-
kaddem vefât eden Kerime Hâtun bt. Abdullah’ın mülkü olup lâkin mezbûre Ke-
rime Hâtun’un muhallefâtı cânib-i beytülmâle âid olmağla bin altmış yedi senesi 
Cumâdelâhiresi evâhirinde karye-i mezbûrede vâki‘ olan beytülmâli kabza memûr 
olan Ali Beşe nâm kimesne menzil-i mahdûd-ı mezkûru mûrisimiz müteveffâ-yı 
mezbûr Ahmed Ağa’ya dokuz bin akçeye bey‘ ve teslîm-i mebî‘ ve kabz-ı semen 
eyledikden sonra müteveffâ-yı mezbûr Ahmed Ağa menzil-i mezkûra ilâ vefâtihî 
mutasarrıf olup ba‘de vefâtihî irsen bize intikāl etmişiken hâlâ mezbûr İbrahim 
Efendi menzil-i mahdûd-ı mezkûra bi gayrı vech-i şer‘î vaz‘-ı yed eder suâl olu-
nup menzil-i mezkûrdan kasr-ı yedine tenbîh olunmak murâdımızdır dediklerin-
de gıbbe’s-suâl mezbûr İbrahim Efendi cevâbında fi’l-vâki‘ zikr olunan menzil-i 
müteveffât-ı mezbûre Kerime’nin mülkü olup ba‘de vefâtihâ muhallefâtının nıs-
fı zevci Ferhad b. Abdullah ve nısf-ı âharı cânib-i beytülmâle âid olmağla mezbûr 
Ferhad asâleten ve târih-i mezbûrda gümrük emîni olmağla mahmiye-i İstanbul’da 
ve Havâss-ı Aliyye kazâsında beytülmâl-i âmme emîni olan Yahya Ağa b. Abdul-
lah emâneten bin altmış yedi senesi Recebü’l-müreccebi’nin on yedinci günü 
menzil-i mahdûd-ı mezkûru babam Mustafa Efendi b. Mehmed ile anam Fâtıma 
bt. Abdülkādir nâm müteveffâlara hayâtlarında ale’l-iştirâki’s-seviy &lt;&lt;mezbûr 
Ferhad&gt;&gt; [derkenâr: tashîh olunmak takrîbi ile darb olunmuşdur mühür] 
mutasarrıfân olmak üzre altı bin fıddî râyic fi’l-vakt akçeye bey‘ ve teslîm-i mebî‘ ve 
kabz-ı semen-i merkūm eylediklerinden sonra mezbûr Ferhad asâleten ve emîn-i 
mûmâ-ileyh tarafından Mustafa Ağa b. Ali vekâleten târih-i mezkûrda Havâss-ı 
Aliyye kadısı olan Mehmed Efendi b. Mehmed huzûruna gelip her biri asâleten ve 
vekâleten bey‘-i mezkûru ve kabz-ı semen-i merkūmu ikrâr eylediklerinde mûmâ-
ileyh Mehmed Efendi mezbûrânın ikrârlarını ketb ve tahrîr ve müteveffiyân-ı 
mezbûrân babam ve vâlidemin yedlerine hüccet-i şer‘iyye verdiğinden sonra 
menzil-i mahdûd-ı mezkûru müteveffiyân-ı mezbûrân babam ve anam bin yet-
miş iki senesine gelince zabt ve tasarruf edip ba‘de vefâtihimâ menzil-i mezkûr 
bi’l-irsi’ş-şer‘î bana intikāl etmeğin ben dahi menzil-i mezkûru târih-i mezbûr bin 
yetmiş iki senesinden târih-i kitâb gününe gelince müteveffâ-yı mezbûr Ahmed 
Ağa ve vârisleri muvâcehelerinde zabt ve tasarruf eyledim deyû târih-i mezbûr 
bin altmış yedi senesi Recebü’l-müreccebi’nin on yedinci günü ile müverrah ve 
mûmâ-ileyh Mehmed Efendi’nin imzâsıyla mümzât ve hatmiyle mahtûm hüccet-i 
şer‘iyye ibrâz edip alâ vechi’l-hasm feth ve kırâat olundukda mazmûn-ı hüccet-i 
mezkûre mezbûr İbrahim Efendi’nin takrîr-i meşrûhuna muvâfık ve mutâbık bu-
lunmağın istintâk olundukda mezbûrûn Mehmed Çelebi ve Osman Çelebi ve Mu-
rad Bey mazmûn-ı hüccet-i merkūmeyi bi’l-külliye münkirûn olmağla mezbûr 
İbrahim Efendi’den mazmûn-ı hüccet-i mezbûreyi mübeyyine beyyine taleb olun-
dukda ahrâr-ı ricâlden zeyl-i hüccet-i mezbûrede isimleri muharrer olanlardan 
ve karye-i mezbûre ahâlîsinden Hüseyin b. Mehmed ve Mustafa b. Ahmed ve Os-
man b. Ahmed ve Halil b. Mahmud ve (...) [b.] Receb ve İbrahim b. Mahmud 
nâm kimesneler li ecli’ş-şehâde meclis-i ma‘kūd-ı mezkûra hâzırûn olup istişhâd 
olunduklarında her biri cevâblarında fi’l-vâki‘ menzil-i mezkûr mukaddemâ 
müteveffât-ı mezbûre Kerime Hâtun bt. Abdullah’ın mülkü olup ba‘de vefâtihâ 
muhallefâtının nısfı zevci mezbûr Ferhad b. Abdullah’a ve nısf-ı âharı cânib-i 
beytülmâle âid olmağla mezbûr Ferhad asâleten ve emîn-i mûmâ-ileyh emâneten 
menzil-i mezkûru müteveffiyân-ı mezbûrân Mustafa Efendi b. Mehmed ile zevce-
si mezbûre Fâtıma bt. Abdülkādir’e bizim huzûrumuzda ale’l-iştirâk mutasarrıfân 
olmak üzre altı bin akçeye bey‘ ve teslîm-i mebî‘ ve kabz-ı semen eylediklerin-
den sonra müteveffâ-yı mezbûr Ferhad asâleten ve emîn-i mûmâ-ileyh emâneten 
menzil-i mezkûru müteveffiyân-ı mezbûrân Mustafa Efendi b. Mehmed ile zevce-
si mezbûre Fâtıma bt. Abdülkādir’e bizim huzûrumuzda ale’l-iştirâk mutasarrıfân 
olmak üzre altı bin akçeye bey‘ ve teslîm-i mebî‘ ve kabz-ı semen eylediklerin-
den sonra müteveffâ-yı mezbûr Ferhad asâleten ve emîn-i mûmâ-ileyh tarafın-
dan mezbûr Mustafa Ağa b. Ali vekâleten mûmâ-ileyh Mehmed Efendi b. Meh-
med huzûruna gelip her biri asâleten ve vekâleten bey‘-i mezkûru ve kabz-ı 
semen-i merkūmu ikrâr eylelediklerinde mûmâ-ileyh Mehmed Efendi dahi işbu 
hüccet-i şer‘iyyeyi ketb ve tahrîr ve müteveffiyân-ı mezbûrân Mustafa Efendi ve 
Fâtıma Hâtun yedlerine def ‘ ve teslîm eyledikden sonra müteveffiyân-ı mezbûrân 
hayâtlarında menzil-i mezkûru târih-i mezbûr yetmiş iki senesine gelince harc ve 
sarf edip ba‘de vefâtihâ menzil-i mezkûr mezbûr İbrahim Efendi’ye irsen intikāl 
edip ol dahi târih-i mezbûrdan târih-i kitâb gününe gelince [21b] müteveffâ-yı 
mezbûr Ahmed Ağa ve vârisleri muvâcehelerinden zabt ve tasarruf eyledi hâlâ 
menzil-i mezkûr mezbûr İbrahim Efendi’nin mülk-i mevrûsudur bizim her biri-
miz mazmûn-ı hüccet-i mezbûreye vâsıl bey‘-i mezkûra şâhidleriz şehâdet dahi 
ederiz deyû her biri edâ-i şehâdet-i şer‘iyye eylelediklerinde ba‘de’t-ta‘dîl ve’t-
tezkiyye şehâdetleri makbûle olup menzil-i mezkûr mezbûr İbrahim Efendi’nin 
mülk-i mevrûsu ve târih-i kitâb gününe gelince zabt ve tasarrufunda olduğu 
meşhûr ve mütevâtir olduğunu mevlânâ-yı mezbûr mahallinde ketb [ü] tahrîr 
ba‘dehû ma‘an ba‘s olunan Ali b. Ahmed ile meclis-i şer‘a gelip her biri alâ vukū‘ihi 
inhâ ve takrîr etmeğin mûcebiyle mezbûrûn Mehmed Çelebi ve Osman Çelebi ve 
Murad Bey menzil-i mezkûra bî-vech ta‘arruzdan men‘ birle mâ hüve’l-vâki‘ bi’t-
taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Mustafa Çavuş b. Receb el-Mübâşir, Şaban b. Kalender, Hüseyin b. 
Nasuh, Hasan b. Kurd, Ahmed Bey b. Ali, Mehmed b. Eyüb.

131 [21b-1] Nikola v. Kiryazi’nin terekesi hususunda vârisleri ile 
beytülmâlin sulh olması
Havâss-ı Aliyye kazâsına tâbi‘ Büyükçekmece nâhiyesinde zâbit olmağla nâhiye-i 
mezbûrede vâki‘ beytülmâlin kabzına memûr olan Murtaza Bey b. Mustafa 
meclis-i şer‘de fi’l-asl vilâyet-i Rumeli’nde Gerbeniş kazâsına tâbi‘ Sepko? nâm 
karyeden olup hâlâ nâhiye-i mezbûreye tâbi‘ Ekşinoz nâm karye sükkânından olan 
râfi‘ay hâze’s-sifr Yorgi v. Franki ve Yani v. Kosta nâm zimmîler muvâcehelerinde 
ikrâr ve takrîr-i kelâm edip fi’l-asl kazâ-i mezbûra tâbi‘ Karşa nâm karyeden 
olup bundan akdem Büyükçekmece’ye tâbi‘ karye-i mezbûre Ekşinoz’da yapıcı-
lık san‘atında iken târih-i kitâbdan altı sene mukaddem mahmiye-i İstanbul’da 
müsâfiren hâlik olan Nikola v. Kiryazi nâm hâlikin zâhirde vâris-i ma‘rûfu olma-
mağla mecmû‘-ı muhallefâtı cânib-i beytülmâle âid olmağın mezbûrân Yorgi ve 
Yani hâlik-i mesfûrun hayâtında şerîkler olmağla hâlik-i mesfûr kendiler ile müş-
terek olan terekesinden yedi bin akçe kıymetli sermâye ve yapıcı âlâtını siz ahz 
ve kabz ve ketm ve ihfâ eylediniz deyû mesfûrân Yorgi ve Yani nâm zimmîlerden 
bi’l-emâne da‘vâ ve taleb eylediğimde anlar dahi inkâr ile cevâb verip ben dahi 
isbâtdan aczim olup mesfûrân zimmîler ile sulh her vechile cânib-i beytülmâle 
enfa‘ olmağın vesâtat-ı müslimîn ile an inkâr altı esedî guruş üzerine bizi inşâ-i 
akd-i sulh eylelediklerinde ben dahi sulh-ı mezbûru kabûl ve bedel-i sulh olan 
meblağ-ı mezbûru mersûmân Yorgi ve Yani yedlerinden bi’t-tamâm ahz ve kabz 
eyledim ba‘de’l-yevm hâlik-i mezbûrun muhallefâtına müte‘allik mezbûrân Yorgi 
ve Yani ile da‘vâ ve nizâ‘ım yokdur dedikde gıbbe’t-tasdîki’ş-şer‘î mâ hüve’l-vâki‘ 
[bi’t-taleb] ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Süleyman Ağa b. Abdullah, Ali Ağa b. İbrahim Haseki, İsmail Bey b. 
Mustafa, Hüseyin b. Ali, Mehmed b. Eyüb, Mehmed b. Mahmud, Ali b. Abdullah.

132 [21b-2] Şeyh Osman Efendi Çiftliği’ne taşçı Arnavutlar’ın taş 
çıkarmak için sahibinden izinsiz girmemeleri gerektiği
Husûs-ı âti’l-beyânın istimâ‘ ve ketb ve tahrîri için el-Hâc Hüseyin Ağa b. Mustafa 
yediyle fermân-ı şerîf vârid olmağın imtisâlen-leh cânib-i şer‘-i enverden mevlânâ 
Abdüsselâm Efendi b. Nasuh irsâl olunup ol dahi merhûm ve mağfûrun-leh Sul-
tan Bayezid Han -tâbe serâhû- hazretlerinin evkāfının bi’l-fi‘l mütevellîsi Abdül-
latif Efendi b. Ahmed tarafından husûs-ı âti’l-beyâna vekîl-i sâbitü’l-vekâlesi olan 
Ömer Çelebi b. Sefer ve izzetlü bostancıbaşı ağa hazretlerinin taraf-ı bâhirü’ş-
şereflerinden husûs-ı âti’z-zikre mübâşir ta‘yîn olunan mefharü’l-a‘yân Haseki 
Ali Ağa b. İbrahim ve zeyl-i vesîkada muharrerü’l-esâmî müslimîn ile Havâss-ı 
Aliyye -sânehallâhü ani’l-âfeti ve’l-beliyye- kazâsına tâbi‘ İncirli nâm karyede vâki‘ 
merhûm eş-Şeyh Osman Efendi Çiftliği demekle ile ma‘rûf çiftliğin tevâbi‘i tarlala-
rından zikr-i âtî münâza‘un-fîh olan tarlaya varıp akd-i meclis-i şer‘-i mübîn eyle-
dikde hâlâ çiftlik-i mezbûrun mutasarrıfı olup mahmiye-i İstanbul ebvâbından Si-
livrikapısı dâhilinde sâkin işbu râfi‘ü’l-kitâb mezbûr el-Hâc Hüseyin Ağa meclis-i 
ma‘kūd-ı mezbûrda Arnavud tâifesinden olup mahall-i mezbûra karîb mahalde 
taş ihrâc eden kimesnelerden Kosta v. Vasil ve Yani v. Niko ve diğer Yani v. Kola 
ve Atanaş v. Kiko ve Dimo v. Pido ve Yani v. Vasil ve sâir ma‘lûmetü’l-esâmî ve’l-
eşhâs zimmîler muvâcehelerinde üzerlerine da‘vâ ve takrîr-i kelâm edip karye-i 
mezbûre sınırı dâhilinde vâki‘ bir tarafdan Kıztaşı ta‘bîr olunur mevzi‘den Yaya-
yolu demek ile ma‘rûf tarîk ve iki tarafdan mezbûrûn taşçıların taş ihrâc eyledikle-
ri mahal ve bir tarafdan tarîk-i âm ile mahdûd tahmînen yirmi keyl tohum istî‘âb 
eder tarla kadîmden çiftlik-i mezbûrum tevâbi‘inden olmağla çiftlik-i mezbûra 
mutasarrıf olanlar vakf-ı mezbûr mütevellîsi izniyle tarla-yı mezbûra dahi muta-
sarrıf olup öşür resmini cânib-i vakfa veregelmişler iken mezbûrûn zimmîlerin 
tarla-yı mezkûre karîb taş ihrâc eyledikleri mahal olmağla tarla-yı mezkûr bizim 
taş kârhânemiz sınırı dâhilindedir deyû bi gayri hakkın vaz‘-ı yed murâd edip be-
nim zirâ‘at ve hırâsetime mâni‘ olurlar suâl olunup tarla-yı mezkûrdan mesfûrûn 
zimmîler kasr-ı yedlerine tenbîh olunmak matlûbumdur dedikde gıbbe’s-suâl 
mezbûrûn zimmîler cevâblarında fi’l-hakīka tarla-yı mezbûr merhûm Sultan 
Bayezid Han -tâbe serâhû- hazretlerinin vakfı olan arâziden olduğunu ikrâr lâkin 
kadîmden çiftlik-i mezbûr tevâbi‘inden olup ve çiftlik-i mezbûra mutasarrıf olan-
lar tarla-yı mezkûra dahi mutasarrıf olup tarla-yı merkūmu zirâ‘at ve hırâset eyle-
diğini inkâr etmeleriyle mezbûr el-Hâc Hüseyin Ağa’dan sıdk-ı makālini mübey-
yine beyyine taleb olundukda udûl-i ahrâr-ı müslimînden mahmiye-i mezbûrede 
Aksaray kurbunda sâkin olup mahall-i münâza‘un-fîhe karîb çiftliği olan eş-Şeyh 
İbrahim Efendi b. eş-Şeyh Muharrem ve mahmiye-i mezbûre ebvâbından Silivri-
kapısı dâhilinde sâkin Ahmed b. Mustafa ve karye-i mezbûre sükkânından Ha-
san b. Abdullah ve Ömer Beşe b. Abdullah ve el-Hâc Yusuf b. Abdullah ve Musta-
fa b. Abdullah nâm kimesneler meclis-i ma‘kūd-ı mezbûra li ecli’ş-şehâde hâzırûn 
olup istişhâd olunduklarında her biri cevâbında işbu bir tarafdan Kıztaşı ta‘bîr 
olunur mevzi‘den Yayayolu demek ile ma‘rûf tarîk ve iki tarafdan mezbûrûn taş-
çıların taş ihrâc eyledikleri mahal ve bir tarafdan tarîk-i âm ile mahdûd tahmînen 
yirmi keyl tohum istî‘âb eder tarla kadîmden çiftlik-i mezbûr tevâbi‘inden olmağ-
la çiftlik-i mezbûra mutasarrıf olanlar tarla-yı mezbûra dahi mutasarrıf ve zirâ‘at 
ve hırâset edip öşr ve resmini cânib-i vakf-ı mezbûra veregelmişlerdir biz bu 
husûsa bu vech üzre şâhidleriz ve şehâdet dahi ederiz deyû her biri edâ-i şehâdet-i 
şer‘iyye eylelediklerinde ba‘de’t-ta‘dîl ve’t-tezkiyye şehâdetleri makbûle olduğun-
dan mâ‘adâ tarla-yı mezbûra târih-i kitâbdan yirmi iki sene mukaddem merhûm 
Vâ‘iz eş-Şeyh Osman Efendi’den izinsiz tarla-yı mezbûra vaz‘-ı yed etmemek üzre 
hüccet-i şer‘iyye olup ol hüccet-i şer‘iyyenin sûreti tâife-i mezkûrenin yedlerin-
de bulunmağın tâife-i mezkûreden suâl olundukda mazmûn-ı hücceti dahi i‘tirâf 
eyledi[kleri]ni mahallinde tahrîr ba‘dehû ma‘an irsâl olunan Hasan b. Abdullah 
ile meclis-i şer‘a gelip her biri alâ vukū‘ihi inhâ ve takrîr etmeğin mûcebleriyle 
tarla-yı mezkûrdan kasr-ı yedlerine ve mûmâ-ileyh el-Hâc Hüseyin Ağa’dan izin-
siz tarla-yı mezkûre vaz‘-ı yed etmemeğe mesfûrûn zimmîlere tenbîh birle mâ 
vaka‘a kayd şüd.
Fi’l-yevmi’s-sânî ve’l-ışrîn [min Ramazân] li sene tis‘în ve elf.
Şuhûdü’l-hâl: Fahrü’l-akrân el-Hâc Osman Ağa b. Mehmed Silivrikapısı’nda, 
Süleyman Çelebi b. ( ) Hamza Molla mahallesinde, Halil Çelebi b. İbrahim Mol-
la Gürânî’de, Mustafa Efendi b. Şaban Silivrikapısı[’nda] sâkin, Hasan b. Ha-
san sâkin-i İncirli, İbrahim b. Hasan, Hasan b. Abdullah ve gayruhüm mine’l-
huzzâr.

133 [22a-1] Asvador v. Kirkor’un çömlek dükkânı dolayısıyla olan alacak 
davasının reddi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de çömlekçi 
tâifesinden Asvador v. Kirkor nâm zimmî mahfil-i kazâda yine tâife-i mezbûreden 
işbu râfi‘ü’l-vesîka Ahmed b. Abdullah nâm kimesne mahzarında üzerine da‘vâ 
ve takrîr-i kelâm edip medîne-i mezbûrede vâki‘ çömlekçi tâifesine mahsûs kırk 
kârhânelerden biri mezbûr Ahmed’in taht-ı icâresinde olmağla târih-i kitâbdan 
yedi sene mukaddem ben âhar diyâra giderim benim taht-ı icâremde olan 
kârhâne gediğinde seni iskân eyledim deyû ol târihde kârhâneyi teslîm ettiğin-
den sonra kendi dahi âhar diyâra gitmeyip târih-i mezbûrdan târih-i kitâba ge-
lince kârhâne gediği için deyû benden bi gayri hakkın beher sene beş bin akçemi 
alıp hâlâ zimmetinde otuz beş bin akçe hakkım vardır suâl olunup alıverilmek 
matlûbumdur dedikde gıbbe’s-suâl mezbûr Ahmed cevâbında târih-i mezbûrda 
mesfûr Asvador’u ben kârhânemde iskân eylediğim hînde çömlekçi tâifesine 
mahsûs olan sermâyeden mezkûr kârhânede beş bin akçelik benim asl-ı mâlım 
olup merkūm Asvador dahi kendi malından on bin akçe zam mikdârı asl-ı 
mâl vaz‘ edip benim asl-ı mâlımla halt eyledikden sonra çömlekçilik san‘atıyla 
tâife-i mezbûre huzûrunda beher sene hâsıl olan ribhin iki buçuk hissede bir 
buçuk hissesini mesfûr Asvador alâ ve bir hissesini dahi ben almak üzre akd-i 
şirket eylediğimizden sonra ol târihden târih-i kitâb gününe gelince hâsıl olan 
ribhden akd-i mezbûr üzre beher sene merkūm Asvador bana üçer dörder bin 
akçe ribh nâmına teslîm eyledi gedik akçesi nâmında ben mesfûr Asvador’dan 
bi gayri hakkın bir akçe almadım deyû def ‘le mukābele edicek gıbbe’l-istintâk 
ve akībe’l-inkâr ve isre talebi’l-beyyine udûl-i ahrâr-ı ricâl-i müslimînden olup 
tâife-i mezkûrenin kethüdâları Ebûbekir Beşe b. Hüseyin ve yiğitbaşıları Mus-
tafa Beşe b. Osman ve yine tâife-i mezbûreden Osman b. Abdullah ve Mustafa 
b. Mehmed ve Mustafa b. Abdullah ve Hüseyin b. Ömer ve Ali b. İbrahim nâm 
kimesneler li ecli’ş-şehâde makām-ı kazâya hâzırûn olup istişhâd olundukların-
da her biri cevâblarında fi’l-vâki‘ târih-i mezbûrda merkūm Ahmed’in beş bin 
akçe ve mesfûr Asvador dahi on bin akçe asl-ı mâlları olup mâl-ı mezbûru bir 
yere halt eylediklerinden sonra bizim huzûrumuzda vech-i muharrer üzre akd-i 
şirket edip târih-i mezkûrdan târih-i kitâba gününe gelince merkūm Asvador 
mezbûr Ahmed’e beher sene ribh nâmına üçer ve dörder bin akçe verirdi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylelediklerinde ba‘de’t-ta‘dîl ve’t-tezkiyye şehâdetleri makbûle oldu-
ğundan sonra merkūm Asvador ribh nâmına verdiği meblağ-ı mezkûrdan gayrı 
gedik akçesi nâmında mezbûr Ahmed’e bir akçe ve bir habbe verdiğini isbâtdan 
âciz olmağın mûcebiyle gedik akçesi nâmında akçe talebiyle mezbûr Ahmed’e 
bî-vech ta‘arruzdan mesfûr Asvador men‘ birle mâ vaka‘a bi’l-ibtigā kayd şüd.
Fi’l-yevmi’t-tâsi‘ aşer min Şa‘bâni’l-mu‘azzam li sene tis‘în ve elf.
Şuhûdü’l-hâl: Musa Bey b. Mehmed, Hasan b. Abdullah, Mehmed b. Eyüb, Ali b. 
İslâm ve gayruhüm.









134 [22a-2] Rabia bt. Ahmed’in kasap dükkânı icâresinden Mehmed 
Beşe b. Yusuf ’ta alacağı olduğu
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Fethi Çelebi mahallesi sâkinelerinden bâ‘isetü’l-kitâb Râbia Hâtun bt. Ah-
med Ağa tarafından husûs-ı âti’l-beyâna vekîl olup hasm-ı câhid mahzarın-
da mezbûrenin zâtını ma‘rifet-i şer‘iyye ile ârifân olan Mehmed Efendi b. İb-
rahim el-İmâm ve Ahmed Çelebi b. Murad şehâdetleri ile şer‘an vekâleti sâbite 
olan mezbûrenin zevci İbrahim Çelebi b. Mustafa mahfil-i kazâda medîne-i 
mezbûrede kasab tâifesinden Mehmed Beşe b. Yusuf mahzarında bi’l-vekâle üze-
rine da‘vâ ve takrîr-i kelâm edip zevcem müvekkile-i merkūmenin mahalle-i 
mezbûre sûkunda vâki‘ lede’l-ahâlî ma‘lûmü’l-hudûd kasab dükkânını mezbûr 
Mehmed Beşe târih-i kitâbdan dört sene mukaddem beher senesi bin iki yüz 
altmış akçe ücret ile ba‘de’l-istîcâr ve’l-kabz dört senede müctemi‘ beş bin kırk 
akçe dükkân icâresinden iki senenin iki bin beş yüz yirmi akçe icâresini müvek-
kilem merkūme Râbia’ya edâ ve teslîm edip zimmetinde iki senenin bâkī iki bin 
beş yüz yirmi akçesi kalmışdır hâlâ suâl olunup alıverilmek matlûbumdur dedik-
de gıbbe’s-suâl mezbûr Mehmed Beşe cevâbında fi’l-vâki‘ sâlifü’z-zikr dükkânı 
müvekkile-i merkūmeden târih-i mezkûrda ber vech-i muharrer her senesi bin 
iki yüz altmış akçeye olmak üzre istîcâr ve kabz eyledim lâkin dükkân-ı mezbûr 
benim taht-ı icâremde ancak iki sene olup iki seneden sonra müvekkile-i mezbûre 
ile fesh-i icâre edip hâlâ müvekkile-i mezbûrenin dükkân-ı mezbûr icâresinde 
zimmetimde bir akçe ve bir habbe hakkı bâkī kalmadı deyû def ‘le mukābele edi-
cek isre’l-istintâk ve akībe’l-inkâr ve gıbbe talebi’l-beyyine ityân-ı beyyineden 
merkūm Mehmed Beşe izhâr-ı acz edip istihlâf dahi etmemeğin mûcebiyle iki 
senenin dahi meblağ-ı bâkī-i mezkûr iki bin beş yüz yirmi akçe icâresini vekîl-i 
mezbûr İbrahim Çelebi’ye edâ ve teslîme mezbûr Mehmed Beşe’ye tenbîh birle 
mâ hüve’l-vâki‘ gıbbe’l-ibtigā ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Ahmed Çelebi b. Receb el-Müezzin, Mustafa b. Ahmed, Hasan Çe-
lebi b. Mustafa, İbrahim Çelebi b. Ahmed, Hasan b. Abdullah ve gayruhüm.

135 [22a-3] Müslüman olan Boğdanlı Ahmed b. Abdullah’ın hür 
olduğunun tespiti
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de sâkin 
sâbıkan ehl-i zimmet tâifesinden olup hâlâ şeref-i İslâm ile müşerref olan işbu 
orta boylu açık kaşlı gök elâ gözlü sarışın Boğdaniyyü’l-asl râfi‘-i hâze’l-kitâb Ah-
med b. Abdullah nâm şâbb-ı emred meclis-i şer‘de fahrü’l-akrân Hâdim Mehmed 
Ağa b. Abdülvehhab tarafından husûmet ve redd-i cevâba vekîl olup vekâleti Meh-
med Ağa b. Ahmed ve Ebûbekir b. Ahmed şehâdetleri ile hasm-ı câhid mahzarın-
da şer‘an sâbite olan Yusuf Efendi b. Mehmed nâm vekîl mahzarında üzerine da‘vâ 
ve takrîr-i kelâm edip bundan akdem feth ve teshîri müyesser olan Ladıçin? kal‘ası 
fethinde ben Boğdan vilâyetinde Varniçe nâm karye ahâlîsinden olup hîn-i fetih-
de Tatar tâifesi beni ve sâir Boğdaniyyü’l-asl ehl-i zimmet tâifesinden yirmi otuz 
nefer kimesneleri harbî kefereden olmak üzre Tatar tâifesi ahz ettiklerinden sonra 
beni ve benimle ahz olunanların her biri ehl-i zimmetden olduğu zâhir oldukda 
bizi Tatarların yedlerinden tahlîs ettiklerinde müsâhib paşa hazretlerinin sâbıkan 
kethüdâları olan Mehmed Ağa hür olmak üzre beni istihdâm için yanına alıp 
ba‘dehû beni mûmâ-ileyh Mehmed Ağa’ya yine hür olmak üzre hizmetkârlığa ve-
rip ben sâbıkan Boğdaniyyü’l-asl ehl-i zimmet tâifesinden olup hâlâ şeref-i İslâm 
ile müşerref olmağla hür olmuşiken hâlâ mezbûr Mehmed Ağa abd-i memlûkü ol-
mak zu‘muyla istihdâm ve beni âhara bey‘ murâd eder suâl olunup sebîlim tahliyye 
olunmak murâdımdır dedikde gıbbe’s-suâl vekîl-i mezbûr müvekkile-i mezbûre 
Mehmed Ağa’nın mezbûr Ahmed abd-i memlûkü olmak üzre vaz‘-ı yedini ikrâr 
lâkin mezbûr Ahmed’in minvâl-i muharrer üzre sâbıkan Boğdaniyyü’l-asl ehl-i 
zimmetden olup hâlâ şeref-i İslâm ile müşerref olmağla hür olduğunu inkâr et-
meğin mezbûr Ahmed’den sıdk-ı makālini mübeyyine beyyine taleb olundukda 
udûl-i ahrâr-ı ricâl-i müslimînden olup izzetlü ve sa‘âdetlü Müsâhib-i şehriyârî 
Mustafa Paşa hazretlerinin ağalarından olup mahmiye-i İstanbul’da Mustafa Paşa 
mahallesinde sâkin Ebûbekir Ağa b. Ahmed ve Ayvansaray kapısı dâhilinde sâkin 
Osman Bey b. Mehmed nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka mezbûr Ahmed sâbıkan Boğdaniyyü’l-asl ehl-i 
zimmetden olup hâlâ şeref-i İslâm ile müşerref olmak ile hür olmuşdur biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylelediklerinde gıbbe’t-ta‘dîl ve’t-tezkiyye şehâdetleri makbûle olmağın 
mûcebiyle mezbûr Ahmed’in hürriyetine ba‘de’l-hükm müvekkil-i mezbûr Meh-
med Ağa’nın mezbûr Ahmed’den kasr-ı yedine tenbîh birle mâ vaka‘a kayd şüd.
Fi’l-yevmi’s-sâdis ve’l-ışrîn min Şa‘bâni’l-mu‘azzam sene [10]90.
Şuhûdü’l-hâl: Mehmed Ağa b. Ahmed Çavuş, Abdullah Ağa b. Şaban, Mustafa 
Ağa b. Ali, İbrahim Ağa b. Durmuş ve gayruhüm.

136 [22b-1] Karbona v. Dimitri’nin satın aldığı ahırın 
beytülmâle ait olduğu
Havâss-ı Aliyye kazâsına tâbi‘ Terkos nâhiyesi müzâfâtından Yeniköy nâm karye-
de sâkin Karbona v. Dimitri nâm zimmî mahfil-i kazâda zikri âtî nısf ahıra şirâ 
tarîki ile vâzı‘ü’l-yed olan işbu râfi‘ü’l-kitâb Ahmed Ağa b. Süleyman mahzarında 
üzerine da‘vâ ve takrîr-i kelâm edip karye-i mezbûrede vâki‘ bir tarafdan Papur 
oğlu İstemad nâm zimmî mülkü ve bir tarafdan Terzioğlu Yorgo nâm zimmî mül-
kü ve bir tarafdan Nido v. Nikola nâm zimmî mülkü ve bir tarafdan tarîk-i âm 
ile mahdûd bir dönüm mikdârı havlu arsasını hâvî bir sakf altında ahır-ı kebîrin 
nısf mikdârı olan bir bâb ahır-ı sagīri işbu hâzıre bi’l-meclis Kondile bt. Yorgo 
nâm nasrâniyye târih-i kitâbdan yedi sene mukaddem bana mülk-i mevrûsu 
olmak üzre bin beş yüz akçeye bey‘ ve teslîm ve kabz-ı semen edip hâlâ ahır-ı 
mezkûr benim mülk-i müşterâm iken mezbûr Ahmed Ağa bi gayri hakkın vaz‘-ı 
yed edip benim zabt ve tasarrufuma mâni‘ olur suâl olunup kasr-ı yedine tenbîh 
olunmak matlûbumdur dedikde mesfûr Kondile dahi müdde‘î-i mezbûrun takrîri 
da‘vâsında tasdîk ettiğinden sonra mezbûr Ahmed Ağa’ya suâl olundukda mezbûr 
Ahmed Ağa cevâbında zikr olunan ahır karye-i merkūme sükkânından olup târih-i 
kitâbdan beş sene mukaddem fevt olan Dîvâne Receb nâm müteveffânın mülkü 
olup ba‘de vefâtihî zâhirde vâris-i ma‘rûfu olmamağla terekesi cânib-i beytülmâle 
âid olup işbu hâzır bi’l-meclis diğer Ahmed Ağa b. Abdülvehhab ol târihde 
nâhiye-i mezkûrede emîn-i beytülmâl olmağın ahır-ı mezbûru cânib-i beytülmâl 
için ahz ve kabz ettiğinden sonra târih-i kitâb senesi Muharremü’l-harâmı’nın on 
beşinci günü iki bin akçeye bana bey‘ ve teslîm ve kabz-ı semen edip hâlâ ahır-ı 
mezkûr mülk-i müşterâm olmağla vaz‘-ı yed ederim merkūm Kondile’nin mülk-i 
mevrûsu olduğu ma‘lûmum değildir deyicek mesfûra Kondile’den ahır-ı mezkûr 
târih-i kitâbdan yedi sene mukaddem mülk-i mevrûsu olduğunu mübeyyine bey-
yine taleb olundukda şâhidim yokdur deyû ityân-ı beyyineden izhâr-ı acz edip 
istihlâf dahi etmemeğin Karbona merkūm Ahmed Ağa’ya bî-vech ta‘arruzdan 
men‘ birle mâ cerâ hıfzan li’l-makāl mezbûr Ahmed Ağa talebiyle ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed Efendi b. Nasuh, Hüseyin Çelebi b. Ali, Mehmed b. Eyüb, 
Mehmed b. Mahmud, Ali b. Abdullah, Hüseyin Küçük b. ( ), Hasan b. Abdullah.

137 [22b-2] Âişe bt. Mehmed’in parasını vakfetmesi
Elhamdülillâhi Rabbi’l-âlemîn ve’s-salâtü ve’s-selâm alâ Muhammed seyyidi’l-
mürselîn ve alâ âlihî ve ashâbihî ve alâ men‘ tebi‘ahüm bi ihsânin ilâ yevmi’d-dîn 
rıdvânullâhi te‘âlâ aleyhim ecma‘în ammâ ba‘d işbu kitâb-ı sıhhat-nisâbın tahrîr 
ve inşâsına bâ‘ise ve bâdiye oldur ki medîne-i Hazret-i Ebî Eyyûb-i Ensârî -radi-
ye anhu
Rabbühü’l-Bârî- ma hal lâ tın dan Düğmecibaşı mahallesi sâkinelerinden sâhibü’l-
hayrât ve’l-hasenât ve tâlibetü’s-sadakāt ve’l-meberrât fahrü’l-muhadderât Âişe 
Hâtun bt. Mehmed tarafından vakf-ı âti’t-tafsîli ikrâra vekîl olup hasm-ı câhid 
mahzarında mezbûrenin zâtına ma‘rifet-i şer‘iyye ile ârifân olan Hasan Çelebi 
b. İbrahim ve Mehmed Çelebi b. Mustafa nâm kimesneler şehâdetleri ile şer‘an 
vekâleti sâbite olan Abdülganî Çelebi b. Hüseyin mahfil-i kazâ ve mahfil-i hükm 
ve imzâda vakf-ı câ’i’z-zikre li ecli’t-tescîl ve’l-itmâm mütevellî nasb ve ta‘yîn olu-
nan Abdullah Efendi b. Murad mahzarında bi’l-vekâle ikrâr-ı tâm ve takrîr-i kelâm 
edip müvekkilem mezbûre Âişe Hâtun ahlas-ı mâl ve etyab-ı menâlimden yüz kıt‘a 
esedî guruş ifrâz ve hasbeten lillâhi’l-meliki’s-samed vakf-ı sahîh-i müebbed ile 
vakıf ve haps edip şöyle şart ve ta‘yîn eyledi ki meblağ-ı mezkûr yed-i mütevellî ile 
beher sene onu on bir buçuk hesâbı üzre ale’l-vechi’ş-şer‘î istirbâh ve istiğlâl olu-
nup hâsıl olan gallesinden medîne-i mezbûrede Câmi‘-i Kebîr mahallesinde vâki‘ 
merhûm Sadeddin Efendi zâviyesi’nde hâlâ şeyh olup müvekkile-i mezbûrenin 
veled-i uhrevîsi olan umtedü’l-meşâyih eş-Şeyh Yahya Efendi b. el-merhûm Şa-
ban Efendi’ye beher ay birer keyl pirinç alıverile ve galle-i mezkûreden fazla kalan 
meblağa müvekkile-i mezbûre hayâtda oldukça mutasarrıfe olup fevtinden sonra 
mûmâ-ileyh Yahya Efendi mutasarrıf ola ve vakf-ı mezkûra müvekkile-i mezbûre 
hayâtda oldukça kendi mütevelliye ola ba‘de vefâtihâ mûmâ-ileyh Yahya Efendi 
mütevellî olup galle-i mezkûreden bâkī kalan fazlaya mutasarrıf ola ve müşârün-
ileyh Yahya Efendi’nin vefâtından sonra tevliyyet ve galle-i mezkûreye mûmâ-
ileyh Yahya Efendi’nin evlâdı ve evlâd-ı evlâdı ve evlâd-ı evlâd-ı evlâdı batnen 
ba‘de batnin mutasarrıf olalar ba‘de’l-inkırâz zâviye-i mezkûrede şeyh olanlar ber 
vech-i muharrer tevliyyet ve galle-i mezkûreye mutasarrıf olalar ve mürûr-ı eyyâm 
ile şurût-ı mezkûreye ri‘âyet müte‘azzir olursa gallesi mutlaka fukarâ-i müslimîne 
sarf oluna deyû meblağ-ı mezkûru mütevellî-i merkūma târih-i kitâbdan üç ay 
mukaddem teslîm ol dahi tesellüm edip sâir mütevellîler evkāfda tasarruf eyle-
dikleri gibi mutasarrıf oldu dedikde gıbbe’t-tasdîki’ş-şer‘î vekîl-i mezbûr kelâmını 
semt-i âhara sarf edip vakf-ı nukūd ve ana müteferri‘a şurût ve kuyûd eimme-i 
selâse-i nehârîr katlarında gayr-ı sahîh olmağın nukūd-ı mezbûrenin vakfiyyetin-
den vekâletim hasebiyle rücû‘ eyledim ve ribhinden üç ayda cihet-i tevliyyet deyû 
mezbûr Abdullah Efendi’nin olduğu doksan akçeden ecr-i mislinden ziyâde ahz 
eylediği kırk beş akçeyi taleb ederim suâl olunsun dedikde gıbbe’s-suâl mütevellî-i 
mezbûr cevâbında fi’l-hakīka hâl bast olunan minvâl üzredir, lâkin İmâm Zü-
fer -aleyhi rahmetü’l-meliki’l-ekber-den İmâm Ensârî rivâyeti üzre vakf-ı nukūd 
ve ana mübteniye şurût ve kuyûd sahîh ve câizdir deyû redden imtinâ‘ ve kadr-i 
zâidden berâat-i zimmet iddi‘â edip hâkim-i muvakki‘-i kitâba mürâfa‘a oldukla-
rında hâkim-i mûmâ-ileyh rivâyet-i merkūme üzre vakf-ı mezbûrun sıhhatine ve 
mütevellî-i mezbûrun meblağ-ı müdde‘â-bîhden berâat-i zimmetine hükm ettik-
den sonra vekîl-i mezbûr bu vechile merâmına vâsıl olması için semt-i âhara sâlik, 
eğerçi vakf-ı nukūd İmâm Züfer katında sahîh ve meşrû‘dur fe-ammâ imâm-ı 
müşârün-ileyhden lüzûm mervî olmadığından İmâm Ebû Hanîfe -radiyallâhu 
anh- hazretleri katında sıhhat lüzûm ifâde etmediği bî-şekdir, bu takdîrce meblağ-ı 
merkūmun vakfiyyetinden rücû‘a mâni‘ yokdur deyû deyip meblağ-ı menkūdu 
ve ecr-i mislinden ziyâde ribhden aldığı kırk beş akçeyi tekrâr istirdâd edicek 
mütevellî-i mezbûr cevâb verip çünkü vakf-ı nukūd bi’l-hükmi’l-mezbûr sıhhat 
üzre mukarrer olucak İmâm Ebû Yusuf hazretleri katında vâkıfın mücerred va-
kaftü kavli ile ve İmâm-ı Rabbânî Muhammed b. Hasan eş-Şeybânî hazretli katın-
da mütevellîye teslîm ve zikr-i teb‘îdden sonra sıhhat müstelzim-i lüzûm olmağın 
anların kavli üzre lüzûmuna dahi hüküm taleb eylerim dedikde hâkim-i mûmâ-
ileyh ba‘de’t-te’emmül cânib-i vakfı evlâ görüp alâ re’yi’l-imâmeyni’l-müşârün-
ileyhimâ vakf-ı mezbûrun lüzûmuna dahi hükm etmek ile vakf-ı merkūm sahîh 
ve lâzım oldu.
Cerâ zâlik ve hurrire fi’l-yevm ( ) min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed Efendi b. Nasuh, Abdüsselâm Efendi b. Nasuh, es-Seyyid 
Ârif Çelebi b. Mustafa, Mehmed b. Eyüb, Mehmed b. Mahmud, Hasan b. Abdul-
lah, Ali b. Abdullah.

138 [22b-3] Fâtıma bt. Mustafa’nın miras hususunda Havva 
bt. Abdi’yi vekil tayin etmesi
Havâss-ı Aliyye kazâsına tâbi‘ Ayapa nâm karyede sâkine Fâtıma bt. Musta-
fa nâm hâtun meclis-i şer‘de işbu râfi‘atü’l-vesîka Havva bt. Abdi nâm hâtun 
muvâcehesinde ikrâr ve takrîr-i kelâm edip karye-i mezbûrede sâkin li ebeveyn er 
karındaşı Ali nâm kimesne ile bundan akdem fevt olan babam mezbûr Mustafa’nın 
terekesinden benim hisse-i şer‘iyyeme isâbet eden hakkıma müte‘allika da‘vâ-yı 
şer‘iyyem olmağla mezbûr Ali’den taleb ve ahz ve kabza ve bana îsâle ve lede’l-
hükkâmi’l-kirâm mürâfa‘a ve muhâsamaya ve kabz ve îsâl mütevakkıf olduğu 
umûrun küllîsine mezbûre Havva Hâtun’u tarafımdan vekîl ve nâib-i menâb nasb 
ve ta‘yîn eyledim dedikde ol dahi vekâlet-i mezbûreyi kabûl ve merâsimini edâya 
müte‘ahhid olmağın mâ vaka‘a bi’t-taleb kayd olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah, Hasan b. Abdullah.

139 [23a-1] Hasan Çavuş b. Hüdâverdi’nin câriyesi Demirhan’ı 
vasiyetle âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sükkânından fahrü’l-cüyûş Du‘âcı demekle ma‘rûf Ha-
san Çavuş b. Hüdâverdi meclis-i şer‘-i şerîf-i enverde tâyi‘an ikrâr-ı tâm ve takrîr-i 
kelâm edip rıkkını mu‘terife orta boylu açık kaşlı gök elâ gözlü Rûsiyyetü’l-asl 
bâ‘isetü’l-kitâb Demirhan bt. Abdullah nâm câriye-i memlûkemi ente hürün kab-
le mevtî bi erba‘în yevmen fehvâsı üzre tedbîr-i mu‘teber [mukayyed] ile müdeb-
bere eyledim bi emrillâhi te‘âlâ dâr-ı fenâdan dâr-ı âhirete irtihâl eylediğimde 
kavl-i muhtâr üzre cümle malımdan âzâd olsun dedikde mâ hüve’l-vâki‘ kayd şüd.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Muharrirü’l-kaziyye Mehmed b. Nasuh el-ma‘rûf bi Çavuşzâde, 
Zahrü’l-kuzât Mustafa Efendi b. İsmail, Ahmed Beşe b. Hüseyin Çukadâr, Ömer 
Çelebi b. Cafer, Mehmed b. Eyüb, Mehmed b. Mahmud.

140 [23a-2] Mustafa b. Sefer’in kaçak köle davasının reddi
Tersâne-i âmire’de sâkin demirci çingenelerinden Mustafa b. Sefer mahfil-i 
kazâda medîne-i Hazret-i Ebî Eyyûb el-Ensârî’de çömlekçi tâifesinden işbu 
hâmilü’r-rakīm Ohan v. Murat nâm Ermeni muvâcehesinde üzerine da‘vâ ve 
takrîr-i kelâm edip târih-i kitâbdan on beş gün mukaddem Rûsiyyü’l-asl Gavril 
nâm abd-i memlûküm mülkümden ibâk etmişidi hâlâ merkūm Ohan medîne-i 
merkūme tevâbi‘inden Müderrisköyü demekle ma‘rûfe karyede vâki‘ taht-ı 
icâresinde olan çiftlik kurbunda târih-i mezkûrda ahz ve kabz ettiğini istimâ‘ ey-
ledim hâlâ suâl olunup takrîri tahrîri ve abd-i merkūmu bana teslîme tenbîh olun-
mak matlûbumdur dedikde gıbbe’s-suâl ve akībe’l-inkâr ve isre talebi’l-beyyine 
mezbûr Mustafa ityân-ı beyyineden izhâr-ı acz etmek ile istihlâf etmeğin fi’l-vâki‘ 
mezbûr Mustafa’nın abd-i memlûkü olan gulâmı târih-i merkūmda ber vech-i 
muharrer karye-i mezbûrede vâki‘ taht-ı icâresinde olan çiftlik-i mezbûr kur-
bunda ahz edip âhara bey‘ etmediğine yahud hâlâ yedinde olmadığına mersûm 
Ohan’a yemîn teklîf olundukda ol dahi alâ vefki’l-mes’ûl yemîn billâhi’llezî 
enzele’l-İncîle alâ İsa -aleyhi’s-selâm- etmeğin mûcebiyle müdde‘î-i mezbûr Mus-
tafa gulâm-ı mezkûra müte‘allika merkūm Ohan’a bî-vech ta‘arruzdan men‘ bir-
le mâ vaka‘a kayd şüd.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin b. 
Ali, Dilâver b. Abdullah, Hasan b. Abdullah.

141 [23a-3] Afife bt. Mustafa’nın evini Fâtıma bt. Mustafa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Takyecibaşı 
mahallesi sâkinelerinden fahrü’l-muhadderât Afîfe Hâtun bt. Mustafa nâm hâtun 
husûs-ı âti’l-beyânı ikrâra vekîl olup hasm-ı câhid mahzarında mezbûrenin zâtını 
ma‘rifet-i şer‘iyye ile ârifân olan Receb Efendi b. Yusuf ve Receb Çavuş b. Hasan 









şehâdetleri ile şer‘an vekâleti sâbite olan Hüseyin Ağa b. Hasan meclis-i şer‘-i 
hatîr-i lâzımü’t-tevkīrde işbu râfi‘atü’l-kitâb Fâtıma Hâtun bt. Mustafa tarafından 
ikrâr-ı âti’z-zikri tasdîke vekîl-i sâbitü’l-vekâlesi olan Şaban Çelebi b. Halil mah-
zarında bi’l-vekâle ikrâr-ı tâm ve takrîr-i kelâm edip müvekkilem mezbûre Afîfe 
Hâtun akd-i câ’i’z-zikrin sudûruna değin silk-i mülk-i sahîhinde münselik olup 
mahalle-i mezbûrede bir tarafı Takyecibaşı vakfı ve bir tarafı merhûm Abdülkādir 
Efendi vakfı ve bir tarafdan Ali Usta b. Ahmed mülkü ve bir tarafı tarîk-i âm ile 
mahdûd fevkānî ve tahtânî üç bâb odalar ve bir sofa ve bir mikdâr bahçe ve hav-
luyu müştemil mülk menzilini cemî‘ tevâbi‘ ve levâhıkı ile müvekkile-i mezbûre 
Fâtıma Hâtun’a yüz on kıt‘a esedî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi vech-i muharrer üzre iştirâ ve tesel-
lüm ve kabz ve kabûl eyledikden sonra semeni olan meblağ-ı mastûr yüz on gu-
ruşu müvekkile-i mezbûre Fâtıma Hâtun yedinden tamâmen ahz ve kabz eyledim 
ba‘de’l-yevm menzil-i mahdûd-ı mezkûrda vechen mine’l-vücûh alâka ve med-
halim yokdur, müvekkile-i mezbûre Fâtıma Hâtun’un mülk-i müşterâsı olmuş-
dur keyfe mâ teşâ’ mutasarrıfe olsun dedi dedikde gıbbe’t-tasdîki’ş-şer‘î mâ vaka‘a 
kayd şüd.
Fi’l-yevmi’s-sânî min şehri Ramazâni’l-mübârek li sene tis‘în ve elf.
Şuhûdü’l-hâl: Receb Efendi b. Yusuf el-İmâm, Receb Çavuş b. Hasan, Yusuf Berber 
b. Ali, Süleyman b. Ali, Mehmed Çelebi b. Abdülaziz, Mehmed b. İbrahim, Meh-
med b. Mustafa.

142 [23a-4] Âişe bt. Halil’in vefat eden kocası Mehmed b. Piyâle’de 
alacağı olduğu
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de el-Hâc 
Hüsrev mahallesi sükkânından iken bundan akdem fevt olan Mehmed b. Piyâle 
nâm müteveffânın terekesinin rub‘u zevcesi Âişe bt. Halil nâm hâtuna ve selâse 
erbâ‘ı zâhirde vâris-i ma‘rûfu olmamağla cânib-i beytülmâle âid olduğu şer‘an 
zâhir ve mütehakkik oldukdan sonra işbu râfi‘atü’l-vesîka mezbûre Âişe Hâtun 
mahfil-i kazâda medîne-i mezbûrede vâki‘ olan beytülmâli kabza memûr olmağla 
tereke-i müteveffâ-yı mezbûra vaz‘-ı yed edip hâlâ hazret-i müşârün-ileyh evkāfına 
mütevellî olan fahrü’l-emâsil ve’l-akrân Yusuf Ağa b. ( ) tarafından husûs-ı âti’l-
beyâna vekîl-i sâbitü’l-vekâlesi olan Mehmed Bey b. Mehmed mahzarında üzerine 
da‘vâ ve takrîr-i kelâm edip zevcim müteveffâ-yı mezbûrun hayâtında zimmetinde 
mütekarrir ve ma‘kūdun-aleyh olan üç bin akçe mehr-i müeccel hakkım ile cihet-i 
deyn-i şer‘îden on iki bin akçe dahi ki cem‘an on beş bin akçe hakkım olup kable’l-
istîfâ vefât etmek ile zimmetinde kalmışdı hattâ zevcim müteveffâ-yı mezbûr 
bana ber vech-i muharrer on beş bin akçe deyni olduğunu hâl-i hayâtında huzûr-ı 
müslimînde kirâren mirâren ikrâr dahi etmişdir hâlâ tereke-i vâfiyesinden bana 
edâya vekîl-i mezbûra tenbîh olunmak matlûbumdur dedikde gıbbe’s-suâl vekîl-i 
mezbûr tereke-i müteveffâ-yı merkūma vaz‘-ı yedini ikrâr lâkin müdde‘iyye-i 
mezbûrenin zevci müteveffâ-yı mezbûrun üzerinde minvâl-i muharrer üzre on 
beş bin akçe hakkı olduğunu inkâr edicek müdde‘iyye-i mezbûrede da‘vâsını mü-
beyyine beyyine taleb olundukda udûl-i ahrâr-ı ricâlden olup mahalle-i mezbûre 
sükkânından Mustafa Efendi b. Hüseyin el-İmâm ve Mustafa Çelebi b. Hüseyin 
ve Ahmed b. Abdullah nâm kimesneler li ecli’ş-şehâde makām-ı kazâya hâzırûn 
olup istişhâd olunduklarında fi’l-hakīka müteveffâ-yı mezbûr hâl-i hayâtında zev-
cesi müdde‘iyye-i merkūmeye vech-i meşrûh üzre meblağ-ı mezkûr on beş bin 
akçe zimmetinde lâzımü’l-kazâ deyni olduğunu bizim huzûrumuzda kirâren ve 
mirâren ikrâr ve bizi işhâd eyledi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylelediklerinde ba‘de’t-ta‘dîl 
ve’t-tezkiyye şehâdetleri makbûle oldukdan sonra zikr olunan on beş bin akçe-
den müteveffâ-yı mezkûrdan hayâtında ba‘zan ahz ve istîfâ veya hibe veya âhara 
havâle ve yahud taraf-ı şer‘iyyeden bir tarîk ile zimmetini ibrâ eylemediğine 
müdde‘iyye-i mezbûre Âişe’ye yemîn teklîf olundukda ol dahi alâ vefki’l-mes’ûl 
yemîn billâhi’l-aliyyi’l-azîm etmeğin mûcebiyle meblağ-ı mezkûru müteveffâ-yı 
mezbûrun tereke-i vâfiyesinden müdde‘iyye-i merkūmeye edâ ve teslîme vekîl-i 
mezbûr Mehmed Bey’e tenbîh birle mâ vaka‘a bi’t-taleb kayd olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah, Hasan b. Abdullah, Dilâver b. Abdullah.

143 [23a-5] Ali b. Ömer’in tarlasının tasarruf hakkını kardeşi 
Mehmed Beşe’ye devretmesi
Fi’l-asl vilâyet-i Anadolu’da Erzincan kasabası ma hal lâ tın dan Cemaleddin ma-
hallesi sükkânından olup hâlâ medîne-i Hazret-i Ebî Eyyûb-i Ensârî -radi-
ye anhu Rabbühü’l-Bârî-’de Kasımpaşa mahallesinde sâkin Ali Efendi b. Ömer 
Efendi meclis-i şer‘-i şerîfde li ebeveyn er karındaşı işbu râfi‘ü’l-kitâb Mehmed 
Beşe b. Ömer Efendi mahzarında ikrâr ve i‘tirâf edip kazâ-i mezbûrede Şehir-
toprağı demekle ma‘rûf mahalde vâki‘ lede’l-ahâlî ve’l-cîrân ma‘lûmü’l-hudûd 
zabt ve tasarrufumda olan tahmînen iki somarlık tohum istî‘âb eder bir kıt‘a 
tarlamın hakk-ı tasarrufunu izn-i sâhib-i arz ile karındaşım mezbûr Mehmed 
Ağa’ya kırk esedî guruş bedel mukābelesinde tefvîz bi’l-ferâğ edip ol dahi te-
fevvuz ve kabûl eyledikden sonra bedel-i merkūm kırk esedî guruşu karında-
şım mezbûr Mehmed Beşe’ye bir kestane dorusu bir re’s at kıymetinden dey-
nim olan kırk esedî guruşa takās eyleyip ol dahi mukāssa ve kabûl eyledikden 
sonra mevsûf-ı mezbûrânın kıymetine ve mahdûd-ı [23b] mezkûr tarlanın be-
deline müte‘allik da‘vâdan her birimiz âharın zimmetini ibrâ eyledik dedikde 
mezbûr Ali Efendi’nin minvâl-i meşrûh üzre olan kelâmını mezbûr Mehmed 
Beşe bi’l-muvâcehe tasdîk ve bi’l-müşâfehe tahkīk etmeğin mâ vaka‘a bi’l-ibtigā 
ketb olundu.
Fî gurreti şehr-i Ramazâni’l-mübârek li sene tis‘în ve elf.
Şuhûdü’l-hâl: Mehmed Çelebi b. Ahmed, Mehmed Çelebi b. Mustafa, Ahmed Bey 
b. Abdullah, İsmail b. Mehmed ve gayruhüm mine’l-huzzâr.

144 [23b-1] Yani v. Nikola’nın kiracısı olduğu vakıf ev hususunda 
mütevelli ile anlaşması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Otakçılar 
semtinde Mehmed Bey mahallesinde sâkine merhûm el-Hâc Seydî nâm sâhibü’l-
hayrın sulbiye kebîre kızı ve mahalle-i mezbûrede vâki‘ vakfına meşrûtiyyet üzre 
mütevelliyesi olan Hatice Hâtun’un zevci ve tarafından husûs-ı âti’l-beyâna vekîli 
olup hasm-ı câhid mahzarında mezbûrenin zâtını ma‘rifet-i şer‘iyye ile ârifân 
olan Mehmed b. Eyüb, Ali b. Abdullah şehâdetleri ile şer‘an vekâleti sâbite olan 
Hüseyin Çavuş b. Sinan meclis-i şer‘-i şerîfde işbu râfi‘ü’r-rakīm Yani v. Niko-
la nâm zimmî muvâcehesinde bi’l-vekâle üzerine da‘vâ ve takrîr-i kelâm edip 
zevcem müvekkilem merkūme meşrûtiyyet üzre mütevelliyesi olduğum ba-
bam merhûm-ı mezbûrun vakfından olup mahalle-i mezbûrede vâki‘ bir tarafı 
müvekkile-i mezbûrenin âhar mülkü ve bir tarafı vakıf odaları ve iki tarafı tarîk-i 
âm ile mahdûd fevkānî dört bâb oda ve altında dükkân ve bir mahzeni ve bir otluk 
ahırını müştemil menzil bundan akdem on iki bin akçe icâre-i mu‘accele ve yevmî 
iki akçe ücret-i müeccele ile tevliyyet-i mahkiyem hasebiyle zevcem müvekkile-i 
mezbûre mersûm Yani’ye îcâr ve teslîm ol dahi ber vech-i muharrer istîcâr ve te-
sellüm ve kabz ve kabûl etmişidi hâlâ icâre-i mu‘accelesi ecr-i misli değildir deyû 
mersûm Yani’den menzil-i mezkûrun ecr-i mislinin tekmîlini da‘vâ eylediğim-
de mesfûr Yani menzil-i mezkûrun icâre-i mu‘accelesini tekmîl için cânib-i vakfa 
altı bin akçe dahi vermeğin müvekkilem mütevelliye-i mezbûre meblağ-ı mersûm 
altı bin akçeyi dahi mesfûr Yani yedinden cânib-i vakf-ı mezbûr için ahz ve kabz 
eyledi. Min ba‘d menzil-i mezkûrun icâresine müte‘allika müvekkilem mezbûre 
Hatice’nin mesfûr Yani ile da‘vâ ve nizâ‘-ı yokdur dedikde gıbbe’t-tasdîki’ş-şer‘î 
mâ vaka‘a kayd şüd.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Hasan b. 
Abdullah, Ali b. Abdullah, Dilâver b. Abdullah.









145 [23b-2] Kanilo v. Yani’nin vârislerince değirmen hisselerinin 
Mihal v. Yorgo’ya satılması
Vilâyet-i Rumeli’nde Kalavrita kazâsına tâbi‘ Seluşe nâm karyede sâkin iken bun-
dan akdem mürd olan Kanilo v. Yani nâm hâlik[in] verâseti sulbî kebîr oğulla-
rı Yani ve Dimitri nâm zimmîler ile sagīr oğlu Franko’ya münhasıra olduğu şer‘an 
zâhir ve mütehakkik oldukdan sonra merkūmân Yani ve Dimitri asâleten ve 
mersûm Yani karındaşı sagīr-i mezbûr Franko’nun tesviye-i emrine min kıbeli’ş-
şer‘ mansûb vasîsi olmağla vesâyeten meclis-i şer‘-i şerîfde işbu râfi‘ü’r-rakīm 
Mihal v. Yorgo nâm zimmî muvâcehesinde her biri asâleten ve vesâyeten ikrâr-ı 
tâm ve takrîr-i kelâm edip kazâ-i mezkûre tevâbi‘inden Ciflos nâm karye sınırı 
dâhilinde Kolunca suyu demekle ma‘rûf nehir üzerinde olan buğday değirmeni-
nin nısf-ı şâyi‘i mûrisimiz babamız hâlik-i mezkûrun mülkü olup ba‘de helâkihî 
irsen bize intikāl etmişdir lâkin zarûret-i düyûn-ı müsbeti için âhara bey‘ olun-
mak lâzım gelmeğin zikr olunan nısf değirmen sûk-ı sultânîde kirâren ve mirâren 
ba‘de’l-müzâyede ve inkıtâ‘i’r-rağbe merkūm Mihal üzerinde on bir esedî guruş-
da hakk-ı karâr ile karâr edip ziyâde ile tâlib-i âhar zuhûr etmemekle sâlifü’z-zikr 
değirmeni meblağ-ı mezbûr on bir guruşa merkūm Mihal’e tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ edip ol dahi ber vech-i muharrer 
iştirâ ve kabûl eyleyip semeni olan meblağ-ı mezkûr on bir guruşu mersûm Mi-
hal yedinden tamâmen ahz ve kabz eylediğimizden sonra zikr olunan nısf değir-
meni mahallinde zabt ve tasarrufa mesfûr Mihal’i taslît eyledik dedikde gıbbe’t-
tasdîki’ş-şer‘î mâ vaka‘a [bi’t-taleb] ketb olundu.
Fî 5 Ramazân sene [10]90.
Şuhûdü’l-hâl: İspilyot [v.] Yorgaki, Panayot [v.] Yorgo, Niyo [v.] Filad?, Dirlazi? [v.] 
Kostantin.

146 [23b-3] Ramazan b. Davud üzerine eşi ve kızı için nafaka takdiri
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de el-Hâc 
Hüsrev mahallesinde sâkine Hatice bt. Mustafa nâm hâtun meclis-i şer‘de takrîr-i 
kelâm [edip] zevcim gāib ani’l-meclis Ramazan b. Davud nâm kimesneyi beni 
bilâ-nafaka terk edip âhar diyâra gitmek ile hâlâ kıbel-i şer‘den bana ve mezbûr 
Ramazan’ın firâşından [hâsıla ve benden] mütevellide hâlâ hucr ve terbiyemde 
olan Ümmügülsüm nâm sagīre kadr-i kifâye nafaka ve kisve-bahâ takdîr olunmak 
matlûbumdur dedikde hâkim-i muvakki‘-i sadr-ı kitâb tûbâ-leh ve hüsnü me’âb 
hazretleri dahi zevci gāib-i mezbûr Ramazan minvâl-i muharrer üzre âhar diyâra 
gittikde cins-i nafaka ve sâir şey terk etmediğine ba‘de’l-istihlâf mezbûre Hatice 
ile sagīre-i mezbûrenin nafaka ve kisve-bahâları için her birine târih-i kitâbdan 
yevmî beşer akçeden cem‘an iki nefer kimesneye yevmî on akçe nafaka ve kisve-
bahâ farz ve takdîr eyleyip meblağ-ı mefrûz-ı mezbûru harc ve sarfa ve lede’l-hâce 
istidâneye ve vakt-i zaferde zevc-i mezbûr Ramazan üzerine rücû‘a izin birle mâ 
vaka‘a kayd şüd.
Fi’l-yevmi’l-hâmis min şehri Ramazâni’l-mübârek li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin b. 
Ali, Hasan b. Abdullah.

147 [23b-4] Siyavuş b. Abdullah’ın evini Zeyneb Hatun Vakfı’na 
istiğlâl yoluyla satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Bıçakçı Ferhad mahallesinde sâkin Siyavuş b. Abdullah nâm kimesne meclis-i 
şer‘-i hatîr-i lâzımü’t-tevkīrde medîne-i Hazret-i Eyyûb’da vâki‘ merhûme Zeyneb 
Hâtun vakfı’nın bi’l-fi‘l mütevellîsi olan işbu râfi‘ü’l-kitâb Halil Efendi b. Haydar 
nâm kimesne mahzarında tav‘an ikrâr-ı tâm ve takrîr-i kelâm edip silk-i mülküm-
de münselik olup mahalle-i mezbûrede vâki‘ bir tarafdan bostancı İbrahim mülkü 
ve bir tarafdan el-Hâc Mehmed b. Abdullah mülkü ve bir tarafdan Emir Paşa vak-
fı olan menzil ve bir tarafdan tarîk-i hâs ile mahdûd mülk menzilimi cemî‘ tevâbi‘ 
ve levâhıkı ile mütevellî-i mezbûr Halil Efendi’ye bi tarîki’l-istiğlâl elli kıt‘a esedî 
guruşa bey‘ ve teslîm ol dahi vakf-ı mezkûr malıyla tarîk-i merkūm üzre iştirâ 
ve tesellüm ve kabûl eyleyip semeni olan meblağ-ı mastûr elli guruşu mütevellî-i 
mezbûr Halil Efendi yedinden bi’t-tamâm ve’l-kemâl ahz ve kabz eylediğimden 
yine mütevellî-i mezbûr menzil-i mahdûd-ı mezkûru ba‘de’t-tahliyyeti’ş-şer‘iyye 
ve’t-tekābuzi’l-mer‘î târih-i kitâb şehri gurresinden her senesi yedişer buçuk esedî 
guruş ücret ile bana îcâr ve teslîm ben dahi ber vech-i muharrer istîcâr ve tesellüm 
ve kabûl eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb kayd şüd.
Fi’l-yevmi’l-hâmis min şehri Ramazâni’l-mübârek li sene tis‘în ve elf.
Şuhûdü’l-hâl: İvaz b. Ali, Mustafa b. Süleyman, Hasan b. Hüdâverdi, Hasan b. Ab-
dullah, Mehmed b. Eyüb, Ali b. Abdullah, Mehmed b. Mahmud ve gayruhüm.

148 [24a-1] İsmail b. Rüstem’in evinin vârisleri tarafından Mustafa Ağa 
b. Piyâle’ye satılması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Câmi‘-i 
Kebîr mahallesi sükkânından iken bundan akdem fevt olan İsmail Efendi b. Rüs-
tem nâm müteveffânın verâseti zevce-i metrûkesi Rahime bt. Muharrem nâm 
hâtun ile sulbî kebîr oğulları Abdullah ve Süleyman ve İbrahim ve sulbiye kebîre 
kızı Âişe’ye münhasıra ve zikri âtî menzil beynlerinde sekiz sehimden i‘tibâr olu-
nup sihâm-ı mezkûreden bir sehmi mezbûre Rahime’ye ve ikişer sehmi merkūmûn 
Abdullah ve Süleyman ve İbrahim ve bir sehmi dahi merkūme Âişe’ye isâbet ey-
lediği şer‘an zâhir ve mütehakkik oldukdan sonra mezbûre Rahime asâleten ve 
merkūmûn Abdullah ve Süleyman ve İbrahim dahi asâleten ve mezbûre Âişe’nin 
zevci ve tarafından husûs-ı âti’l-beyânı ikrâra vekîli olup hasm-ı câhid mahzarın-
da mezbûrenin zâtını ma‘rifet-i şer‘iyye ile ârifân olan mezbûrân Abdullah ve Sü-
leyman şehâdetleri ile şer‘an vekâleti sâbite olan Ahmed b. Mahmud nâm kimes-
ne vekâleten meclis-i şer‘-i şerîfde işbu râfi‘ü’l-kitâb fahrü’l-emâsil ve’l-akrân Mus-
tafa Ağa b. Piyâle tarafından ikrâr-ı âti’z-zikri tasdîke vekîl-i sâbitü’l-vekâlesi olan 
Musa Bey b. Mehmed mahzarında her biri tâyi‘an ikrâr-ı tâm ve takrîr-i kelâm edip 
mûrisim müteveffâ-yı mezbûr İsmail Efendi’nin muhallefâtından olup mahalle-i 
mezbûrede vâki‘ bir tarafdan Kettânî nâm sâhibü’l-hayrın vakıf odaları ve bir taraf-
dan Ferhad Paşa Türbesi ve bir tarafdan müteveffâ-yı mezbûrun muhallefâtından 
olan bozahâne ve bir tarafdan tarîk-i âm ile mahdûd olup dâhiliyyesinde iki bâb 
fevkānî oda ve iki sofa ve bir tahtânî oda ve bir kileri ve matbah ve bi’r-i mâ ve 
kenîf ve cüneyneyi ve hâriciyyesinde bir fevkānî oda ve bir sofa ve altında bir oda 
ve bir ahırı ve kenîfi müştemil mülk menzilde olan hisse-i mezkûrelerimizi cemî‘ 
tevâbi‘ ve levâhıkıyla müvekkil-i mezbûr Mustafa Ağa’ya seksen bin fıddî râyic fi’l-
vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm vekîl-i mezbûr Musa Bey dahi müvekkil-i mûmâ-ileyh Mustafa Ağa için ber 
vech-i muharrer iştirâ ve tesellüm ve kabûl eyledikden sonra semeni olan meblağ-ı 
mezkûr seksen bin akçeyi asâlet ve vekâletimiz hasebiyle müvekkil-i mûmâ-ileyh 
Mustafa Ağa’nın malından olmak üzre vekîl-i mezbûr Musa Bey yedinden bi’t-
tamâm ve’l-kemâl ahz ve kabz eyledik min ba‘d menzil-i mahdûd-ı mezkûrda vec-
hen mine’l-vücûh alâka ve medhalimiz kalmadı müvekkil-i mûmâ-ileyh Mustafa 
Ağa’nın mülk-i müşterâsı olmuşdur keyfe mâ yeşâ’ ve yahtâr mutasarrıf olsun de-
diklerinde mukırrûn-ı merkūmûnun kelimât-ı mahkiyelerini vekîl-i mezbûr Musa 
Bey vicâhen ve şifâhen tasdîk ve tahkīk etmeğin mâ vaka‘a kayd şüd.
Fi’l-yevmi’s-sâdis min Ramazâni’l-mübârek li sene tis‘în ve elf.
Şuhûdü’l-hâl: Hasan b. Mehmed, Ali Çelebi b. Osman, el-Hâc Yusuf b. Ahmed, 
Hüseyin b. Mustafa, aşçı Ahmed Beşe b. ( ), Mustafa b. Seyyid Gaffar, Abdülganî 
Çelebi b. Hüseyin, Mehmed b. Eyüb, Mehmed b. Mahmud.

149 [24a-2] Receb Efendi b. Yusuf ’un Baba Haydar Mescidi Vakfı’na 
mütevelli tayin olunması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Baba 
Haydar mahallesi ahâlîsinden fahrü’l-emâsil ve’l-akrân İbrahim Ağa b. Durmuş 
ve umdetü’l-akrân Hasan Ağa b. Abdülvehhab ve Hasan Efendi b. Veli ve el-Hâc 
Davud Ağa b. Mehmed ve Mustafa Ağa b. Abdullah ve el-Hâc İbrahim b. Mehmed 
ve Halil Çelebi b. Mehmed ve Mustafa Çelebi b. Mehmed ve Hasan Çelebi b. Hüse-
yin ve Ali Çelebi b. Abdullah ve İsmail Çelebi b. Mehmed ve sâir mahsûrü’l-esâmî 
ve’l-eşhâs kimesneler bi ecma‘ihim meclis-i şer‘-i şerîfe gelip her biri takrîr-i kelâm 
ve bast-ı merâm edip mahalle-i mezbûrede vâki‘ Baba Haydar Mescidi demekle 
ma‘rûf mescidin zimem-i nâsda olan nukūd-ı mevkūfesine mütevellî olan eş-Şeyh 
Abdullah Efendi b. İsa fevt olup yeri mahlûl olmağla yerine işbu râfi‘ü’l-kitâb Re-
ceb Efendi b. Yusuf her vechile mahal ve müstahık ve tevliyyete kādir ve hizme-
tinde mukaddim ve sâ‘î olmağın hâkim-i muvakki‘-i sadr-ı kitâb tûbâ-leh ve hüs-
nü me’âb hazretleri mezbûr Receb Efendi’yi nukūd-ı mezkûreye ahâlî-i mahalle-i 
mezbûrenin talebleriyle mütevellî nasb ve ta‘yîn eyledikde ol dahi tevliyyet-i 
merkūmeyi kabûl ve merâsimini edâya müte‘ahhid olmağın işbu vesîka-i enîka 
ketb olundu.
Fi’l-yevmi’s-sâmin min şehri Ramazâni’l-mübârek li sene tis‘în ve elf.
Şuhûdü’l-hâl: Abdullah Efendi b. İbrahim el-Kadı, Hüseyin Efendi b. ( ) el-İmâm-ı 
Davud Ağa, Hüseyin b. Veli, Bektaş Çelebi b. İshak, Mehmed b. Eyüb, Mehmed 
b. Mahmud, Hasan b. Abdullah, Ali b. Abdullah, Mustafa Çelebi b. İsmail, Yusuf 
Dede b. Ali.

150 [24a-3] Şehzadegân Zâviyesi şeyhi Şeyh Yusuf Efendi’nin Karabaş 
Şeyh’in halifesinden olmadığının anlaşıldığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Baba 
Haydar mahallesi ahâlîsinden fahrü’l-emâsil ve’l-akrân İbrahim Ağa b. Durmuş 
ve umdetü’l-akrân Hasan Ağa b. Abdülvehhab ve Hasan Efendi b. Veli ve Mustafa 
Ağa b. Abdullah ve el-Hâc İbrahim b. Mehmed ve Mustafa Çelebi b. Mehmed ve 
Hasan Çelebi b. Hüseyin ve Ali Çelebi b. Abdullah ve el-Hâc Davud Ağa b. Meh-
med ve İsmail Çelebi b. Mehmed ve sâir mahsûrü’l-esâmî ve’l-eşhâs kimesneler 
meclis-i şer‘-i şerîfde mahalle-i mezbûre sükkânından Hüseyin b. Ali nâm kimes-
ne mahzarında her biri üzerine da‘vâ ve takrîr-i kelâm edip mahalle-i mezbûrede 
vâki‘ Şehzâdegân zâviyesi’nin hâlâ zâviyedârı olan eş-Şeyh Yusuf Efendi b. Meh-
med hâliyâ nefy olunan Karabaş Şeyh’in halîfesinden değil iken mezbûr Hüseyin 
merkūm eş-Şeyh Yusuf için hilâf-ı vâki‘ mersûm Karabaş Şeyh’in halîfesinden ol-
mak üzre ahâlî-i mahallenin haberi yok iken ahâlî-i mahallenin ağzından taraf-ı 
Saltanat-ı aliyye’ye mahallemizden ihrâc oluna deyû arzuhâl etmiş suâl olunup 
takrîri tahrîr olunmak matlûbumuzdur dediklerinde gıbbe’s-suâl mezbûr Hüse-
yin cevâbında fi’l-vâki‘ mezbûr eş-Şeyh Yusuf Efendi merkūm Karabaş Şeyh’in 
halîfesinden olmak zu‘muyla ihrâcı için arzuhâl etmiş idim lâkin mezbûr eş-Şeyh 
Yusuf ’u hâkimü’ş-şer‘ ve ahâlî-i mahalle teftîş ve tefahhusdan sonra mezbûr eş-
Şeyh Yusuf ’un mersûm Karabaş Şeyh’in halîfesinden olmayıp ehl-i sünnet ve’l-
cemâ‘atden olduğu zâhir ve müte‘ayyin oldukdan sonra ben dahi sâir ahâlî-i ma-
halle ile ma‘an zâviye-i mezbûrede mezbûr eş-Şeyh Yusuf ’u zâviyedâr edip ve 
zâviye-i mezbûrede iskân eyledik dedikde gıbbe’t-tasdîki’l-mu‘teber mâ hüve’l-
vâki‘ kayd şüd.
Fi’l-yevmi’t-tâsi‘ min şehri Ramazâni’l-mübârek li sene tis‘în ve elf.
Şuhûdü’l-hâl: Mustafa Çelebi b. Mehmed, el-Hâc Ahmed b. Abdullah, es-Sâbikūn.

151 [24a-4] Mustafa b. Ali’nin Hasköy ve Piri Paşa iskelelerindeki 
hamallar üzerine kethüda tayin olunması
Havâss-ı Aliyye kazâsına tâbi‘ kasaba-i Hasköy iskelesi’nde ve Pîrî Paşa iskelele-
rinin hamalları bi esrihim meclis-i şer‘-i şerîfe gelip yine mezbûr hamallardan 
işbu râfi‘ü’l-vesîka Mustafa b. Ali nâm kimesne mahzarında her biri takrîr-i kelâm 
edip hâlâ bizim kethüdâmız olmamağla mezbûr Mustafa, kethüdâlığa cümle-
den ehak olmağın kıbel-i şer‘den mezbûr Mustafa bize kethüdâ nasb olunmak 
murâdımızdır dediklerinde hâkim-i muvakki‘-i sadr-ı kitâb tûbâ-leh ve hüsnü 
me’âb dahi mezbûr Mustafa’yı merkūmûn hamallara kethüdâ nasb ve ta‘yîn eyle-
dikde ol dahi kethüdâlık hizmetini kabûl ve levâzımını edâya müte‘ahhid olmağın 
mâ hüve’l-vâki‘ kayd şüd.
Fi’l-yevmi’t-tâsi‘ min şehri Ramazâni’l-mübârek li sene tis‘în ve elf.
Şuhûdü’l-hâl: Musa Bey b. Mehmed, Hüseyin Çelebi b. Ali, Mehmed b. Eyüb, 
Mehmed b. Mahmud.

152 [24a-5] Mosi v. David’in Hasköy hamallarından aldığı 
paranın iade edilmesi
Havâss-ı Aliyye kazâsına tâbi‘ kasaba-i Hasköy’de hamal tâifesinden işbu bâ‘isü’l-
vesîka Mustafa b. Ali ve Mehmed b. Bayram ve Şaban b. Osman ve Ahmed b. 
Mehmed ve İbrahim b. Mehmed ve Ahmed b. Abdullah ve Ömer b. Pîrî ve Ab-
dullah b. Resul nâm kimesneler meclis-i şer‘-i şerîfde yine kasaba-i mezbûrede 
tâife-i mezkûreden Mosi v. David nâm Yahudi muvâcehesinde her biri üzerine 
da‘vâ ve takrîr-i kelâm edip merkūm Mosi târih-i kitâbdan üç ay mukaddem 
ben mahrûse-i Galata hamalları kethüdâsı tarafından mansûb kethüdânız ol-
dum deyû bizden bi gayri hakkın on altı esedî guruşumuzu ahz ve kabz etmiş-
dir suâl olunup alıverilmek matlûbumuzdur dediklerinde gıbbe’s-suâl merkūm 
Mosi cevâbında müdde‘iyûn-ı merkūmûndan bî-vech on altı esedî guruşlarını 
ahz ve kabz eylediğini tav‘an ikrâr etmeğin alâ mûcebi ikrârihî müdde‘iyûn-ı 
mezbûrûna meblağ-ı mezkûru edâ ve teslîme mersûm Mosi’ye tenbîh birle mâ 
vaka‘a kayd şüd.
Fi’l-yevmi’t-tâsi‘ min şehri Ramazâni’l-mübârek li sene tis‘în ve elf.
Şuhûdü’l-hâl: es-Sâbikūn.

153 [24b-1] Hasan Bey b. Ali’nin zaptettiği kenif ve matbahın Şehzadegân 
Mescidi Zâviyesi Vakfı’na ait olması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Baba Hay-
dar mahallesinde vâki‘ Şehzâdegân Mescidi Zâviyesi evkāfı’na bi’l-fi‘l mütevellî 
olan işbu râfi‘ü’l-kitâb Receb Efendi b. Yusuf meclis-i şer‘-i şerîfe gelip bi’t-
tevliyye takrîr-i kelâm ve bast-ı merâm edip zâviye-i mezkûre tetimmâtından ve 
müştemilâtından olan bir kenîf ile bir matbah hilâf-ı şart-ı vâkıf ve vaz‘-ı kadîme 
muhâlif sâbıkan zâviye-i mezkûrenin şeyhî iken vefât eden Abdullah Efendi 
hayâtında kendi sâkin olduğu menzili hudûdu dâhiline idhâl ve ilhâk etmişdir 
hâlâ kıbel-i şer‘-i şerîfden üzerine varılıp ba‘de’l-mu‘âyene ve’l-müşâhede vâki‘ hâl 
ahâlî-i mahalle-i mezbûreden ba‘de’l-istintâk yine vaz‘-ı kadîmi üzre ibkā ve mu-
karrer kılınmak murâdımdır dedikde savb-ı şer‘den mevlânâ Mustafa Efendi b. İs-
mail irsâl olunup ol dahi hâssa mi‘mârlarından Üstâd Ali Beşe b. Abdullah ve sâir 
zeyl-i vesîkada mastûrü’l-esâmî olup husûs-ı mezkûra vukūf ve şu‘ûru olan bî-
garaz müslimîn ile zâviye-i merkūmeye varıp akd-i meclis-i şer‘-i münîr eyledikde 
mezbûr Receb Efendi meclis-i ma‘kūd-ı mezbûrda sâlifü’z-zikr kenîfe ve matba-
ha vaz‘-ı yed edip müteveffâ-yı mezbûr Şeyh Abdullah’ın dâmâdı olan Hasan Bey 
b. Ali mahzarında üzerine da‘vâ ve takrîr-i kelâm edip mezbûrân kenîf ve mat-
bah zâviye-i mezbûrenin müştemilâtından iken hâlâ mezbûr Hasan Bey sâlifü’l-
beyân kenîf ve matbaha sâkin oldukları menzilin müştemilâtından olmak üzre 
hilâf-ı şart-ı vâkıf vaz‘-ı kadîme muhâlif vaz‘-ı yed eder suâl olunup kasr-ı yedine 
tenbîh olunmak murâdımdır dedikde gıbbe’s-suâl mezbûr Hasan Bey cevâbında 
sâlifü’l-beyân kenîf ve matbaha vaz‘-ı yedini ikrâr lâkin matbah-ı merkūm ile 
kenîf-i mezbûr zâviye-i mezbûre müştemilâtından olduğu ma‘lûmum değildir de-
yicek mütevellî-i mezbûrdan sıdk-ı makālini mübeyyine beyyine taleb olunduk-
da udûl-i ahrâr-ı ricâlden olup mahalle-i mezbûre sâkinlerinden Mustafa Çelebi 
b. Mehmed ve Halil Ağa b. Mehmed ve el-Hâc İbrahim b. Mehmed ve Yusuf Dede 
b. Ali ve Hasan b. Hüseyin meclis-i ma‘kūd-ı mezbûr[da] li ecli’ş-şehâde meclis-i 
şer‘a hâzırûn olup her biri istişhâd ve istihbâr olundukda her biri cevâbında fi’l-
hakīka zikr olunan matbah ve kenîf zâviye-i merkūmenin müştemilâtından olup 
kadîmden zâviye-i mezkûrede sâkin olanlar mezbûrân kenîfi ve matbahı dahi ta-
sarruf ve isti‘mâl edegelmişlerdir biz bu husûsa bu vech üzre şâhidleriz şehâdet 
dahi ederiz dediklerinde gıbbe’t-ta‘dîl ve’t-tezkiyye şehâdetleri makbûle olma-
ğın mûcebiyle zâviye-i mezbûrede sâkin olanlar vaz‘-ı kadîmi üzre sâlifü’l-beyân 
kenîf ve matbahı tasarruf ve isti‘mâllerine mâni‘ olunmak üzre mezbûr Hasan 
Bey’e tenbîh eylediğini mevlânâ-yı mezbûr mahallinde tahrîr ba‘dehû ma‘an irsâl 
olunan Ali b. Abdullah ile meclis-i şer‘a gelip her biri alâ vukū‘ihi inhâ ve takrîr 
etmeğin mâ hüve’l-vâki‘ mütevellî-i mezbûr talebiyle ketb ve tahrîr olunup yed-i 
tâlibine def ‘ olundu.
Fi’l-yevmi’t-tâsi‘ min şehri Ramazâni’l-mübârek li sene tis‘în ve elf.
Şuhûdü’l-hâl: Abdullah Efendi b. İbrahim el-Kadı, Hasan Efendi b. ( ) el-İmâm-ı 
Davud Ağa, Mustafa Çelebi b. Ahmed, Ahmed Çelebi b. Ali, Hüseyin b. Veli, Meh-
med b. Eyüb.

154 [24b-2] Ahmed b. Abdullah’ın vefat eden İsmail b. Rüstem’de 
alacağı olduğunun tespiti
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Câmi‘-i 
Kebîr mahallesinde sâkin işbu râfi‘ü’l-kitâb Ahmed b. Abdullah nâm kimesne 
meclis-i şer‘-i şerîfde mahalle-i mezbûre sâkinlerinden olup bundan akdem fevt 
olan İsmail b. Rüstem nâm müteveffânın muhallefâtına vâzı‘atü’l-yed olan zevce-
si Rahime bt. Muharrem nâm hâtun mahzarında üzerine da‘vâ ve takrîr-i kelâm 
edip müteveffâ-yı merkūm İsmail Efendi zimmetinde cihet-i deyn-i şer‘îden 
yüz elli kıt‘a esedî guruş hakkım olup hattâ müteveffâ-yı mezbûr hâl-i hayâtında 
huzûr-ı müslimînde meblağ-ı merkūm yüz elli esedî guruş deyni olduğunu 
ikrâr dahi edip kable’l-edâ fevt olmağla zimmetinde bâkī kalmışidi hâlâ tereke-i 
vâfiyesinden bana edâya mezbûr Rahime Hâtun’a tenbîh olunmak matlûbumdur 
dedikde gıbbe’s-suâl mezbûre Rahime Hâtun tereke-i müteveffâ-yı merkūma 
vaz‘-ı yedini ikrâr lâkin müdde‘î-i mezkûr zevci müteveffâ-yı mezbûr zimme-
tinde minvâl-i muharrer üzre yüz elli esedî guruş hakkı olduğunu inkâr edi-
cek müdde‘î-i mezbûrdan sıdk-ı makālini mübeyyine beyyine taleb olunduk-
da udûl-i ricâlden olup mahalle-i mezbûre sükkânından el-Hâc Yusuf b. Ah-
med ve müteveffâ-yı mezbûrun sulbî kebîr oğulları Abdullah ve Süleyman li 
ecli’ş-şehâde makām-ı kazâya hâzırûn olup istişhâd olunduklarında fi’l-hakīka 
müteveffâ-yı mezbûr hâl-i hayâtında müdde‘î-i merkūm Ahmed’e vech-i meşrûh 
üzre meblağ-ı mezkûr yüz elli esedî guruşu zimmetinde lâzımü’l-kazâ deyni ol-
duğunu bizim huzûrumuzda kirâren ikrâr ve bizi işhâd eyledi biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylelediklerinde ba‘de’t-ta‘dîl ve’t-tezkiyye şehâdetleri makbûle oldukdan sonra 
zikr olunan yüz elli esedî guruşdan müteveffâ-yı mezkûrdan hayâtında küllen 
ve ba‘zan ahz ve istîfâ veya hibe veya âhara havâle ve yahud taraf-ı şer‘iyyeden 
bir tarîk ile zimmetini ibrâ eylemediğine müdde‘î-i mezbûr Ahmed’e yemîn 
teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ etmeğin 
mûcebiyle meblağ-ı mezkûr yüz elli esedî guruşu müteveffâ-yı mezbûrun tereke-i 
vâfiyesinden mezbûr Ahmed’e edâ ve teslîme mezbûre Rahime’ye tenbîh birle mâ 
hüve’l-vâki‘ kayd şüd.
Fi’l-yevmi’s-sâmin min şehri Ramazâni’l-mübârek li sene tis‘în ve elf.
Şuhûdü’l-hâl: Musa Bey b. Mehmed, İbrahim Çelebi b. Mehmed, Ali Çelebi b. Os-
man, Hasan Beşe b. Mehmed, el-Hâc Yusuf b. Ali ve gayruhüm.

155 [24b-3] Dimo v. Luka’nın arsasını Simo v. Peçka’ya satması
Vilâyet-i Rumeli’nde Livâ-i Yanya’da Koniçe kazâsına tâbi‘ Bapoçka nâm kar-
yede sâkin Dimo v. Luka nâm zimmî meclis-i şer‘-i şerîfde işbu râfi‘ü’r-rakīm 
Simo v. Peçka nâm zimmî muvâcehesinde tâyi‘an ikrâr-ı tâm ve takrîr-i kelâm 
edip akd-i âtî sudûruna değin silk-i mülk-i sahîhimde münselik olup karye-i 
mezbûrede vâki‘ iki tarafı yine benim mülküm ve bir tarafı merkūm Simo mül-
kü ve bir tarafı tarîk-i âm ile mahdûd olup tûlen otuz zirâ‘ ve arzen üç zirâ‘ bi 
hesâb-ı terbî‘î doksan zirâ‘ mülk tarîk-i hâsım olan arsa-i hâliyemi cemî‘ tevâbi‘i 
ile merkūm Simo’ya dört yüz elli akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ edip ol dahi ber vech-i muharrer iştirâ ve kabûl eyle-
yip semeni olan meblağ-ı mezkûr dört yüz elli akçeyi merkūm Simo yedinden 
tamâmen ahz ve kabz eylediğimden sonra zikr olunan arsayı mahallinde zabt 
ve tasarrufa merkūm Simo’yu taslît eyledim dedikde gıbbe’t-tasdîki’ş-şer‘î mâ 
vaka‘a kayd şüd.
Fi’l-yevmi’l-âşir min şehri Ramazâni’l-mübârek li sene tis‘în ve elf.
Şuhûdü’l-hâl: Hüseyin Çelebi b. Ali, Mehmed b. Eyüb, Mehmed b. Mahmud, Ali 
b. Abdullah, Hasan b. Abdullah.

156 [24b-4] İstefan v. Radol’un alacak davasında Sâlih Çelebi 
b. Mehmed ile sulh olması
Mahmiye-i İstanbul’da el-Hâc Muhyiddin mahallesi ahâlîsinden İstefan v. Radol 
nâm zimmî meclis-i şer‘-i şerîfde işbu râfi‘ü’l-kitâb Sâlih Çelebi b. Mehmed mah-
zarında bi’t-tav‘i’s-sâf ikrâr ve i‘tirâf edip merkūm Sâlih Çelebi zimmetinde her 
re’si birer esedî guruşdan kırk aded koyun semeninden kırk kıt‘a esedî guruş hak-
kım olup hâlâ taleb eylediğimde ol dahi meblağ-ı mezkûru tamâmen edâ ve teslîm 
eyledim deyû cevâb vermek ile beynimizde münâza‘ât-ı kesîre ve muhâsamât-ı 
ekîde vâkı‘a olmuşdu el-hâletü hâzihî beynimize muslihûn-ı müslimûn tavassut 
edip meblağ-ı mezkûr kırk guruş da‘vâsından mezbûr Sâlih Çelebi ile yirmi guruş 
üzerine sulh eylelediklerinde ben dahi sulh-ı mezbûru kabûl ve bedel-i sulh olan 
meblağ-ı mezkûru bi’t-tamâm mezbûr Sâlih yedinden ahz ve kabz edip husûs-ı 
mezkûra müte‘allika ve bundan akdem cihet-i karzdan da‘vâ eylediğim on beş gu-
ruş da‘vâsından ve beynimizde ma‘lûm çiftliğe müte‘allika da‘vâdan mezbûr Sâlih 
Çelebi zimmetini ibrâ-i âm ile ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a kayd şüd.
Fi’l-yevmi’l-hâdî aşer min Ramazâni’l-mübârek li sene tis‘în ve elf.
Şuhûdü’l-hâl: Hüseyin Çelebi b. Muharrem, İbrahim Çelebi b. İsa, Mahmud Çele-
bi b. Mehmed, Osman b. ( ) el-Mübâşir, Mehmed b. Eyüb ve gayruhüm.

157 [25a-1] Kirko v. Minho’nun bazı emlâk hissesini kardeşi Lasko’ya 
satıp tarlalardaki hisselerini devretmesi
Vilâyet-i Rumeli’nde Premedi kazâsına tâbi‘ Delvine nâm karye ahâlîsinden Kirko 
v. Minho nâm zimmî meclis-i şer‘-i şerîfde li ebeveyn er karındaşı işbu râfi‘ü’r-
rakīm Lasko nâm zimmî muvâcehesinde tâyi‘an ikrâr-ı tâm ve takrîr-i kelâm edip 
karındaşım mezbûr Lasko ile ale’l-iştirâki’s-seviy silk-i mülk ve zabt ve tasarrufu-
muzda olup karye-i mezbûrede vâki‘ bir tarafdan Veçko v. Piyo nâm zimmî mülkü 
ve bir tarafdan Panko v. Kirko mülkü ve bir tarafdan yine merkūm Panko’nun tar-
lası ve bir tarafdan tarîk-i âm ile mahdûd dört bâb tahtânî odaları ve havluyu müş-
temil menzilde olan nısf hisse-i şâyi‘amı ve yine karye-i merkūme kurbunda Sel-
kene? nâm mevzi‘de vâki‘ lede’l-ahâlî ma‘lûmü’l-hudûd üç kıt‘a bağlarda olan nısf 
hisse-i şâyi‘amı dahi cemî‘ tevâbi‘ ve levâhıkı ile karındaşım mezbûr Lasko’ya bi 
safkatin vâhidetin bin akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î bey‘ edip ol dahi vech-i muharrer üzre iştirâ ve kabûl eyledikden sonra yine 
karye-i mezbûre sınırı dâhilinde mevâzi‘-i adîde[de] vâki‘ lede’l-ahâlî ve’l-cîrân 
ma‘lûmü’l-hudûd altı kıt‘a tarlalarda olan nısf hisse-i şâyi‘amın dahi hakk-ı tasar-
ruflarını ma‘rifet-i sâhib-i arz ile karındaşım mersûm Lasko’ya beş yüz akçe be-
del mukābelesinde tefvîz ve ferâğ edip ol dahi minvâl-i muharrer üzre tefevvuz 
ve kabûl eyleyip semen-i mezbûr ile bedel-i mezkûr ki cem‘an bin beş yüz akçe-
yi mesfûr Lasko yedinden bi’t-tamâm ahz ve kabz eylediğimden sonra zikr olu-
nan menzil ve bağlar ve tarlaların nısf-ı şâyi‘alarını mahallinde zabt ve tasarru-
fa karındaşım mersûm Lasko’yu taslît eyledim dedikde gıbbe’t-tasdîki’ş-şer‘î mâ 
vaka‘a kayd şüd.
Fi’l-yevmi’l-hâdî aşer min şehri Ramazâni’l-mübârek li sene tis‘în ve elf.
Şuhûdü’l-hâl: Receb Efendi b. Yusuf el-İmâm, Hasan b. Ali, Mehmed b. Eyüb, Ha-
san b. Abdullah ve gayruhüm.









158 [25a-2] Fâtıma bt. Hacı Hüseyin’in ev hissesini Havva 
bt. Abdülcelil’e satması
Husûs-ı âti’l-beyânı mahallinde tahrîri için mahkeme-i şerîfeden mevlânâ 
Mustafa Efendi b. İsmail irsâl olunup ol dahi zeyl-i kitâbda muharrerü’l-esâmî 
müslimîn ile medîne-i Hazret-i Ebî Eyyûb el-Ensârî -radiye anhu Rabbühü’l-Bârî-
’de Ali Paşa mahallesinde sâkin fahrü’s-sâdât Mustafa Çelebi b. Ahmed nâm ki-
mesnenin menziline varıp akd-i meclis-i şer‘-i mübîn eyledikde hâlâ mahmiye-i 
İstanbul’da Molla Gürânî mahallesinde sâkine Fâtıma bt. el-Hâc Hüseyin nâm 
hâtun meclis-i ma‘kūd-ı mezkûrda işbu râfi‘atü’l-kitâb Havva bt. Abdülcelil nâm 
hâtun muvâcehesinde ikrâr ve i‘tirâf edip silk-i mülk-i sahîhimde münselik olup 
medîne-i mezbûrede Servi mahallesinde vâki‘ bir tarafı merhûm Ebussuûdzâde 
çayırı ve bir tarafı ba‘zan Kurşunî Halil ve ba‘zan Abdullah Halîfe mülkleri ve 
bir tarafdan mezbûr es-Seyyid Mustafa Çelebi mülkü ve bir tarafı tarîk-i âm ile 
mahdûd menzilde olan bin yetmiş sekiz sehim hisse-i şer‘iyye-i şâyi‘amı mezbûre 
Havva Hâtun’a kırk beş esedî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve temlîk edip ol dahi minvâl-i muharrer üzre iştirâ ve te-
mellük ve kabûl eyledikden sonra semeni olan meblağ-ı mezbûr kırk beş guru-
şu meclis-i ma‘kūd-ı mezkûrda mezbûre Havva Hâtun yedinden bi’t-tamâm ve’l-
kemâl ahz ve kabz eyledim ba‘de’l-yevm menzil-i mahdûd-ı mezkûrun cümlesi 
mezbûre Havva Hâtun’un mülk-i müşterâsı olmuşdur keyfe mâ teşâ’ mutasarrıfe 
olsun menzil-i mezkûrda benim kat‘â alâka ve medhalim yokdur dedikde gıbbe’t-
tasdîki’ş-şer‘î vâki‘ hâli mevlânâ-yı mezbûr mahallinde tahrîr ba‘dehû ma‘an irsâl 
olunun Mehmed Çelebi b. Mahmud ile meclis-i şer‘a gelip alâ vukū‘ihi inhâ ve 
takrîr etmeğin mâ hüve’l-vâki‘ kayd şüd.
Fi’l-yevmi’s-sâlis aşer min şehri Ramazâni’l-mübârek sene [10]90.
Şuhûdü’l-hâl: Mehmed Efendi b. Hasan, Mehmed Çelebi b. Mehmed, Mustafa Çe-
lebi b. Abdullah, Abdullah Halîfe b. Abdullah, Himmet Beşe b. ( ) Berber, Yusuf b. 
Abdullah, Kenan b. Abdullah ve Mehmed b. Eyüb.

159 [25a-3] Şeyh Mehmed Çelebi b. Şeyh Cafer Efendi’nin evini Mahmud 
Ağa b. Hacı Mustafa’ya satması
Vilâyet-i Anadolu’da Kangırı kasabası ma hal lâ tın dan Câmi‘-i Kebîr mahalle-
si sükkânından olup hâlâ medîne-i Hazret-i Ebî Eyyûb el-Ensârî -radiye anhu 
Rabbühü’l-Bârî-’de Takyecibaşı mahallesinde müsâfiren sâkin Şeyh Mehmed Çe-
lebi b. Şeyh Cafer Efendi meclis-i şer‘-i şerîfde işbu râfi‘ü’l-kitâb Mahmud Ağa 
b. Hacı Mustafa mahzarında ikrâr ve i‘tirâf edip silk-i mülk-i sahîhimde münse-
lik olup mahalle-i mezbûrede vâki‘ bir tarafı Emir Hacı Veli mülkü ve bir tarafı 
Tekneoğlu Habil mülkü ve iki tarafı tarîk-i âm ile mahdûd dâhiliyyesinde iki bâb 
karşı-be-karşı tahtânî oda ve bir sofa ve havlu ve ahırı ve hâriciyyesinde bir bâb 
tahtânî oda ve havlu ve zât-ı eşcâr-ı müsmire ve gayr-ı müsmireyi müştemil 
mülk-i mevrûs menzilimi cemî‘ tevâbi‘ ve levâhıkı ile mezbûr Mahmud Ağa’ya alt-
mış esedî guruşa bey‘-i bâtt-ı sahîh-i şer‘î ile bey‘ ve temlîk edip ol dahi minvâl-i 
muharrer üzre iştirâ ve kabûl ve temellük eyledikden sonra semeni olan meblağ-ı 
mezbûr altmış esedî guruşu mezbûr Ahmed Ağa yedinden bi’t-tamâm ve’l-kemâl 
ahz ve kabz eyledim ba‘de’l-yevm menzil-i mahdûd-ı mezkûrda vechen mine’l-
vücûh alâka ve medhalim yokdur, mezbûr Mahmud Ağa’nın mülk-i müşterâsı ol-
muşdur keyfe mâ yeşâ’ mahallinde zabt ve tasarrufa mezbûr Mahmud Ağa’yı taslît 
eyledim dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’r-râbi‘ aşer min şehri Ramazâni’l-mübârek li sene tis‘în ve elf.
Şuhûdü’l-hâl: Abdullah Efendi b. Osman, Mehmed Efendi b. ( ), Fazlullah Efen-
di b. ( ) Müftüzâde, Mehmed b. Mustafa, Ali Efendi b. el-Hâc Ali, Ramazan Bey b. 
Mustafa, Ahmed b. İbrahim, el-Hâc Hamza b. Resul.

160 [25a-4] Hristo v. Mato’nun ev, meyve ağaçları ve tarlalarını 
satması ve devretmesi
Vilâyet-i Rumeli’nde Arnavud Belgradı kazâsına tâbi‘ Yahneli nâm karye 
ahâlîsinden Hristo v. Mato nâm zimmî meclis-i şer‘-i hatîr-i lâzımü’t-tevkīrde işbu 
râfi‘ayi’r-rakīm Yani ve Kostantin veledey Mato nâm zimmîler muvâcehelerinde 
bi tav‘ihî ikrâr-ı tâm ve takrîr-i kelâm edip akd-i âti’z-zikrin sudûruna değin silk-i 
mülk ve taht-ı yedimde olup karye-i mezbûrede vâki‘ bir tarafdan Osman b. Ab-
dullah mülkü ve bir tarafdan Minho v. Niko nâm zimmî mülkü ve bir tarafdan 
cebel ve bir tarafdan tarîk-i âm ile mahdûd bir fevkānî oda ve bir tahtânî oda-
ları ve bir anbarı ve bir tahta ekmek anbarını ve bir kıt‘a bağı müştemil men-
zilimi cemî‘ tevâbi‘i ile ve menzil-i mezkûrda mevcûd iki fıçı ve bir şırahânemi 
ve mevâzi‘-i müteferrikada vâki‘ dört dib zeytin ve dört dib armud eşcârını, bi 
safkatin vâhidetin merkūmân Yani ve Kostantin’e ale’l-iştirâki’s-seviy mutasarrıf 
olmak üzre on bin fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ edip anlar dahi minvâl-i muharrer üzre iştirâ ve 
kabûl eyledikden sonra yine karye-i mezkûre hudûdu dâhilinde mevâzi‘-i adîdede 
vâki‘ lede’l-ahâlî ma‘lûmü’l-hudûd on altı kıt‘a tarlalarımın dahi hakk-ı tasarruf-
larını ma‘rifet-i sâhib-i arz ile mersûmân Yani ve Kostantin’e dört bin akçe bedel 
mukābelesinde tefvîz ve ferâğ edip anlar dahi iştirâk-i seviy üzre tefevvuz ve kabûl 
eyleyip semen-i mezbûr ile bedel-i mezkûr ki cem‘an on dört bin akçeyi mersûmân 
Yani ve Kostantin yedlerinden tamâmen ahz ve kabz eylediğimden sonra emlâk-i 
merkūme ile arâzi-i mezbûreyi mahallinde zabt ve tasarrufuna merkūmân Yani ve 
Kostantin’i taslît eyledim dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâlis aşer min şehri Ramazâni’l-mübârek li sene tis‘în ve elf.
Şuhûdü’l-hâl: Hüseyin b. Kurt, Osman b. Abdullah, Hüseyin b. Abdullah, Ali b. 
Abdullah, Hasan b. Abdullah ve gayruhüm mine’l-huzzâr.

161 [25a-5] Kiko v. Peçka’nın tarlasının kullanım hakkını Peçka 
v. Minho’ya devretmesi
Vilâyet-i Rumeli’nde Opar kazâsına tâbi‘ Kaloras nâm karyede sâkin Kiko v. Peçka 
nâm zimmî meclis-i şer‘-i şerîfde işbu râfi‘ü’r-rakīm Peçka v. Minho nâm zimmî 
muvâcehesinde tâyi‘an ikrâr-ı tâm ve takrîr-i kelâm edip tefvîz-i âtî sudûruna de-
ğin zabt ve tasarrufumda olup karye-i mezbûre sınırı dâhilinde vâki‘ bir tarafı ne-
hir ve bir tarafı Dimo v. Kiko tarlası ve bir tarafı Kosta v. Petro tarlası ve bir tara-
fı Peçka v. Niko tarlası ile mahdûd tahmînen üç keyl tohum istî‘âb eder bir kıt‘a 
tarlanın hakk-ı tasarrufunu ma‘rifet-i sâhib-i arz ile merkūm Peçka’ya dokuz yüz 
elli akçe bedel mukābelesinde tefvîz ve ferâğ edip ol dahi ber vech-i muharrer te-
fevvuz ve kabûl eyleyip bedel-i ferâğ olan meblağ-ı mezkûr dokuz yüz elli akçe-
yi merkūm Peçka yedinden tamâmen ahz ve kabz eylediğimden sonra sâlifü’z-
zikr tarlayı mahallinde zabt ve tasarrufa merkūm Peçka’yı taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb kayd şüd.
Fi’l-yevmi’r-râbi‘ aşer min Ramazâni’l-mübârek li sene tis‘în ve elf.
Şuhûdü’l-hâl: Mehmed b. Hasan, Ali b. Abdullah, Mustafa b. Abdullah, Ali b. Ah-
med, Mehmed b. Eyüb. Hüseyin b. Ali ve gayruhüm.

162 [25b-1, Arapça] Emetullah bt. Mehmed’in muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan Takyecibaşı mahallesin-
de sâkine olan Emetullah bt. Mehmed nâm hâtun meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâmil-i hâze’l-kitâb Ebûbekir b. 
Hüseyin nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği 
râyicü’l-vakt iki bin akçe mehr-i müecceli beynlerinde ma‘lûm ve mu‘ayyen olan 
iddet nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yapdı. Zevce-i mezbûre bu sûretle yeni bir nikâh yapılmadan ve me-
hir ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’r-râbi‘ aşer min şehri Şa‘bâni’l-mübârek sene 
tis‘în ve elf.
Şuhûdü’l-hâl: Osman b. Ramazan, Mehmed b. Cafer, Ser-bölük Hüseyin Çelebi b. 
Ali, Mehmed b. Eyüb, Hasan b. Abdullah, Ali b. Abdullah, Mehmed b. Mahmud

163 [25b-2] Yorgi v. Petro’nun bağını Kirici v. Nikola’ya satması
Vilâyet-i Rumeli’nde medîne-i Yenişehir a‘mâlinden Kûhistan nâhiyesine tâbi‘ 
Maglaharso nâm karye ahâlîsinden Yorgi v. Petro nâm zimmî meclis-i şer‘-i 
hatîrde işbu râfi‘ü’r-rakīm Kirici v. Nikola nâm zimmî muvâcehesinde tav‘an ikrâr 
ve takrîr-i kelâm edip akd-i âti’z-zikrin sudûruna değin silk-i mülk ve zabt ve ta-
sarrufumda olup karye-i mezbûrede bir tarafı vâdi ve bir tarafı orman ve bir ta-
rafı merkūm Kirici bağı ve bir tarafdan yine vâdi ile mahdûd eşcâr-ı müsmire ve 
gayr-ı müsmireli ve bir şırahâne ve bir samanlığı hâvî kürûmu mülk bir kıt‘a bağı-
mı, cemî‘ hukūk ve merâfıkı ile mersûm Kirici’ye iki bin altı yüz akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi ber vech-i 
muharrer iştirâ ve kabûl eyleyip semeni olan meblağ-ı mezkûr iki bin altı yüz ak-
çeyi mesfûr Kirici yedinden tamâmen ahz ve kabz eylediğimden sonra sâlifü’z-
zikr bağı mahallinde zabt ve tasarrufa merkūm Kirici’yi taslît eyledim dedikde 
gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’l-hâmis aşer min şehri Ramazâni’l-mübârek li sene tis‘în ve elf.
Şuhûdü’l-hâl: Hüseyin b. Ali Çelebi Ser-bölük, Mehmed b. Eyüb, Hasan b. Abdul-
lah, Mehmed b. Mahmud.

164 [25b-3] Dimitri v. Nikola’nın bağını Kirici v. Nikola’ya satması
Vilâyet-i Rumeli’nde medîne-i Yenişehir a‘mâlinden Kûhistan nâhiyesine tâbi‘ Mag-
laharso nâm karye sükkânından Dimitri v. Nikola nâm zimmî meclis-i şer‘-i şerîfde 
işbu râfi‘ü’r-rakīm Kirici v. Nikola nâm zimmî muvâcehesinde bi tav‘ihî ikrâr ve 
takrîr-i kelâm edip akd-i âti’z-zikrin sudûruna değin silk-i mülk ve zabt ve tasarru-
fumda olup karye-i mezbûrede vâki‘ bir tarafdan mersûm Kirici bağı ve bir taraf-
dan vâdi ve bir tarafdan Todori bağı ve bir tarafdan tarîk-i âm ile mahdûd kürûmu 
mülk bir kıt‘a bağımı, cemî‘ hukūk ve merâfıkı ile merkūm Kirici’ye bin beş yüz 
fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
bey‘ edip ol dahi ber vech-i muharrer iştirâ ve kabûl eyleyip semeni olan meblağ-ı 
mezkûr bin beş yüz akçeyi mesfûr Kirici yedinden bi’t-tamâm ve’l-kemâl ahz ve 
kabz eyledim ba‘de’l-yevm zikr olunan bağı mahallinde zabt ve tasarrufa merkūm 
Kirici’yi taslît eyledim dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’l-hâmis aşer min şehri Ramazâni’l-mübârek li sene tis‘în ve elf.
Şuhûdü’l-hâl: Hüseyin Çelebi b. Ali, Mehmed b. Eyüb, Mehmed b. Mahmud, Ha-
san b. Abdullah ve gayruhüm.









165 [25b-4] Pano v. Minho’nun bazı emlâkini ve tarlasını Hristo 
v. Angalod’a bağışlaması
Fi’l-asl vilâyet-i Rumeli’nde Koniçe kazâsına tâbi‘ Çersko nâm karyeden olup 
hâlâ mahmiye-i İstanbul’da Yenibahçe kurbunda sâkin Pano v. Minho meclis-i 
şer‘de dâmâdı Hristo v. Angalod nâm zimmî muvâcehesinde ikrâr edip akd-i âtî 
sudûruna değin mülkümde olup karye-i mezbûrede vâki‘ bir tarafdan Nikola ve 
bir tarafdan Niko ve bir tarafdan Pano ve bir tarafdan tarîk-i âm ile mahdûd bir 
bâb tahta oda ve bir ahır ve bir harman yeri ve bir mikdâr bahçe ve bir kıt‘a bağımı, 
merkūm Hristo’ya beş esedî guruşa bey‘ ettikden sonra yine karye-i mezbûre sını-
rında vâki‘ mevâzi‘-i müteferrikada adedi ve hudûdu ve zirâ‘ı beynimizde ma‘lûm 
tarlalarımın hakk-ı tasarrufunu dahi sâhib-i arz ma‘rifetiyle merkūm Hristo’ya 
üç esedî bedel mukābelesinde tefvîz eyledikden sonra cem‘an semen-i mezbûr ile 
bedel-i merkūm sekiz guruşu mesfûr Hristo’ya hibe eyledim ve sâlifü’z-zikr men-
zil ve bağ ve tarlaları mahallinde zabta mesfûr Hristo’yı taslît eyledim dedikde 
gıbbe’t-tasdîk mâ vaka‘a kayd kerde.
Fî 16 min Ramazân sene 1090.
Şuhûdü’l-hâl: Ahmed Efendi b. Bâli, Mustafa Efendi b. İsmail, Mehmed b. Eyüb, 
Mehmed b. Mahmud el-Muhzır, Pano v. Minho, Yano v. Niko, Sansi v. Pano, Kir-
yazo v. Yani, Pagoni v. Yano, Panayot v. Pano, Kapo v. Kiryazo.

166 [25b-5] Hatice bt. Hacı Bâli’nin boşandığı eşi Hacı Mustafa 
b. Hüseyin’de alacağı olduğu
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Baba 
Haydar mahallesi sâkinelerinden işbu râfi‘atü’l-vesîka Hatice bt. el-Hâc Bâli nâm 
hâtun meclis-i şer‘-i hatîr-i lâzımü’t-tevkīrde el-Hâc Mustafa b. Hüseyin nâm râcil 
mahzarında üzerine da‘vâ ve takrîr-i kelâm edip mezbûr el-Hâc Mustafa zevcim 
olup târih-i kitâbdan bir gün mukaddem talâk-ı selâse ile beni tatlîk etmeğin zim-
metinde mütekarrir ve ma‘kūdun-aleyh altı yüz akçe mehr-i müeccel hakkım ile 
nafaka-i iddet ve me’ûnet-i süknâm için dahi dört yüz elli akçe ki min haysü’l-
mecmû‘ bin elli akçe hakkımı taleb ederim suâl olunup alıverilmesi murâdımdır 
dedikde gıbbe’s-suâl mezbûr el-Hâc Mustafa cevâbında fi’l-hakīka müdde‘iyye-i 
mezbûre Hatice zevcem olup târih-i merkūmda talâk-ı selâse ile tatlîk edip ve 
zimmetimde mütekarrir ve ma‘kūdun-aleyh altı yüz akçe mehr-i müeccel hak-
kı ile nafaka-i iddet ve me’ûnet-i süknâsı için dört yüz elli akçe ki min haysü’l-
mecmû‘ mezbûre Hatice’ye bin elli akçe lâzımü’l-edâ ve vâcibü’l-kazâ deynimdir 
deyû bi tav‘ihî ikrâr ve i‘tirâf etmeğin alâ mûcebi i‘tirâfihî meblağ-ı mersûm bin 
elli akçeyi medîne-i mezbûre Hatice’ye edâ ve teslîme mezbûr el-Hâc Mustafa’ya 
tenbîh birle mâ hüve’l-vâki‘ kayd şüd.
Fi’l-yevmi’s-sâlis aşer min şehri Ramazâni’l-mübârek li sene tis‘în ve elf.
Şuhûdü’l-hâl: Hüseyin Bey b. Ali, Mehmed b. Eyüb, Mehmed b. Mahmud, Ali b. 
Abdullah, Ali b. Hüseyin ve gayruhüm.

167 [25b-6] Ali Ağa b. Hüseyin’in Hacı Ramazan b. Murad’ın evini satın 
almışken sonra vazgeçtiği
Düstûr-ı mükerrem müşîr-i müfahham vezîr-i sânî müsâhib-i şehriyârî devletlü 
ve sa‘âdetlü Mustafa Paşa hazretlerinin sâbıkan şâtırbaşısı olan Ali Ağa b. Hüse-
yin meclis-i şer‘-i şerîfde işbu râfi‘ü’l-kitâb el-Hâc Ramazan b. Murad nâm kimes-
ne mahzarında ikrâr-ı tâm ve takrîr-i kelâm edip medîne-i Üsküdar’da Hayred-
din Çavuş mahallesinde vâki‘ bir tarafdan mahalle-i mezbûre mescidinin imâm 
ve müezzinine meşrûta menzil ve bir tarafdan Kadı bahçesi ve bir tarafdan el-Hâc 
Ahmed veresesi hanı ve bir tarafdan tarîk-i âm ile mahdûd mukaddemâ üç bâb 
fevkānî odayı ve üç sofayı ve bir bâb tahtânî odayı ve bir ahırı ve iki su kuyu-
sunu ve bir kenîfi ve bahçeyi müştemil olup senede merhûm Hayreddin Çavuş 
vakfı’na yüz akçe mukāta‘a-i kadîmesi olan mülk menzil ile menzil-i mezkûrda 
mevcûd cedîd ve atîk kereste ve tahmînen beş bin padavra ve ma‘lûmü’l-mikdâr 
mismâr mezbûr el-Hâc Ramazan’ın mülkü olmağla târih-i kitâbdan üç buçuk ay 
mukaddem bana beş yüz elli esedî guruşa bi safkatin vâhidetin bey‘ ve teslîm ben 
dahi ber vech-i muharrer iştirâ ve tesellüm ve kabûl etmişidim el-hâletü hâzihî 
meblağ-ı mezkûru edâya iktidârım olmamağla kendi hüsn-i ihtiyârımız ile bey‘-i 
mezbûru fesh ve emlâk-i merkūmeyi mezbûr el-Hâc Ramazan Beşe’ye alâ tarîki’l-
ikāle teslîm eyledim ol dahi tarîk-i mezbûr üzre kabz ve tesellüm eyledi ba‘de’l-
yevm emlâk-i mezkûrede vechen mine’l-vücûh benim alâka ve medhalim yok-
dur, mezbûr el-Hâc Ramazan keyfe mâ yeşâ’ mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâdis aşer min Ramazâni’l-mübârek li sene tis‘în ve elf.
Şuhûdü’l-hâl: Umdetü’l-a‘yân Hasan Ağa Kethüdâ-yı müsâhib, Fahrü’l-akrân 
Mustafa Ağa Kethüdâ-yı Hatice Sultan, Ali Beşe b. Veli, Derviş Ahmed b. ( ), İbra-
him b. Mehmed, Osman b. Receb.

168 [26a-1] İsmail b. Rüstem’in borcuna karşılık olarak 
Bâzirgânbaşı İsmail Efendi Vakfı’na rehin verdiği evin vârislerine 
teslim olunması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
Bâzirgânbaşı İsmail Efendi vakfı’na bi’l-fi‘l mütevellî olan Mahmud Çelebi b. 
Receb nâm kimesne tarafından husûs-ı âti’l-beyânı ikrâra vekîl olup hasm-ı 
câhid mahzarında Osman Çelebi b. Mehmed ve Şaban b. Bâli nâm kimesneler 
şehâdetleriyle şer‘an vekâleti sâbite olan İbrahim Çelebi b. Yakub nâm kimesne 
meclis-i şer‘-i şerîfde medîne-i mezbûrede Câmi‘-i Kebîr mahallesi sükkânından 
iken bundan akdem fevt olan İsmail Efendi b. Rüstem nâm müteveffânın sulbî 
kebîr oğulları Süleyman ve Abdullah mahzarlarında bi’l-vekâle ikrâr-ı tâm ve 
takrîr-i kelâm edip mezbûrân Süleyman ve Abdullah’ın babaları müteveffâ-yı 
mezbûr İsmail Efendi hâl-i hayât ve sıhhatinde vakf-ı mezbûr malından olmak 
üzre mütevellî-i mezbûr Mahmud Çelebi yedinden üç yüz altmış altı esedî guruş 
istikrâz ve ahz ve kabz edip mukābelesinde kendi emlâkinden olup mahalle-i 
mezbûrede vâki‘ beynlerinde hudûdu ma‘lûm mülk menzilini alâ tarîki’l-
istiğlâl rehin vaz‘ etmişidi ve meblağ-ı merkūma oğulları mezbûrân Süleyman 
ve Abdullah kefîl olmuşlardı el-hâletü hâzihî meblağ-ı merkūmu müvekkilim 
mütevellî-i mezbûr Mahmud Çelebi mezbûrân Süleyman ve Abdullah yedle-
rinden tamâmen cânib-i vakf-ı mezbûr için ahz ve istîfâ ve fekk-i rehin etmiş-
dir ba‘de’l-yevm meblağ-ı merkūmdan mezbûrân Süleyman ve Abdullah zim-
metlerinde cihet-i kefâletden ve asâletden bir akçe ve bir habbe bâkī kalmadı 
meblağ-ı merkūma ve menzil-i mezkûra müte‘allika da‘vâda mezbûrân Süley-
man ve Abdullah Çelebilerin zimmetleri müvekkilim mezbûr Mahmud Çelebi 
ibrâ-i âmm-ı kātı‘ü’n-nizâ‘ ile ibrâ ve iskāt eyledi ba‘de’l-yevm meblağ-ı mezbûra 
müte‘allika yedimde memhûr ve mümzâ temessükü ve hüccetleri dahi bulunur 
ise amel olunmaya dedi dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā 
ketb olundu.
Fi’l-yevmi’r-râbi‘ aşer [min şehri Ramazâni’l-mübârek] li sene tis‘în ve elf.
Şuhûdü’l-hâl: Yusuf b. Ahmed, İbrahim Çelebi b. Mustafa, Veli Beşe b. Ali, Ahmed 
Beşe b. Mahmud, Musa Bey b. Mehmed ve gayruhüm.

169 [26a-2] Lökene bt. Martime çiftliğini Sâlih Beşe b. Mehmed’e satması
Mahmiye-i İstanbul’da el-Hâc Muhyiddin mahallesinde sâkine Lökene bt. Marti-
me nâm nasrâniyyenin sadrî kebîr oğlu ve tarafından husûs-ı âti’l-beyânı ikrâra 
vekîl olup Süleyman b. Ali ve Hüseyin b. Hasan nâm kimesneler şehâdetleriyle 
şer‘an vekâleti sâbite olan İstefan v. Radol nâm zimmî meclis-i şer‘-i şerîfde işbu 
râfi‘ü’l-vesîka Sâlih Beşe b. Mehmed mahzarında bi’l-vekâle ikrâr ve takrîr-i 
kelâm edip Havâss-ı Aliyye kazâsına tâbi‘ Terkos nâhiyesi müzâfâtından Ar-
navud nâm karyede vâki‘ bir tarafı Nikola mülkü ve bir tarafı Sağıroğlu Yorgo 
zimmî mülkü ve bir tarafı Laskari v. Yani zimmî mülkü ve bir tarafı tarîk-i âm 
ile mahdûd dört bâb tahtânî odayı ve tahta-pûşu ve tahtında bir mahzeni ve ahı-
rı ve fırını ve anbarı ve menzil-i mezbûra muttasıl iki bâb tahtânî odayı ve bah-
çeyi ve öküz ahırı ve samanlığı ve sundurmayı ve harman yerini müştemil çiftlik 
ta‘bîr olunur menzili müvekkilem anam merkūme Lökene târih-i kitâbdan üç ay 
mukaddem mezbûr Sâlih ile karındaşı İbrahim ve li ebeveyn er karındaşları İl-
yas nâm müteveffânın oğulları Abdülbâkī ve Mustafa nâm kimesnelerden yedi 
yüz esedî guruşa iştirâ ve tesellüm ve kabûl ve def ‘-i semen etmişidi hâlâ anam 
müvekkilem mersûme iştirâsına nâdime olmağla menzil-i mahdûd-ı mezkûru 
tekrâr mezbûr Sâlih Beşe’ye evvelki semeninden yüz elli esedî guruş noksan ol-
mak üzre beş yüz elli esedî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ol dahi vech-i muharrer üzre iştirâ ve tesellüm ve 
kabûl eyledikden sonra semeni olan meblağ-ı mezkûr beş yüz elli esedî guru-
şun dört yüz guruşunu merkūm Sâlih Beşe yedinden tamâmen ahz ve kabz edip 
bâkī yüz elli guruşunu târih-i kitâbdan yüz seksen gün tamâmında edâ ve teslîm 
etmek üzre te’cîl eyledim ba‘de’l-yevm çiftlik-i merkūm mezbûr Sâlih Beşe’nin 
mülk-i müşterâsı olmuşdur keyfe mâ yeşâ’ mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ kayd şüd.
Fi’l-yevmi’l-âşir min şehri Ramazâni’l-mübârek li sene tis‘în ve elf.
Şuhûdü’l-hâl: İbrahim Ağa b. Süleyman Haseki, Osman Beşe b. Mehmed, Hüse-
yin b. Hasan, Mustafa Beşe b. Mehmed, Ahmed Beşe b. Ali, Ahmed Efendi b. Ali, 
Hüseyin b. Muharrem, İbrahim b. İsa.

170 [26a-3] Vildan bt. Abdullah ile üvey kızı Havva bt. Hasan’ın müşterek 
evlerinin aralarında paylaştırılması
Zikri âtî menzilin ba‘de’l-keşf ve’l-mesâha taksîm ve ifrâz ve ketb ve tahrîri iltimâs 
olunmağın savb-ı şer‘-i münîrden mevlânâ Mehmed Efendi b. Nasuh irsâl olu-
nup ol dahi hâssa mi‘mârlarından Üstâd Ali Beşe b. Abdullah ve sâir sukūf ve eb-
niye ahvâline vukūf ve şu‘ûru olup zeyl-i kitâbda muharrerü’l-esâmî müslimîn 
ile medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Emir 
Buhârî mahallesinde vâki‘ bir tarafı Şaban Efendizâde Abdullah Efendi tasarru-
funda olan bahçe ve bir tarafı Mevkūfâtî Mustafa Efendizâde bahçesi ve bir ta-
rafı İmâm el-Hâc Mehmed b. Ali tasarrufunda olup Hatice Hanım vakfı’ndan 
olan menzil ve bir tarafı tarîk-i hâs ile mahdûd bir fevkānî oda ve bir ahırı ve 
bir sundurma ve bi’r-i mâ ve kenîfi ve eşcâr-ı müsmire ve gayr-ı müsmire bah-
çeyi müştemil olup arsasının merhûme Âişe Hâtun nâm sâhibetü’l-hayrın vak-
fına senede yirmi beş akçe ücret-i müeccelesi olup binâsı mülk olan menzil-i 
mezkûra varıp müslimîn-i mezkûrîn huzûrunda akd-i meclis-i şer‘-i mübîn ey-
ledikde menzil-i mezkûrda sâkine işbu râfi‘ateyi’r-rakīm Vildan bt. Abdullah ile 
üvey kızı Havva bt. Hasan nâm hâtunlar meclis-i ma‘kūd-ı mezkûrda her biri 
takrîr-i kelâm ve ta‘bîr ani’l-merâm edip işbu menzil ale’l-iştirâki’s-seviy mülk-i 
mevrûsumuz olup lâkin bu âna değin her birimizin nısf hissesi müte‘ayyin ve 
müfrez olmamağla menzil-i mezkûr huzûr-ı müslimînde taksîm ve her birimizin 
nısf hisse-i şer‘iyyesi ifrâz olunup her birimizin hissesine alâmet-i fâsıla nasb ve 
ta‘yîn olunması matlûbumuzdur dediklerinde mi‘mâr-ı mezbûr Ali Beşe meclis-i 
ma‘kūd-ı mezbûrda menzil-i mezkûrdan fevkānî bir bâb oda ma‘ahû zemîni 
mesâha eyledikde tûlen on zirâ‘ ve arzen beş zirâ‘ bi hesâb-ı terbî‘î elli zirâ‘a bâliğ 
olup ve yine menzil-i mezkûrdan bir köhne ahırı ve bir sundurmayı zemînler ile 
ma‘an mesâha eyledikde tûlen on dört ve arzen beş zirâ‘ bi hesâb-ı terbî‘î yetmiş 
zirâ‘a bâliğ olup ve yine menzil-i mezkûr müştemilâtından arsa-i sırfamı mesâha 
eyledikde tûlen ve arzen bi hesâb-ı mezbûr dört yüz kırk altı zirâ‘a bâliğ olduğu 
mütehakkik oldukdan sonra menzil-i mezkûrdan binâ ma‘a zemîn elli zirâ‘ bir bâb 
oda-i mezkûre ile arsa-i sırfa-i mezkûreden iki yüz yirmi üç zirâ‘ arsa ifrâz olunup 
mezbûre Havva’nın menzil-i mezkûrdan nısf hisse-i şer‘iyyesi için ta‘yîn ve tahsîs 
ve alâmât-ı fâsıla vaz‘ olundu. Yine menzil-i mezkûrdan binâ ma‘a zemîn olan 
sâlifü’z-zikr ahır-ı mezbûr ve sundurma-i mezbûre ve bi’r-i mâ ve arsa-i sırfa-i 
mezkûreden iki yüz yirmi üç zirâ‘ arsa-i sırfa dahi ifrâz olunup mezbûre Vildan’ın 
menzil-i mezkûrdan olan nısf hisse-i şer‘iyyesi için ta‘yîn ve tahsîs ve alâmât-ı 
fâsıla nasb ve vaz‘ olunduğunu mevlânâ-yı mezbûr mahallinde tahrîr ba‘dehû 
ma‘an irsâl olunan Mehmed b. Eyüb ile meclis-i şer‘a gelip alâ vukū‘ihi inhâ ve 
takrîr etmeğin mâ vaka‘a kayd şüd.
Fi’l-yevmi’s-sâlis aşer min Ramazâni’l-mübârek li sene tis‘în ve elf.
Şuhûdü’l-hâl: El-Hâc Mehmed Efendi b. Ali el-İmâm, Mahmud Çelebi b. Ahmed, 
Mehmed b. Mahmud, Ahmed b. Hüseyin, Yusuf b. Mehmed.

171 [26a-4] Sâliha bt. Abdülkādir’in çiftliğini Ali Beşe b. Abdullah 
ile karısı Ümmühani bt. Mehmed’e satıp tarlasının da tasarruf 
hakkını devretmesi
Mahmiye-i İstanbul’da Hocapaşa kurbunda Hobyar mahallesi sâkinelerinden 
Sâliha bt. Abdülkādir Efendi tarafından husûs-ı âti’l-beyânı ikrâra vekîl olup 
hasm-ı câhid mahzarında mezbûrenin zâtını ma‘rifet-i şer‘iyye ile ârifân olan 
el-Hâc Hüseyin b. Mehmed ve Ali b. Mustafa şehâdetleriyle şer‘an vekâleti sâbite 
olan Ahmed Bey b. Mehmed meclis-i şer‘-i şerîfde işbu bâ‘iseyi’l-kitâb ken-
di tarafından asâleten ve zevce-i menkûhası Ümmühâni bt. Mehmed tarafın-
dan ikrâr-ı âti’l-beyânı tasdîke vekîl-i sâbitü’l-vekâlesi olan Ali Beşe b. Abdullah 
mahzarında bi’l-vekâle ikrâr ve takrîr-i kelâm edip müvekkilem mezbûre Sâliha 
Hâtun akd-i âti’z-zikrin sudûruna değin silk-i mülk-i sahîhinde münselik olup 
Havâss-ı Aliyye kazâsına tâbi‘ Kağıdhâne nâm karyede vâki‘ bir tarafı Müezzin 
Mehmed Halîfe b. Ahmed mülkü ve bir tarafı Ali Bey b. Abdullah mülkü ve bir 
tarafı tekye ve bir tarafı tarîk-i âm ile mahdûd iki bâb fevkānî oda ve iki ahır ve 
bir harâbe hamam ve havlu ve bi’r-i mâ ve zât-ı eşcâr-ı müsmire ve gayr-ı müs-
mire bahçe ve ana muttasıl harâbe bir kıt‘a bağ yerini müştemil çiftlik ta‘bîr olu-
nur mülk menzilini cemî‘ tevâbi‘ ve levâhıkı ile mezbûr Ali Beşe’ye ve zevcesi 
müvekkile-i mezbûre Ümmühâni’ye ale’l-iştirâki’s-seviy mutasarrıf olmak üzre 
iki yüz kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm anlar dahi minvâl-i muharrer üzre iştirâ ve tesellüm ve kabz ve 
kabûl eylediklerinden sonra yine müvekkilem merkūmenin zabt ve [26b] tasar-
rufunda olup her birinin hudûdu beynlerinde ma‘lûm Cevizderesi nâm mahalde 
vâki‘ tahmînen otuz keyl tohum istî‘âb eder bir kıt‘a ve baruthâne mukābelesinde 
vâki‘ tahmînen yirmi keyl tohum istî‘âb eder bir kıt‘a ve karye-i mezbûrede vâki‘ 
tahmînen iki keyl tohum istî‘âb eder bir kıt‘a ve mekābir-i müslimîn kurbunda 
vâki‘ tahmînen bir keyl tohum istî‘âb eder bir kıt‘a ki cem‘an dört kıt‘a tarlaları-
nın dahi hakk-ı tasarruflarına bi izni’l-mütevellî mezbûr Ali Beşe’ye ve zevce-
si müvekkile-i mezbûre Ümmühâni’ye ale’l-iştirâki’s-seviy elli esedî guruş bedel 
mukābelesinde tefvîz bi’l-ferâğ edip anlar dahi minvâl-i muharrer üzre tefevvuz 
ve kabûl eyleyip semen-i mezbûr ile bedel-i merkūm cem‘an iki yüz elli esedî gu-
ruşu mezbûr Ali Beşe ve Ümmühâni yedlerinden bi’t-tamâm ahz ve kabz eyle-
dim ba‘de’l-yevm çiftlik ta‘bîr olunur menzil ve arâzi-i merkūmda alâka ve med-
halim yokdur, çiftlik-i mezbûr merkūm Ali Beşe ile zevcesi mezbûre Ümmühâni 
ile ale’l-iştirâki’s-seviy mülk-i müşterâsı ve arâzi-i merkūme taht-ı tasarrufları 
olmuşdur keyfe mâ yeşâ’ân mutasarrıfân olsunlar dedi dedikde gıbbe’t-tasdîki’ş-
şer‘î mâ hüve’l-vâki‘ kayd şüd.
Fi’l-yevmi’s-sâdis aşer min şehri Ramazâni’l-mübârek li sene tis‘în ve elf.
Şuhûdü’l-hâl: Ali Çelebi b. Mehmed, Mehmed b. Abdullah, Ali b. Mehmed, Mus-
tafa b. Abdullah, Avnullah Efendi el-Hatîb, Receb Efendi b. Yusuf.

172 [26b-1] Anadolu eski kazaskeri Mustafa Efendi’nin fırınında çalışan 
zimmîlere borç vermesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de sâkin ek-
mekçi tâifesinden Donvak v. Magridi ve Melkon v. Gasber ve Tarsez v. Zora ve 
İsteryoz v. Zora nâm Ermeniler meclis-i şer‘-i şerîfde sâbıkan sadr-ı Anadolu 
olan a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în keşşâfü’l-
müşkilâti’d-dîniyye hallâlü’l-mu‘dilâti’l-yakīniyye câmi‘ü’l-fürû‘ ve’l-usûl 
hâvi’l-ma‘kūl ve’n-nükûl sa‘âdetlü Mustafa Efendi hazretleri taraf-ı bâhirü’ş-
şereflerinden ikrâr-ı âti’l-beyânı tasdîke vekîl-i sâbitü’l-vekâleleri olan el-Hâc 
Veli Ağa b. Eyüb mahzarında her biri ikrâr ve takrîr-i kelâm edip müvekkil-i 
mûmâ-ileyh Mustafa Efendi hazretleri medîne-i mezbûre ma hal lâ tın dan Nişan-
cı Paşa mahallesinde vâki‘ lede’l-ahâlî ve’l-cîrân ma‘lûmü’l-hudûd mülk ekmekçi 
fırını ale’l-iştirâki’s-seviy ekmek tabh etmek için beher yevm yüz otuz beşer ak-
çeden her otuz gün tamâmında dört bin elli akçe ücret vermek üzre ben îcâr ve 
teslîm biz dahi minvâl-i muharrer üzre ale’l-iştirâk istîcâr ve tesellüm ve kabz 
ve kabûl eyledik dediklerinde gıbbe’t-tasdîki’ş-şer‘î mezbûrûn Donvak ve Mel-
kon ve Tarsez ve İstersor meclis-i mezbûrda vekîl-i mezbûr el-Hâc Veli Ağa mah-
zarında her biri i‘âde-i kelâm edip müvekkil-i mûmâ-ileyh Mustafa Efendi haz-
retlerinin kendi mallarından olmak üzre yed-i şerîfelerinden ale’l-iştirâki’s-seviy 
deynimiz olmak üzre beş yüz esedî guruş istikrâz ve ahz ve kabz eyledik hâlâ 
müvekkil-i müşârün-ileyh efendi hazretlerine zimmetimizde lâzımü’l-edâ ve 
vâcibü’l-kazâ beş yüz esedî guruş deynimizdir dediklerinden sonra meblağ-ı 
mezbûrdan dahi her birimizin zimmetine edâsı lâzım gelen mala her birimiz emr 
ve kabûlü hâviye kefâlet-i sahîha-i şer‘iyye ile kefîl olduk dediklerinde gıbbe’t-
tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâbi‘ aşer min şehri Ramazâni’l-mübârek li sene tis‘în ve elf.
Şuhûdü’l-hâl: Ahmed Efendi b. Mehmed, Mehmed Efendi b. eş-Şeyh Mehmed, 
Mustafa Efendi b. Osman, Mustafa b. Sinan, Receb Efendi b. Mehmed, Mehmed 
b. Hasan.

173 [26b-2] Şeyh Cafer’in mirası için vârislerinin vekil tayin etmesi
Vilâyet-i Anadolu’da Kangırı kasabası ma hal lâ tın dan Câmi‘-i Kebîr mahalle-
si sükkânından olup hâlâ medîne-i Hazret-i Ebî Eyyûb-i Ensârî -radiye anhu 
Rabbühü’l-Bârî-’de Takyecibaşı mahallesinde müsâfiren mütemekkin olan eş-
Şeyh Mehmed Çelebi b. eş-Şeyh Cafer meclis-i şer‘-i şerîfde işbu râfi‘ü’l-kitâb 
Mahmud Ağa b. el-Hâc Mustafa mahzarında ikrâr ve takrîr-i kelâm edip bundan 
akdem vefât eden babam mezbûr Şeyh Cafer’in vâlidem Melekan bt. Ahmed’in 
muhallefâtlarına vâzı‘ayi’l-yed olan üvey babam Mehmed b. Yusuf ile kız karında-
şım Sâliha’dan ve sâir muhallefât-ı müteveffiyân-ı mezbûrâna vaz‘-ı yed edenler-
den benim hisse-i şer‘iyyeme âid olan hisse-i şer‘iyyemi da‘vâ ve taleb ve ahz ve 
kabz ve iktizâ ederse sulh ve ibrâya ve bedel-i sulhu ahz ve kabz ve bana îsâle ve 
lede’l-hükkâmi’l-kirâm mürâfa‘a ve muhâsamaya ve kabz ve îsâl mütevakkıf oldu-
ğu umûrun küllîsine tarafımdan mezbûr Mahmud Ağa’yı vekîl ve nâib-i menâb 
nasb ve ta‘yîn eyledim dedikde ol dahi vekâlet-i mezbûreyi kabûl ve merâsimini 
edâya müte‘ahhid ve iltizâm etmeğin mâ vaka‘a kayd şüd.
Fi’l-yevmi’r-râbi‘ aşer min şehri Ramazâni’l-mübârek li sene tis‘în ve elf.
Şuhûdü’l-hâl: Abdullah Efendi b. Osman Efendi, Mehmed Efendi b. ( ), Fazlullah 
Efendi b. ( ), Ali Efendi b. el-Hâc Ali, Ramazan b. Mustafa, Mehmed b. Mustafa, 
el-Hâc Hüseyin b. Rıdvan.









174 [26b-3] Emine bt. Mustafa ile Yusuf b. Abdullah’ın uygunsuz 
vaziyette yakalandıkları
Medîne-i Hazret-i Ebî Eyyûb el-Ensârî’de vâki‘ kolluk çorbacısı olan fahrü’l-akrân 
Bektaş Ağa’nın odasına ta‘yîn olunan neferâtın bayrakdârı ve medîne-i mezbûre 
çorbacısı işbu râfi‘ateyi’l-vesîka Ahmed Bey b. Süleyman ile Musa Bey b. Mehmed 
meclis-i şer‘-i şerîfe gelip takrîr-i kelâm ve bast-ı merâm edip medîne-i mezbûrede 
çömlekçiler kârhânesi içinde vâki‘ şişehânenin dâhilinde Emine bt. Mustafa nâm 
hâtun kendiye nâ-mahrem Yusuf b. Abdullah ile bir yerde oturur hâlâ mu‘âmele-i 
fuhş üzre oldukları mesmû‘umuz olmağın kıbel-i şer‘den üzerine varılıp ba‘de’l-keşf 
mûceb-i şer‘îsi icrâ olunmak matlûbumuzdur dediklerinde savb-ı şer‘den mevlânâ 
es-Seyyid Ârif Mehmed Efendi b. Mustafa irsâl olunup ol dahi zeyl-i kitâbda 
muharrerü’l-esâmî müslimîn ile işbu târih-i kitâba gelince ba‘de’l-işâ sâlifü’z-zikr 
şişehâneye varıp keşf ve nazar olunduklarında fi’l-vâki‘ merkūme Emine kendiye 
nâ-mahrem olan mezbûr Yusuf ile bir yerde oturup hâlâ mu‘âmele-i fuhş üzre ol-
duklarını mu‘âyene ve müşâhede eylediklerinden sonra mezbûrân suâl olunduk-
da her biri âhar için kendiye nâ-mahrem olduğunu tav‘an ikrâr ve i‘tirâf etmeğin 
mevlânâ-yı mezbûr mahallinde tahrîr ba‘dehû ma‘an irsâl olunan Ali b. Abdullah 
ile meclis-i şer‘a gelip alâ vukū‘ihi inhâ ve takrîr etmeğin mâ vaka‘a kayd şüd.
Fî 11 Ramazân sene [10]90.
Şuhûdü’l-hâl: Süleyman b. Ali, Ahmed Beşe b. Mehmed, Mehmed Beşe b. Ali, Hü-
seyin b. Ali, Hüseyin b. Mehmed, Halil b. Ali.

175 [26b-4] Ali Çelebi b. Hasan Ağa’nın kaybolan öküzünün 
kendisine iadesi
Havâss-ı Aliyye kazâsına tâbi‘ Terkos nâhiyesi müzâfâtından Akpınar nâm karye-
de çiftliği olan işbu râfi‘ü’l-kitâb Ali Çelebi b. Hasan Ağa meclis-i şer‘de nâhiye-i 
mezbûreye tâbi‘ Kızılcalı nâm karyede sâkin Mehmed b. Mehmed mahzarında 
üzerine da‘vâ ve takrîr-i kelâm edip işbu mevcûd bi’l-meclis bir re’s su sığırı ken-
di mülk-i mevrûsum olup lâkin kendi mülkümde iken târih-i kitâbdan üç sene 
mukaddem zâyi‘ olmuşidi hâlâ mezbûr Mehmed’in yedinde buldum suâl olunup 
takrîri tahrîr ve mezkûr su sığırı bana teslîme tenbîh olunmak matlûbumdur de-
dikde gıbbe’s-suâl merkūm Mehmed cevâbında zikr olunan öküzü târih-i kitâbdan 
iki buçuk sene mukaddem gāib ani’l-meclis Hüseyin b. Karakaş nâm kimesneden 
bir âhar su sığırı ile ma‘an bir çift olmak üzre elli sekiz esedî guruşa iştirâ ve ahz ve 
kabz eyledim mezbûr Hüseyin dahi müdde‘î-i mezbûrun sâbıkan çiftliği kethüdâsı 
olup gāib ani’l-meclis olan Osman nâm kimesneden semen-i ma‘lûme iştirâ ve 
ahz ve kabz eylemiş mezkûr su sığırı hâlâ benim mülk-i müşterâm olmağla vaz‘-ı 
yed ederim müdde‘î-i mezbûr Ali Çelebi’nin mülkü olduğu ma‘lûmum değildir 
deyicek müdde‘î-i mezbûr Ali Çelebi’den sıdk-ı makālini mübeyyine beyyine ta-
leb olundukda udûl-i ricâlden olup nâhiye-i merkūmeye tâbi‘ Dursun nâm karye 
ahâlîsinden Mustafa Beşe b. Abdullah ve Ömer Beşe b. Abdullah nâm kimesne-
ler li ecli’ş-şehâde meclis-i şer‘a hâzırûn olup istişhâd olunduklarında fi’l-hakīka 
zikr olunan işbu su sığırı öküzü müdde‘î-i mezbûr Ali Çelebi’nin târih-i kitâbdan 
üç sene mukaddem mülk-i mevrûsu olup ber vech-i muharrer mülkünden zâyi‘ 
olmuşdur biz bu husûsa bu vech üzre [27a] şâhidleriz şehâdet dahi ederiz deyû 
her biri edâ-i şehâdet-i şer‘iyye eylelediklerinde şâhidân-ı mezbûrân karyele-
ri ahâlîsinden tezkiyye olundukda her biri hakkında adl ve makbûlü’ş-şehâdedir 
deyû haber vermeleriyle şehâdetleri hayyiz-i kabûlde vâkı‘a olup şehâdetlerinde 
kâzib olmadıklarına tahlîfi’ş-şer‘î ile tahlîf dahi olunduklarından sonra müdde‘î-i 
mezbûr Ali Çelebi sâlifü’z-zikr öküzü âhara bey‘ veya hibe ve yahud taraf-ı 
şer‘iyyeden bir tarîk ile mülkünden ihrâc eylemediğine ba‘de’l-istihlâf müdde‘î-i 
mezbûr Ali Çelebi dahi alâ vefki’l-mes’ûl yemîn billâhi’l-aliyyi’l-azîm etmeğin 
mûcebiyle ba‘de’l-hükm mâ vaka‘a bi’t-taleb kayd olundu.
Fi’l-yevmi’l-hâdî ve’l-ışrîn min şehri Ramazâni’l-mübârek li sene tis‘în ve elf.
Şuhûdü’l-hâl: Süleyman Ağa b. Abdullah, Hüseyin Ağa b. Sinan, Süleyman b. Ab-
dullah, Mehmed b. Mahmud, Mehmed b. Eyüb.

176 [27a-1] İvaz Beşe b. Mehmed’in Zafiri v. Aleksandri’de alacağı olması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sükkânından işbu râfi‘ü’l-vesîka İvaz Beşe b. Mehmed meclis-i 
şer‘-i hatîr-i lâzımü’t-tevkīrde Zafiri v. Aleksandri nâm zimmî muvâcehesinde 
üzerine da‘vâ ve takrîr-i kelâm edip mezbûr Zafiri zimmetinde beynimizde vezn 
ve kantarı ilm-i şer‘î birle ma‘lûm kuru siyah üzüm bahâsından ba‘de küllî hesâb 
yirmi beş buçuk kıt‘a esedî guruş hakkım olup hâlâ taleb eylediğimde edâdan 
imtinâ‘ eder suâl olunup alıverilmesi matlûbumdur dedikde gıbbe’s-suâl mezbûr 
Zafiri cevâbında fi’l-hakīka müdde‘î-i mezbûr İvaz Beşe’ye beynimizde vezn [ve] 
kantarı ilm-i şer‘î birle ma‘lûm kuru siyah üzüm bahâsından ba‘de külli’l-hesâb 
yirmi beş buçuk kıt‘a esedî guruş zimmetimde lâzımü’l-edâ ve vâcibü’l-kazâ dey-
nimdir deyû bi tav‘ihî ikrâr ve i‘tirâf etmeğin alâ mûcebi i‘tirâfihî meblağ-ı mezbûr 
yirmi beş buçuk esedî guruşu müdde‘î-i mezbûra edâ ve teslîme mezbûr Zafiri’ye 
tenbîh birle mâ vaka‘a kayd şüd.
Fi’l-yevmi’l-hâdî ve’l-ışrîn min şehri Ramazâni’l-mübârek li sene tis‘în ve elf.
Şuhûdü’l-hâl: Mehmed b. Mahmud, Mehmed b. Eyüb, Hüseyin b. Ali, Ali b. Ab-
dullah, Dilâver b. Abdullah.









177 [27a-2] Sâlih Çelebi b. Mehmed’in Lökene bt. Martime’ye 
borcu olması
Mahmiye-i İstanbul hısnı ebvâbından Edirnekapısı dâhilinde Ali Paşa-yı Atîk 
mahallesinde sâkin Sâlih Çelebi b. Mehmed meclis-i şer‘-i şerîfde işbu râfi‘atü’l-
vesîka Lökene bt. Martime nâm nasrâniyyenin sadrî kebîr oğlu ve tarafından 
tasdîk-i âti’l-beyâna vekîl olup mesfûrenin zâtını ma‘rifet-i şer‘iyye ile ârifân olan 
Süleyman Bey b. Ali ve Hüseyin Çelebi b. Hasan şehâdetleriyle şer‘an vekâleti 
sâbite olan İstefan v. Radol nâm zimmî muvâcehesinde ikrâr ve takrîr-i kelâm 
edip müvekkile-i merkūme Lökene’ye hudûdu beynimizde ma‘lûm çiftlik ta‘bîr 
olunur menzil semeninden târih-i kitâbdan yüz seksen gün tamâmına değin mü-
eccel yüz elli esedî guruş ve altın kakma bir sîm divit semeninden dahi elli esedî 
guruş ki cem‘an târih-i mezkûr tamâmında müvekkile-i merkūmeye iki yüz esedî 
guruşu lâzımü’l-edâ deynimdir dedikde vekîl-i merkūm dahi mezbûr Sâlih’den 
sâdır olan ikrâr-ı mezbûrunu ba‘de’t-tasdîk meblağ-ı merkūmu ecel-i mezkûr 
hulûlünde müvekkile-i mersûme [Lökene bt.] Martime’ye edâ ve teslîme tenbîh 
birle mâ vaka‘a bi’t-taleb kayd olundu.
Fî 10 Ramazâni’l-mübârek sene [10]90.
Şuhûdü’l-hâl: İbrahim Bey b. Süleyman el-Haseki, Osman Beşe b. Mehmed, Hüse-
yin b. Hasan, Mustafa Beşe b. Mehmed, Ahmed Beşe b. Ali ve gayruhüm.

178 [27a-3] Nikola v. Argiri’nin terekesinin vârisi Dimitri’ye 
teslim edilmesi
Fi’l-asl vilâyet-i Rum[eli’nde] Silistire kazâsına tâbi‘ Koline nâm karye ahâlîsinden 
olup mahrûse-i Galata ma hal lâ tın dan Sultan Bayezid mahallesinde sâkin iken 
bundan akdem hâlik olan Bodur Nikola v. Argiri nâm zimmînin verâseti yedin-
de olan nakl-i şer‘î ile sâbit olan li ebeveyn er karındaşı Dimitri v. Argiri nâm 
zimmî meclis-i şer‘-i hatîr-i lâzımü’t-tevkīrde hîn-i helâkinde yanında mevcûd 
olmağla muhallefâtına vâzı‘ü’l-yed olan işbu râfi‘ü’r-rakīm İstirati v. Mavridi nâm 
zimmî muvâcehesinde ikrâr ve i‘tirâf edip mezbûr İstirati tarafından mûrisim 
hâlik-i mezbûrun muhallefâtından nakid yüz yetmiş esedî guruş ve dört çift sîm 
bıçak ve on dört münakkaş makrama ve bir sırma kuşak ve beyaz don kuşak ve 
bir peşkir ve bir samur kalpak ve bir küçük kalpak ve bir kadife kaftan ve bir köh-
ne kaftan ve bir billur tas ve bir altın hâtem ve bir sîm sâ‘atini mezbûr İstirati 
hâlik-i mesfûrun vârisi olmak zu‘muyla bundan akdem ahz ve kabz etmişdir hâlâ 
ben kazâ-i mezbûra nakl-i şer‘î ile gelip verâsetimi isbâtdan sonra zikr olunan 
eşyâyı bi’l-cümle mezbûr İstirati yedinden verâsetim hasebiyle bi’t-tamâm ahz ve 
kabz eyledim ba‘de’l-yevm hâlik-i mezbûrun muhallefâtına ve zikr olunan eşyâya 
müte‘allika da‘vâda mezbûr İstirati’nin zimmetini ibrâ-i âm ile ibrâ ve iskāt eyle-
dim dedikde gıbbe’t-tasdîk [mâ vaka‘a bi’t-taleb kayd olundu].
Fî 21 Ramazân sene [10]90.
Şuhûdü’l-hâl: Hasan Ağa b. Süleyman, Mahmud Beşe b. Hüseyin, Hasan Ağa b. 
Ahmed, Süleyman [b.] Abdi, Ramazan [b.] Mehmed, Osman b. Mehmed.

179 [27a-4] Sinob v. Kirko üzerine Kirko v. Apostol’ün 
vasî tayin olunması
Fi’l-asl vilâyet-i Rumeli’nde Livâ-i Avlonya’da Ergirikasrı kazâsına tâbi‘ Trekova nâm 
[karye]den olup hâlâ medîne-i Bursa’da Balıkpazarı kurbunda müsâfiren sâkin iken 
bundan akdem mürd olan Kirko v. Sava nâm hâlikin verâseti zevce-i metrûkesi Ko-
rişe bt. Dor nâm nasrâniyye ile sulbî kebîr oğlu Sava ve sagīr oğlu Sinob’a münhasıra 
olduğu lede’ş-şer‘i’l-mutahhar zâhir ve mütehakkik oldukdan sonra sagīr-i merkūm 
Sinob’a babası hâlik-i mezbûrdan bi’l-irsi’ş-şer‘î intikāl edip mahmiye-i İstanbul’da 
medîne-i Hazret-i Ebî Eyyûb el-Ensârî’de ve medîne-i mezkûre Bursa’da zimem-i 
nâsda ve gayrıda olan emvâlini taleb ve da‘vâ ve ahz ve kabz ve hıfz için bir vasî 
nasb olunmak elzem ve ehem olmağın yine karye-i mezbûre sükkânından râfi‘ü’r-
rakīm Kirko v. Apostol nâm zimmî sagīr-i merkūmun akrabâsından olup vesâyet-i 
mezbûresine her vechile mahal ve müstahık olduğunu yine karye-i merkūme ve 
karye-i mezbûreye karîb kurâ ahâlîlerinden zeyl-i vesîkada muharrerü’l-esâmî ki-
mesneler ihbâr etmeğin hâkim-i muvakki‘-i sadr-ı kitâb tûbâ-leh ve hüsnü me’âb 
dahi merkūm Kirko’yı sagīr-i mezbûrun vech-i muharrer üzre emvâlini hıfz için 
vasî nasb ve ta‘yîn eyledikde ol dahi vesâyet-i mezbûreyi kabûl ve merâsimini edâya 
müte‘ahhid olmağın mâ cerâ ketb olundu.
Fî 29 Ramazân sene [10]90.
Şuhûdü’l-hâl: Üveys b. Zîver, Mehmed b. Sefer, Hasan Çavuş b. Sinan, Mehmed 
Efendi, Hasan b. Abdullah.

180 [27a-5] Kirkor v. Ovanes’in Yasef v. Salamon’a olan borcunu 
taksitle ödemesi
Fi’l-asl mahrûse-i Galata’da Bereketzâde mahallesi sükkânından olup hâlâ vilâyet-i 
Kırım’da vâki‘ medîne-i Bahçesaray’da sâkin işbu orta boylu kara sakallı elâ göz-
lü Kirkor v. Ovanes nâm Ermeni meclis-i şer‘-i şerîfde Havâss-ı Aliyye kazâsına 
tâbi‘ kasaba-i Hasköy’de Keçeci mahallesinde sâkin işbu râfi‘ü’r-rakīm Yasef v. Sa-
lamon nâm Yahudi muvâcehesinde tâyi‘an ikrâr-ı tâm ve takrîr-i kelâm edip bin 
seksen dokuz senesi Cumâdelûlâ’sında merkūm Yasef ’in kendi malından olmak 
üzre yedinden iki yüz esedî guruş istikrâz ahz ve kabz etmişidim hâlâ yine mesfûr 
Yasef ’in malından olmak üzre kendi yedinden üç yüz elli guruş dahi istikrâz ve 
kabz edip cem‘an beş yüz elli esedî guruş merkūm Yasef ’e zimmetimde lâzımü’l-
kazâ ve vâcibü’l-edâ deynim olmuşdur lâkin meblağ-ı merkūmu def ‘aten edâya 
iktidârım olmamağın târih-i kitâb gününden beher sene tamâmında sâkin ol-
duğum medîne-i mezbûrede mesfûr Yasef ’e yetmiş esedî guruş irsâl edip ol dahi 
meblağ-ı merkūm yetmiş esedî kendiye vâsıl oldukça benim imzâm ile mümzâ 
ve mührüm ile memhûr olup mesfûr Yasef ’in yedinde olan deyn temessükümün 
zahrına vusûlünü ketb ve tahrîr etmek üzre merkūm Yasef ile kavl ve ta‘ahhüd ve 
iltizâm eyledik dedikde mezbûr Yasef dahi merkūm Kirkor’u kelimât-ı mahkiye-
sinde vicâhen tasdîk ve tahkīk etmeğin mâ vaka‘a bi’l-ibtigā kayd şüd.
Fi’l-yevmi’s-sâmin ve’l-ışrîn min şehri Ramazâni’l-mübârek li sene tis‘în ve elf.
Şuhûdü’l-hâl: Halil Ağa b. Mahmud, Abdüsselâm Efendi el-Mukayyid, Hüseyin 
Çelebi b. Ali, Ahmed Çelebi b. Mehmed el-Müezzin, Mehmed Çelebi b. el-Hâc 
Osman, Mehmed Çelebi b. Mustafa, Mehmed Çelebi b. Ahmed, Mehmed Çelebi 
ve Şaban Çelebi ibney Mustafa ve gayruhüm.

181 [27b-1] Hasan Bey b. Ali’nin alacağının Papa Asvador v. Avasop 
tarafından ödenmesi
Mahmiye-i İstanbul’da Alacahamam kurbunda vâki‘ Çelebi Sultan Mehmed ma-
hallesi sükkânından işbu râfi‘ü’l-kitâb Hasan Bey b. Ali meclis-i şer‘-i hatîr-i 
lâzımü’t-tevkīrde Papa Asvador v. Avasop nâm Ermeni muvâcehesinde üzeri-
ne da‘vâ ve takrîr-i kelâm edip mezbûr Papa Asvador zimmetinde cihet-i karz-ı 
şer‘îden iki yüz otuz beş esedî guruş hakkım olup bundan akdem meblağ-ı 
mezbûru Papa Asvador[’dan] da‘vâ ve taleb sadedinde iken beynimizde münâza‘ât-ı 
kesîre ve muhâsamât-ı ekîde vâkı‘a olmağla beynimize müslimûn-ı muslihûn ta-
vassut edip mezbûr Papa Asvador ile meblağ-ı merkūm da‘vâsından beni kırk 
esedî guruş üzerine inşâ-i akd-i sulh eylelediklerinde ben dahi sulh-ı mezbûru 
kabûlümden sonra bedel-i sulh olan meblağ-ı mezbûr kırk esedî guruşun iki bu-
çuk esedî guruşu mukābelesinde bana bir yaldız altını def ‘ ve teslîm etmişiken 
hâlâ bedel-i mezkûrdan bâkī kalan otuz yedi buçuk guruşu bana vermede ta‘allül 
eder suâl olunup takrîri tahrîr ve bedel-i bâkī otuz yedi buçuk guruşun alıveril-
mesi matlûbumdur dedikde gıbbe’s-suâl mezbûr Papa Asvador cevâbında vech-i 
muharrer-i meşrûh üzre sulh-ı mezbûru ikrâr lâkin bedel-i bâkī-i def ‘aten edâya 
iktidârım yokdur deyû mezbûr Hasan Bey’den te’cîl taleb eylediğinde mezbûr Ha-
san Bey te’cîl etmemeğin bedel-i bâkī meblağ-ı mezbûr otuz yedi buçuk esedî gu-
ruşu alâ mûcebi ikrârihî mezbûr Hasan Bey’e edâ ve teslîme mesfûr Asvador’a 
tenbîh birle mâ vaka‘a bi’t-taleb kayd şüd.
Fi’l-yevmi’s-sâmin ve’l-ışrîn min şehri Ramazâni’l-mübârek li sene tis‘în ve elf.
Şuhûdü’l-hâl: Abdullah Çavuş b. Mehmed Mübâşir, Hasan b. Abdullah, Ali b. Ab-
dullah, Mehmed b. Eyüb.

182 [27b-2] Ömer Beşe b. Abdullah’ın kölesi Dilâver’i anlaşmalı 
(mükâtebe) olarak âzat etmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Kire-
mitçi Süleyman Çelebi mahallesinde sâkin Ömer Beşe b. Abdullah nâm kimes-
ne meclis-i şer‘-i hatîr-i lâzımü’t-tevkīrde kendiye rıkkını mu‘terif orta boylu 
açık kaşlı kara gözlü mültehî Gürciyyü’l-asl râfi‘ü’l-vesîka Dilâver b. Abdullah 
nâm abd-i memlûkü muvâcehesinde ikrâr-ı tâm ve takrîr-i kelâm edip mevsûf-ı 
mezbûr Dilâver târih-i kitâbdan bir sene tamâmına değin bana hizmet edip sene-i 
mezkûre tamâmında cemî‘ malımdan âzâd olmak üzre merkūm Dilâver’i hizmet-i 
kitâbete kat‘ eyledim ba‘de’l-yevm mevsûf-ı mezbûr Dilâver bilâ-ibâk ve lâ-hıyâne 
sene-i mezbûre tamâmına değin bana hizmet ettikde sâir ahrâr-ı asliyyîn zümre-
sine ilhâk ve idrâc olup üzerinde hakk-ı velâdan gayrı hakkım [kalmadı] dedikde 
gıbbe’t-tasdîk ve’l-kabûl mâ cerâ bi’l-ibtigā kayd şüd.
Fi’l-yevmi’r-râbi‘ min Şevvâli’l-mükerrem li sene tis‘în ve elf.
Şuhûdü’l-hâl: Fahrü’l-akrân Haseki Mustafa Ağa, Kaytas b. Abdullah, Halil b. Ha-
san, Sinan b. Abdullah, Mehmed b. Eyüb.

183 [27b-3] Ahmed b. Abdullah’ın ortaklarındaki alacağını tahsil etmek 
üzere vârislerince vekil tayin olunması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Koca 
Kasım Paşa mahallesinde sâkin iken bundan akdem vefât eden taşçı Ahmed b. 
Abdullah’ın verâseti zevce-i metrûkesi Sâliha bt. Mustafa ile sulbiye kızları Fâtıma 
ve Hanife ve Râbia nâm sagīrlere münhasıra oldukdan sonra sagīrât-ı merkūmâtın 
tesviye-i umûru için kıbel-i şer‘den mansûbe vasîleri ve vâlideleri olan mezbûre 
Sâliha meclis-i şer‘-i şerîfde işbu râfi‘ü’l-kitâb İbrahim Beşe b. Abdullah mahzarın-
da bi’l-vesâye takrîr-i kelâm edip müteveffâ-yı mezbûrun gāibân ani’l-meclis Ha-
san ve Osman nâm şerîklerinin mâl-ı şirketden yedlerinde olan maldan müteveffâ-
yı mezbûra âid olan hisse-i mu‘ayyenesini da‘vâ ve taleb ve ahz ve kabza ve sâir 
zimem-i nâsda olan hukūkunu dahi da‘vâ ve taleb ve ahz ve kabz ve kendiye îsâle ve 
lede’l-hükkâmi’l-kirâm mürâfa‘a ve muhâsamaya ve kabz ve îsâl mütevakkıf olduğu 
umûrun küllîsine tarafımdan mezbûr İbrahim Beşe’yi vekîl ve nâib-i menâb nasb 
ve ta‘yîn eyledim dedikde ol dahi vekâlet-i mezbûreyi kabûl ve hizmet-i lâzımesini 
edâya ta‘ahhüd ve iltizâm etmeğin mâ hüve’l-vâki‘ bi’t-taleb kayd şüd.
Fi’l-yevmi’r-râbi‘ min Şevvâli’l-mükerrem li sene tis‘în ve elf.
Şuhûdü’l-hâl: Muhtesib Ahmed Çelebi, Mehmed b. Eyüb, Mehmed b. Mahmud, 
Hasan b. Abdullah ve gayruhüm.

184 [27b-4] Şehzadegân Zâviyesi zâviyedarı Yusuf Dede b. Mehmed’den 
mahallelinin razı ve memnun oldukları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm Baba Haydar mescid-i şerîfi’ne muttasıl Şehzâdegân zâviyesi’ne berât-ı 
pâdişâhîyle zâviyedâr olan işbu râfi‘ü’l-kitâb Yusuf Dede b. Mehmed meclis-i 
şer‘-i şerîfde takrîr-i kelâm edip zâviye-i mezkûrede târih-i kitâbdan üç sene mu-
kaddem zâviyedâr olan Abdullah Efendi mahlûlünden bana berât-ı pâdişâhî ile 
tevcîh olunup ben dahi zâviye-i mezbûrede hâlâ ibâdet ve tâ‘at ve tevhîd üzre iken 
ahâlî-i mahalle-i mezbûreden hâzırûn bi’l-meclis Hüseyin b. Abdülcelil ve Mus-
tafa b. Yusuf ve Ali b. Hasan ve Abdullah Halîfe b. İbrahim ve Hüseyin b. Ali ve 
diğer Hüseyin b. Mahmud ve Ali b. Veli nâm kimesneler senin tevhîd ve tezkîrin 
esnâsında vâfir âdem tecemmü‘ eder biz müte’ezzî oluruz deyû beni rencîde ve 
remîde edip tevhîd ve tezkîrime mâni‘ olmalarıyla ahvâlim der-i devlet-medâra 
i‘lâm ettiğimde, ahvâlin yokladıp sıhhati üzre arz edesin deyû fermân-ı şerîf sâdır 
olmuşdur ba‘de’n-nazar mezbûrûn kimesnelerden suâl olunup takrîrleri tahrîr ve 
keyfiyyet-i ahvâlim sâir ahâlî-i mahalle-i mezkûreden ve mahalle-i merkūmeye 
karîb mahallât ahâlîsinden istintâk ve istihbâr olunup haberleri tahrîr olunmak 
matlûbumdur deyû yedinde olan fermân-ı münîfi ibrâz ve feth ve kırâat olunduk-
da mazmûn-ı şerîfimi mezbûr Yusuf Dede’nin takrîr-i meşrûhuna muvâfık bulun-
mağın gıbbe’s-suâl merkūmûn kimesneler cevâblarında mezbûr Yusuf Dede’nin 
ber vech-i muharrer tevhîd ve tezkîrinden nâşî zâviye-i mezkûrede yetmiş sek-
sen mikdârı âdem haftada iki gün cem‘ olmağla ehl ü iyâlimiz taşra çıkmağa kādir 
değillerdir lâkin mezbûr Yusuf Dede’nin sû-i hâline vâkıf olmadık dediklerinden 
sonra mahalle-i merkūme ahâlîsinden olup sâbıkan mahrûse-i Galata kadısı olan 
umtedü’l-ulemâi’l-kirâm Mehmed Efendi b. eş-Şeyh Mehmed Efendi tarafların-
dan husûs-ı âti’l-beyâna vekîl-i sâbitü’l-vekâleleri ve kethüdâları olan Davud Ağa 
b. Mehmed müvekkil-i mezbûr tarafından vekâleten ve kendi tarafından asâleten 
ve Kevâkibîzâde Abdullah Efendi b. İbrahim ve Abdülkādir Efendi b. İbrahim ve 
Hasan Ağa b. Abdülmennân ve Ahmed Ağa b. Ali ve İbrahim Ağa b. Durmuş ve 
Mustafa Halîfe b. Musa ve Hasan Efendi b. Veli ve el-Hâc Halil ve el-Hâc İbrahim 
ibney Mehmed ve Mustafa Çelebi b. Ali ve Mustafa Ağa b. Abdurrahman ve Mus-
tafa Çelebi b. Mehmed ve Abdi Beşe b. Ali ve Mustafa Çelebi b. Elvan ve Mehmed 
Çelebi b. Mustafa ve Mehmed b. Abdullah ve Hüseyin b. Hızır ve Sefer b. Meh-
med ve Mehmed b. Receb ve Abdurrahman b. Tayyib ve Mehmed b. Mahmud ve 
İsmail Çelebi b. Mustafa ve Satılmış b. Mustafa ve Şaban b. İbrahim ve Osman ve 
Ömer ibney Fazlullah ve İsmail Bey b. Mustafa ve Siyavuş b. Abdullah ve Hasan 
Beşe b. Ali ve Ahmed Çelebi b. Mustafa ve Abdürrahim Çelebi b. Mustafa ve Meh-
med b. Ebûbekir ve Mehmed b. Siyavuş ve Mehmed Çelebi b. Davud ve el-Hâc İb-
rahim b. Receb ve Mehmed Bey b. Receb ve Mehmed b. Mustafa ve yine mahalle-i 
mezbûreye karîb Davud Ağa mahallesi ahâlîsinden Hasan Efendi b. Mansur el-
İmâm ve Hasan Çelebi b. Hüseyin ve Nâzperver mahallesi ahâlîsinden Yusuf Dede 
b. Ali ve Ahmed Çelebi b. Mustafa ve Ahmed b. Mahmud ve Hüseyin b. Veli ve Ali 
Çelebi b. Süleyman ve İbrahim b. Mustafa ve Aşçıbaşı mahallesinden Hüseyin b. 
Şaban nâm kimesnelerden mezbûr Yusuf [28a] Dede’nin keyfiyyet-i hâli istintâk 
olundukda her biri cevâblarında fi’l-hakīka zâviye-i mezkûre mezbûr Abdullah 
Efendi’nin fevti gününden mezbûr Yusuf Dede’ye tevcîh olunduğu târihe gelince-
ye değin hâlî ve mu‘attal kalıp nice feseka ve fecerenin me’vâsı ve merci‘i olmağ-
la emn ü râhatımız kalmamış idi merkūm Yusuf Dede zâviye-i mezkûreye gelip 
zâviyedâr olalı ehl-i fesâd kimesneler kat‘â zâviyenin içine uğramaz oldular her bi-
rimiz emîn ve sâlim olduk mezbûr Yusuf Dede sâlih ve mütedeyyin ve ehl-i tevhîd 
ve kendi hâlinde kimesnedir, her birimiz şâkir ve râzıyız zâviye-i mezbûrede te-
mekkün ve istikrârı cümlemize nâfi‘dir deyû her biri alâ tarîki’ş-şehâde haber ver-
lediklerinde mâ cerâ gıbbe’t-taleb kayd şüd.
Fi’l-yevmi’s-sâmin min Şevvâli’l-mükerrem li sene tis‘în ve elf.
Şuhûdü’l-hâl: Ali Çavuş b. ( ), es-Seyyid Ârif Mehmed Çelebi b. Mustafa, 
Abdüsselâm Efendi b. Nasuh, Mehmed b. Eyüb, Mehmed b. Mahmud, Hasan b. 
Abdullah.

185 [28a-1] Havva bt. Abdullah’ın Mehmed b. Mustafa’dan boşanması
Havâss-ı Aliyye kazâsına tâbi‘ Terkos nâhiyesi müzâfâtından Pirinççi nâm kar-
ye sâkinelerinden Havva bt. Abdullah nâm hâtun meclis-i şer‘-i şerîfde zev-
ci işbu râfi‘ü’l-kitâb Mehmed b. Mustafa nâm kimesne mahzarında bi tav‘ihâ 
ikrâr-ı tâm ve takrîr-i kelâm edip mezbûr Mehmed zevcim olup lâkin beynimiz-
de hüsn-i mu‘âşeretim olmamağla zimmetinde mütekarrir ve ma‘kūdun-aleyh 
olan bin elli akçe mehr-i müeccel hakkım ile nafaka-i iddet-i mu‘ayyenem üzer-
lerine ve me’ûnet-i süknâm dahi kendi üzerime olmak üzre mezbûr Mehmed ile 
muhâla‘a-i sahîha-i şer‘iyye ile hul‘ olup ol dahi hul‘-ı mezbûru ba‘de’l-kabûl her 
birimiz âharın zimmetini zevciyyete müte‘allika da‘vâda ibrâ ve iskāt eyledik de-
dikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâbi‘ min Şevvâli’l-mükerrem sene [10]90.
Şuhûdü’l-hâl: Hüseyin Çelebi b. Ali Ser-bölük, Mehmed b. Mahmud, Hasan b. 
Abdullah, Mehmed b. Eyüb ve gayruhüm.









186 [28a-2] Koçu v. Dado’nun emlâk ve ağaçlarının yarısını kardeşi 
oğlu Dado v. Duka satması
Vilâyet-i Rumeli’nde Livâ-i Avlonya’da Ergirikasrı kazâsına tâbi‘ Seferyat nâm kar-
ye ahâlîsinden Koçu v. Dado nâm zimmî meclis-i şer‘-i şerîf-i enverde li ebeveyn 
er karındaşı oğlu işbu râfi‘ü’r-rakīm Dad[o] v. Duka nâm zimmî muvâcehesinde 
tâyi‘an ikrâr-ı tâm ve takrîr-i kelâm edip akd-i âti’z-zikrin sudûruna değin silk-i 
mülk ve zabt ve tasarrufumda olup karye-i mezbûrede vâki‘ bir tarafdan Kiko v. 
Dado nâm zimmî mülkü ve bir tarafdan Dado v. Kiko nâm zimmî mülkü ve bir 
tarafdan Nika v. Dimo nâm zimmî mülkü ve bir tarafdan tarîk-i âm ile mahdûd 
bir fevkānî oda ve altında ahırı ve zât-ı eşcâr-ı müsmire ve gayr-ı müsmire bah-
çeyi müştemil menzilimin nısf-ı şâyi‘i ile yine karye-i merkūmede lede’l-ahâlî 
ma‘lûmü’l-hudûd bir kıt‘a mülk harman yerinin nısf-ı şâyi‘ini ve yine karye-i 
mezbûrede vâki‘ bir tarafı Dimo v. Dado nâm zimmî bağı ve bir tarafı tarîk-i âm 
ve iki tarafı dere ile mahdûd bir kıt‘a mülk bağımın nısf-ı şâyi‘ini cemî‘ hukūk ve 
merâfıkı ile ve yine karye-i mezbûrede ma‘lûmü’l-mevâzi‘ altı dib dut ve dokuz dib 
ceviz eşcârının nısf-ı şâyi‘lerini dahi merkūm Dado’ya bi safkatin vâhidetin on iki 
bin fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î bey‘ ve temlîk ol dahi ber vech-i muharrer iştirâ ve temellük ve kabûl eyleyip 
semeni olan meblağ-ı mezkûr on iki bin akçeyi mersûm Dado yedinden tamâmen 
ahz ve kabz eylediğimden sonra emlâk-i merkūmenin nısf-ı şâyi‘ilerini mahallin-
de zabt ve tasarrufa merkūm Dado’yu taslît eyledim dedikde gıbbe’t-tasdîki’ş-şer‘î 
mâ cerâ bi’l-ibtigā kayd şüd.
Fi’l-yevmi’l-âşir min Şevvâli’l-mükerrem li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud huddâm, Hüseyin b. Ali, Ali 
b. Abdullah.

187 [28a-3] İsterimo v. Yorgi’nin samanlığını Yani v. Yorgi’ye satması
Vilâyet-i Rumeli’nde Çatalca kazâsına tâbi‘ Nuhur Kostrova nâm karye ahâlîsinden 
İsteryo v. Yorgi nâm zimmî meclis-i şer‘-i şerîfde işbu râfi‘ü’r-rakīm Yani v. Yorgi 
nâm zimmî muvâcehesinde ikrâr ve takrîr-i kelâm edip silk-i mülk-i sahîhimde 
münselik olup karye-i mezbûrede vâki‘ bir tarafdan Kostantin nâm zimmî mülkü 
ve bir tarafı Niko nâm zimmî mülkü ve bir tarafı tarîk-i âm ile mahdûd bir mikdâr 
bostan yerini müştemil mülk samanlığımı cemî‘ tevâbi‘ ve levâhıkıyla mezbûre 
Yani’ye üç bin altı yüz fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î bey‘ ve temlîk ol dahi minvâl-i muharrer üzre iştirâ ve 
temellük ve kabûl eyledikden sonra semeni olan meblağ-ı mersûm üç bin altı 
yüz akçeyi yedinden bi’t-tamâm ve’l-kemâl ahz ve kabz eyledim ba‘de’l-yevm 
zikr olunan emlâkde vechen mine’l-vücûh alâka ve medhalim yokdur, mezbûr 
Yani’nin mülk-i müşterâsı olmuşdur keyfe mâ yeşâ’ mahallinde zabt ve tasarru-
fa mezbûr Yani’yi taslît eyledim dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’s-sânî aşer min Şevvâli’l-mükerrem li sene tis‘în ve elf.
Şuhûdü’l-hâl: Mehmed b. Eyüb, es-sâbıkūn.

188 [28a-4] Panayot v. Çano’nun menzili ile bağını Dimitri v. Tanaş’a 
satıp tarlalaların da kullanım hakkını devretmesi
Havâss-ı Aliyye kazâsı a‘mâlinden kasaba-i Çatalca’ya tâbi‘ Kestanelik nâm karye 
ahâlîsinden Panayot v. Çano nâm zimmî meclis-i şer‘-i şerîfde işbu râfi‘ü’r-rakīm 
Dimitri v. Tanaş nâm zimmî muvâcehesinde tav‘an ikrâr-ı tâm ve takrîr-i kelâm 
edip akd-i âti’z-zikrin sudûruna değin silk-i mülkümde münselik olup karye-i 
mezbûrede vâki‘ üç tarafdan yine benim âhar mülklerim ve bir tarafdan kefere 
mekābiri ile mahdûd iki fevkānî oda ve tahta-pûş ve altında ahırı ve tûlen ve ar-
zen bi hesâb-ı terbî‘î on beş zirâ‘ arsa-i hâliyemi müştemil menzilimi cemî‘ tevâbi‘ 
ve levâhıkı ile ve yine karye-i mezbûrede vâki‘ üç tarafı yine benim bağ ve tarla-
larım ve bir tarafı Rigooğlu nâm zimmî tarlasıyla mahdûd tahmînen dört dönüm 
bir kıt‘a mülk bağımı dahi cemî‘ hukūk ve merâfıkı ile merkūm Dimitri’ye yüz yir-
mi beş esedî guruşa bi safkatin vâhidetin tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi ber vech-i muharrer iştirâ ve tesellüm 
ve kabûl eyledikden sonra yine karye-i mezbûre sınırı dâhilinde vâki‘ lede’l-ahâlî 
ma‘lûmü’l-hudûd iki kıt‘a tarlalarımın hakk-ı tasarruflarını ma‘rifet-i sâhib-i arz 
ile merkūm Dimitri’ye yirmi beş esedî guruş mukābelesinde tefvîz ve ferâğ ol dahi 
minvâl-i muharrer üzre tefevvuz ve kabûl eyledikden sonra semen-i mezbûr ile 
bedel-i mezkûr cem‘an yüz elli guruşu mersûm Dimitri yedinden tamâmen ahz 
ve kabz eyledim ba‘de’l-yevm zikr olunan menzil ve bağ ve tarlalarımda vechen 
mine’l-vücûh alâkam ve medhalim kalmadı merkūm Dimitri keyfe mâ yeşâ’ mu-
tasarrıf olsun dedikde gıbbe’t-tasdîki’ş-şer‘î mâ cerâ bi’l-ibtigā kayd şüd.
Fi’l-yevmi’s-sâlis aşer min Şevvâli’l-mükerrem sene [10]90.
Şuhûdü’l-hâl: es-Sâbikūn.

189 [28b-1] Mehmed b. Ali’nin çocukları Ali ve Ümmühani’ye 
nafaka ödemesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Düğmecibaşı mahallesi sâkinelerinden işbu râfi‘ü’l-kitâb İsmihân bt. Bayram nâm 
hâtun meclis-i şer‘-i şerîfde takrîr-i kelâm ve bast-ı merâm edip zevc-i mutallıkım 
hâzır bi’l-meclis Mehmed b. Ali’nin firâşından [hâsıl ve benden] mütevellide hâlâ 
bi hakki’l-hidâne hucr ve terbiyemde olan Ali ve Ümmühâni nâm sagīrler için ba-
bası mezbûr Mehmed üzerine kadr-i kifâye nafaka ve kisve-bahâ takdîr olunmak 
matlûbumdur dedikde hâkim-i muvakki‘-i sadr-ı kitâb tûbâ-leh ve hüsnü me’âb 
hazretleri dahi sagīrân-ı mezbûrânın nafaka ve kisve-bahâları için babaları mezbûr 
üzerine târih-i kitâbdan her biri için yevmî üçer akçe farz ve takdîr edip meblağ-ı 
mefrûz-ı mezkûru harc ve sarfa ve lede’l-hâce istidâneye ve vakt-i zaferde mezbûr 
Mehmed üzerine rücû‘a izin birle mâ vaka‘a bi’t-taleb kayd şüd.
Fi’l-yevmi’l-hâmis aşer min Şevvâli’l-mükerrem li sene tis‘în ve elf.
Şuhûdü’l-hâl: Ebûbekir b. Mehmed, İbrahim b. Abdullah, Ali b. Abdullah, Halil 
Çelebi çizmeci, Mehmed Beşe b. Abdullah, Hasan b. Ö[mer]

190 [28b-2] Ümmühani bt. Mehmed’in mehir ve nafaka hususunda eski 
kocası İbrahim b. Mehmed ile sulh olması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Takye-
cibaşı mahallesi sâkinelerinden Ümmühâni bt. Mehmed nâm hâtun tarafından 
husûs-ı âti’l-beyânı ikrâra vekîl olup hasm-ı câhid mahzarında mezbûrenin zâtını 
ma‘rifet-i şer‘iyye ile ârifân olan Mustafa Çelebi b. Elvan ve Hasan Beşe b. Abdul-
lah nâm kimesneler şehâdetleri ile şer‘an vekâleti sâbite olan Receb Efendi b. Yusuf 
meclis-i şer‘-i şerîfde müvekkile-i mezbûrenin zevc-i mutallıkı işbu râfi‘ü’l-kitâb 
İbrahim b. Mehmed nâm kimesne mahzarında bi’l-vekâle ikrâr-ı tâm ve takrîr-i 
kelâm edip mezbûr İbrahim müvekkile-i mezbûre Ümmühâni’nin bundan akdem 
zevci olup târih-i kitâbdan altı sene mukaddem müvekkile-i merkūmeyi talâk-ı 
selâse ile tatlîk etmekle zimmetinde mütekarrir ve ma‘kūdun-aleyh olan dört 
bin akçe mehr-i müeccel hakkı kalmışidi hâlâ müvekkile-i merkūme Ümmühâni 
meblağ-ı mezkûru mezbûr İbrahim’den taleb ve da‘vâ eylediğinde ol dahi 
meblağ-ı mezkûru mukaddemâ edâ etmişidim deyû cevâb vermeğin beynlerinde 
münâza‘ât-ı kesîre ve muhâsamât-ı ekîde vâki‘ olmuşdu el-hâletü hâzihî beynleri-
ne muslihûn-ı müslimûn tavassut edip meblağ-ı mezkûr da‘vâsından müvekkile-i 
merkūmeyi mezbûr İbrahim ile on esedî guruş üzerine inşâ-i akd-i sulh eylele-
diklerinde ol dahi sulh-ı mezbûru kabûl ve bedel-i sulh olan meblağ-ı mezbûru 
merkūm İbrahim yedinden tamâmen ahz ve kabz edip zimmetini meblağ-ı 
mezkûra müte‘allika âmme-i da‘vâda ibrâ-i âm ile ibrâ ve iskāt eyledim dedi de-
dikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’l-hâmis aşer min Şevvâli’l-mükerrem sene [1090]
Şuhûdü’l-hâl: Hasan Efendi el-İmâm, Nasuh Halîfe b. Abdüsselâm el-Müezzin, 
Yusuf Dede b. Ali, Ahmed Beşe b. Abdullah, Süleyman b. Oruc, İbrahim b. Ali.









191 [28b-3] İsmihan bt. Bayram ile Mehmed b. Abdullah’ın boşanması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Düğmeci-
başı mahallesi sâkinelerinden İsmihân bt. Bayram nâm hâtun tarafından hul‘ ve 
ibrâ-i âti’z-zikre vekîl olup hasm-ı câhid mahzarında mezbûrenin zâtını ma‘rifet-i 
şer‘iyye ile ârifân olan Ahmed Çelebi b. İbrahim ve el-Hâc Ebûbekir b. Sinan nâm 
kimesneler şehâdetleri ile şer‘an vekâleti sâbite olan Mehmed b. Abdullah meclis-i 
şer‘-i şerîfde müvekkile-i mezbûrenin zevci işbu râfi‘ü’l-kitâb Mehmed b. Ali nâm 
kimesne mahzarında bi’l-vekâle ikrâr-ı tâm ve takrîr-i kelâm edip müvekkile-i 
merkūme İsmihân mezbûr Mehmed’in zevcesi olup lâkin beynlerinden hüsn-i 
mu‘âşeretleri olmamağla zimmetinde mütekarrir ve ma‘kūdun-aleyh olan beş 
bin aç yüz akçe mehr-i müeccel hakkı ile nafaka-i iddet-i mu‘ayyenesi üzerleri-
ne ve me’ûnet-i süknâsı dahi kendi üzerine olmak üzre vekâlet-i mahkiyem ha-
sebiyle merkūm Mehmed ile muhâla‘a-i sahîha-i şer‘iyye ile hul‘ olup ol dahi 
hul‘-ı mezkûru ba‘de’l-kabûl hukūk-ı zevciyyete ve mehr-i müecceline müte‘allika 
âmme-i da‘vâdan mezbûr Mehmed’in zimmetini ibrâ ve iskāt eyledim dedikde 
gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’r-râbi‘ aşer min Şevvâli’l-mükerrem li sene tis‘în ve elf.
Şuhûdü’l-hâl: Ebûbekir b. Mehmed, İbrahim b. Abdullah, Ali b. Abdullah, Halil 
Çelebi Çizmeci, Mehmed b. Eyüb.

192 [28b-4] Yusuf b. Abdullah’ın üzerine çocukları Emine ve 
Rabia için nafaka takdiri
Medîne-i Hazret-i Ebî Eyyûb-i Ensârî’de Evlice Baba mahallesi sâkinelerinden işbu 
râfi‘atü’l-kitâb Fâtıma bt. Mehmed nâm hâtun meclis-i şer‘-i şerîfde takrîr-i kelâm 
ve bast-ı merâm edip zevc-i mutallıkım gāib ani’l-meclis Yusuf b. Abdullah’ın 
firâşından [hâsıl ve benden] mütevellide hâlâ bi hakki’l-hidâne hucr ve terbiyemde 
olan Emine ve Râbia nâm sagīrler için babası mezbûr Yusuf üzerine kadr-i kifâye 
nafaka ve kisve-bahâ takdîr olunmak matlûbumdur dedikde hâkim-i muvakki‘-i 
sadr-ı kitâb tûbâ-leh ve hüsnü me’âb hazretleri dahi sagīretân-ı merkūmetânın na-
faka ve kisve-bahâları için babaları mezbûr üzerine târih-i kitâbdan her biri için 
yevmî beşer akçe farz ve takdîr edip meblağ-ı mefrûz-ı mezkûru harc ve sarfa ve 
lede’l-hâce istidâneye ve vakt-i zaferde mezbûr Yusuf üzerine rücû‘a izin birle mâ 
vaka‘a kayd şüd.
Fi’l-yevmi’l-hâmis aşer min Şevvâli’l-mükerrem li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin 
b. Ali.









193 [28b-5] Saime bt. Ali’nin menzilini Hüseyin ile karısı Emine 
bt. Mustafa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal-
lâ tın dan Davud Ağa mahallesi sâkinelerinden olup yine mahalle-i mezbûre 
sükkânından Ebûbekir b. Mustafa ve Hasan b. Sefer ta‘rîfleriyle mu‘arrefe olan 
Sâime bt. Ali nâm hâtun meclis-i şer‘-i şerîfde işbu râfi‘ayi’l-kitâb kendi tarafından 
husûs-ı âti’l-beyâna asîl ve zevcesi Emine bt. Mustafa nâm hâtun tarafından dahi 
vekîl-i sâbitü’l-vekâlesi olan Hüseyin b. ( ) nâm kimesne mahzarında bi tav‘ihâ 
ikrâr-ı tâm ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik olup mahalle-i mezbûrede vâki‘ üç tarafdan yine benim mül-
küm ve taraf-ı râbi‘i tarîk-i âm ile mahdûd bir tahtânî oda ve bir mikdâr havluyu 
müştemil menzilimi cemî‘ tevâbi‘ ve levâhıkı ile mezbûrân Hüseyin ve Emine’ye 
ale’l-iştirâki’s-seviy mutasarrıf olmak üzre dört bin sekiz yüz fıddî râyic fi’l-vakt 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
anlar dahi ber vech-i muharrer iştirâ ve tesellüm ve kabûl eylediklerinden sonra 
semeni olan meblağ-ı mezkûr dört bin sekiz yüz akçeyi mezbûrân Emine ve Hü-
seyin yedlerinden tamâmen ahz ve kabz eyledim ba‘de’l-yevm menzil-i mahdûd-ı 
mezkûrda vechen mine’l-vücûh alâka ve medhalim kalmadı merkūmân Hüse-
yin ve Emine keyfe mâ yeşâ’ân ve yahtârân mutasarrıfân olsunlar dedikde gıbbe’t-
tasdîki’ş-şer‘î mâ vaka‘a bi’l-ibtigā ketb olundu.
Fi’l-yevmi’l-hâmis aşer min Şevvâli’l-mükerrem li sene tis‘în ve elf.
Şuhûdü’l-hâl: Hasan Efendi el-İmâm, Nasuh Halîfe el-Müezzin, Ömer Efendi b. 
Ahmed Efendi, Musli Ağa Ser-tüfekçiyân, İbrahim Ağa Pazarbaşı, el-Hâc Süley-
man b. Abdullah, Receb Beşe b. Mustafa, Ahmed Beşe b. Hüseyin, Mehmed b. 
Eyüb.

194 [29a-1] Mustafa Ağa b. Mehmed’in vârislerine alacak iddiasını ispat 
için mühlet verilmesi
Mahmiye-i İstanbul’da Ağa hamamı kurbunda Hâtuniye mahallesi sükkânından 
iken bundan akdem vefât eden Mustafa Ağa b. Mehmed’in verâseti li ebeveyn er ka-
rındaşıları Osman ve Şaban ve Sefer’e münhasıra olup kable’l-kısme merkūm Sefer 
dahi vefât edip verâseti zevce-i metrûkesi Fâtıma bt. Abdullah nâm hâtun ile sulbî 
sagīr oğlu Ahmed’e ve sulbiye sagīre kızı Sâliha’ya münhasıra olduğu şer‘an zâhir 
ve mütehakkik oldukdan sonra merkūm Osman asâleten ve sagīrân-ı mezbûrânın 
kıbel-i şer‘den mansûbe vasîleri olan vâlideleri merkūme Fâtıma ile mezbûr Şaban 
taraflarından husûs-ı câ’îye vekâlet iddi‘â etmek ile vekâleten meclis-i şer‘-i şerîfde 
Havâss-ı Aliyye kazâsına tâbi‘ Küçükköy demekle ma‘rûf karyede sâkin iken 
bundan akdem mürd olan Panayot v. Dimo nâm hâlikin verâseti zevce-i metrûkesi 
Zafira bt. Aleksi nâm nasrâniyye ile evlâd-ı sulbiyesi Yanaki muvâcehesinde üze-
rine da‘vâ ve takrîr-i kelâm edip mûrisimiz müteveffâ-yı mezbûr Mustafa Ağa 
hayâtında bin yetmiş dokuz senesi Ramazân-ı şerîfi’nde mahmiye-i mezkûrede 
Samatya kurbunda Sancakdâr mahallesinde sâkin koyun emîni Ebûbekir Ağa 
nâm kimesnenin menzilinde hâlik-i merkūm Panayot ile gāibûn ani’l-meclis Kos-
tantin ve Dimitraki ve İsteryo ve Kika ve diğer Kika ve Hristo ve Tatar Yorgi ve 
Hristodolo ve Hürmüz nâm zimmîlere iki bin kıt‘a esedî guruşluk semen ikrâz ve 
teslîm anlar dahi ale’l-iştirâki’s-seviy iktirâz ve tesellüm ve her biri âharın zim-
metine lâzım gelen meblağa kefîl olup kable’l-ahz vefât etmek ile hâlâ meblağ-ı 
mezkûrdan hâlik-i merkūmun hissesine lâzım gelen iki yüz guruş merkūm Ya-
naki babası hâlik-i merkūmun terekesine vaz‘-ı yed etmeğin hâlik-i mezbûrun 
tereke-i vâfiyesinden edâ etmek üzre merkūm Yanaki’den asâleten ve vekâleten 
taleb ederim suâl olunsun dedikde gıbbe’s-suâl merkūm Yanaki cevâbında babası 
hâlik-i merkūmun terekesine vaz‘-ı yedini ve deyn-i mezkûru vekâlet-i mezkûreyi 
bi’l-külliye inkâr etmeğin müdde‘î-i mezbûr Osman’dan müdde‘âsını mübeyyine 
beyyine taleb olundukda müdde‘î-i mezbûr Osman ityân-ı beyyine [için] kıbel-i 
şer‘den mehil taleb etmek ile müdde‘î-i merkūme mirâren mehl-i şer‘î verilip 
ityân-ı beyyineye kādir olmayıp yine istimhâl etmekle müdde‘î-i mezbûr Osman’a 
mehil verilip vâki‘ü’l-hâl hıfzan li’l-makāl gıbbe’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin b. 
Ali, Hasan b. Abdullah.

195 [29a-2] Yani v. Dimitri’nin vârislerinin alacak davasının reddi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm Âsım Ahmed Çelebi vakfı’na berât-ı âlîşân ile bi’l-fi‘l mütevellî olan işbu 
râfi‘ü’l-kitâb Mehmed Çelebi b. Mustafa nâm kimesne mahfil-i kazâda medîne-i 
mezbûre tevâbi‘inden Avasya nâm karyede sâkin iken bundan akdem mürd olan 
Yani v. Dimitri nâm hâlikin verâseti zevce-i metrûkesi Kaloda bt. İstoyan nâm 
nasrâniyye ile sulbiye kebîre kızı Kokona nâm nasrâniyyeye münhasıra olduk-
dan sonra merkūmetân Kaloda ve Kokona muvâcehelerinde bi’t-tevliyye üzerle-
rine da‘vâ ve takrîr-i kelâm edip hâlik-i merkūmun hayâtında zimmetinde asl-ı 
mâl-ı vakf-ı mezbûrdan otuz yedi buçuk kıt‘a esedî guruş olup mukābelesinde 
karye-i merkūmede vâki‘ bir [taraf]dan Tanaş v. Dimo mülkü ve bir tarafı Alek-
si v. Yorgi mülkü ve bir tarafı Apostol v. Yorgi mülkü ve taraf-ı râbi‘i tarîk-i âm ile 
mahdûd mülk menzilini taraf-ı vakfa bi tarîki’l-istiğlâl rehin vaz‘ ve teslîm etmi-
şidi hâlâ hâlik-i mezbûrun menzil-i mezkûrdan mâ‘adâ ism-i mâl ıtlâk olunur bir 









şeyi olmamağla merkūmetân Kaloda ve Kokona menzil-i mezbûru vakıf için bana 
otuz yedi buçuk esedî guruşa bey‘ ve teslîm edip ben dahi vakıf için iştirâ ve tesel-
lüm ettiğimden sonra semeni olan meblağ-ı merkūm otuz yedi buçuk esedî guru-
şu hâlik-i mezbûrun vakfa olan otuz yedi buçuk esedî guruş deyni mukābelesinde 
takās edip anlar dahi mukāssa ve kabûl eylediklerinden sonra ben dahi menzil-i 
merkūmu [sûk-ı] sultânîde üç ay mikdârı ba‘de’l-müzâyede ve inkıtâ‘i’r-rağbe 
hâzır bi’l-meclis İstoyan v. Yuvan nâm zimmîye semen-i ma‘lûme bey‘ murâd et-
tiğimde, merkūmetân Kaloda ve Kokona beni bey‘ etmekden men‘ ederler suâl 
olunup takrîrleri tahrîr ve benim bey‘ime mâni‘ olmamak üzre mersûmetâna 
tenbîh olunmak matlûbumdur dedikde gıbbe’s-suâl mezbûretân Kaloda ve Koko-
na cevâblarında mûrisleri hâlik-i merkūmun ber vech-i muharrer vakf-ı mezkûra 
deyni olup ve menzil-i merkūmdan mâ‘adâ ism-i mâl ıtlâk olunur bir şeyi olma-
mağla menzil-i mezkûru vakıf için mütevellî-i mesfûra otuz yedi buçuk esedî gu-
ruşa bey‘ ve teslîm ve semeni mûrisleri hâlik-i merkūmun vakfa olan otuz yedi bu-
çuk esedî guruş deyni mukābelesinde takās eylediklerini her biri bi tav‘ihâ ikrâr 
ve i‘tirâf etmeğin merkūmetân Kaloda ve Kokona’yı mütevellî-i mesfûra bî-vech 
mu‘ârazadan men‘ birle mâ cerâ mütevellî-i mezbûr talebiyle kayd şüd.
Fi’l-yevmi’s-sâdis aşer min Şevvâli’l-mükerrem li sene tis‘în ve elf.
Şuhûdü’l-hâl: İbrahim Efendi b. Hasan, Mehmed Çelebi b. Veli, Mustafa Çelebi b. 
İsmail, Mehmed b. Eyüb.

196 [29a-3] Âsım Ahmed Çelebi Vakfı’na ait menzilin İstoyan 
v. Yuvan’a satılması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm Âsım Ahmed Çelebi vakfı’na berât-ı âlîşân ile bi’l-fi‘l mütevellî olan 
Mehmed Çelebi b. Mustafa nâm kimesne meclis-i şer‘-i şerîfde işbu râfi‘ü’r-rakīm 
İstoyan v. Yuvan nâm zimmî muvâcehesinde bi’t-tevliyye ikrâr-ı tâm ve takrîr-i 
kelâm edip bundan akdem vakf-ı mezkûr malıyla iştirâ olunup medîne-i mezbûre 
müzâfâtından Avasya nâm karyede vâki‘ bir tarafdan Tanaş v. Dimo nâm zimmî 
mülkü ve bir tarafdan Aleksi v. Yorgi nâm zimmî mülkü ve bir tarafdan Apostol 
v. Yorgi nâm zimmî mülkü ve bir tarafdan tarîk-i âm ile mahdûd menzil bey‘ olu-
nup semeni istirbâh olunmak cânib-i vakfa her vechile enfa‘ ve evlâ olmağla sûk-ı 
sultânîde üç ay mikdârı nidâ ve müzâyede olunup rağabât-ı nâs bi’l-külliye mün-
katı‘ oldukdan sonra merkūm İstoyan üzerinde semen-i misli olan on sekiz kıt‘a 
esedî guruşda hakk-ı karâr ile karâr edip ziyâde ile tâlib-i âhara zuhûr etmeme-
ğin menzil-i mahdûd-ı mezkûru tevliyyetim hasebiyle mersûm İstoyan’a meblağ-ı 
mezkûr on sekiz guruşa bey‘-i kat‘î ile bey‘ ve teslîm edip ol dahi ber vech-i mu-
harrer iştirâ ve tesellüm ve kabûl eyledikden sonra semeni olan meblağ-ı merkūm 
on sekiz guruşu mersûm İstoyan yedinden tamâmen ahz ve kabz eyledim ba‘de’l-
yevm menzil-i mezkûr merkūm İstoyan’ın mülk-i müşterâsı olmuşdur keyfe mâ 
yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâmin aşer min Şevvâli’l-mükerrem li sene tis‘în ve elf.
Şuhûdü’l-hâl: İbrahim Halîfe b. Hasan, Mehmed Çelebi b. Veli, Mustafa Çelebi b. 
İsmail, Mehmed b. Eyüb. Ali b. Abdullah.

197 [29b-1] Mehmed Çelebi b. Abdullah’ın evini Mehmed 
b. Resul’e satması
Mahrûse-i Galata müzâfâtından İstinye nâhiyesinde tâbi‘ Uskumru nâm kar-
ye sükkânından Mehmed Çelebi b. Abdullah meclis-i şer‘-i şerîfde işbu râfi‘ü’l-
kitâb Mehmed b. Resul nâm kimesne mahzarında ikrâr ve i‘tirâf edip silk-i mülk-i 
sahîhimde münselik olup karye-i mezbûrede vâki‘ iki tarafı Mehmed Bey b. Da-
vud mülkü ve iki tarafı tarîk-i âm ile mahdûd bir bâb tahtânî odayı müştemil mülk 
menzilimi cemî‘ tevâbi‘i ile bin fıddî râyic fi’l-vakt akçe ile adedi nâ-ma‘lûm bir 
kabza fülûsa mezbûr Mehmed’e bey‘ ve teslîm edip ol dahi minvâl-i muharrer üzre 
iştirâ ve tesellüm ve kabûl ve kabz eyledikden sonra semeni olan meblağ-ı mezbûr 
bin akçe ile bir kabza fülûsu yedinden bi’t-tamâm ahz ve kabz edip fülûsu izâ‘at 
eyledim ba‘de’l-yevm menzil-i mahdûd-ı mezkûrda alâka ve medhalim yokdur, 
mezbûr Mehmed’in mülk-i müşterâsı olmuşdur keyfe mâ yeşâ’ mutasarrıf olsun 
dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene tis‘în ve elf.
Şuhûdü’l-hâl: Mehmed Çelebi b. Veli, Eyüb Çelebi b. Mustafa, Hasan b. Abdullah.

198 [29b-2] Mehmed Beşe b. Mustafa’nın ev satışından Mehmed Çelebi 
b. Hasan’a olan borcunu ödemesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Kasım 
Paşa mahallesinde sâkin işbu râfi‘ü’l-kitâb Mehmed Çelebi b. Hasan mahfil-i 
kazâda medîne-i mezbûrede Çavuş Kasım mahallesi sükkânından Mehmed Beşe 
b. Mustafa nâm kimesne mahzarında üzerine da‘vâ ve takrîr-i kelâm edip mezbûr 
Mehmed Beşe mezkûr Çavuş Kasım mahallesinde vâki‘ bir tarafı imâma meşrûta 
menzil ve iki tarafı Ali Çelebi veresesi mülkleri ve bir tarafı tarîk ile mahdûd 
mülk menzilini bin seksen dokuz senesi şehri Recebü’l-müreccebinde bana iki 
yüz kıt‘a esedî guruşa bi tarîki’l-istiğlâl bey‘ ve teslîm ve kabz-ı semen eyledik-
den sonra yine târih-i mezkûrda menzil-i mezkûru ba‘de’t-tahliyyeti’ş-şer‘iyye 
ve’t-tekābuzi’l-mer‘î mezbûr Mehmed Beşe’ye bir sene tamâmına değin yirmi 
esedî guruş ücret ile îcâr ve teslîm edip ol dahi ber vech-i muharrer istîcâr ve te-
sellüm ve kabûl eylediğinden sonra meblağ-ı mezkûr iki yüz guruşu bin doksan 
senesi şehri Recebü’l-müreccebi’nde tamâmen bana teslîm ben dahi kabz ve tesel-
lüm etmişidim lâkin menzil-i mezkûrun ücreti olan meblağ-ı merkūm yirmi gu-
ruşdan üç guruşunu mezbûr Mehmed Beşe yedinden tamâmen ahz ve kabz edip 
bâkī zimmetinde on yedi esedî guruş hakkım kalmışidi hâlâ taleb eylediğimde 
vermekde ta‘allül eder suâl olunup edâsına tenbîh olunmak matlûbumdur dedik-
de gıbbe’s-suâl mezbûr Mehmed Beşe cevâbında minvâl-i muharrer-i meşrûh üzre 
menzil-i merkūm ücretinden müdde‘î-i mezbûr Mehmed Çelebi’ye meblağ-ı bâkī 
on yedi guruş zimmetimde lâzımü’l-edâ deynim vardır deyû tav‘an ikrâr etmeğin 
alâ mûcebi ikrârihî meblağ-ı bâkī-i mezbûr on yedi guruşu müdde‘î-i mezbûra 
edâya merkūm Mehmed Beşe’ye tenbîh birle mâ vaka‘a kayd şüd.
Fi’l-yevmi’t-tâsi‘ aşer min Şevvâli’l-mükerrem li sene tis‘în ve elf.
Şuhûdü’l-hâl: İvaz Bey b. Mahmud, Mustafa Çelebi b. Mehmed, Mehmed Çelebi b. 
Veli, Hasan b. Abdullah, Mehmed b. Eyüb.

199 [29b-3] Hacı Abdullah b. İsa’nın Mustafa Paşa’nın Doğancılar 
meydanında yapdırdığı bina için sattığı çivilerin karşılığını aldığı
Mahrûse-i Galata’da Yolcuoğlu mahallesi sükkânından olup mahmiye-i İstanbul’da 
Odunkapısı dâhilinde mismâr tâcirlerinden olan el-Hâc Abdullah b. İsa nâm ki-
mesne meclis-i şer‘-i hatîr-i lâzımü’t-tevkīrde düstûr-ı mükerrem müşîr-i mü-
fahham müsâhib-i şehriyârî devletlü ve sa‘âdetlü Mustafa Paşa hazretlerinin 
kethüdâları, iftihârü’l-emâcid ve’l-ekârim câmi‘ü’l-mehâmid ve’l-mekârim Ha-
san Ağa hazretleri taraflarından ikrâr-ı âti’z-zikri tasdîke vekîl-i sâbitü’l-vekâlesi 
olan Ali Ağa b. ( ) mahzarında tav‘an ikrâr-ı tâm ve takrîr-i kelâm edip paşa-yı 
müşârün-ileyh hazretlerinin medîne-i Üsküdar’da Salacak iskelesi kurbunda Do-
ğancılar meydanına mülâsık müceddeden ihdâs ettikleri ebniye için vekîl-i mezbûr 
Ali Ağa yedinden adedi ve cinsi beynimizde ma‘lûm mismâr iştirâ etmişler idi 
el-hâletü hâzihî müvekkil-i mûmâ-ileyh Hasan Ağa hazretleri[y]le muhâsebe gö-
rüp paşa-yı müşârün-ileyh hazretleri taraflarından mukaddemâ bi’d-defe‘ât ahz ve 
kabz ettiğim akçeden mâ‘adâ yetmiş iki bin akçe hakkım bekāyâ zuhûr etmeğin 
meblağ-ı mezkûr yetmiş iki bin akçe hakkımı müvekkil-i mûmâ-ileyh Hasan Ağa 
yedlerinden bi’t-tamâm ve’l-kemâl ahz ve kabz edip yedlerine temessük verdim 
min ba‘d mismâr semeninden paşa-yı müşârün-ileyh hazretleri taraf-ı bâhirü’ş-
şereflerinde ve müvekkil-i mûmâ-ileyh ile vekîl-i mezbûr yedlerinde bir akçe ve 
bir habbe hakkım bâkī kalmadı dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’l-ışrîn min Şevvâli’l-mükerrem sene 1090.
Şuhûdü’l-hâl: Ahmed Ağa Bâzirgân, Şaban Çelebi Mücellid, kasab Ali Beşe, Ha-
san b. Abdullah, Ali b. Abdullah ve gayruhüm.

200 [29b-4] Ferhad v. Manos’un, Mustafa Paşa’nın yapdırdığı bina için 
sattığı keresteden alacağı kalmadığı
Mahmiye-i İstanbul hısnı ebvâbından Topkapısı dâhilinde Bayezid Ağa mahal-
lesi sükkânından olup Odunkapısı kurbunda keresteci Ferhad v. Manos nâm 
zimmî meclis-i şer‘-i şerîfde düstûr-ı mükerrem müşîr-i müfahham vezîr-i sânî 
müsâhib-i şehriyârî devletlü sa‘âdetlü Mustafa Paşa hazretlerinin kethüdâları 
iftihârü’l-emâcid ve’l-ekârim câmi‘ü’l-mehâmid ve’l-mekârim Hasan Ağa hazret-
leri taraflarından ikrâr-ı âti’z-zikri tasdîke vekîl-i sâbitü’l-vekâleleri olan Ali Ağa 
b. ( ) mahzarında tav‘an ikrâr-ı tâm ve takrîr-i kelâm edip paşa-yı müşârün-ileyh 
hazretlerinin medîne-i Üsküdar’da Salacak iskelesi kurbunda Doğancılar meyda-
nına mülâsık müceddeden ihdâs ettikleri ebniye için vekîl-i mezbûr Ali Ağa ye-
dinden adedi ve cinsi beynimizde ma‘lûm kereste iştirâ etmişleridi el-hâletü hâzihî 
müvekkil-i mûmâ-ileyh Hasan Ağa hazretleriyle muhâsebe görüp paşa-yı [müşâ]
rün-ileyh hazretleri taraflarında mukadde[mâ] bi’d-defe‘ât ahz ve kabz ettiğim ak-
çeden mâ‘adâ yüz kırk bin akçe hakkım bekāyâ zuhûr etmekle meblağ-ı mezkûr 
yüz kırk bin akçe hakkımı müvekkil-i mûmâ-ileyh Hasan Ağa yedlerinden bi’t-
tamâm ve’l-kemâl ahz ve kabz edip yedlerine temessük verdim min ba‘d keres-
te semeninden paşa-yı müşârün-ileyh hazretleri taraf-ı bâhirü’ş-şereflerinden 
müvekkil-i mezbûr vekîl-i mezbûr Ali Ağa yedlerinde bir akçe ve bir habbe hak-
kım bâkī kalmadı dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’l-ışrîn min Şevvâli’l-mükerrem li sene tis‘în ve elf.
Şuhûdü’l-hâl: es-Sâbikūn.

201 [30a-1] Abdülbâki b. Sinan’ın vârislerinin ev ve bahçeyi, 
Aleksi v. İstemad’a satması
Havâss-ı Aliyye kazâsına tâbi‘ Karfa nâm karyede sâkin iken bundan akdem vefât 
eden Abdülbâkī b. Sinan nâm müteveffânın verâseti zevce-i metrûkesi Âişe bt. 
Abdullah nâm hâtun ile anasının li ebeveyn er karındaşı Ali b. Mustafa nâm ki-
mesneye münhasıra olduğu şer‘an zâhir ve mütehakkik oldukdan sonra mezbûr 
Ali asâleten ve merkūme Âişe’nin vekîl-i müsecceli olan Hasan Bey b. Ali nâm 
kimesne vekâleten meclis-i şer‘-i şerîfde işbu râfi‘ü’r-rakīm Aleksi v. İstemad 
nâm zimmî muvâcehesinde her biri bi’l-asâle ve bi’l-vekâle ikrâr-ı tâm ve takrîr-i 
kelâm edip müteveffâ-yı mezbûrun muhallefâtından olup karye-i mezbûrede vâki‘ 
bir tarafı kilise duvarı ve bir tarafı Karakaş Kosta nâm zimmî mülkü ve bir tarafı 
diğer Kosta nâm zimmî mülkü ve bir tarafı tarîk-i âm ile mahdûd üç fevkānî ve 
bir tahtânî odaları ve havluyu müştemil menzil ile yine karye-i mezbûrede vâki‘ 
bir tarafı Dimitri v. Yorgo bahçesi ve üç tarafı tarîk-i âm ile mahdûd tahmînen 
üç dönüm bir kıt‘a mülk bağın rub‘u müvekkile-i mezbûre Âişe’ye ve selâse erbâ‘ı 
merkūm Ali’ye isâbet ve intikāl etmekle zikr olunan menzil ve bağı, cemî‘ tevâbi‘ 
ve levâhıkı ile merkūm Aleksi’ye yirmi bin fıddî râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi ber vech-i 
muharrer iştirâ ve tesellüm ve kabûl eyledikden sonra semeni olan meblağ-ı 
mezbûr yirmi bin akçeyi merkūm Aleksi yedinden tamâmen ahz ve kabz eyledik 
ba‘de’l-yevm sâlifü’z-zikr menzil ve bahçe mersûm Aleksi’nin mülk-i müşterâsı 
olmuşdur keyfe mâ yeşâ’ mutasarrıf olsun dediklerinde gıbbe’t-tasdîki’ş-şer‘î mâ 
vaka‘a bi’t-taleb kayd şüd.
Fi’l-yevmi’t-tâsi‘ aşer min Şevvâli’l-mükerrem li sene tis‘în ve elf.
Şuhûdü’l-hâl: Mustafa Çelebi b. Musli, İbrahim Çelebi b. Abdünnebi, Hasan Çe-
lebi b. Ömer, Abdurrahman Çelebi b. Bayram, Hasan Beşe b. Abdullah, Şaban 
Halîfe b. Hüseyin, Habib Beşe b. Süleyman, Mustafa Beşe b. Abdurrahman, Ha-
san b. Abdullah.

202 [30a-2] Gülbûy bt. Abdullah’ın eski kocası Mehmed b. Ramazan’ın 
zimmetini ibrâ etmesi
Mahrûse-i Galata’da Okçu Musa mahallesi sâkinelerinden Gülbûy bt. Abdullah 
nâm hâtun meclis-i şer‘-i hatîr-i lâzımü’t-tevkīrde medîne-i Hazret-i Ebî Eyyûb-i 
Ensârî -radiye anhu Rabbühü’l-Bârî- de Şah Sultan mahallesi sükkânından olup 
zevc-i mutallıkı olan işbu râfi‘ü’l-kitâb Mehmed b. Ramazan tarafından husûs-ı 
âti’l-beyâna vekîl olup hasm-ı câhid mahzarında Mustafa b. Süleyman ve diğer 
Mustafa b. Mehmed şehâdetleriyle şer‘an vekâleti sâbite olan Mustafa b. İbra-
him mahzarında bi tav‘ihâ ikrâr-ı tâm ve takrîr-i kelâm edip müvekkil-i mezbûr 
Mehmed mukaddemâ zevcim olup beni tatlîk etmekle zimmetinde mütekarrir 
ve ma‘kūdun-aleyh olan üç bin akçe mehr-i müeccel hakkım kalmışdı hâlâ ta-
leb [ve] da‘vâ eylediğimde ol dahi mehrinden fâriğa olmuşidin deyû cevâb ver-
meğin beynimizde münâza‘ât-ı kesîre vukū‘undan sonra beynimizde muslihûn-ı 
müslimûn tavassut edip meblağ-ı mezkûr da‘vâsından vekîl-i mezbûr Mustafa 
ile beni altı yüz altmış akçe üzerine inşâ-i akd-i sulh eylelediklerinde ben dahi 
sulh-ı mezbûru kabûl ve bedel-i sulh olan meblağ-ı mezkûr altı yüz altmış akçeyi 
vekîl-i mezbûr Mustafa yedinden tamâmen ahz ve kabz edip mehr-i müeccelime 
müte‘allik da‘vâdan müvekkil-i mezbûr Mehmed’in zimmetini ibrâ ve iskāt eyle-
 dim dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’l-ışrîn min Şevvâli’l-mükerrem li sene tis‘în ve elf.
Şuhûdü’l-hâl: Mehmed Çelebi b. Mehmed, Himmet Beşe b. Abdullah, Eyüb Beşe 
b. Abdullah, el-Hâc Mehmed b. Abdülmennân, Hasan b. Abdullah, Eyüb b. Meh-
med, Habbâz Himmet.

203 [30a-3] Abraham v. Kanber’in Ekmekçi Donvak v. Mıgırdiç’e 
borcunu ödemesi
Medîne-i Hazret-i Eyyûb Ensârî -radiye anhu Rabbühü’l-Bârî-’de habbâz tâife-
sinden Donvak v. Mıgırdiç nâm Ermeni asâleten ve şerîki Kestosdor v. Todora 
nâm Ermeni husûs-ı âti’l-beyâna kendi tarafından asl ve li ebeveyn er karında-
şı Tatol nâm Ermeni tarafından dahi vekîl-i sâbitü’l-vekâlesi olmağın vekâleten 
meclis-i şer‘-i şerîfde işbu râfi‘ü’r-rakīm Abraham v. Kanber nâm Ermeni muvâce-
hesinde her biri bi’l-asâle ve bi’l-vekâle ikrâr-ı tâm ve takrîr-i kelâm edip bun-
dan akdem merkūm Abraham’dan on yedi bin beş yüz akçe ve iki re’s bârgir ile on 
iki keyl dakīk taleb ve da‘vâ etmişidik el-hâletü hâzihî asâlet ve vekâletim hase-
biyle meblağ-ı mezkûr on yedi bin beş yüz akçe ve bârgirler ile dakīkden mastûr 
Abraham’ın zimmetini ibrâ-i âm ile ibrâ ve iskāt eyledik dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene tis‘în ve elf.
Şuhûdü’l-hâl: El-Hâc Veli b. Eyüb, el-Hâc Hüseyin Beşe b. İbrahim Çukadâr, 
Abdülbâkī Çelebi b. Mehmed, İbrahim Beşe b. Hüdâverdi, Hüseyin Beşe b. Hasan, 
Ahmed Beşe b. Ali, Hüseyin Bey b. Halil, Mustafa b. Veli.

204 [30a-4] Abraham v. Kanber’in Ekmekçi Donvak v. Mıgırdiç’in 
zimmetini ibrâ etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de habbâz 
tâifesinden Abraham v. Kanber nâm Ermeni meclis-i şer‘-i hatîr-i lâzımü’t-
tevkīrde işbu râfi‘ü’r-rakīm Donvak v. Mıgırdiç nâm Ermeni muvâcehesinde 
tav‘an ikrâr-ı tâm ve takrîr-i kelâm edip merkūm Donvak’dan zimmetinde dok-
san üç esedî guruş hakkım vardır deyû bundan akdem taleb ve da‘vâ etmişidim 
el-hâletü hâzihî mesfûr Abraham’ın zimmetini meblağ-ı mezkûr doksan üç guruş-
dan ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’l-ibtigā kayd şüd.
Şuhûdü’l-hâl: es-Sâbikūn.









205 [30b-1] Seyyid Abdülvehhab b. Hicazî ile Yusuf Ağa b. Ebûbekir’in 
alacak davasında anlaşma sağlanması
Husûs-ı âti’z-zikrin mahallinde ketb ve tahrîri iltimâs olunmağın savb-ı şer‘-i 
münîrden mevlânâ Abdüsselâm Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- de Câmi‘-i Kebîr ma-
hallesinde sâkin umdetü’l-ekârim ve’l-e‘âlî câmi‘ü’l-mehâmidü’l-me‘âlî Dürrî Meh-
med Efendi b. Ali’nin sa‘âdet-hânelerine varıp akd-i meclis-i şer‘-i şerîf eyledik-
de fi’l-asl vilâyet-i Anadolu’da mahrûse-i Halebü’ş-şehbâ sükkânından olup hâlâ 
mahmiye-i İstanbul’da merhûm ve mağfûrun-leh Ebü’l-feth Sultan Mehmed Hân-ı 
Gāzi câmi‘-i şerîfi kurbunda Semerciler hanında müsâfiren sâkin olan es-Seyyid 
Abdülvehhab b. Hicâzî meclis-i ma‘kūd-ı mezbûrede, sâbıkan Haleb muhassılı olan 
işbu râfi‘ü’l-kitâb fahrü’l-akrân zahrü’l-a‘yân Yusuf Ağa b. Ebûbekir mahzarında 
tav‘an ikrâr ve takrîr-i kelâm edip mûmâ-ileyh Yusuf Ağa târih-i kitâbdan bir sene 
mukaddem mahrûse-i mezbûrede muhassıl iken benden bi gayri hakkın üç bin beş 
yüz esedî guruşumu ahz ve kabz etmişidi el-hâletü hâzihî meblağ-ı mezbûru da‘vâ 
ve taleb eylediğimde mezbûr Yusuf Ağa inkâr ile cevâb vermeğin ben dahi ityân-ı 
beyyine sadedinde iken beynimizde müslimûn-ı muslihûn tavassut edip meblağ-ı 
mezbûr üç bin beş yüz guruşdan bin yedi yüz elli esedî guruş üzerine inşâ-i akd-i 
sulh eylelediklerinde ben dahi sulh-ı mezbûru kabûl ve bedel-i sulh olan meblağ-ı 
mezkûr bin yedi yüz elli esedî guruşu mûmâ-ileyh Yusuf Ağa yedinden bi’t-tamâm 
ve’l-kemâl ahz ve kabz eyledim dedikde gıbbe’t-tasdîki’ş-şer‘î mezbûr Abdülveh-
hab Efendi i‘âde-i kelâm edip meblağ-ı bâkī bin yedi yüz elli guruşdan mûmâ-ileyh 
Yusuf Ağa’nın zimmetini taht-ı sulhda gayr-ı dâhil ibrâ-i âm ve kātı‘ü’n-nizâ‘ ile 
ibrâ ve iskāt eyledim dedikde mûmâ-ileyh Yusuf Ağa dahi bedel-i sulh-ı mezkûra 
müte‘allik da‘vâdan mezbûr Abdülvehhab Efendi’nin zimmetini ibrâ-i âm ile ibrâ 
eyledim demeğin vâki‘ hâli mevlânâ-yı mezbûr mahallinde tahrîr ba‘dehû ma‘an 
irsâl olunan Hasan Beşe b. Hüseyin ve Muhzır Dilâver b. Abdullah ile meclis-i şer‘a 
gelip alâ vukū‘ihi inhâ ve ikrâr etmeğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene tis‘în ve elf.
Şuhûdü’l-hâl: Umdetü’l-ekârim ve’l-a‘lâ Dürrî Mehmed Efendi b. Ali, umdetü’l-
meşâyih eş-Şeyh Yahya Efendi b. eş-Şeyh Şaban Efendi, mefharü’l-ekâbir el-Hâc 
Mustafa Ağa b. Hüseyin, fahrü’l-akrân Osman Ağa b. Mehmed.

206 [30b-2] Hasan Beşe b. Ahmed’in vakfa ait ev hususundaki 
mülkiyet davasının reddi
Mahmiye-i İstanbul’da Sultan Selim sûku kurbunda Kovacı Dede mahalle-
si sükkânından Hasan Beşe b. Ahmed nâm kimesne meclis-i şer‘-i şerîfde 
zikri âtî menzile vâzı‘ü’l-yed olan işbu râfi‘atü’l-vesîka Âişe bt. Mehmed nâm hâtun 
muvâcehesinde üzerine da‘vâ ve takrîr-i kelâm edip mahmiye-i mezbûre hısnı 
ebvâbından Edirnekapısı hâricinde vâki‘ iki tarafı mekābir-i müslimîn ve iki ta-
rafı tarîk-i âm ile mahdûd bir bâb fevkānî oda ve iki bâb tahtânî odaları ve bir 
sundurma ve zât-ı eşcâr-ı müsmire ve gayr-ı müsmire bahçeyi müştemil menzi-
lin arsası merhûm ve mağfûrun-leh Sultan Bayezid Hân -aleyhi’r-rahmetü ve’l-
gufrân- vakfı olup binâsı zevcem gāibe ani’l-meclis Şerife Rahime bt. Mahmud 
nâm hâtunun mülkü olmağla târih-i kitâbdan bir ay mukaddem bana menzil-i 
mahdûd-ı mezkûrun arsasını ma‘rifet-i mütevellî ile meccânen ferâgat ve binâsını 
cemî‘ tevâbi‘i ile beş bin akçeye bey‘ ve teslîm edip ben dahi minvâl-i muharrer 
üzre iştirâ ve tesellüm ve kabûl ve kabz ve def ‘-i semen edip mülk-i müşterâm ol-
muşiken mezbûre Âişe menzil-i mezbûra bi gayri hakkın vaz‘-ı yed edip benim ta-
sarrufuma mâni‘a olur suâl olunup takrîri tahrîr ve menzil-i merkūmdan kasr-ı ye-
dine tenbîh olunmak matlûbumdur dedikde gıbbe’s-suâl mezbûre Âişe cevâbında 
menzil-i mahdûd-ı mezkûrun binâsı merhûm Hüseyin Dede b. Abdullah’ın mül-
kü olmağla dokuz yüz otuz bir senesi Şa‘bâni’l-mu‘azzamı evâhirinde vakf-ı sahîh-i 
şer‘î ile vakf edip süknâsı evvelâ kendi nefsine ba‘dehâ sulbiye kızı Mihri ile zev-
ci Ahmed b. Hamza nâm kimesneye ba‘dehümâ evlâdlarına ve evlâd-ı evlâdlarına 
ba‘de’l-inkırâz sâdât-ı kirâmdan bir recül-i sâlihe şart ve ta‘yîn edip hâlâ ben 
mezbûre Mihri’nin sadriye kızı Hatice’nin sadrî oğlu Mehmed’in sulbiye kızı ol-
mağla menzil-i mahdûd-ı mezkûrda sâkine olup zabt ve tasarruf ederim deyip 
târih-i mezkûr ile müverraha ve târih-i mezbûrda medîne-i Hazret-i Ebî Eyyûb-i 
Ensârî’de icrâ-yı ahkâm-ı şer‘iyye eden Abdullah Efendi b. Ömer imzâsıyla mümzât 
ve hatmi ile mahtûm vakfiye ibrâz edip mezbûr Hasan Beşe muvâcehesinde feth ve 
kırâat olundukda mazmûnu mezbûre Âişe’nin takrîr-i meşrûhuna mutâbık bulun-
mağın isre’l-istintâk mezbûr Hasan Beşe dahi menzil-i mahdûd-ı mezkûru mezbûr 
Hüseyin Dede’nin minvâl-i muharrer üzre evlâdından olduğunu ve mezbûr Âişe 
vâkıf-ı mezbûrun vech-i muharrer üzre evlâdından olduğunu bi tav‘ihî ikrâr ve 
i‘tirâf etmeğin alâ mûcebi ikrârihî menzil-i mezkûra müte‘allika merkūm Âişe ile 
bî-vech mu‘ârazadan mezbûr Hasan Beşe’yi men‘ birle mâ vaka‘a bi’t-taleb kayd şüd.
Fi’l-yevmi’s-sâlis ve’l-ışrîn min Şevvâli’l-mükerrem li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin b. 
Ali, Hasan b. Abdullah ve gayruhüm.

207 [30b-3] Hatice b. Ahmed’in kölesi Siyavuş b. Abdullah’ı anlaşmaları 
gereği âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal-
lâ tın dan Sofular mahallesinde sâkine Hatice bt. Ahmed nâm hâtunun zevci ve 
tarafından husûs-ı âti’l-beyâna vekîl olup hasm-ı câhid mahzarında mezbûrenin 
zâtını ma‘rifet-i şer‘iyye [ile] ârifân olan Mustafa Çelebi b. Abdullah ve Mustafa 
Efendi b. Ebûbekir nâm kimesneler şehâdetleriyle şer‘an vekâleti sâbite olan İbra-
him Efendi b. Resul meclis-i şer‘-i şerîfde işbu orta boylu açık kaşlı esmerü’l-levn 
Gürciyyü’l-asl râfi‘ü’l-kitâb Siyavuş b. Abdullah mahzarında bi’l-vekâle ikrâr-ı 
tâm ve takrîr-i kelâm edip müvekkile-i mezbûre Hatice kendiye rıkk-ı sâbıkını 
mu‘terif mevsûf-ı mezbûru bundan akdem yirmi iki bin akçe bedel ile kitâbet-i 
sahîha-i şer‘iyye ile kitâbete kat‘ etmişidi el-hâletü hâzihî bedel-i kitâbet-i mezkûr 
yirmi iki bin akçeyi mevsûf-ı mezbûr yedinden bi’t-tamâm ve’l-kemâl ahz ve kabz 
ettim min ba‘d mevsûf-ı mezkûr sâir ahrâr-ı asliyyîn gibi hür olup üzerinde hakk-ı 
velâdan gayrı hakkı kalmadı dedi dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Hurrire fi’l-yevmi’s-sâmin ve’l-ışrîn min Şevvâli’l-mükerrem li sene tis‘în ve elf.
Şuhûdü’l-hâl: Abdülganî Çelebi b. Hüseyin, Ahmed b. Abdullah, Ali b. Yusuf, Ke-
nan b. Abdullah, Kahveci Mustafa Çelebi b. ( ) ve gayruhüm mine’l-huzzâr.

208 [31a-1] Asvador v. Bican’ın kiremithanede çalıştırdığı Tanaş 
v. Dado’ya olan işçilik ücretini ödemesi
Havâss-ı Aliyye kazâsına tâbi‘ kasaba-i Hasköy sükkânından işbu râfi‘ü’r-rakīm 
Tanaş v. Dado nâm zimmî meclis-i şer‘-i şerîfde kasaba-i mezbûrede sâkin ki-
remitçi tâifesinden Asvador v. Arıcan nâm Ermeni muvâcehesinde üzerine 
da‘vâ ve takrîr-i kelâm edip mezbûr Asvador kasaba-i mezbûrede vâki‘ kire-
mit kârhânesinde on beş gün hizmet etmek üzre üç yüz akçe ve bir def ‘a dahi 
on beş gün hizmet etmek üzre üç yüz akçeye beni istîcâr edip ben dahi îcâr ve 
zikr olunan günlerde edâ-i hizmet edip hâlâ ücretim olan altı yüz akçe hak-
kımı mezbûrdan taleb eylediğimde edâdan imtinâ‘ eder suâl olunup alıveril-
mek matlûbumdur dedikde gıbbe’s-suâl ve akībe’l-inkâr isre talebi’l-beyyine 
merkūm Tanaş ityân-ı beyyineden izhâr-ı acz ile istihlâf etmeğin mersûm Tanaş 
ber vech-i muharrer on beş günden iki def ‘a otuz günde (...) [altı yüz] akçe üc-
ret ile istîcâr edip ve edâ-i hizmet eylemediğine mesfûr Asvador’a yemîn teklîf 
olundukda. ol dahi yemînden (...) [nükûl etmeğin] mûcebiyle meblağ-ı mezkûr 
altı yüz akçeyi merkūm Tanaş’a edâya mesfûr Asvador’a tenbîh birle mâ cerâ 
gıbbe’t-taleb kayd şüd.
(…) [Fi’l-yevmi]’s-sâmin aşer min Şevvâli’l-mükerrem li sene tis‘în ve elf.
Şuhûdü’l-hâl: Es-Seyyid Abd(…) b. Eyüb, Mehmed b. Mahmud, Ali b. Abdullah, 
Hasan b. Abdullah ve gayruhüm.









209 [31a-2] İbrahim b. Mustafa ve Mehmed b. Bayram’ın, Ahmed Çavuş 
b. Ebûbekir’e borçlarını ödemesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesinde sâkin işbu râfi‘ü’l-kitâb Ahmed Çavuş b. Ebûbekir nâm ki-
mesne mahfil-i kazâda İbrahim b. Mustafa ve Mehmed b. Bayram nâm kimesne-
ler mahzarlarında üzerlerine da‘vâ ve takrîr-i kelâm edip mezbûrân İbrahim ve 
Mehmed ale’l-iştirâki’s-seviy târih-i kitâbdan altı ay mukaddem benden iştirâk 
ve ahz ve kabz ettikleri nev‘ ve kadri beynimizde ma‘lûm emti‘a semeninden bin 
dört yüz yirmi altı akçe hakkım olup meblağ-ı mezkûrun târih-i mezkûrda kırk 
altı akçesini mezbûrân yedlerinden ahz ve kabz edip bâkī zimmetlerinde bin üç 
yüz seksen akçe hakkım kalmışidi hâlâ taleb eylediğimde edâdan imtinâ‘ eder-
ler suâl olunup alıverilmek matlûbumdur dedikde gıbbe’s-suâl mezbûrân İbra-
him ve Mehmed cevâblarında zikr olunan emti‘a semeninden müdde‘î-i mezbûr 
Ahmed Çavuş’a meblağ-ı bâkī-i mezkûr bin üç yüz seksen akçe zimmetimizde 
lâzımü’l-edâ ve vâcibü’l-kazâ deynim vardır deyû her biri tav‘an ikrâr etmeğin 
alâ mûcebi ikrârihimâ meblağ-ı mezkûr bin üç yüz seksen akçeyi mezbûr Ahmed 
Çavuş edâ ve teslîme merkūmân İbrahim ve Mehmed’e tenbîh birle mâ hüve’l-
vâki‘ kayd şüd.
Fi’l-yevmi’s-sâmin ve’l-ışrîn min Şevvâli’l-mükerrem li sene tis‘în ve elf.
Şuhûdü’l-hâl: Hüseyin b. Ali Ser-bölük, Ali b. Mehmed, Hüseyin b. Mehmed, 
Mehmed b. Eyüb, Ali b. Abdullah ve gayruhüm.

210 [31a-3] Ebûbekir Çavuş’un karısı Râziye bt. Abdullah’a 
borçlu olduğu
Mahmiye-i İstanbul hısnı ebvâbından Balatkapısı dâhilinde Çavuş Mescidi ma-
hallesinde sâkin olup dergâh-ı âlî çavuşlarından olan orta boylu kumral sakal-
lı kara gözlü Ebûbekir Çavuş b. Emrullah nâm kimesne meclis-i şer‘-i şerîfde 
zevce-i menkûhası işbu râfi‘atü’l-kitâb Râziye bt. Abdullah nâm hâtun mahzarın-
da tâyi‘an ikrâr-ı tâm ve takrîr-i kelâm edip târih-i kitâbdan on altı ay mukad-
dem zevce-i menkûham merkūme Râziye Hâtun yedinden altı yüz kıt‘a esedî gu-
ruş istikrâz ve ahz ve kabz etmişidim hâlâ meblağ-ı mastûr altı yüz esedî guruş 
mersûme Râziye Hâtun’a zimmetimde lâzımü’l-kazâ ve vâcibü’l-edâ deynimdir 
dedikde gıbbe’t-tasdîki’ş-şer‘î mâ cerâ bi’t-taleb kayd şüd.
Fî selhi Şevvâli’l-mükerrem li sene tis‘în ve elf.
Şuhûdü’l-hâl: Selim Beşe b. Süleyman, Murad Çelebi b. Hüseyin, el-Hâc Mustafa 
b. ( ), Ahmed Efendi b. Mustafa, Mehmed b. Eyüb.









211 [31a-4] Fâtıma bt. Mehmed’in eski kocasından alacağı için Havva 
bt. Abdi’yi vekil tayin etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sâkinelerinden Fâtıma bt. Mehmed nâm hâtun meclis-i 
şer‘-i şerîfde yine mahalle-i mezbûrede sâkine işbu râfia‘tü’l-kitâb Havva bt. Abdi 
nâm hâtun mahzarında takrîr-i kelâm edip zevc-i mutallıkım olup mahmiye-i 
İstanbul’da Fenerkapısı dâhilinde sâkin gāib ani’l-meclis Abdülbâkī b. Kara Sefer 
nâm kimesne zimmetinde karz-ı şer‘îden altmış esedî guruş ve menzil bahâsından 
doksan dört esedî guruş ki cem‘an yüz elli dört esedî guruş hakkım ile bir sîm 
kilâbdân ve bir sîm buhurdân ve sekiz miskāl bir altın bilezik ve bir altın bıça-
ğa müte‘allika da‘vâ-yı şer‘iyyem olmağla meblağ-ı mezbûr ile eşyâ-i merkūmeyi 
mezbûr Abdülbâkī’den taleb ve da‘vâya ve ahz ve kabza ve bana îsâle ve lede’l-
hükkâmi’l-kirâm mürâfa‘a ve muhâsamaya ve ahz ve kabz ve îsâl mütevakkıf ol-
duğu umûrun küllîsine mezbûre Havva’yı tarafımdan vekîl ve nâib-i menâb nasb 
ve ta‘yîn eyledim dedikde ol dahi vekâlet-i merkūmeyi kabûl ve levâzımını edâya 
müte‘ahhid olmağın mâ vaka‘a bi’l-ibtigā kayd şüd.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene tis‘în ve elf.
Şuhûdü’l-hâl: Mehmed b. Mahmud, Mehmed b. Eyüb, Ali b. Abdullah, Ali b. İslâm.

212 [31a-5] İftihar bt. Abdullah’ın eski kocasından alacağı için Havva 
bt. Abdi’yi vekil tayin etmesi
Mahmiye-i İstanbul’da Tercüman câmi‘i kurbunda Yazıcı mahallesinde sâkine İf-
tihar bt. Abdullah nâm hâtun meclis-i şer‘-i şerîfde medîne-i Hazret-i Ebî Eyyûb-i 
Ensârî -radiye anhu Rabbühü’l-Bârî-’de Takyecibaşı mahallesi sâkinelerinden işbu 
râfi‘atü’l-kitâb Havva bt. Abdi nâm hâtun mahzarında takrîr-i kelâm ve ta‘bîr ani’l-
merâm edip zevc-i mutallıkım olup mahmiye-i mezkûrede Fenerkapısı dâhilinde 
sâkin gāib ani’l-meclis Abdülbâkī b. Kara Sefer nâm kimesne ile emlâkimden bir 
mücevher kuşak ve sâir beynimizde ma‘lûm eşyâya müte‘allika da‘vâ-yı şer‘iyyem 
olmağla mezbûr Abdülbâkī’den taleb ve da‘vâya ve ahz ve kabza ve bana îsâle ve 
lede’l-hükkâmi’l-kirâm mürâfa‘a ve muhâsamaya ve kabz ve îsâl mütevakkıf oldu-
ğu umûrun küllîsine merkūme Havva’yı tarafımdan vekîl ve nâib-i menâb nasb 
ve ta‘yîn eyledim dedikde ol dahi vekâlet-i merkūmeyi kabûl ve levâzımını edâya 
müte‘ahhide olmağın mâ cerâ bi’l-ibtigā ketb olundu.
Fî selhi Şevvâli’l-mükerrem li sene tis‘în ve elf.
Şuhûdü’l-hâl: Mehmed b. Mahmud, Mehmed b. Eyüb, Ali b. İslâm, Ali b. Abdul-
lah ve gayruhüm mine’l-hâzırîn.









213 [31a-6] Yagone bt. Yanaki’nin terekesinden olan evin 
Kostantin v. Yani’ye satılması
Mahmiye-i İstanbul hısnı ebvâbından Eğrikapı dâhilinde Avcıbey mahallesin-
de sâkine iken bundan akdem hâlike olan Yagone bt. Yanaki nâm Nasrâniyye’nin 
verâseti sadriye kebîre kızı Arkondon bt. Yani nâm Nasrâniyye ile sadrî kebîr oğlu 
Asan’a münhasıra olduğu şer‘an zâhir ve mütehakkik oldukdan sonra merkūm 
Asan asâleten ve merkūme Arkondin’in zevci ve tarafından husûs-ı âti’l-beyâna 
vekîl olup Hürmüz v. Dimitri ve Kostiye v. Dimo nâm zimmîler şehâdetleriyle 
şer‘an vekâleti sâbite olan Arkondin v. Yani nâm zimmî vekâleten meclis-i şer‘-i 
şerîfde râfi‘ü’r-rakīm Kostantin v. Yani nâm zimmî muvâcehesinde her biri bi’l-
asâle ve bi’l-vekâle ikrâr-ı tâm ve takrîr-i kelâm edip hâlik-i merkūmun terekesin-
den olup Havâss-ı Aliyye kazâsına tâbi‘ Terkos nâhiyesi müzâfâtından Aya Yor-
gi nâm karyede vâki‘ bir tarafı Hürmüz mülkü ve bir tarafı kürkçü nâm Nasrânî 
mülkü ve bir tarafı Nikola harmanı ve bir tarafı tarîk-i âm ile mahdûd bir bâb 
tahtânî oda ve bir mikdâr havluyu müştemil mülk-i mevrûsumuz olan menzili 
cemî‘ tevâbi‘i ile merkūm Kostantin’e on üç esedî [31b] guruşa tarafından îcâb ve 
kabûlü hâvî bey‘-i bâtt-ı sahîh-i şer‘îyle bey‘ ve teslîm ol dahi ber vech-i muhar-
rer iştirâ ve tesellüm ve kabûl eyledikden sonra semeni olan meblağ-ı mezbûr on 
üç guruşu merkūm Kostantin yedinden tamâmen ahz ve kabz edip bi’l-farîzati’ş-
şer‘iyye beynimizde iktisâm eyledik ba‘de’l-yevm sâlifü’z-zikr menzil merkūm 
Kostantin’in mülk-i müşterâsıdır keyfe mâ yeşâ’ ve yehtâr mutasarrıf olsun dedik-
de gıbbe’t-tasdîki’ş-şer‘î bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene tis‘în ve elf.Şuhûdü’l-
hâl: Molla Ahmed b. Mustafa, Molla İbrahim b. Mustafa ve gayruhüm mine’l-
huzzâr.

214 [31b-1] Ahmed Çelebi b. Mustafa’yı darp eden Hacı Hasan 
b. Ahmed’e tâzir cezası verilmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de [Ba]ba 
Haydar Mescidi zâviyesinin bi’l-fi‘l mütevellîsi olan râfi‘ü’l-kitâb Ahmed Çe-
lebi b. Mustafa nâm kimesne meclis-i şer‘-i hatîr-i lâzımü’t-tevkīrde mahalle-i 
mezbûre sâkinlerinden el-Hâc Hasan b. Ahmed nâm kimesne mahzarında üzeri-
ne da‘vâ ve takrîr-i kelâm edip işbu yedimde olan hüccet-i keşf mûcebince zâviye-i 
mezkûrenin bir kenîf ve bir matbahını ber mûceb-i şart-ı vâkıf zâviye-i mezkûre 
ile ma‘an zabt ve tasarruf ettirmek murâd ettiğimde, mâni‘ olmağın şer‘-i şerîfe 
da‘vet ettiğimde benim seninle da‘vâm yokdur deyip yumruk ile çeneme ve tepme 
ile kasığıma darb eyledi suâl olunup mûceb-i şer‘îsi icrâ olunmak matlûbumdur 
dedikde gıbbe’s-suâl ve akībe’l-inkâr, isre talebi’l-beyyine yine mahalle-i mezbûre 
sâkinlerinden Mustafa Çelebi b. Receb ve Hâfız Osman b. Ahmed nâm kimes-
neler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ müdde‘î-i 
merkūm Ahmed Çelebi mezbûr el-Hâc Hasan’ı husûs-ı mezbûr için şer‘-i şerîfe 
da‘vet ettikde mezbûr el-Hâc Hasan müdde‘î-i merkūm Ahmed Çelebi’ye, benim 
seninle da‘vâm yokdur deyip bizim huzûrumuzda yumruk ile çenesine ve tepme 
ile kasığına darb eyledi biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylelediklerinde ba‘de’t-ta‘dîl ve’t-tezkiyye 
şehâdetleri hayyiz-i kabûlde vâkı‘a olmağın mûcebiyle mezbûr el-Hâc Hasan’ın 
ta‘zîrine tenbîh birle mâ vaka‘a kayd şüd.
Fi’l-yevmi’s-sânî min Zilka‘deti’ş-şerîfe li sene tis‘în ve elf.
Şuhûdü’l-hâl: Hasan Ağa b. ( ), Hasan Efendi b. Veli, Mustafa Çelebi b. Sunullah, 
Hasan Çelebi b. Hüseyin, Mustafa b. Ali, Ali Efendi b. Hüseyin ve gayruhüm.

215 [31b-2] Polimez v. Yorgi’nin bazı mülk ve eşyalarını kardeşi 
Dimitri’ye satması
Vilâyet-i Rumeli’nde Mizistre kazâsına tâbi‘ Perastos nâm karye ahâlîsinden Poli-
mez v. Yorgi nâm zimmî meclis-i şer‘-i hatîr-i lâzımü’t-tevkīrde li ebeveyn er ka-
rındaşı râfi‘ü’r-rakīm Dimitri nâm zimmî muvâcehesinde tâyi‘an ikrâr-ı tâm ve 
takrîr-i kelâm edip akd-i âti’l-beyânın sudûruna değin ale’l-iştirâki’s-seviy ka-
rındaşım merkūm Dimitri ile silk-i mülk-i sahîhimizde münselik olup karye-i 
mezbûrede vâki‘ bir tarafdan Nikola [v.] Ciclo nâm zimmî mülkü ve bir taraf-
dan Yani [v.] Yorgi nâm zimmî mülkü ve bir tarafdan Nikola [v.] Petle nâm zimmî 
mülkü ve bir tarafdan tarîk-i âm ile mahdûd menzil ile içinde mevcûd olup ade-
di ve vasıf ve cinsi beynimizde ma‘lûm eşyâda olan nısf hisse-i şâyi‘am ile yine 
karye-i mezbûrede vâki‘ lede’l-ahâlî ma‘lûmü’l-hudûd bir kıt‘a mülk bağda olan 
nısf hisse-i şâyi‘am ile yine karye-i mezbûrede vâki‘ lede’l-ahâlî ma‘lûmü’l-hudûd 
bir kıt‘a mülk bağda olan nısf hisse-i şâyi‘amı dahi cemî‘ hukūk ve rüsûm ile ka-
rındaşım merkūm Dimitri’ye sekiz bin fıddî râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bi safkatin vâhidetin bey‘ edip 
ol dahi minvâl-i muharrer üzre iştirâ ve kabûl eyledikden sonra mahmiye-i 
İstanbul’da Unkapanı kurbunda vâki‘ merhûme ve mağfûrun-lehâ Haseki Sul-
tan vakfı’ndan icâre-i mu‘accele ve müeccele ile ber vech-i iştirâk taht-ı tasarru-
fumuzda olup hudûdu beynimizde ma‘lûm bir bâb mahzende olan rub‘ hissede 
nısf hisse-i şâyi‘amın hakk-ı tasarrufunu ma‘rifet-i mütevellî-i vakf-ı mezbûr ile 
karındaşım merkūm Dimitri’ye iki bin akçe bedel mukābelesinde ferâğ ve tefvîz 
ol dahi vech-i muharrer üzre tefevvuz ve kabûl edip semen-i mezbûr ile bedel-i 
mezkûr ki cem‘an on bin akçeyi mersûm Dimitri yedinden tamâmen ahz ve kabz 
eylediğimden sonra emlâk-i mezbûrede olan nısf hissemi mahallinde zabt ve ta-
sarrufa merkūm Dimitri’yi taslît eyledim keyfe mâ yeşâ’ mutasarrıf olup sâlifü’z-
zikr mahzenin rub‘unda olan nısf hisseye dahi emsâli gibi mutasarrıf olsun dedik-
de gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’s-sânî min Zilka‘deti’ş-şerîfe li sene tis‘în ve elf.
Şuhûdü’l-hâl: Mehmed b. Eyüb, Hasan b. Abdullah, Ali b. Abdullah, Mehmed b. 
Mahmud ve gayruhüm mine’l-huzzâr.

216 [31b-3] Balcızâde Mehmed Çelebi’nin Haydar Ağa Çeşmesi para 
vakfına borçlu olması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de merhûm 
Zal Mahmud Paşa câmi‘-i şerîfi kurbunda sâkin olup medîne-i mezbûrede Ki-
remitçi Süleyman mahallesinde merhûm Haydar Ağa binâ eylediği çeşmenin 
nukūd-ı mevkūfesine bi’l-fi‘l hasbî mütevellî olan Balcızâde demekle ma‘rûf Meh-
med Çelebi b. el-Hâc Osman nâm kimesne meclis-i şer‘-i şerîf-i enverde çeşme-i 
mezkûre evkāfına hasbî nâzır olan ahâlî-i mahalle-i mezbûreden işbu bâ‘isü’l-kitâb 
Mehmed Efendi b. Yusuf ve Mustafa Çelebi b. Mehmed ve İbrahim Bey b. Abdul-
lah ve Mehmed Çelebi b. Hasan nâm kimesneler mahzarlarında tâyi‘an ikrâr-ı tâm 
ve takrîr-i kelâm edip çeşme-i mezkûrenin meremmâtına merhûm-ı mezbûrun 
vakf eylediği yüz esedî guruş ile bundan akdem kendi malımdan vakf eylediğim 
yüz esedî guruş ki cem‘an iki yüz esedî guruşu kendi mesârifime sarf ve istihlâk et-
mem ile hâlâ cânib-i vakf-ı mezkûra zimmetimde lâzımü’l-kazâ deynimdir dedik-
de mâ cerâ ahâlî-i mahalle-i merkūme talebleriyle gıbbe’t-taleb kayd şüd.
Fi’l-yevmi’s-sâlis min Zilka‘deti’ş-şerîfe li sene tis‘în ve elf.
Şuhûdü’l-hâl: Zahrü’l-akrân Mustafa Ağa, Ahmed Efendi b. Mustafa, Mehmed 
Çelebi b. Mehmed, Ahmed Çelebi b. Mehmed, Mustafa Beşe b. Ahmed Serdâr, 
Hasan b. Abdullah.

217 [31b-4] Efendisi İsmail Bey’in eşyasını çalıp kaçan 
Şahbaz bt. Abdullah adlı câriyenin hür olduğu iddiasını 
ispatlaması gerektiği
Mahmiye-i İstanbul’da Şehremîni kurbunda Cafer Ağa mahallesi sükkânından işbu 
râfi‘ü’l-kitâb İsmail Bey b. Ahmed nâm kimesne mahfil-i kazâda Şahbaz bt. Ab-
dullah mahzarında takrîr-i kelâm ve bast-ı merâm edip merkūme Şahbaz câriye-i 
memlûkem olup târih-i kitâbdan on iki gün mukaddem mahalle-i mezkûrede 
vâki‘ menzilimde emlâkimden işbu billur zarflı bir sâ‘at ve bir sîm ön kuşak ve 
bir altın ve bir alaca sandal entari ve bir köhne sandal zıbın ve bir köhne şade? ve 
bir köhne gömleğimi ahz ve kabz edip firâr etmişidi hâlâ medîne-i Hazret-i Ebî 
Eyyûb-i Ensârî’de İslâm Bey mahallesi ahâlîsinden hâzırân bi’l-meclis Şâhin v. ( ) 
nâm zimmî ile zevcesi Drako bt. Hristo nâm Nasrâniyye’nin sâkin oldukları men-
zilde buldum suâl olunsun dedikde gıbbe’s-suâl merkūme Şah[baz] cevâbında fi’l-
hakīka ben müdde‘î-i mezbûr İsmail Bey’in câriye-i memlûkesi olmak üzre taht-ı 
yedinde olup gāibân ani’l-meclis iken zimmîler iğvâsıyla vakt-i mezkûrda eşyâ-i 
mersûmeyi ahz ve firâr etmişidim [32a] eşyâ-i mezkûre müdde‘î-i mezkûrun mal-ı 
mahzı ve hakk-ı sırfı olduğu mukarrer lâkin ben fi’l-asl vilâyet-i Rumeli’nde Pre-
medi kasabasında Kasım Çelebi mahallesinde sâkine olup babamın ismi Hasan ve 
anamın ismi Meryem ve dedemin ismi Hüseyin ve maskat-ı re’sim zikr olunan 
Kasım Çelebi mahallesi olmağla hürretü’l-asl iken zevcim Mustafa nâm kimesne 
beni Edirne’ye getirip ardımdan câriye olmak üzre bey‘ etmek ile tedâvül-i eydî 
ile müdde‘î-i mezbûr İsmail Bey’in yedine düşdüm hâlâ ben vech-i meşrûh üzre 
hürretü’l-aslım, mezbûr İsmail Bey bana bi gayri hakkın vaz‘-ı yed eder deyicek 
isre’l-istintâk ve akībe’l-inkâr ve gıbbe talebi’l-beyyine merkūme Şahbaz ba‘de’l-
istimhâl mehl-i şer‘î ile imhâl olundukdan sonra ityân-ı beyyineden izhâr-ı acz 
ile istihlâf etmeğin fi’l-vâki‘ merkūme Şahbaz’ın ber vech-i muharrer hürretü’l-asl 
olduğunu bilmediğine mezbûr İsmail’e yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-a‘lâ etmeğin mûcebiyle mezbûr İsmail Bey’e bilâ-
beyyine mu‘ârazadan merkūme Şahbaz’ı men‘ birle mâ cerâ kayd şüd.
Şuhûdü’l-hâl: Es-Seyyid Abdurrahman Efendi el-İmâm, çorbacı İsmail Ağa b. 
Mustafa, Mustafa Beşe b. Osman, Hâfız Mehmed Efendi b. Ahmed el-İmâm ve 
gayruhüm mine’l-huzzâr.

218 [32a-1] Hacı Ali b. Abdullah’ın ev hissesini karısı Canfedâ 
bt. Abdullah’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Kasım Paşa mahallesinde sâkin el-Hâc Ali b. Abdullah nâm kimesne meclis-i şer‘-i 
hatîr-i lâzımü’t-tevkīrde zevcesi işbu bâ‘isetü’l-kitâb Canfedâ bt. Abdullah nâm 
hâtun mahzarında tav‘an ikrâr-ı tâm ve takrîr-i kelâm edip medîne-i mezbûrede 
Serv[i] mahallesinde vâki‘ bir tarafdan Havva nâm hâtun ve bir tarafdan Mehmed 
nâm kimesne mülkü ve iki tarafdan tarîk-i âm ile mahdûd fevkānî ve tahtânî üç 
bâb odalarda olan seksen dört sehim hisse-i şâyi‘amı zevcem merkūme Canfedâ’ya 
iki bin yüz fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ol dahi ber vech-i muharrer iştirâ ve tesellüm ve 
kabûl eyledikden sonra semeni olan meblağ-ı mezkûr iki bin yüz akçeyi mezbûre 
Canfedâ yedinden tamâmen ahz ve kabz eyledim ba‘de’l-yevm sâlifü’z-zikr seksen 
dört sehim hissem zevcim merkūme Canfedâ’nın mülk-i müşterâsıdır keyfe mâ 
yeşâ’ mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb kayd şüd.
Fi’l-yevmi’s-sâdis min Zilka‘deti’ş-şerîfe li sene tis‘în ve elf.
Şuhûdü’l-hâl: Mehmed Efendi b. Nasuh, İbr[ahim] Efendi b. Hasan, Mehmed Çe-
lebi b. Ahmed, Hasan Beşe b. Hüseyin, es-Seyyid Ârif Çelebi b. Mustafa, Hasan b. 
Abdullah, Mehmed b. Eyüb.

219 [32a-2] Süleyman b. Mehmed’in, ev, tarla ve bağlarını Mehmed 
b. Hasan, Ahmed b. Ali ve Kasım b. Mehmed’e satması
Vilâyet-i Rumeli’nde Bihişte kazâsına tâbi‘ Podokar nâm karye ahâlîsinden Süley-
man b. Mehmed nâm kimesne meclis-i şer‘-i hatîr-i lâzımü’t-tevkīrde işbu bâ‘isü’l-
kitâb Mehmed b. Hasan ve Ahmed b. Ali ve Kasım b. Mehmed nâm kimesneler 
asâleten ve diğer Kasım b. Hasan tarafından husûs-ı âti’l-beyâna vekîl olup hasm-ı 
câhid mahzarında Hüseyin b. İlyas ve Hasan b. Ali şehâdetleriyle şer‘an vekâleti 
sâbite olan mezbûr Ahmed mahzarında tav‘an ikrâr-ı tâm ve takrîr-i kelâm edip 
akd-i âti’z-zikrin sudûruna değin silk-i mülk ve zabt ve tasarrufumda olup karye-i 
mezbûre vâki‘ bir tarafdan Mustafa b. Abdullah mülkü ve bir tarafdan Edhem [b.] 
Pervâne mülkü ve bir tarafdan Hüseyin mülkü ve bir tarafdan tarîk-i âm ile mahdûd 
üç fevkānî odaları ve anbarı ve havluyu müştemil menzilimi cemî‘ tevâbi‘ ve levâhıkı 
ile ve karye-i mezbûrede mevâzi‘-i müteferrikada vâki‘ hudûdu beynimizde ma‘lûm 
bir kıt‘a mülk samanlık ve bir kıt‘a harman yerini ve bir kıt‘a mülk bostan yerini ve 
yine karye-i mezbûrede vâki‘ bir tarafı Koçu b. Hüsrev bağı ve bir tarafı tarîk-i âm 
ile mahdûd tahmînen on beş çapalık bir kıt‘a mülk bağ ile yine karye-i mezbûrede 
vâki‘ bir tarafdan Mehmed b. Kasım bağı ve bir tarafdan Murad b. Hüseyin bağı ve 
iki tarafdan tarîk-i âm ile mahdûd bir kıt‘a mülk bağımı dahi mezbûrûn Mehmed 
ve Ahmed ve Kasım’a ve diğer Kasım’a ale’l-iştirâki’s-seviy bi safkatin vâhidetin yüz 
kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
edip anlar dahi minvâl-i muharrer üzre iştirâ ve kabûl eyledikden sonra yine karye-i 
mezbûre sınırı dâhilinde mevâzi‘-i adîdede vâki‘ lede’l-ahâlî ma‘lûmü’l-hudûd bir 
kıt‘a çayır ile tahmînen otuz pulluk tarlalarımın dahi hakk-ı tasarruflarını ma‘rifet-i 
sâhib-i arz ile merkūmûn Mehmed ve Ahmed ve Kasım’a ve diğer Kasım’a yüz esedî 
guruş bedel mukābelesinde tefvîz ve ferâğ edip anlar dahi ale’l-iştirâki’s-seviy ber 
vech-i muharrer tefevvuz ve kabûl eyleyip semen-i mezbûr ile bedel-i merkūm 
ki cem‘an iki yüz guruşu mezbûrûn Mehmed ve Ahmed ve Kasım yedlerinden 
tamâmen ahz u kabz eyledikden sonra zikr olunan emlâk ve arâziyi mahallinde zabt 
ve tasarrufa merkūmûn Mehmed ve Ahmed ve Kasım ve diğer Kasım’ı taslît eyledim 
dedikde gıbbe’t-tasdîki’ş-şer‘î mâ vaka‘a bi’l-ibtigā kayd şüd.
Fi’l-yevmi’l-hâmis min Zilka‘deti’ş-şerîfe li sene tis‘în ve elf.
Şuhûdü’l-hâl: Ali Beşe b. Hasan, Sefer b. Mehmed, Nasuh b. Ahmed, Abdullah b. 
Hasan, Mehmed b. Eyüb ve gayruhüm.

220 [32a-3] Hümâ Hatun’un vakfettiği evin ulemadan Abdülbâki 
Efendi’ye tahsis edilmesi
Medîne-i Hazret-i Ebî Eyyûb el-Ensârî -radiye anhu Rabbühü’l-meliki’l-Bârî-’de 
merhûm Cezerî Kasım Paşa mahallesinde vâki‘ bir tarafdan Mahmud Bey vakfı ve 
bir tarafdan Musli b. Ramazan veresesi ve bir tarafı merhûm Hasan Paşa vakfı ve 
taraf-ı râbi‘i tarîk-i âm ile mahdûd iki bâb fevkānî (...) bâb tahtânî odaları ve bir 
ahırı ve bir sofayı ve bir su kuyusunu ve zât-ı eşcâr-ı müsmire ve gayr-ı müsmire 
bahçeyi ve kenîfi müştemil olan menzili Hümâ Hâtun bt. Hamza nâm sâhibetü’l-
hayr vakf ve haps edip süknâsı kendi yedinden sonra utekāsına ve evlâd-ı 
utekāsına ba‘de’l-inkırâz her gün vakt-i duhâda bir Fâtiha ile üç İhlâs-ı şerîf tilâvet 
edip sevâbını rûhuna hibe etmek üzre süknâya muhtâc bir recül-i âlime şart ve 
ta‘yîn etmekle ber mûceb-i şart-ı vâkıfe evlâd-ı utekā mutasarrıf olup ulemâdan 
işbu sâhibü’l-kitâb Abdülbâkī Efendi b. el-müvellâ el-merhûm Abdülfettah nâm 
kimesne süknâya muhtâc olduğu müte‘ayyin olmağla menzil-i mezbûrun süknâsı 
ber mûceb-i şart-ı vâkıfe mezbûr Abdülbâkī Efendi’ye tevcîh olunup tasarrufu 
için işbu hurûf gıbbe’t-taleb ketb olundu.
Hurrire fi’l-yevmi’s-sâbi‘ min Zilka‘deti’ş-şerîfe li sene tis‘în ve elf.
Şuhûdü’l-hâl: (...) Efendi (...) kuzât, fahrü’l-müderrisîni’l-kirâm Mehmed Reşid 
Efendi, Hüseyin Çelebi b. Mehmed, Hasan b. Ömer, Abdüsselâm Efendi b. Nasuh, 
Ahmed Efendi ve gayruhüm.

221 [32b-1] Metro v. Velço’nun, emlâk ve arazisini Yuvan 
v. Tanco’ya satması
Vilâyet-i Rumeli’nde Göllükesri kazâsına tâbi‘ İsmardeş? nâm karye ahâlîsinden 
Metro v. Velço nâm zimmî meclis-i şer‘-i şerîfde işbu râfi‘ü’r-rakīm Yuvan v. Tanco 
nâm Nasrânî muvâcehesinde ikrâr ve i‘tirâf edip silk-i mülk-i sahîhimde münselik 
olup karye-i mezbûrede vâki‘ bir tarafı Kasım b. Hasan mülkü ve bir tarafı Papa 
Hristo mülkü ve bir tarafı cebel ve bir tarafı tarîk-i âm ile mahdûd menzil arsasını, 
cemî‘ tevâbi‘i ile ve yine kurbunda vâki‘ bir tarafı Kico harmanı ve bir tarafı Hris-
to harmanı ve bir tarafı Yani harmanı ve bir tarafı tarîk-i âm ile mahdûd harman 
yerini mezbûr Yuvan’a bi safkatin vâhidetin bin fıddî râyic fi’l-vakt akçeye bey‘ ve 
temlîk edip ol dahi minvâl-i muharrer üzre iştirâ ve temellük ve kabûl eyledikden 
sonra yine karye-i mezbûre sınırı dâhilinde Berenciş nâm mahalde vâki‘ her bi-
rinin hudûdu beynimizde ma‘lûm on bir kıt‘a tarlalarımın hakk-ı tasarruflarını 
sâhib-i arz ma‘rifetiyle bin akçe bedel mukābelesinde mezbûr Yuvan’a tefvîz bi’l-
ferâğ edip ol dahi tefevvuz ve kabûl eyledikden sonra semen-i mezbûr ile bedel-i 
merkūm cem‘an iki bin akçeyi yedinden ahz ve kabz eyledim ba‘de’l-yevm emlâk-i 
mezbûr ile arâzi-i merkūmda alâka ve medhalim yokdur, mahallinde zabt ve ta-
sarrufa mezbûr Yuvan’ı taslît eyledim dedikde gıbbe’t-tasdîk.
Fî 7 Zilka‘de sene [11]90.
Şuhûdü’l-hâl: Huddâm.

222 [32b-2] Sâlih Efendi b. Abdünnebi’nin Terkos’taki çiftlik ve ve 
arazilerini Vezir Mustafa Paşa’ya satması
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi medîne-i Hazret-i 
Ebî Eyyûb-i Ensârî -radiye anhu Rabbühü’l-Bârî-’de Defterî Mahmud Efendi ma-
hallesinde işbu kitâb-ı sıhhat-nisâbın hâfızı düstûr-ı mükerrem müşîr-i müfah-
ham nâzım-ı nizâmü’l-âlem muslih-i mesâlih-i benî Âdem yenbû‘ü’l-mehâsin 
ve’ş-şiyem metbû‘ü’l-meşâhir bi’l-kerem vezîr-i sânî müsâhib-i şehriyârî devlet-
lü ve sa‘âdetlü Mustafa Paşa -yesserallâhu mâ yürîdü ve mâ yeşâ- hazretlerinin 
kethüdâları iftihârü’l-emâcid ve’l-ekârim câmi‘ü’l-mehâmid ve’l-mekârim Hasan 
Ağa b. el-merhûm Mehmed Efendi’nin sâkin olduğu menzile varıp zeyl-i vesîkada 
muharrerü’l-esâmî müslimîn huzûrunda akd-i meclis-i şer‘-i mübîn eyledikde 
mahmiye-i İstanbul’da Ördek Kasab mahallesinde sâkin umdetü’l-eşbâh Sâlih 
Efendi b. Abdünnebi nâm kimesnenin sulbî kebîr oğlu ve tarafından husûs-ı âti’l-
beyâna vekîli olup hasm-ı câhid-i şer‘î mahzarında Yusuf Ağa b. Ebûbekir ve Mus-
tafa Çelebi b. Pervâne şehâdetleriyle şer‘an vekâleti sâbite olan Mustafa Çelebi b. 
( ) kimesne meclis-i ma‘kūd-ı mezkûrda mûmâ-ileyh Hasan Ağa hazretleri mah-
zarında bi’l-vekâle ikrâr-ı tâm ve takrîr-i kelâm edip akd-i âti’z-zikrin sudûruna 
değin babam müvekkilim mezbûrun yedinde mülkü ve hakkı olup medîne-i 
mezbûre müzâfâtından Terkos nâhiyesine tâbi‘ Kalkandelen nâm karyede vâki‘ 
lede’l-ahâlî ve’l-cîrân ma‘lûmü’l-hudûd iki ahır ve iki bâb çiftçi odası ve bir fırın 
ve bir anbar ve tahmînen üç dönüm bağı müştemil çiftlik ta‘bîr olunur mülk men-
zilini ve yine karye-i mezbûre kurbunda Türkeşe nâm karyede vâki‘ lede’l-ahâlî 
ve’l-cîrân ma‘lûmü’l-hudûd hâriciyyesi fevkānî iki bâb oda ve dört kebîr ve sagīr 
ahır ve tahtânî iki bâb oda ve bir samanlık ve bir deve ahırı ve iki dönüm bağ ve bir 
köşk ve bir havuz ve bir bâb dükkân ve dâhiliyyesi fevkānî ve tahtânî altı bâb oda 
ve bir harâbe kule ve üç anbar ve iki dönüm bağ ve bir kiler ve fırın ve hâriciyye 
ve dâhiliyye mâ-i cârî ve harâbe hamam ve havluyu müştemil çiftlik ta‘bîr olunur 
menzilini ve hâlâ içinde mevcûd sekiz re’s su sığırı öküzü ve on sekiz re’s kara sı-
ğır öküzü ve on beş re’s su sığırı ineği ve beş re’s su sığırı malağı ve on bir re’s kara 
sığır ineği ve bir re’s kara sığır boğası ve dört re’s kara sığır danası ve sekiz re’s kara 
sığır danası ve otuz üç kovan ve yüz keyl alef ve kırk burçak ve iki yüz keyl çav-
dar ve yüz keyl mezrû‘ buğday ve doksan keyl mezrû‘ arpa ve yüz kırk beş keyl 
alef ve esâs-ı beyt ve evânî-i nühâsiyye ve gayri nühâsiyye ve âlât-ı çift ve esbâb-ı 
hırâseti cümle hukūk ve merâfıkı ile bi safkatin vâhidetin müşârün-ileyh paşa 
hazretleri için mûmâ-ileyh Hasan Ağa’ya üç bin yedi yüz kıt‘a esedî guruşa tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ve mûmâ-
ileyh Hasan Ağa dahi ber vech-i muharrer iştirâ ve tesellüm ve kabûl ve kabz eyle-
diklerinden sonra karyeteyn-i merkūmeteyn sınırları dâhilinde ma‘lûmü’l-hudûd 
ve’l-kıta‘ tahmînen iki bin dokuz keyl tohum istî‘âb eder cümle tarlaların ve iki yüz 
elli araba gelir çayırların ve sagīr ve kebîr beynlerinde ma‘lûm üç büyük fırının ve 
tahmînen üç dönüm bostan yerinin hakk-ı tasarruflarını sâhib-i arz ma‘rifetiyle 
iki bin kıt‘a esedî guruş bedel mukābelesinde müşârün-ileyh paşa hazretleri için 
mûmâ-ileyh Hasan Ağa’ya ferâğ ve tefvîz edip ol dahi vech-i meşrûh üzre tefevvuz 
ve kabûl eyledikden sonra semen-i mezbûr ile bedel-i mezkûr min haysü’l-mecmû‘ 
beş bin yedi yüz esedî guruş paşa-yı müşârün-ileyh hazretleri mallarından mûmâ-
ileyh Hasan Ağa yedlerinden vekâletim hasebiyle bi’t-tamâm ve’l-kemâl ahz ve 
kabz eyledim ba‘de’l-yevm emlâk-i merkūme paşa-yı müşârün-ileyh hazretlerinin 
mülk-i müşterâları olmuşdur keyfe mâ yeşâ’ ve haysü mâ yehtâr mutasarrıf olup 
cümle arâzi ve koru ve çayır hakk-ı müfevvezleridir emsâli gibi tasarruf eylesin-
ler dedikde gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde tahrîr 
ba‘dehû ma‘an irsâl olunan Ahmed Beşe b. Hüseyin ve Mehmed b. Mahmud nâm 
kimesneler ile meclis-i şer‘a gelip her biri alâ vukū‘ihi inhâ ve takrîr etmeğin mâ 
vaka‘a kayd şüd.
Fi’l-yevmi’s-sâmin min Zilka‘deti’ş-şerîfe li sene tis‘în ve elf.
Şuhûdü’l-hâl: Fahrü’l-akrân Ahmed Ağa b. Ali, zahrü’l-eşbâh Hayyâtzâde Meh-
med Ağa, Mahmud Ağa b. Mustafa, Yunus Bey b. Ali Çavuş, Mustafa Efendi b. 
Maden, bâzirgânbaşı Ahmed Ağa b. Abdullah.

223 [32b-3] İbrahim Çelebi b. Himmet’in evini İbrahim Ağa 
b. Durmuş’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Baba Hay-
dar mahallesinde sâkin İbrahim Çelebi b. Himmet nâm kimesne meclis-i şer‘-i 
hatîr-i lâzımü’t-tevkīrde işbu râfi‘ü’l-kitâb İbrahim Ağa b. Durmuş tarafından 
husûs-ı âti’l-beyâna vekîl-i sâbitü’l-vekâlesi olan Ali Efendi b. Hüseyin nâm kimes-
ne mahzarında tav‘an ikrâr-ı tâm ve takrîr-i kelâm edip akd-i âti’z-zikrin sudûruna 
değin silk-i mülk-i sahîhimde münselik olup mahalle-i mezbûrede vâki‘ bir taraf-
dan bardakī el-Hâc İbrahim mülkü ve bir tarafdan müvekkil-i mezbûr İbrahim 
Ağa mülkü ve bir tarafdan Hamal Hüseyin mülkü ve bir tarafdan tarîk-i âm ile 
mahdûd bir tahtânî oda ve odunluk ta‘bîr olunur bir sagīr oda ve bi’r-i mâ ve on iki 
zirâ‘ damlalık arsasını ve zât-ı eşcâr-ı müsmire ve gayr-ı müsmire bahçeyi müşte-
mil menzilimi cemî‘ tevâbi‘ ve levâhıkı ile müvekkil-i mûmâ-ileyh İbrahim Ağa’ya 
mahalle-i mezkûrede vâki‘ bir tarafı Mustafa Çavuş b. Receb Çavuş tarafından olan 
vakıf menzil ve bir tarafı Bostânî Mehmed Bey mülkü ve bir tarafı Ümmühâni 
Hâtun mülkü ve bir tarafı tarîk-i âm ile mahdûd iki bâb tahtânî oda ve iki sofa 
ve mezbûre Ümmühâni ile müşterek bi’r-i mâyı ve zât-ı eşcâr-ı müsmire ve gayr-ı 
müsmire bahçeyi ve içinde bir sagīr odayı müştemil mülk menzili ile beş bin yüz 
yirmi akçeye tarafeynden [33a] îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm edip ol dahi vech-i meşrûh üzre iştirâ ve tesellüm ve kabûl eyledik-
den sonra meblağ-ı mezbûr beş bin yüz yirmi akçe ile menzil-i mahdûd-ı mezkûru 
ben dahi ahz ve kabz eyledim ba‘de’l-yevm benim mülküm olan menzil-i mahdûd-ı 
merkūm müvekkil-i mezbûr İbrahim Ağa’nın mülk-i müşterâsı olmuşdur keyfe mâ 
yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’t-tâsi‘ min Zilka‘deti’ş-şerîfe sene [10]90.
Şuhûdü’l-hâl: Hasan Ağa b. Abdülmennân, Hazır Bey b. Ramazan, Abdi Beşe b. 
Ali, Şahbaz b. Abdullah, Hasan b. Abdullah.

224 [33a-1] Yusuf Ağa b. Ebûbekir’in uhdesinde olan Halep 
muhassıllığına ait mukātaayı Abdülvehhab Efendi’ye devri
Husûs-ı âti’z-zikrin mahallinde ketb ve tahrîri iltimâs olunmağın savb-ı şer‘-i 
münîrden mevlânâ Abdüsselâm Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- de Câmi‘-i Kebîr ma-
hallesinde sâkin umdetü’l-ekârim ve’l-e‘âlî câmi‘ü’l-mehâmid ve’l-me‘âlî Dürrî 
Mehmed Efendi b. Ali’nin sa‘âdet-hânelerine varıp akd-i meclis-i şer‘-i şerîf eyle-
dikde vilâyet-i Anadolu’da sâbıkan Halebü’ş-şehbâ muhassılı olup hâlâ mahalle-i 
mezbûrede sâkin olan fahrü’l-akrân zahrü’l-a‘yân Yusuf Ağa b. Ebûbekir meclis-i 
ma‘kūd-ı mezbûrda işbu râfi‘ü’l-kitâb es-Seyyid Abdülvehhab Efendi b. Hicâzî 
mahzarında bast-ı merâm ve takrîr-i kelâm edip sâbıkan uhdemizde olan Haleb 
muhassıllığına tâbi‘ Dimos aklâmından olup bin seksen sekiz ve bin seksen do-
kuz senelerine mahsûb olmak üzre rüsûmâtı tedâhül tarîki ile bin doksan bir ve 
bin doksan ikisinde cem‘ ve tahsîl olunması lâzım gelen Âl-i Nu‘aym mukāta‘asını 
tarîk-i mezkûr üzre mezbûr es-Seyyid Abdülvehhab Efendi’ye üç bin esedî guru-
şa der-uhde ve ilzâm edip ol dahi vech-i muharrer üzre iltizâm ve kabûl eyledi-
ğinden sonra meblağ-ı mezbûr üç bin guruşdan bin yedi yüz elli guruşunu ber 
vech-i peşîn mezbûr es-Seyyid Abdülvehhab Efendi yedinden taraf-ı mîrî için ahz 
ve kabz edip zabtı için yedine ma‘mûlün-bih temessük dahi vermişimdir meblağ-ı 
mezkûrun bin iki yüz elli guruşu zimmetinde bâkī kalmışdır dedikde gıbbe’t-
tasdîki’ş-şer‘î vâki‘ hâli mevlânâ-yı mezbûr mahallinde tahrîr ba‘dehû ma‘an irsâl 
olunan Hasan Beşe b. Hüseyin ve muhzır Dilâver b. Abdullah ile meclis-i şer‘a ge-
lip alâ vukū‘ihi inhâ ve takrîr etmeğin mâ vaka‘a bi’l-ibtigā ketb olundu.
Fi’l-yevmi’r-râbi‘ aşer min Şevvâli’l-mükerrem li sene tis‘în ve elf.
Şuhûdü’l-hâl: Umdetü’l-ekârim ve’l-a‘yân Dürrî Mehmed Efendi b. Ali, umdetü’l-
meşâyih eş-Şeyh Necib Efendi b. eş-Şeyh Şaban Efendi, mefharü’l-ekârim el-Hâc 
Mustafa Ağa b. Hüseyin, fahrü’l-akrân Osman Ağa b. Mehmed, Mustafa b. İbra-
him el-Kâtib, Mustafa Çelebi b. Mahmud Keresteci, Hasan Ağa b. Abdurrahman, 
Ömer b. Mehmed, Mehmed Efendi b. Nasuh, Abdüsselâm Efendi b. Nasuh.

225 [33a-2] İbrahim b. Abdünnebi’ye kız kardeşi olan Âlime 
bt. Abdünnebi’nin terekesinden hakkının verilmesi
Mahrûse-i Galata’ya tâbi‘ kasaba-i Fındıklı’da Selim Hâtun mahallesi sâkinlerinden 
râfi‘ü’l-kitâb İbrahim b. Abdünnebi nâm kimesne mahfil-i kazâda medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî-’de Nişancı mahallesin-
de sâkine iken bundan akdem fevt olan Âlime bt. Abdünnebi nâm müteveffânın 
zevci ve terekesine vâzı‘ü’l-yed olan Mehmed b. Şaban nâm kimesne mahzarında 
üzerine da‘vâ ve takrîr-i kelâm edip müteveffât-ı merkūme Âlime ile ben li ebe-
veyn karındaşlar olup babamızın ismi Abdünnebi ve anamızın ismi Tenzile ve de-
demizin ismi Yusuf ve maskat-ı re’sleri vilâyet-i Anadolu’da livâ-i Bolu’da On iki 
Dîvân kasabasına tâbi‘ Bendağzı nâm karye olup verâseti zevci mezbûr Mehmed 
ve sadriye sagīre kızları Emetullah ve [Ü]mmühâni’ye ve li ebeveyn kız karın-
daşı İsmihân nâm hâtun ile bana münhasıra olmağla müteveffât-ı merkūmenin 
terekesinden otuz altı sehimden iki sehim hisse-i şer‘iyyeyi tereke-i müteveffât-ı 
mezbûra vâzı‘ü’l-yed olan merkūm Mehmed’den taleb eylediğimde vermede 
ta‘allül eder suâl olunup edâsına tenbîh olunmak matlûbumdur dedikde gıbbe’s-
suâl mezbûr Mehmed cevâbında müteveffât-ı merkūmenin terekesine ber vech-i 
muharrer vaz‘-ı yedini ikrâr müdde‘î-i mezbûr İbrahim’in vech-i meşrûh üzre 
verâsetini inkâr edicek müdde‘î-i mezbûrdan da‘vâsını mübeyyine beyyine ta-
leb olundukda udûl-i ricâlden fi’l-asl karye-i mezkûreden olup hâlâ merkūme 
Selime Hâtun mahallesi sükkânından olan Hasan b. Beytullah ve İslâm b. Ha-
san nâm kimesneler li ecli’ş-şehâde mahfil-i kazâya hâzırân olup gıbbe’l-istişhâd 
fi’l-hakīka müteveffât-ı merkūme Âlime ile müdde‘î-i mezbûr İbrahim li ebeveyn 
karındaşlar babaları ismi Abdünnebi ve anaları ismi Tenzile ve dedeleri ismi Yu-
suf ve maskat-ı re’sleri karye-i mezkûredir biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylelediklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebiyle tereke-i müteveffât-ı 
mezbûreden iki sehim hisse-i merkūmesini edâ ve teslîme mezbûr Mehmed’e 
tenbîh birle mâ vaka‘a kayd şüd.
Fi’l-yevm ( ) min Zilka‘deti’ş-şerîfe li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hasan b. Abdullah, Ali b. 
Abdullah.

226 [33a-3] Mahmud b. İsa’yı döven Sâlih b. Abdullah’a tâzir 
cezası verilmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Takyeciba-
şı mahallesinde sâkin râfi‘ü’l-kitâb Mahmud b. İsa nâm kimesne mahfil-i kazâda 
yine mahalle-i mezbûrede sâkin Sâlih b. Abdullah mahzarında üzerine da‘vâ 
takrîr-i kelâm edip mezbûr Sâlih târih-i kitâbdan bir gün mukaddem vakt-i mağ-
ribde medîne-i mezbûrede Tevbe fırını kurbunda bıçak ile üzerime hücûm edip 
başıma ve arkama yumruk ile bi gayri hakkın darb eyledi suâl olunup mûcebi icrâ 
olunması matlûbumdur dedikde gıbbe’s-suâl merkūm Sâlih cevâbında ber vech-i 
muharrer müdde‘î-i mezbûr Mahmud’u vakt-i mezkûrede yumruk ile başına ve 
arkasına darb eyledim deyû tav‘an ikrâr etmeğin alâ mûcebi ikrârihî mezbûr Sâlih 
ta‘zîre tenbîh birle mâ vaka‘a kayd şüd.
Fi’l-yevmi’l-hâdî aşer min Zilka‘deti’ş-şerîfe li sene tis‘în ve elf.
Şuhûdü’l-hâl: Veli Bey b. Mehmed, Hasan b. İbrahim, Ramazan b. Hasan, İbrahim 
b. Mehmed ve gayruhüm.

227 [33b-1] Âlime bt. Abdünnebi’nin terekesinin mirasçılarına taksimi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Nişancı mahallesi sâkinelerinden iken bundan akdem fevt olan Âlime bt. Ab-
dünnebi nâm müteveffânın verâseti zevci Mehmed b. Şaban nâm kimesne ve sad-
riye sagīre kızları Emetullah ve Ümmühâni ile li ebeveyn kız karındaşı İsmihân 
nâm hâtun ve er karındaşı İbrahim’e münhasıra olduğu şer‘an zâhir ve mütehak-
kik oldukdan sonra mezbûr İbrahim asâleten ve merkūme İsmihân tarafından 
husûs-ı âti’l-beyâna vekîl olup hasm-ı câhid-i şer‘î muvâcehesinde mezbûrenin 
zâtını ma‘rifet-i şer‘iyye ile ârifân olan Şaban b. Maksud ve İbrahim b. Mustafa 
şehâdetleriyle şer‘an vekâleti sâbite olan Mehmed b. Hüseyin vekâleten mahfil-i 
kazâda tereke-i müteveffât-ı merkūme Âlime’ye vâzı‘ü’l-yed olan işbu râfi‘ü’l-
kitâb mezbûr Mehmed b. Şaban mahzarında her biri bi’l-asâle ve bi’l-vekâle ikrâr-ı 
tâm ve takrîr-i kelâm edip mûrisimiz müteveffât-ı merkūme Âlime’nin mehr-i 
müecceli olan beş bin akçe ile sâir kalîl ve kesîr ism-i mâl ıtlâk olunur terekesi 
semenlerinden dört bin üç yüz altmış dokuz akçe ki cem‘an dokuz bin üç yüz 
altmış dokuz akçeden müvekkile-i mezbûre İsmihân’ın hisse-i şer‘iyyesine isâbet 
eden iki yüz altmış akçe ile merkūm İbrahim’in hisse-i şer‘iyyesine isâbet eden 
beş yüz yirmi akçeyi asâlet ve vekâletimiz hasebiyle tereke-i müteveffât-ı mezbûra 
vâzı‘ü’l-yed olan zevci merkūm Mehmed yedinden tamâmen ahz ve kabz eyledik 
dediklerinde gıbbe’t-tasdîki’ş-şer‘î mâ vaka‘a bi’t-taleb kayd şüd.
Fi’l-yevmi’s-sânî aşer min Zilka‘deti’ş-şerîfe li sene tis‘în ve elf.
Şuhûdü’l-hâl: İbrahim b. Mustafa, Abdüsselâm Efendi b. Nasuh, Mehmed b. Eyüb, 
Mehmed b. Mahmud ve gayruhüm mine’l-huzzâr.

228 [33b-2] Hatice bt. Hasan Ağa’nın babasından intikal eden vakıf ev 
hissesini kardeşi Mahmud’a satışının uygun olmayıp parasının 
Mahmud’a iadesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Kiremit-
çi Süleyman mahallesi sükkânından iken bundan akdem vefât eden Hasan Ağa 
b. Mahmud’un verâseti zevcesi Sâliha bt. Abdullah ile sulbiye kebîre kızları Ha-
tice ve Fâtıma’ya ve sulbî kebîr oğlu Mahmud’a münhasıra olup kable’l-kısmet 
mezbûre Sâliha dahi fevt olup verâseti sadriye kebîre kızları merkūmetân Ha-
tice ve Fâtıma ile sadrî kebîr oğlu mezbûr Mahmud’a münhasıra olduğu lede’ş-
şer‘i’ş-şerîf zâhir ve müte‘ayyin oldukdan sonra râfi‘ü’l-kitâb mezbûr Mahmud 
mahfil-i kazâda merkūme Hatice mahzarında üzerine da‘vâ ve takrîr-i kelâm 
edip mahalle-i mezbûrede vâki‘ üç tarafdan merhûm Mehmed Paşa ve Cafer Paşa 
evkāfı ve bir tarafdan tarîk-i âm ile mahdûd menzil mûrisimiz müteveffâ-yı ev-
vel babamız Hasan Ağa’nın mülkü olmağla hâl-i hayâtında bin altmış bir senesi 
Zilka‘detü’ş-şerîfesinde vakf-ı sahîh-i şer‘î ile vakf ve haps edip süknâsı evvelâ ken-
diye ba‘dehû zevcesi merkūme Sâliha’ya ba‘dehâ evlâdına ile’l-inkırâz ba‘dehüm 
utekāsına ve evlâdlarına ba‘de’l-inkırâz bir recül-i sâliha şart ve ta‘yîn ve vakfiye-i 
ma‘mûlün-bihâsında tahsîs ve tahrîr ettirip lâkin babam müteveffâ-yı mezbûr 
menzil-i mezkûru ber vech-i muharrer vakf eylediğin benim ma‘lûmum olma-
mağla kız karındaşım mezbûre Hatice menzil-i merkūmda olan otuz altı sehim-
den sekiz sehim hisse-i şâyi‘asını mülk olmak üzre bana yedi bin beş yüz akçe-
ye bey‘-i kat‘î ile bey‘ edip kabz-ı semen etmişidi hâlâ menzil-i mezkûrun târih-i 
mezbûr ile müverraha ve târih-i mezkûrda medîne-i mezbûrede hilâfeten müvellâ 
olan İbrahim Efendi b. Abdülhay imzâsıyla mümzât ve hatmiyle mahtûme vak-
fiyesi zuhûr etmek ile merkūme Hatice’den suâl olunup meblağ-ı mezbûr bana 
alıverilmek matlûbumdur dedikde gıbbe’s-suâl merkūme Hatice cevâbında ba-
bası müteveffâ-yı mezbûr Hasan Ağa menzil-i mezkûru târih-i mezbûrda vech-i 
meşrûh üzre vakf ve tescîl ettirdiğini ve vakfiye-i mezkûreyi tahrîr ettirdiğini 
ve menzil-i mezkûr mülk olmak üzre otuz altı sehimden sekiz sehim hissesini 
müdde‘î-i mezbûra yedi bin beş yüz akçeye bey‘ ve kabz-ı semen ettiğini bi tav‘ihâ 
ikrâr ve i‘tirâf etmeğin alâ mûcebi ikrârihî meblağ-ı mezbûru müdde‘î-i merkūm 
Mahmud’a edâ ve teslîme merkūme Hatice’ye tenbîh birle mâ vaka‘a bi’l-ibtigā 
ketb olundu.
11 fi’l-yevm min Zilka‘deti’ş-şerîfe li sene tis‘în ve elf.
Şuhûdü’l-hâl: Ahmed Çavuş b. Hüseyin el-Mübâşir, es-Seyyid Ârif Çelebi b. Mus-
tafa, Huddâm, Abdüsselâm Efendi b. Nasuh.

229 [33b-3] Sâliha bt. Mehmed’in evini Mosi v. Arslan’a satması
Havâss-ı Aliyye kazâsına tâbi‘ kasaba-i Hasköy’de Kiremitçi Ahmed Çelebi mahalle-
si sâkinelerinden Sâliha bt. Mehmed Hâtun meclis-i şer‘-i hatîr-i lâzımü’t-tevkīrde 
Kadiz cemâ‘atinden işbu râfi‘ü’r-rakīm Mosi v. Arslan nâm Yahudi muvâcehesinde 
bi tav‘ihâ ikrâr-ı tâm ve takrîr-i kelâm edip akd-i âti’z-zikrin sudûruna değin silk-i 
mülk ve zabt ve tasarrufumda olup mahalle-i mezbûrede vâki‘ bir tarafdan Hü-
seyin Bey b. İbrahim mülkü ve bir tarafdan Mühürdar Mehmed Bey b. Abdi Bey 
mülkü ve bir tarafdan ba‘zan Hatice Hâtun ve ba‘zan Mustafa Efendi oğulları İb-
rahim ve İsmail mülkleri ve bir tarafdan tarîk-i âm ile mahdûd mebniye ve gayr-ı 
mebniye tahmînen yedi yüz on zirâ‘ zemîni hâvî bir bâb tahtânî odayı ve bi’r-i 
mâyı ve cüneyneyi müştemil mülk menzilimi cemî‘ tevâbi‘ ve levâhıkıyla merkūm 
Mosi’ye üç yüz on kıt‘a esedî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm edip ol dahi minvâl-i muharrer üzre iştirâ ve te-
sellüm ve kabûl eyledikden sonra semeni olan meblağ-ı mastûr üç yüz on guru-
şu mersûm Mosi yedinden tamâmen ahz u kabz eyledim ba‘de’l-yevm menzil-i 
mahdûd-ı mezkûrda vechen mine’l-vücûh alâka ve medhalim kalmadı merkūm 
Mosi’nin mülk-i müşterâsı olmuşdur keyfe mâ yeşâ’ ve yehtâr mutasarrıf olsun de-
dikde gıbbe’t-tasdîki’ş-şer‘î mâ vaka‘a bi’t-taleb kayd şüd.
Fi’l-yevmi’r-râbi‘ aşer min Zilka‘deti’ş-şerîfe li sene tis‘în ve elf.
Şuhûdü’l-hâl: İbrahim Efendi b. Murad, Mehmed Çelebi b. Ömer, Hüseyin Bey b. 
İbrahim, Mehmed Çelebi b. Siyavuş, Mustafa b. Murad, Mustafa b. Mehmed el-
Müezzin, Mahmud Çelebi b. Mehmed, Mehmed b. Mehmed.

230 [34a-1] Hacı Durak b. Mustafa’nın, Hasan Ağa b. Mehmed 
Efendi’ye borcu olması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Defterî 
Mahmud Efendi mahallesi sâkinlerinden olup düstûr-ı mükerrem müşîr-i müfah-
ham nâzım-ı nizâmü’l-âlem muslih-i mesâlih-i benî Âdem vezîr-i sânî müsâhib-i 









şehriyârî devletlü sa‘âdetlü Mustafa Paşa -yesserallâhu mâ yürîdü ve mâ yeşâ- haz-
retlerinin kethüdâları işbu kitâb-ı sıhhat-nisâbın sâhibi olan iftihârü’l-emâcid ve’l-
ekârim câmi‘ü’l-mehâmid ve’l-mekârim Hasan Ağa b. el-merhûm Mehmed Efen-
di taraf-ı bâhirü’ş-şereflerinden husûs-ı âti’l-beyâna vekîl olup hasm-ı câhid-i şer‘î 
muvâcehesinde Ahmed Ağa b. Abdullah ve Mehmed Usta b. Ahmed şehâdetleriyle 
şer‘an vekâleti sâbite olan Mehmed Ağa b. Ali mahfil-i kazâda el-Hâc Durak b. 
Mustafa mahzarında bi’l-vekâle üzerine da‘vâ ve takrîr-i kelâm edip müvekki-
lim mûmâ-ileyh Hasan Ağa’nın merkūm el-Hâc Durak zimmetinde cihet-i karz-ı 
şer‘îden bin yedi yüz elli kıt‘a esedî guruş hakkı olup hâlâ taleb eylediğimde edâdan 
imtinâ‘ eder suâl olunup edâsına tenbîh olunmak bi’l-vekâle matlûbumdur dedik-
de gıbbe’s-suâl merkūm el-Hâc Durak cevâbında ber vech-i muharrer müvekkil-i 
mûmâ-ileyh Hasan Ağa’ya meblağ-ı mezkûr bin yedi yüz elli esedî guruş zimme-
timde lâzımü’l-kazâ deynim vardır deyû tav‘an ikrâr ve i‘tirâf etmeğin alâ mûcebi 
ikrârihî meblağ-ı mezkûru müvekkil-i mûmâ-ileyh Hasan Ağa’ya edâya mersûm 
el-Hâc Durak’a tenbîh birle mâ vaka‘a bi’t-taleb ketb olundu.
Fi’l-yevmi’s-sâdis aşer min Zilka‘deti’ş-şerîfe li sene tis‘în ve elf.
Şuhûdü’l-hâl: Umdetü’l-emâcid ve’l-e‘âlî Mehmed Efendi, Fahrü’l-eşbâh Yusuf 
Ağa muhassıl-ı Haleb sâbıkan, Mustafa Çelebi b. Pervâne, câmeşûy Ahmed Ağa b. 
( ), Zahrü’l-akrân Ali Ağa, es-Seyyid Ali Çelebi b. Mustafa, Mustafa Çelebi b. İb-
rahim.

231 [34a-2] Kaçak köle Hasan b. Abdullah’ın, Eyüp’te yakalanıp 
nafaka tayini
Mahmiye-i İstanbul hısnı ebvâbından Edirnekapısı hâricinde Küçük Hâslar suba-
şısı olan râfi‘ü’l-kitâb Hüseyin Çavuş b. Sinan nâm kimesne meclis-i şer‘-i şerîfde 
takrîr-i kelâm ve bast-ı merâm edip işbu orta boylu açık kaşlı gök gözlü Rûsiyyü’l-
asl hâzır bi’l-meclis Hasan b. Abdullah nâm şâbb-ı emred târih-i kitâbdan bir gün 
mukaddem medîne-i Hazret-i Ebî Eyyûb-i Ensârî ma hal lâ tın dan Süleyman Su-
başı mahallesinde sâkin Yusuf nâm kimesne yediyle abd-i âbık olmak üzre ahz 
olunmuşdur suâl olunup takrîri tahrîr ve mevlâsı zuhûr edinceye değin kıbel-i 
şer‘den kadr-i kifâye nafaka ve kisve-bahâ takdîr olunmak matlûbumdur dedikde 
gıbbe’s-suâl merkūm Hasan cevâbında vilâyet-i Anadolu’da kasaba-i Göynük’de 
sâkin Hatîb Ali Efendi’nin abd-i müşterâsı olup işbu sene Ka‘be-i mükerreme’ye 
gitmekle ben dahi firâr eyledim hâlâ rıkkım deyû abd-i âbık olduğunu bi tav‘ihî 
ikrâr etmekle hâkim-i muvakki‘-i sadr-ı kitâb tûbâ-lehû ve hüsnü me’âb hazretleri 
mevsûf-ı merkūm Hasan’ın mevlâsı zuhûr edinceye değin nafaka ve kisve-bahâsı 
için târih-i kitâbdan yevmî altışar akçe farz ve takdîr edip meblağ-ı mefrûz-ı 
mezkûru harc [ve] sarfa ve istidâneye ve lede’z-zafer mevlâsı üzerine rücû‘a 
mezbûr subaşıya izin birle mâ vaka‘a bi’t-taleb ketb olundu.
Fi’l-yevmi’s-sâdis aşer min Zilka‘deti’ş-şerîfe li sene tis‘în ve elf.
Şuhûdü’l-hâl: Mustafa Halîfe b. Ali el-Müezzin, Murtaza Bey b. Bâli, Mehmed b. 
Eyüb, Mehmed b. Abdullah, Ali b. Abdullah, Hasan b. Abdullah.

232 [34a-3] Mehmed b. Ali’nin borcuna, Derviş Çelebi 
b. İlyas’ın kefil olması
Mahmiye-i İstanbul’da Küçükpazar’da Hoca Hayreddin mahallesinde sâkin Der-
viş Çelebi b. İlyas nâm kimesne meclis-i şer‘-i hatîr-i lâzımü’t-tevkīrde medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî-’de Otakçıbaşı mahal-
lesi sâkinelerinden işbu râfi‘atü’l-kitâb Fâtıma bt. Hasan nâm hâtun mahzarın-
da tav‘an ikrâr-ı tâm ve takrîr-i kelâm edip mezbûre Fâtıma’nın zevci hâzır bi’l-
meclis Mehmed b. Ali nâm kimesne zimmetinde olan on beş esedî guruş hakkına 
merkūm Mehmed’in emriyle kefâlet-i sahîha-i şer‘iyye ile kefîl ve zâminim dedik-
de gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’r-râbi‘ min Zilka‘deti’ş-şerîfe li sene tis‘în ve elf.
Şuhûdü’l-hâl: Mahmud Çelebi b. Mustafa, Sâlih Çelebi b. Ferhad, Hasan b. Abdul-
lah, Mehmed b. Eyüb ve gayruhüm mine’l-hâzırîn.

233 [34a-4] Dimitraki v. Panayot’un emlâk ve arazilerini 
Dimo v. Yorgo’ya satması
Vilâyet-i Rumeli’nde Kalavrita kazâsına tâbi‘ Sobotos nâm karye ahâlîsinden Di-
mitraki v. Panayot nâm zimmî tarafından husûs-ı âti’l-beyâna vekîl olup hasm-ı 
câhid-i şer‘î muvâcehesinde İstati v. Panayot ve Yorgo v. Baba İstemad nâm zimmîler 
şehâdetleriyle şer‘an vekâleti sâbite olan Yani v. İspilyot nâm zimmî meclis-i şer‘-i 
şerîfde işbu râfi‘ü’r-rakīm Dimo v. Yorgo nâm zimmî muvâcehesinde bi’l-vekâle 
ikrâr-ı tâm ve takrîr-i kelâm edip müvekkilim mezbûr Dimitraki’nin silk-i mül-
künde münselik olup karye-i mezbûrede vâki‘ bir tarafdan Kanalo v. Petranko 
nâm zimmî mülkü ve bir tarafdan İspilyot v. Mogadi nâm zimmî mülkü ve bir ta-
rafdan vakıf menzil ve bir tarafdan tarîk-i âm ile mahdûd bir fevkānî ve iki tahtânî 
odaları ve anbarı ve zât-ı eşcâr-ı müsmire ve gayr-ı müsmire bahçe ve iki kıt‘a 
bostan yerini müştemil mülk menzilde olan nısf hisse-i şâyi‘asını ve mevâzi‘-i 
müteferrikada vâki‘ kırk dip dut eşcârında olan nısf hisse-i şâyi‘asını ve karye-i 
mezbûrede vâki‘ bir tarafı Yani Liko mülkü ve bir tarafı Dimitraki Eşkade mülkü 
ve iki tarafı dere ve tarîk-i âm ile mahdûd bir kıt‘a bostan yerinde olan nısf hisse-i 
şâyi‘asını ve yine karye-i mezbûrede vâki‘ iki tarafı Panayot v. Yani bağı ve iki ta-
rafı dere ile mahdûd tahmînen beş çapalık bir kıt‘a mülk bağda olan nısf hisse-i 









şâyi‘asını cemî‘ hukūk ve merâfıkı bi safkatin vâhidetin mesfûr Dimo’ya yirmi beş 
kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ edip ol dahi minvâl-i muharrer üzre iştirâ ve kabûl eyledikden sonra yine 
karye-i mezbûre sınırı dâhilinde mevâzi‘-i müteferrikada vâki‘ ma‘lûmü’l-hudûd 
ve’l-mikdâr tarlalarda olan nısf hisse-i şâyi‘asının dahi tasarrufunu ma‘rifet-i 
sâhib-i arz ile merkūm Dimo’ya yirmi kıt‘a esedî guruş mukābelesinde tefvîz ve 
ferâğ edip ol dahi ber vech-i muharrer tefevvuz ve kabûl eyleyip semen-i mezbûr 
ile bedel-i mezkûr ki cem‘an kırk beş guruşu mersûm Dimo yedinden bi’t-tamâm 
ahz ve kabz eylediğimden sonra emlâk-i merkūme ile arâzi-i mezkûrenin nısf-ı 
şâyi‘lerini mahallinde zabt ve tasarrufa merkūm Dimo’yu taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Zilka‘deti’ş-şerîfe li sene tis‘în ve elf.
Şuhûdü’l-hâl: Hüseyin Çavuş b. Sinan, Abdüsselâm Efendi b. Nasuh, Hasan b. Ab-
dullah, Mehmed b. Eyüb ve gayruhüm mine’l-hâzırûn.

234 [34b-1] Mahmud b. Hasan’ın evini Hatice Hatun 
bt. Mustafa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Ahmed 
Dede mahallesinde sâkin Mahmud b. Hasan nâm kimesne meclis-i şer‘-i hatîr-i 
lâzımü’t-tevkīrde işbu râfi‘atü’l-kitâb Hatice Hâtun bt. Mustafa mahzarında bi 
tav‘ihî ikrâr-ı tâm ve takrîr-i kelâm edip akd-i âti’z-zikrin sudûruna değin silk-i 
mülkümde münselik olup arsasının hazret-i müşârün-ileyh evkāfına senede beş 
akçe mukāta‘ası olan mahalle-i mezbûrede vâki‘ bir tarafı Bîzebân Ahmed Çelebi 
mülkü ve bir tarafı suyolcu Hüseyin mülkü ve bir tarafı Abdullah Çelebi mülkü 
ve bir tarafı tarîk-i âm ile mahdûd bir tahtânî oda ve bir sofa ve bir mikdâr bahçe-
yi müştemil zevcem hâzıre bi’l-meclis Râbia bt. Halil nâm hâtuna hibe ve temlîk 
eylediği mülk menzilimi cemî‘ tevâbi‘ ve levâhıkıyla merkūme Hatice Hâtun’a beş 
bin fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm edip ol dahi ber vech-i muharrer iştirâ ve tesellüm ve kabûl 
eyledikden sonra semeni olan meblağ-ı mastûr beş bin akçeyi merkūme Hati-
ce Hâtun yedinden tamâmen ahz ve kabz eyledim ba‘de’l-yevm menzil-i mezkûr 
mezbûre Hatice Hâtun’un mülk-i müşterâsı olmuşdur keyfe mâ yeşâ’ mutasarrıfe 
olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb kayd şüd.
Fi’l-yevmi’s-sâmin aşer [min Zilka‘deti’ş-şerîfe li sene tis‘în ve elf.]
Şuhûdü’l-hâl: Mustafa Ağa b. Abdullah, Siyavuş b. Abdullah, es-Seyyid Ârif Çele-
bi b. Mustafa, Mehmed b. Şaban, Ahmed Beşe b. Hüseyin.









235 [34b-2] Mehmed Ağa b. İbrahim ile Reîsülküttâb Ahmed Efendi 
arasında su sevki dolayısıyla alacak davasında anlaşma sağlandığı
Atebe-i aliyye-i hüsrevânîde bi’l-fi‘l reisülküttâb olan umdetü erbâbi’t-tahrîr ve’l-
kalem zübdetü ashâbi’t-tastîr ve’r-rakam zü’l-kadri’r-refî‘ ve’l-izzi’l-menî‘ Ahmed 
Efendi b. ( ) taraf-ı bâhirü’ş-şereflerinden husûs-ı âti’l-beyâna vekîl olup hasm-ı 
câhid-i şer‘î muvâcehesinde Ahmed Efendi b. Mehmed Efendi ve Mehmed Ağa 
b. Mahmud Efendi nâm kimesneler şehâdetleriyle şer‘an vekâleti sâbite olan 
hazînedârları fahrü’l-eşbâh Mehmed Ağa b. Ahmed Çelebi meclis-i şer‘-i şerîfde 
işbu râfi‘ü’l-kitâb mefharü’l-akrân Mehmed Ağa b. İbrahim mahzarında bi’l-vekâle 
ikrâr-ı tâm ve takrîr-i kelâm edip mezbûr Mehmed Ağa Havâss-ı Aliyye kazâsına 
tâbi‘ Müderris karyesi kurbunda Kadı çayırı demekle ma‘rûf mevzi‘de bundan ak-
dem kendi malıyla âbâr-ı müteferrika hafr ettirip cem‘ ve tahsîl eylediği üç masu-
ra ve bir çuvaldız suyun merhûm ve mağfûrun-leh Sultan Süleyman Hân binâ bu-
yurdukları su yollarına gelince tahte’l-arzla olan lağım ve kanavât ve mecrâsı ki 
mûmâ-ileyh Mehmed Ağa’nın mülkü olmağla zikr olunan üç masura ve bir çuval-
dız [derkenâr: işbu kayıdda olan hak tashîh içindir mühür] suyun lağım ve kanavât 
ve mecrâsını müvekkilim müşârün-ileyh Ahmed Efendi hazretlerine iken bin üç 
yüz esedî guruşa bey‘-i kat‘î ile bey‘ ve temlîk edip anlar dahi merhûm-ı müşârün-
ileyh câmi‘-i şerîfleri kurbunda vâki‘ mülk menzillerinde icrâ için iştirâ ve temel-
lük ve kabûl eyledikden sonra semeni olan meblağ-ı mastûr iki bin üç yüz guru-
şu mûmâ-ileyh Mehmed Ağa’ya def ‘ ve teslîm ol dahi kabz ve tesellüm etmişdir 
hâlâ sâlifü’z-zikr suyun ancak iki masurası mevcûd kalmağla meblağ-ı mezkûrun 
yedi yüz elli esedî guruşunu müvekkilim müşârün-ileyh, mûmâ-ileyh Mehmed 
Ağa’dan taleb ve da‘vâ eylediğinde beynlerinde münâza‘ât-ı kesîre ve muhâsamât-ı 
ekîde vâkı‘a olmuşidi el-hâletü hâzihî beynlerinde muslihûn-ı müslimûn tavassut 
edip müvekkilim müşârün-ileyh Ahmed Efendi’yi mûmâ-ileyh Mehmed Ağa ile 
beş yüz esedî guruş üzerine inşâ-i akd-i sulh eylediklerinde müvekkilim müşârün-
ileyh Ahmed Efendi hazretleri dahi sulh-ı mezbûru kabûl ve bedel-i sulh olan 
meblağ-ı mezbûr beş yüz guruşu mûmâ-ileyh Mehmed Ağa yedinden tamâmen 
ahz ve kabz edip meblağ-ı ziyâde da‘vâsından ve ba‘de’l-yevm bâkī kalan iki masu-
ra su bi’l-külliye cârî olmazsa da‘vâ etmemek üzre mûmâ-ileyh Mehmed Ağa’nın 
zimmetini ibrâ-i âmm-ı kātı‘ü’n-nizâ‘la ibr[â] ve iskāt eyledi dedikde mûmâ-ileyh 
Mehmed Ağa dahi semen-i mezkûra müte‘allika âmme-i de‘âvî ve mütâlebâtdan 
müvekkil-i müşârün-ileyh Ahmed Efendi hazretlerinin zimmetlerini ibrâ ve iskāt 
eyledim dedikde ehadühümâ âharın kelimât-ı mahkiyesini vicâhen ve şifâhen 
tasdîk ve tahkīk etmeğin mâ cerâ bi’t-taleb kayd olundu.
18 fî Zilka‘deti’ş-şerîfe sene [10]90.
Şuhûdü’l-hâl: Ahmed Efendi el-İmâm, Mustafa Ağa b. Mahmud, Mehmed Yazıcı, 
Ahmed b. Abdullah tâbi‘-i İbrahim Ağa, Ebûbekir b. ( ).









236 [34b-3] Hüseyin Çelebi b. Ahmed’in evini istiğlâl yoluylaHatice 
bt. Halil’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Kiremit-
çi Süleyman mahallesinde sâkin Hüseyin Çelebi b. Ahmed nâm kimesne meclis-i 
şer‘-i şerîfde medîne-i mezbûrede vâki‘ hazret-i müşârün-ileyh evkāfından olan 
hamamın müste’ciri iken bundan akdem fevt olan Ömer Ağa b. Ramazan’ın 
eytâm-ı sıgārının tesviye-i umûrlarına kıbel-i şer‘den mansûb vasîleri ve vâlideleri 
olan işbu râfi‘atü’l-kitâb Hatice bt. Halil nâm hâtun tarafından husûs-ı âti’l-beyâna 
vekîl-i sâbitü’l-vekâle olan Mustafa Çelebi b. İbrahim mahzarında tav‘an ikrâr-ı 
tâm ve takrîr-i kelâm edip silk-i mülkümde münselik olup mahalle-i mezbûrede 
vâki‘ bir tarafı Acemzâde Mahmud Çavuş vakfı ve bir tarafı Abdullah ve İbrahim 
mülkleri ve bir tarafı Şâhin mülkü ve bir tarafı ba‘zan tarîk-i hâs ve ba‘zan tarîk-i 
âm ile mahdûd mülk menzilimi cemî‘ tevâbi‘ ve levâhıkıyla müvekkile-i merkūme 
Hatice Hâtun’a bi tarîki’l-istiğlâl yüz kırk yedi kıt‘a esedî guruşa bey‘ ve teslîm 
edip ol dahi tarîk-i mezbûr üzre sıgār-ı mezkûrûn mallarıyla ber vech-i muhar-
rer iştirâ ve tesellüm ve kabûl eyleyip semeni olan meblağ-ı mezbûr yüz kırk yedi 
guruşu müvekkil-i merkūme yedinden tamâmen ahz ve kabz eylediğimden son-
ra yine müvekkile-i mersûme menzil-i mahdûd-ı mezkûru ba‘de’t-tahliyyeti’ş-
şer‘iyye ve’t-tekābuzi’l-mer‘î târih-i kitâbdan bir sene tamâmına değin yirmi altı 
esedî guruş ücret ile bana îcâr ve teslîm ben dahi minvâl-i muharrer üzre istîcâr ve 
teslîm ve kabûl eyledim dedikde gıbbe’t-tasdîki’ş-şer‘î yine medîne-i merkūmede 
İslâm Bey mahallesinde sâkin Arutin v. Mosi nâm Ermeni vekîl-i mezbûr Musta-
fa Çelebi mahzarında takrîr-i kelâm edip menzil-i mahdûd-ı mezkûrun derkine 
ve meblağ-ı mezkûra ve ücret-i mersûmeye emr ve kabûlü hâvî kefâlet-i sahîha-i 
şer‘iyye ile kefîl ve zâminim dedikde mâ vaka‘a bi’t-taleb ketb olundu kayd şüd.
Fi’l-yevmi’s-sâmin aşer min Zilka‘deti’ş-şerîfe [li sene tis‘în ve elf].
Şuhûdü’l-hâl: Ahmed Efendi b. Mustafa, Mehmed Efendi b. Yusuf, Mehmed Çele-
bi b. Ahmed, es-Seyyid Ârif Çelebi b. Mustafa, Himmet Beşe b. Ali.

237 [35a-1] Yorgo v. Nikola’nın evini Üsküve v. Duka’ya satması
Havâss-ı Aliyye kazâsına tâbi‘ Avasya nâm karyede sâkin Yorgo v. Nikola nâm 
zimmî meclis-i şer‘-i şerîfde işbu râfi‘ü’l-kitâb Üsküve v. Duka nâm zimmî 
muvâcehesinde ikrâr ve i‘tirâf edip akd-i âti’z-zikrin sudûruna değin silk-i mülk-i 
sahîhimde münselik olup karye-i mezbûrede vâki‘ iki tarafı Riga v. Yani zimmî 
mülkü ve bir tarafı Zoto nâm zimmî mülkü ve bir tarafı tarîk-i âm ile mahdûd bir 
bâb fevkānî oda ve bir ahırı ve bir mikdâr arsa-i hâliyeyi müştemil mülk-i mevr[û]
s menzilimi cemî‘ tevâbi‘ ve levâhıkı ile mezbûr Üsküve’ye yirmi esedî guruşa 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
minvâl-i muharrer üzre iştirâ ve tesellüm ve kabz ve kabûl eyledikden sonra seme-
ni olan meblağ-ı mezbûr yirmi esedî guruşu yedinden bi’t-tamâm ve’l-kemâl ahz 
ve kabz eyledim ba‘de’l-yevm menzil-i mahdûd-ı mezkûrda vechen mine’l-vücûh 
alâka ve medhalim yokdur mezbûr Üsküve’nin mülk-i müşterâsı olmuşdur keyfe 
mâ yeşâ’ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’l-hâdî ve’l-ışrîn li sene tis‘în ve elf.
Şuhûdü’l-hâl: Huddâm.

238 [35a-2] Fâtıma bt. Dilâver’in torunu Havva için eski damadı 
Mustafa’dan nafaka talebinin reddi
Mahmiye-i İstanbul’da Derviş Ali mahallesinde sâkine Fâtıma bt. Dilâver nâm 
hâtun meclis-i şer‘-i şerîfde kızı Âişe bt. Yusuf ’un zevc-i mutallıkı olan işbu râfi‘ü’l-
kitâb Mustafa Ağa’nın firâşından mütevellide olup hâlâ bi hakki’l-hidâne hucr ve 
terbiyemde olan sadriye kızı Havva nâm sagīre babası üzerine hâkime yevmî beşer 
akçe nafaka farz ettirip mezbûr Mustafa Ağa zimmetinde dört senelik altmış esedî 
guruş nafakası müctemi‘ olmağla meblağ-ı mezbûrun mukaddemâ otuz bir guru-
şunu yedinden olup bâkī yirmi dokuz guruş nafakayı sagīre-i mezbûre için taleb 
eylediğimde edâdan imtinâ‘ eder suâl olunup alıverilmesi matlûbumdur dedikde 
gıbbe’s-suâl mezbûr Mustafa Ağa cevâbında fi’l-vâki‘ sagīre-i mezbûre Havva’ya 
merkūme Fâtıma hâkime yevmî beşer akçe nafaka farz ve istidâneye izin olup 
lâkin mezbûre Fâtıma kendi nefsi için tabh eylediği ta‘âmdan infâk ve kendi ma-
lından iksâ edip istidâne etmemekle hâlâ şeyhülislâm hazretlerinden istiftâ ey-
lediğimde almağa kādire olmadığını mübeyyin yedime fetvâ-yı şerîfe i‘tâ olun-
mağın imtinâ‘ ederim deyicek gıbbe’l-istintâk mezbûre Fâtıma fi’l-vâki‘ istidâne 
eylemeyip kendi nefsim için tabh eylediğim ta‘âmdan infâk ve kendi malımdan 
iksâ eyledim deyû bi tav‘ihâ ikrâr ve i‘tirâf etmeğin mûcebiyle mezbûre Fâtıma’yı 
merkūm Mustafa Ağa’ya müddet-i mezkûre için nafaka talebinden men‘ birle mâ 
hüve’l-vâki‘ kayd şüd.
Fi’l-yevmi’l-ışrîn min Zilka‘deti’ş-şerîfe sene [10]90.
Şuhûdü’l-hâl: Cüce Yusuf Ağa b. Ali, Abdüsselâm Efendi, es-Seyyid Ârif Çelebi, 
Mehmed b. Eyüb.

239 [35a-3] Kiremitçi Süleyman mahallesindeki evin Hüseyin Çelebi 
b. Ahmed’de olduğu
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kiremitçi Süleyman mahallesinde sâkin bâ‘is-i hâze’l-kitâb Hüseyin Çelebi b. 
Ahmed nâm kimesne meclis-i şer‘-i şerîfde takrîr-i kelâm ve ta‘bîr ani’l-merâm 
edip mahalle-i mezbûrede vâki‘ bir tarafdan Acemzâde Mahmud Çavuş vakfı ve 
bir tarafdan Abdullah ve İbrahim nâm kimesneler mülkleri ve bir tarafdan Şâhin 
mülkü ve bir tarafdan ba‘zan tarîk-i hâs ve ba‘zan tarîk-i âm ile mahdûd fevkānî 
dört bâb odaları ve bir sofa ve bir matbah ve iki bâb tahtânî oda ve bir ahırı ve 
kenîfi ve bi’r-i mâyı ve bahçeyi müştemil menzil Cafer Bey b. Abdullah nâm ki-
mesnenin mülk-i müşterâsı olup fevt olmağla menzil-i mezkûr zevcesi Fâtıma 
ile kızı Ümmühâni’ye isâbet edip ba‘dehû merkūme Fâtıma dahi fevt olup has-
ren kızı mezbûre Ümmühâni’ye isâbet edip ba‘dehû merkūme Ümmühâni dahi 
fevt olup menzil-i mezkûrun rub‘u ben zevci olmağın bana ve selâse erbâ‘ı sadri-
ye kızı Afîfe’ye ve oğlu Mustafa’ya isâbet ve intikāl ettikden sonra ba‘dehû mezbûr 
Mustafa ve Afîfe müte‘âkiben fevt olmağla selâse erbâ‘ hisse-i mezkûreleri bi’l-
inhisâr bana isâbet ve intikāl edip târih-i kitâba gelince kırk elli seneden beri 
menzil-i mezkûru mâlikâne minvâl-i muharrer üzre zabt edegelmişlerdir vâki‘ hâl 
mahalle-i mezbûre sükkânından olup hâzırûn bi’l-meclis olan Mehmed Efendi b. 
Yusuf ve Ahmed Çelebi b. Mehmed ve Mehmed Çelebi b. Ahmed Bey ve Veli Bey 
b. Mehmed nâm kimesnelerin ma‘lûmları olmağın suâl olunup takrîrleri tahrîr 
olunmak matlûbumdur dedikde gıbbe’s-suâl merkūmûn Mehmed Efendi ve Ah-
med Çelebi ve Mehmed Çelebi ve Veli Bey cevâblarında fi’l-hakīka hâl ve kaziyye 
mezbûr Hüseyin Çelebi’nin bâlâda bast ve tafsîl eylediği minvâl üzre olup menzil-i 
mezkûru târih-i kitâba gelince kırk elli seneden beri minvâl-i meşrûh üzre zabt 
olunduğu dahi ma‘lûmumuzdur deyû her biri haber vermeğin mâ cerâ hıfzan li’l-
makāl bi’l-ibtigā ketb olundu.
Fi’l-yevmi’l-hâmis aşer min Zilka‘deti’ş-şerîfe li sene tis‘în ve elf.
Şuhûdü’l-hâl: Ahmed Efendi b. Mustafa el-İmâm, Ahmed Beşe b. Hüseyin, Hasan 
b. Abdullah, Mehmed b. Eyüb, Ali b. Abdullah, Mahmud b. ( ), Mehmed b. Mah-
mud, Dilâver b. Abdullah.

240 [35b-1] Pavlo v. Hristo’nun bağını Pavlo v. Petro’ya satması
Vilâyet-i Rumeli’nde Sarıgöl kazâsına tâbi‘ İvranca nâm karye ahâlîsinden Petro v. 
Hristo nâm zimmî meclis-i şer‘-i şerîfde işbu râfi‘ü’r-rakīm Pavlo v. Hristo nâm 
zimmî muvâcehesinde ikrâr ve i‘tirâf edip silk-i mülk-i sahîhimde münselik olup 
kazâ-i mezbûre tâbi‘ Maro nâm karyede vâki‘ bir tarafı Mitan zimmî bağı ve bir ta-
rafı İzmirli dâmâdı Mano zimmî mülkü ve bir tarafı Manto zimmî bağı ve bir ta-
rafı tarîk-i âm ile mahdûd iki dönüm ve yol üstünde bir tarafı Mustafa bağı ve bir 
tarafı Zerino zimmî bağı ve bir tarafı Yanko zimmî bağı ve bir tarafı tarîk-i âm ile 
mahdûd ve bir dönüm ki cem‘an üç dönüm iki kıt‘a mülk bağımı, cemî‘ tevâbi‘i 
ile mezbûr Pavlo’ya kırk esedî guruşa bey‘-i bâtt-ı sahîh-i şer‘î ile bey‘ ve temlîk 
edip ol dahi minvâl-i muharrer üzre iştirâ ve temellük ve kabûl eyledikden sonra 
semeni olan meblağ-ı mezbûr kırk esedî guruşu yedinden bi’t-tamâm ve’l-kemâl 
ahz ve kabz eyledim ba‘de’l-yevm zikr olunan üç dönüm bağda alâka ve medha-
lim yokdur, mezbûr Pavlo’nun mülk-i müşterâsı olmuşdur keyfe mâ yeşâ’ mahal-
linde zabt ve tasarrufa mezbûru taslît eyledim dedikde gıbbe’t-tasdîki’ş-şer‘î mâ 
hüve’l-vâki‘ kayd şüd.
Fi’l-yevmi’l-ışrîn min Zilka‘deti’ş-şerîfe li sene tis‘în ve elf.
Şuhûdü’l-hâl: Süleyman b. Abdullah, Huddâm.

241 [35b-2] Vefat eden İvaz b. Merdan’ın eşyalarının hizmetinde olduğu 
Cüce Yusuf Ağa tarafından mirasçısına verilmesi gerektiği
Fi’l-asl vilâyet-i Rumeli’nde Eski Cum‘a kazâsında Aşağı mahallesi sâkinelerinden 
olup hâlâ medîne-i Hazret-i Ebî Eyyûb-i Ensârî -radiye anhu Rabbühü’l-Bârî-
’de Kiremitçi [derkenâr: Tashîh olunup darb olunmuşdur] Süleyman mahal-
lesinde müsâfiren sâkine olan işbu râfi‘ü’l-kitâb Afîfe bt. Merdan nâm hâtun 
mahfil-i kazâda mahalle-i mezbûre Kiremitçi Süleyman sükkânından Cüce Yu-
suf Ağa b. Ali mahzarında üzerine da‘vâ ve takrîr-i kelâm edip fi’l-asl zikr olu-
nan Aşağı mahalle sâkinlerinden olup mezbûr Yusuf Ağa’nın hizmetinde iken 
bundan akdem fevt olan İvaz b. Merdan benim li ebeveyn karındaşım olup te-
rekesi hasren bana isâbet ve intikāl etmekle tereke-i müteveffâ-yı mezbûrdan 
mezbûr Yusuf Ağa’nın makbûzu olup mevcûd bi’l-meclis olan bir sipah? kılıç ve 
bir neftî çuka dolama ve bir mâî şalvar ve bir sîm bıçak ve bir hamayil mezbûr 
Yusuf Ağa bana teslîm edip yine tereke-i müteveffâ-yı mezbûrdan dört yüz sek-
sen akçe kıymetli bir sîm kuşak ve on altı guruş kıymetli bir hançer ve ikisi se-
kiz yüz akçe kıymetli üç dolama ve altı yüz akçe kıymetli iki kırmızı çuka çak-
şır mezbûr Yusuf Ağa’nın yedinde kalmışdır suâl olunup mevcûd ise aynını de-
ğil ise kıymetini bana teslîm ve edâya tenbîh olunmak matlûbumdur dedik-
de gıbbe’s-suâl mezbûr Yusuf Ağa cevâbında fi’l-hakīka müdde‘iyye-i mezbûre 
Afîfe müteveffâ-yı merkūmun li ebeveyn kız karındaşı olup mezbûrdan gayrı 
zâhirde vâris-i ma‘rûfu olmamağla işbu mevcûd bi’l-meclis olan eşyâsını teslîm 
ettim ve tereke-i müteveffâ-yı mezbûrdan olup kıyem-i mesfûre ile makbûza 
olan sîm kuşak ve hançer ve üç dolama ve çakşırları dahi yedimde idi lâkin 
mahrûse-i Edirne’de Hacı Sarraf mahallesinde sâkine olup bundan akdem tatlîk 
ettiğim Fâtıma nâm hâtunun menzilinde bırakıp geldim deyû tav‘an ikrâr etme-
ğin alâ mûcebi ikrârihî eşyâ-i muharrere-i mezkûre mevcûd ise aynını değil ise 
kıymetlerini müdde‘iyye-i merkūme Afîfe’ye edâ ve teslîme mezbûr Cüce Yusuf 
Ağa’ya tenbîh birle mâ vaka‘a kayd şüd.
Fi’l-yevmi’t-tâsi‘ min Zilka‘deti’ş-şerîfe li sene tis‘în ve elf.
Şuhûdü’l-hâl: Es-Seyyid Ârif Çelebi b. Mustafa, Abdüsselâm Efendi b. Mustafa, 
Ahmed Beşe b. Hüseyin Çukadâr, Hasan b. Abdullah.

242 [35b-3] İvaz b. Merdan’ın terekesinin hak sahiplerine taksimi
Vilâyet-i Rumeli’nde Eski Cum‘a kasabasında Aşağı mahallesi sâkinlerinden işbu 
râfi‘ü’l-kitâb Durmuş b. Merdan nâm kimesne mahfil-i kazâda fi’l-asl yine mahalle-i 
mezbûre sâkinelerinden olup hâlâ medîne-i Hazret-i Ebî Eyyûb-i Ensârî -radi-
ye anhu Rabbühü’l-Bârî-’de Kiremitçi Süleyman mahallesinde müsâfiren sâkine 
olan Afîfe bt. Merdan nâm hâtun mahzarında üzerine da‘vâ ve takrîr-i kelâm edip 
sâlifü’z-zikr Kiremitçi Süleyman mahallesinde sâkin hâzır bi’l-meclis Cüce Yu-
suf Ağa b. Ali nâm kimesnenin hizmetinde iken bundan akdem fevt olan İvaz b. 
Merdan nâm müteveffânın terekesinden nısfı farziyyet ile li ebeveyn kız karında-
şı merkūme Afîfe’ye ve bâkīsi usûbet ile bana isâbet ve intikāl etmişiken, mezbûre 
Afîfe mecmû‘-ı tereke-i müteveffâ-yı mezbûra hasren vârisi olmak üzre vâzı‘atü’l-
yed olup eşyâ-i mezkûrenin nısfını bana teslîmden imtinâ‘ eder suâl olunup eşyâ-i 
muharrere-i mezbûrenin nısfını bana teslîme tenbîh olunmak matlûbumdur de-
dikde gıbbe’s-suâl merkūme Afîfe cevâbında fi’l-hakīka müteveffâ-yı mezbûr İvaz 
benim li ebeveyn er karındaşım olmağla eşyâ-i muharreresine ber vech-i mübey-
yen vaz‘-ı yed etmişidim lâkin merkūm Durmuş dahi benim ile ve müteveffâ-yı 
merkūm İvaz ile li eb karındaşlar olup babamız ismi Merdan ve dedemiz ismi Ca-
fer ve maskat-ı re’simiz sâlifü’l-beyân Aşağı mahalledir deyû bi tav‘ihâ ikrâr ve 
i‘tirâf etmeğin alâ mûcebi ikrârihâ eşyâ-i muharrere-i mezbûrenin nısfı merkūm 
Durmuş’a teslîme mezbûre Afîfe’ye tenbîh birle mâ hüve’l-vâki‘ kayd şüd.
Fi’l-yevmi’l-ışrîn min Zilka‘deti’ş-şerîfe sene 1090.
Şuhûdü’l-hâl: Abdüsselâm Efendi b. Nasuh, es-Seyyid Ârif Çelebi b. Mustafa, Ah-
med Beşe b. Hüseyin, Hasan b. Abdullah.

243 [36a-1] Mehmed Çelebi b. Mustafa ile Mehmed Çavuş b. Abdullah’ın 
birbirleriyle anlaştıkları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Sofular 
mahallesi sâkinlerinden Mehmed Çelebi b. Mustafa nâm kimesne meclis-i şer‘-i 
şerîfde işbu râfi‘ü’l-kitâb Mehmed Çavuş b. Abdullah tarafından husûs-ı âti’l-
beyânı tasdîke vekîl olup hasm-ı câhid-i şer‘î muvâcehesinde Mehmed Çelebi b. 
Mustafa ve Osman Çelebi b. Mehmed Usta nâm kimesneler şehâdetleriyle şer‘an 
vekâleti sâbite olan es-Seyyid Mahmud Çelebi b. es-Seyyid Mehmed mahzarında 
tav‘an ikrâr ve takrîr-i kelâm edip müvekkil-i mezbûr Mehmed Çavuş ile cihâta ve 
sâir nukūd ve urûza müte‘allika beynimizde nice dâm ü sited olmuşidi el-hâletü 
hâzihî ben âmme-i da‘vâ ve nizâ‘dan müvekkil-i mezbûr Mehmed Çavuş zimme-
tini ibrâ-i âmm-ı kātı‘ü’n-nizâ‘la ibrâ ve iskāt edip ol dahi benim zimmetimi ibrâ 
ve iskāt eyledi dedikde ahadühümâ âharın kelimâtını vicâhen ve şifâhen tasdîk ve 
tasdîk etmeğin mâ vaka‘a kayd şüd.
Min Zilka‘deti’ş-şerîfe sene [10]90.
Şuhûdü’l-hâl: Abdullah Efendi b. Ahmed, Mehmed Efendi b. Süleyman, Mehmed 
Efendi b. Ahmed, Ali Çavuş b. Mehmed, Mehmed Ağa b. Eyüb, Yusuf Usta [b.] 
Zeynelabidin.

244 [36a-2] Gülistan’ın câriyesi olduğunu iddia eden Âişe 
bt. Hasan’ın davasının reddi
Fi’l-asl vilâyet-i Anadolu’da medîne-i Sinop’da Demirli mahallesi sâkinelerinden 
olup hâlâ mahmiye-i İstanbul’da Kefeli mahallesinde müsâfiren sâkine olan Âişe 
bt. Hasan nâm hâtun mahfil-i kazâda medîne-i Hazret-i Ebî Eyyûb Ensârî’de Ki-
remitçi Süleyman mahallesinde sâkine işbu râfi‘atü’l-kitâb Gülistan bt. Abdullah 
mahzarında üzerine da‘vâ ve takrîr-i kelâm edip merkūme Gülistan bundan ak-
dem fevt olan ceddem Hümâ Hâtun’un câriye-i memlûkesi olup ba‘de vefâtihâ be-
nim hisseme isâbet etmişiken, ben sagīre kalmağla mezbûre Gülistan firâr etmi-
şidi hâlâ sâlifü’z-zikr Kiremitçi Süleyman mahallesinde sâkine Solakzâde kayına-
nası nâm hâtunun menzilinde[dir] suâl olunup takrîri tahrîr ve bana rıkkıyyete 
inkıyâda tenbîh olunmak matlûbumdur dedikde gıbbe’s-suâl merkūme Gülistan 
cevâbında ben müdde‘iyye-i mezbûre Âişe’nin ceddesi merkūme Hümâ Hâtun’un 
câriye-i memlûkesi olup hâl-i hayâtında fevtinden kırk gün mukaddem âzâde ol-
mak üzre beni müdebbere edip mezbûre Hümâ Hâtun fevtinden kırk gün mu-
kaddem sıhhatde bulunmak ile merkūmenin malından âzâd olup ve ber vech-i 
muharrer âzâd olduğumu müdde‘iyye-i mezbûre Âişe’nin vasîsi Bedrimâh Çe-
lebi nâm kimesne muvâcehesinde bin yetmiş iki senesi Zilka‘desinde medîne-i 
Sinop’da mesned-nişîn-i şerî‘at-ı garrâ olan es-Seyyid Hibetullah Efendi b. es-
Seyyid Seyfullah huzûrunda şuhûd-ı udûl ile isbât edip yedime hüccet vermiş-
di deyû târih-i mezkûr ile müverraha ve mûmâ-ileyh es-Seyyid Hibetullah Efendi 
imzâsıyla mümzât ve hatmiyle mahtûm hüccet-i şer‘iyye ibrâz edip müdde‘iyye-i 
merkūme Âişe muvâcehesinde feth ve kırâat olundukda mazmûnu merkūme 
Gülistan’ın takrîr-i meşrûhuna mutâbık bulunmağın isre’l-istintâk müdde‘iyye-i 
mezbûre Âişe benim hâl-i sıgārımda vasîm olan mezbûre Bedrimâh Çelebi’nin 
muvâcehesinde isbât etti ammâ ben tutmam deyû mazmûn-ı hüccet-i mersûmeyi 
bi tav‘ihâ ikrâr ve i‘tirâf etmeğin alâ mûcebi ikrârihâ merkūme Gülistan ile bî-
vech mu‘ârazadan müdde‘iyye-i mezbûre Âişe’yi men‘ birle mâ vaka‘a kayd şüd.
Fi’l-yevmi’l-ışrîn min Zilka‘deti’ş-şerîfe sene [10]90.
Şuhûdü’l-hâl: Abdüsselâm Efendi b. Nasuh, Ali Beşe b. Veli el-Mübâşir, es-Seyyid 
Ârif Çelebi b. Mustafa, Huddâm.

245 [36a-3] Âişe bt. Mehmed ile boşandığı kocası Receb b. Hüseyin’in 
borç hususunda sulh olması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Evli-
ce baba mahallesinde sâkine Âişe bt. Mehmed nâm hâtun meclis-i şer‘-i şerîfde 
zevc-i mutallıkı işbu râfi‘ü’l-kitâb Receb b. Hüseyin nâm kimesne mahzarında bi 
tav‘ihâ ikrâr-ı tâm ve takrîr-i kelâm edip mezbûr Receb benim zevcim olup hâlâ 
beni tatlîk etmekle zimmetinde mütekarrir ve ma‘kūdun-aleyh olan dört yüz akçe 
mehr-i müeccel hakkım ile nafaka-i iddet-i mu‘ayyenem ve me’ûnet-i süknâm 
mukābelesinde olan üç yüz akçe ki [cem‘an] yedi yüz akçeyi mersûm Receb’den 
taleb [ve] da‘vâ eylediğimde beynimizde muslihûn-ı müslimûn tavassut edip 
meblağ-ı mezkûr da‘vâsından merkūm Receb ile beni iki yüz akçe üzerine akd-i 
sulh eylelediklerinde ben dahi sulh-ı mezbûru kabûl ve bedel-i sulh olan meblağ-ı 
mezbûru merkūm Receb’den tamâmen ahz ve kabz edip hukūk-ı zevciyyete ve 
meblağ-ı mezkûra müte‘allika âmme-i da‘vâdan mersûm Receb’in zimmetini ibrâ 
ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’l-hâdî ve’l-ışrîn min Zilka‘deti’ş-şerîfe li sene tis‘în ve elf.
Şuhûdü’l-hâl: Mehmed b. Ali, Hüseyin b. Ahmed, Ali b. İslâm, Hasan b. Mustafa, 
Veli b. Mustafa ve gayruhüm.

246 [36a-4] Emine bt. Abdullah ile boşandığı kocası Seyfullah 
b. Abdullah’ın borç konusunda anlaştıkları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Baba Hay-
dar mahallesinde sâkine Emine bt. Abdullah nâm hâtun meclis-i şer‘-i şerîfde 
zevc-i mutallıkı işbu râfi‘ü’l-kitâb Seyfullah b. Abdullah mahzarında bi tav‘ihâ 
ikrâr ve takrîr-i kelâm edip mezbûr Seyfullah zevcim olup hâlâ beni tatlîk etmek-
le zimmetinde mütekarrir ve ma‘kūdun-aleyh olan mehr-i müecceli hakkım ile 
nafaka-i iddet-i mu‘ayyenem ve me’ûnet-i süknâm mukābelesinde üç yüz akçe ki 
cem‘an bin üç yüz akçeyi mezbûr Seyfullah’dan taleb ve da‘vâ eylediğimde beyni-
mizde muslihûn-ı müslimûn tavassut edip merkūm Seyfullah ile beni dört aded 
beyaz bogasi üzre münakkaş yastık yüzü üzerine inşâ-i akd-i sulh eylelediklerin-
de ben dahi sulh-ı mezbûru kabûl ve bedel-i sulh olan sâlifü’z-zikr yastık yüz-
lerini merkūm Seyfullah yedinden [36b] ahz ve kabz edip hukūk-ı zevciyyete 
müte‘allika âmme-i da‘vâdan mezbûr Seyfullah’ın zimmetini ibrâ ve iskāt edip ol 
dahi benim zimmetimi hukūk-ı zevciyyete müte‘allika cemî‘ da‘vâdan ibrâ ve iskāt 
eyledi dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’l-ışrîn min Zilka‘deti’ş-şerîfe sene [10]90.
Şuhûdü’l-hâl: Mustafa Halîfe b. ( ) Müezzin, İbrahim Beşe b. Abdullah, Muhtesib 
Ahmed Çelebi b. Mehmed, Hasan Çelebi b. Hüseyin ve gayruhüm.

247 [36b-1] Mustafa Efendi’nin vakfettiği nakdin nâzırı olup vefat 
eden Şeyh Abdullah b. Yakub’un Baba Haydar Vakfı’na olan 
borcunun ödendiği
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm Baba Haydar mescid ve zâviyesinde berât-ı âlîşân ile bi’l-fi‘l mütevellî 
olan Ahmed Çelebi b. el-Hâc Mustafa nâm kimesne meclis-i şer‘-i şerîfde zâviye-i 
mezkûrede şeyh ve zâviye-i mezkûreye merhûm Mustafa Efendi nâm sâhibü’l-
hayrın nukūd-ı mevkūfesine ber mûceb-i şart-ı vâkıf nâzır iken bundan akdem 
fevt olan eş-Şeyh Abdullah Efendi b. Yakub’un zevce-i menkûhası ve terekesine 
vâzı‘atü’l-yed olan işbu râfi‘atü’l-kitâb Fâtıma bt. Abdullah nâm hâtun tarafından 
husûs-ı âti’l-beyâna vekîl olup hasm-ı câhid-i şer‘î muvâcehesinde mezbûrenin 
zâtını ma‘rifet-i şer‘iyye ile ârifân olan Mustafa Halîfe b. Musa ve Hasan Çele-
bi b. Hüseyin şehâdetleriyle şer‘an vekâleti sâbite olan el-Hâc Hasan b. Ahmed 
nâm kimesne mahzarında bi’t-tevliyye ikrâr-ı tâm ve takrîr-i kelâm edip zâviye-i 
mezkûre vâkıf-ı müşârün-ileyhin vakfı olup müteveffâ-yı mezbûr eş-Şeyh Ab-
dullah Efendi’nin nezâret-i mahkiyesi hasebiyle hâl-i hayâtında makbûzu olan 
otuz bin akçe olmak üzre iki yüz elli esedî guruşun yetmiş beş guruşu ile mescid-i 
mezkûr etrâfında müteveffâ-yı müslimîn defni için âhara bey‘ ettiği arsaların 
beyne’l-ahâlî ma‘lûmü’l-mikdâr akçelerini müteveffâ-yı mezbûr Abdullah Efen-
di hâl-i hayâtında hasbe’l-iktizâ mescid [ve] zâviyenin ta‘mîr ve termîmine şey’en 
fe-şey’en harc ve sarf edip yüz yetmiş beş esedî guruşu üzerinde kalmışidi hâlâ 
tevliyyet-i mahkiyem hasebiyle meblağ-ı bâkī-i mezkûr yüz yetmiş beş guruşun 
altmış bir buçuk esedî guruşunu nakl-i tereke-i müteveffâ-yı mezbûra vâzı‘atü’l-
yed olan müvekkile-i merkūme Fâtıma Hâtun yedinden ahz ve kabz edip bâkī yüz 
on üç buçuk guruş zimem-i nâsdan vekîl-i mezbûr el-Hâc Hasan yerli yerinden 
bana şerâit-i sıhhati müstecmi‘ havâle-i sahîha ile havâle ve rihânını tamâmen def ‘ 
ve teslîm edip ben dahi kabz ve kabûl eyledim min ba‘d meblağ-ı bâkī-i mezkûr 
yüz yetmiş beş guruşdan ve müteveffâ-yı mezbûrun hâl-i hayâtında vech-i meşrûh 
üzre âhara bey‘ ettiği arsa akçelerinden terekesinde ve veresesinde ve üzerlerinde 
bir akçe ve bir habbe bâkī kalmadı dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene tis‘în ve elf.
Şuhûdü’l-hâl: Hasan Ağa b. Abdullah, fahrü’l-kuzât Abdullah Efendi Kevnîzâde, 
el-Hâc İbrahim b. Mehmed, el-Hâc Halil b. Mehmed, İsmail Bey b. Mustafa, Mus-
tafa Çelebi b. İbrahim, Hasan Efendi b. Veli.

248 [36b-2] Hacı Ali b. Muhyiddin’in, evini İvaz Beşe 
b. Abdullah’a satması
Mahmiye-i İstanbul’da Kırkçeşme mahallesinde sâkin el-Hâc Ali b. Muhyiddin 
meclis-i şer‘-i şerîfde işbu râfi‘ü’l-kitâb İvaz Beşe b. Abdullah mahzarında ikrâr 
ve i‘tirâf edip akd-i âti’z-zikrin sudûruna değin silk-i mülk-i sahîhimde münse-
lik olup Havâss-ı Aliyye kazâsı a‘mâlinden Çatalca nâhiyesine tâbi‘ Baba Nakkāş 
nâm karyede vâki‘ bir tarafı Müezzin Hüseyin Halîfe mülkü ve bir tarafı Âişe nâm 
hâtun mülkü ve iki tarafı tarîk-i âm ile mahdûd iki bâb fevkānî oda ve bir an-
bar ve fırın ve ahır ve sundurma ve bir tahtânî sagīr oda ve bi’r-i mâ ve tahmînen 
iki dönüm bağı müştemil mülk menzilimi cemî‘ tevâbi‘ ve levâhıkı ile mezbûr 
İvaz Beşe’ye otuz bin fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ve kabz ve kabûl eyledikden sonra seme-
ni olan meblağ-ı mezbûr otuz bin akçeyi yedinden bi’t-tamâm ve’l-kemâl ahz ve 
kabz eyledim ba‘de’l-yevm menzil-i mahdûd-ı mezkûrda alâka ve medhalim yok-
dur, mezbûr İvaz Beşe’nin mülk-i müşterâsı olmuşdur keyfe mâ yeşâ’ mutasarrıf 
olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb kayd şüd.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene tis‘în ve elf.
Şuhûdü’l-hâl: Mehmed b. İbrahim, Şâhin b. Abdullah, Mehmed b. Eyüb, Mehmed 
b. Mahmud, Ali b. Abdullah.

249 [36b-3] Mümine bt. Ali’nin ev ve dükkânlardaki hakkını kardeşi 
Hacı Mustafa b. Ali’ye satması
Fi’l-asl Havâss-ı Aliyye kazâsına tâbi‘ kasaba-i Ereğli’de sâkine olup hâlâ mahmiye-i 
İstanbul’da Saraçhâne başında sâkine olan Mümine bt. Ali nâm hâtun meclis-i 
şer‘-i şerîfde li ebeveyn er karındaşı işbu râfi‘ü’l-kitâb el-Hâc Mustafa nâm kimes-
ne mahzarında bi tav‘ihâ ikrâr-ı tâm ve takrîr-i kelâm edip silk-i mülkümde mün-
selik olup kasaba-i mezbûrede vâki‘ bir tarafdan Süleyman Hoca mülkü ve bir ta-
rafdan Tiryaki Mustafa mülkü ve bir tarafdan Kahveci Mehmed mülkü ve bir ta-
rafdan ba‘zan Toygar oğlu Mehmed mülkü ve ba‘zan tarîk-i âm ile mahdûd mülk 
menzilde olan üç sehimden bir sehim hisse-i şâyi‘am ile yine kasaba-i merkūmede 
vâki‘ bir tarafı cidâr-ı hamam ve bir tarafı Hacı Mehmed’in berber dükkânı ve ta-
rafeyni tarîk-i âm ile mahdûd bir bâb kahveci dükkânında olan üç sehimden bir 
sehim hisse-i şâyi‘amı dahi cemî‘ hukūk ve merâfıkı ile karındaşım mezbûr el-
Hâc Mustafa’ya bin beş yüz fıddî râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bi safkatin vâhidetin bey‘ ve teslîm edip ol dahi 
ber vech-i muharrer iştirâ ve tesellüm ve kabûl eyledikden sonra semeni olan 
meblağ-ı mezkûr bin beş yüz akçeyi karındaşım mezbûr el-Hâc Mustafa yedinden 
tamâmen ahz ve kabz eyledim ba‘de’l-yevm zikr olunan menzil ve dükkânda olan 
sülüs hisse-i şâyi‘alarım mezbûr Mustafa’nın mülk-i müşterâsı olmuşdur keyfe mâ 
yeşâ’ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene tis‘în ve elf.
Şuhûdü’l-hâl: Mehmed Hoca b. Ali, Mehmed b. Ahmed, Nurullah b. Receb, Meh-
med b. Ali, Yusuf b. Abdullah, Ali b. Ahmed, Mehmed b. Hızır, Ramazan b. Şaban.

250 [37a-1] İmam İshak Efendi’nin vârislerinin ev tarla ve çayırlarını 
Fâtıma bt. Abdullah’a satması
Mahmiye-i İstanbul’da Cafer Ağa mahallesi sâkinlerinden iken bundan akdem 
fevt olan İmâm İshak Efendi b. Yusuf ’un verâseti sulbiye kebîre kızları Âişe ve 
Fâtıma ile sulbî kebîr oğulları Abdullah ve İbrahim’e münhasır olduğu şer‘an 
zâhir ve mütehakkik oldukdan sonra mezbûrân Abdullah ve İbrahim asâleten ve 
merkūmetân Âişe ve Fâtıma taraflarından husûs-ı âti’l-beyâna vekîl olup hasm-ı 
câhidi şer‘î muvâcehesinde merkūmetânın zâtlarını ma‘rifet-i şer‘iyye ile ârifân 
olan Hasan b. Mehmed ve Mehmed b. Şaban nâm kimesneler şehâdetleriyle şer‘an 
vekâleti sâbite olan Belkıs bt. Abdullah nâm hâtun vekâleten meclis-i şer‘-i hatîr-i 
lâzımü’t-tevkīrde işbu râfi‘atü’l-kitâb Fâtıma bt. Abdullah nâm hâtun mahzarın-
da her biri bi’l-asâle ve bi’l-vekâle ikrâr-ı tâm ve takrîr-i kelâm edip Havâss-ı Aliy-
ye müzâfâtından Terkos nâhiyesine tâbi‘ Ayvad Ali nâm karyede vâki‘ bir tarafdan 
Hasan mülkü ve bir tarafdan su kemeri ve bir tarafdan ba‘zan su kemeri ve ba‘zan 
mekābir-i müslimîn ve bir tarafdan tarîk-i âm ile mahdûd saz örtülü bir oda ve bir 
ahır ve bahçeyi müştemil mülk-i mevrûs menzilimizi cemî‘ tevâbi‘i ile merkūme 
Fâtıma’ya on üç kıt‘a esedî guruşa bey‘-i kat‘î ile bey‘ ve teslîm ol dahi ber vech-i 
muharrer iştirâ ve tesellüm ve kabûl eyledikden sonra yine karye-i mezbûre sınırı 
dâhilinde vâki‘ bir tarafı mekābir-i kefere ve bir tarafı kavaklık ve bir tarafı dere ve 
bir tarafı tarîk-i âm ile mahdûd birbirine muttasıl iki kıt‘a tarla ve yine bir tarafdan 
orman ve bir tarafdan cebel ve bir tarafdan tarîk-i âm ile mahdûd birbirine mut-
tasıl iki kıt‘a tarla ve bir kıt‘a çayırımızın hakk-ı tasarruflarını ma‘rifet-i sâhib-i 
arz ile merkūme Fâtıma’ya yedi esedî guruş bedel mukābelesinde tefvîz ve ferâğ 
ol dahi tefevvuz ve kabûl eyledikden sonra semen-i mezbûr ile bedel-i mezkûr 
cem‘an yirmi guruşu merkūme Fâtıma yedinden tamâmen ahz ve kabz eyledik 
ba‘de’l-yevm zikr olunan menzil ve tarla ve çayırı mezbûre Fâtıma keyfe mâ yeşâ’ 
mutasarrıfe olsun dediklerinde gıbbe’t-tasdîki’ş-şer‘î mâ vaka‘a bi’t-taleb kayd şüd.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene tis‘în ve elf.
Şuhûdü’l-hâl: Ahmed Çelebi b. Mehmed Efendi, Hasan b. Abdullah, Mehmed b. 
Eyüb, Mehmed b. Mahmud, Ali b. Abdullah ve gayruhüm.

251 [37a-2] Yusuf Bey b. Hüseyin’in gece bir eve girerken kendisini 
yakalamaya gelen Yusuf b. Abdullah’ı bıçakla yaralaması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Da-
vud Ağa mahallesinde sâkin işbu râfi‘ü’l-kitâb Yusuf b. Abdullah nâm kimesne 
mahfil-i kazâda mahmiye-i İstanbul hısnı ebvâbından Topkapısı hâricinde sâkin 
diğer Yusuf Bey b. Hüseyin nâm kimesne mahzarında üzerine da‘vâ ve takrîr-i 
kelâm edip merkūm diğer Yusuf Bey işbu târih-i kitâb gecesi vakt-i işâda mahalle-i 
mezbûrede sâkine Nevcivan Hâtun’un menzilinin duvarından aşıp havlusu içine 
girmekle, ben dahi mahalle-i mezbûrede üç dört âdem ahz için üzerine vardığım-
da işbu hançer ile sol meme[mi]n üstünden darb ve cerh etmişdir mezbûr diğer 
Yusuf ’dan suâl olunup takrîri tahrîr ve mûcibi icrâ olunmak matlûbumdur dedik-
de gıbbe’s-suâl merkūm diğer Yusuf cevâbında merkūme Nevcivan’ın câriyesi olup 
gāib ani’l-meclis olan Belkıs dâimâ beni mersûme Nevcivan’ın menziline da‘vet 
etmek ile ben dahi câriye-i mersûme için bir kaç def ‘a gece ile varmışidim işbu 
gün dahi câriye-i merkūme Belkıs beni da‘vet etmek ile ben dahi işbu gece vakt-i 
mezkûrda mezbûre Nevcivan’ın menzilinin havlusu içine girdiğimde müdde‘î-i 
mezbûr Yusuf üç dört âdem ile beni karşılayıp üzerime ahz için hücûm ettikle-
rinde ben dahi müdde‘î-i mezbûr Yusuf ’un sol memesi üstünde işbu hançer ile 
ber vech-i muharrer darb ve cerh eyledim deyû tâyi‘an ikrâr ve i‘tirâf etmeğin mâ 
vaka‘a kayd şüd.
Fi’l-yevmi’l-hâmis ve’l-ışrîn min Zilka‘deti’ş-şerîfe sene [10]90.
Şuhûdü’l-hâl: Nasuh Halîfe b. Abdüsselâm el-Müezzin, İbrahim Ağa b. Halil, 
Receb Beşe b. Mustafa, Sefer Beşe b. Mustafa, Musli Ağa b. Hasan, İbrahim Ağa 
b. Mehmed Kethüdâ, Ahmed b. Hüseyin, Mehmed Çelebi b. Mahmud, Musta-
fa b. Mahmud, Mustafa b. Mehmed, Mehmed b. Ahmed sarrâc, Mehmed Beşe 
b. Yusuf.

252 [37a-3] Emine bt. Cafer’in evini Halil Beşe b. Fazlullah’a satması
Medîne-i Hazret-i Ebî Eyyûb-i Ensârî’de Takyecibaşı mahallesi sâkinelerinden 
Emine bt. Cafer nâm hâtun meclis-i şer‘-i şerîfde işbu râfi‘ü’l-kitâb Halil Beşe b. 
Fazlullah mahzarında bi tav‘ihâ ikrâr ve takrîr-i kelâm edip akd-i âti’z-zikrin silk-i 
mülkümde münselik olup mahalle-i mezbûrede vâki‘ bir tarafdan İbrahim b. Ra-
mazan mülkü ve bir tarafdan Meryem bt. Abdullah mülkü ve bir tarafdan Havva 
Hâtun bt. Hüseyin mülkü ve bir tarafdan tarîk-i âm ile mahdûd iki tahtânî ve 
bir fevkānî odaları ve havluyu müştemil menzilimi cemî‘ tevâbi‘iyle mezbûr Halil 
Beşe’ye yüz kıt‘a esedî guruşa tarafından îcâb ve kabûlü hâvî bey‘-i bâtt-ı sahîh ile 
bey‘ ve teslîm edip ol dahi ber vech-i muharrer iştirâ ve tesellüm ve kabûl eyledik-
den sonra semeni olan meblağ-ı mastûr yüz guruşu mezbûr Halil Beşe yedinden 
tamâmen ahz ve kabz eyledim ba‘de’l-yevm menzil-i mahdûd-ı mezkûr merkūm 
Halil Beşe’nin mülk-i müşterâsı olmuşdur keyfe mâ yeşâ’ mutasarrıf olsun dedik-
de gıbbe’t-tasdîki’ş-şer‘î mâ vaka‘a bi’l-ibtigā ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene tis‘în ve elf.
Şuhûdü’l-hâl: İbrahim Efendi b. Hasan, Receb Efendi el-İmâm, Mehmed Çelebi 
el-Müezzin, Ahmed Çelebi b. Ali, Ramazan b. İvaz, Mehmed b. Abdünnebi, Meh-
med b. Ali, Mustafa b. Mehmed, Ahmed Çelebi b. Emrullah ve gayruhüm.

253 [37a-4] Polihroni v. Şiro’nun, bağını Nikola v. Mihal’e satması
Vilâyet-i Rumeli’nde medîne-i Yenişehir müzâfâtından Kûhistan nâhiyesine tâbi‘ 
Palyokasrı nâm karye sâkinlerinden Polihroni v. Şiro nâm zimmî meclis-i şer‘-i 
şerîfde işbu râfi‘ü’r-rakīm Nikola v. Mihal nâm zimmî muvâcehesinde tav‘an 
ikrâr-ı tâm ve takrîr-i kelâm edip akd-i âtî sudûruna değin silk-i mülkümde mün-
selik olup karye-i mezbûrede vâki‘ bir tarafdan Kosta v. Şiro bağı ve bir tarafdan 
Yorgi nâm zimmî bağı ve bir tarafdan İskaro Polonik bağı [37b] ve bir tarafdan 
tarîk-i âm ile mahdûd bir kıt‘a bağı, cemî‘ hukūk ve rüsûmuyla merkūm Nikola’ya 
bin yüz fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ edip ol dahi ber vech-i muharrer iştirâ ve kabûl eyleyip se-
meni olan meblağ-ı mezkûru mersûm Nikola yedinden tamâmen ahz ve kabz ey-
lediğimden sonra sâlifü’z-zikr bağı mahallinde zabt ve tasarrufa mesfûr Nikola’yı 
taslît eyledim dedikde gıbbe’t-tasdîki’ş-şer‘î mâ vaka‘a kayd şüd.
Fî gurreti Zilhicceti’ş-şerîfe li sene tis‘în ve elf.
Şuhûdü’l-hâl: Mehmed b. Eyüb, Hasan b. Abdullah, Ali b. Abdullah ve gayruhüm 
mine’l-huzzâr.

254 [37b-1] Emine bt. Hasan Ağa’nın, eve ait hissesini Hasan Çelebi 
b. İbrahim’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bâ[rî]- ma hal lâ-
tın dan Ahmed Dede mahallesi sükkânından iken bundan akdem fevt olan Ta-
vukçubaşı demekle ma‘rûf Hasan Ağa nâm müteveffânın verâseti sulbiye kebîre 
kızları Fâtıma ve İsmihân ve Emine ile sulbî kebîr oğlu Ali’ye münhasıra olup 
ba‘dehû kable’l-kısmet mezbûr Ali dahi vefât edip verâseti li eb kız karındaşla-
rı merkūmât Fâtıma ve İsmihân ve Emine ile ibn-i ammi Abdurrahman’a mün-
hasıra olup ba‘dehû kable’l-kısmet merkūme Fâtıma dahi fevt olup verâseti li ebe-
veyn kız karındaşı merkūme İsmihân ve li eb kız karındaşı mezbûre Emine ile 
ibn-i ammi mezbûr Abdurrahman’a münhasıra ve tashîh-i mes’eleleri iki yüz yet-
miş sehimden i‘tibâr olunup sihâm-ı mezkûreden yüz on yedi sehmi merkūme 
İsmihân’a ve doksan bir sehmi mezbûre Emine’ye ve altmış iki sehmi mezbûr 
Abdurrahman’a isâbet ve intikāl eylediği lede’ş-şer‘i’l-mutahhar zâhir ve mütehak-
kik oldukdan sonra merkūm Emine meclis-i şer‘-i hatîr-i lâzımü’t-tevkīrde li eb 
kız karındaşı oğlu işbu râfi‘ü’l-kitâb Hasan Çelebi b. İbrahim nâm kimesne mah-
zarında bi tav‘ihâ ikrâr ve takrîr-i kelâm edip mahalle-i mezbûrede vâki‘ bir ta-
rafdan merhûm Sâlih Paşa çiftliği demekle ma‘rûf çiftliğin arâzisi ve bir tarafdan 
el-Hâc Şaban bağı ve odaları ve iki tarafdan tarîk-i hâs ile mahdûd bir fevkānî oda 
ve bir sofa ve zât-ı eşcâr-ı müsmire ve gayr-ı müsmire bahçeyi ve bir harâbe bağı 
müştemil mülk menzilde olan doksan bir sehim hisse-i mezkûremi mezbûr Ha-
san Çelebi’ye üç bin fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm edip ol dahi ber vech-i muharrer iştirâ 
ve tesellüm ve kabûl eyledikden sonra semeni olan meblağ-ı mezkûr üç bin akçe-
yi mezbûr Hasan Çelebi yedinden tamâmen ahz ve kabz eyledim ba‘de’l-yevm zikr 
olunan doksan bir sehim hissem merkūm Hasan Çelebi’nin mülk-i müşterâsı ol-
muşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a 
kayd şüd.
Fî gurreti Zilhicceti’ş-şerîfe li sene tis‘în ve elf.
Şuhûdü’l-hâl: Abdullah Efendi b. Mehmed el-İmâm, Ebûbekir Ağa b. ( ), Abdul-
lah Halîfe b. Veli el-Müezzin, Ahmed Ağa b. ( ), İsmail Çelebi b. ( ), es-Seyyid Ârif 
Çelebi b. Mustafa ve gayruhüm.

255 [37b-2] Ali b. Hasan’ın mirasçılarından Abdurrahman’ın 
hakkını alması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Ah-
med Dede mahallesi sâkinlerinden iken bundan akdem fevt olan Ali b. Hasan’ın 
verâseti li ebeveyn kız karındaşlar Emine ve İsmihân ve Fâtıma’ya ve li ebeveyn 
ammisi oğlu Abdurrahman’a münhasıra olduğu şer‘an zâhir ve mütehakkik ol-
dukdan sonra mezbûr Abdurrahman meclis-i şer‘-i şerîfde bundan esbak vefât 
eden merkūme İsmihân’ın sadrî kebîr oğlu ve terekesine vâzı‘ü’l-yed olan işbu 
râfi‘ü’l-kitâb Hasan Çelebi b. İbrahim nâm kimesne mahzarında tav‘an ikrâr-ı tâm 
ve takrîr-i kelâm edip ammim müteveffâ-yı mezbûrun terekesinden bana isâbet 
eden sülüs hisse-i şer‘iyyemi müteveffât-ı merkūme İsmihân hâl-i hayâtında 
ahz ve kabz edip kable’t-teslîm fevt olmağla üzerinde kalmışidi hâlâ tereke-i 
müteveffât-ı merkūmeye vâzı‘ü’l-yed olan mezbûr Hasan Çelebi’den bana âid sü-
lüs hisse-i mezkûremi taleb ve da‘vâ eylediğimde beynimizde münâza‘ât-ı kesîre 
ve muhâsamât-ı ekîde vâkı‘a olmuşdu el-hâletü hâzihî beynimizde muslihûn-ı 
müslimûn tavassut edip mezbûr Hasan Çelebi ile beni beş esedî guruş üzeri-
ne inşâ-i akd-i sulh eylelediklerinde ben dahi sulh-ı mezbûru kabûl ve bedel-i 
sulh olan meblağ-ı merkūmu mezbûr Hasan Çelebi yedinden tamâmen ahz ve 
kabz edip ammim müteveffâ-yı mezbûrun terekesinden sülüs hisse-i mezbûreme 
müte‘allika âmme-i de‘âvî ve mütâlebâtdan zimmetini ibrâ ve iskāt eyledim dedik-
de gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene tis‘în ve elf.
Şuhûdü’l-hâl: es-Sâbikūn.

256 [37b-3] Yahudi Şeban v. Hayder’in, Mehmed b. Yolcu’ya 
borcunu ödemesi gerektiği
Mahmiye-i İstanbul’da Vezir hanında sâkin tüccâr tâifesinden işbu râfi‘[ü’l-kitâb] 
Mehmed b. Yolcu? nâm kimesne mahfil-i kazâda Havâss-ı Aliyye müzâfâtından 
kasaba-i Hasköy’de Kiremitçi Ahmed Çelebi mahallesinde sâkin Şeban v. Hayder 
nâm Yahudi muvâcehesinde üzerine da‘vâ ve takrîr-i kelâm edip mezbûr Şeban 
zimmetinde vasfı ve cinsi beynimizde ma‘lûm emti‘a-i mütenevvi‘a semeninden 
on iki buçuk esedî guruş hakkım olup hattâ meblağ-ı mezkûr bana deyni oldu-
ğunu huzûr-ı müslimînde bundan akdem ikrâr dahi etmişiken, hâlâ taleb eyledi-
ğimde vermede te‘allül eder suâl olunup edâsına tenbîh olunmak matlûbumdur 
dedikde gıbbe’s-suâl ve akībe’l-inkâr ve isre talebi’l-beyyine udûl-i ricâlden olup 
sâlifü’z-zikr handa sâkin Hüseyin b. Hasan nâm kimesne ile Artin v. Moses nâm 
zimmî mahfil-i kazâya li ecli’ş-şehâde hâzırân olup istişhâd [38a] olundukların-
da fi’l-hakīka mersûm Şeban ber vech-i muharrer müdde‘î-i mezbûr Mehmed’e 
meblağ-ı mezkûr on iki buçuk esedî guruş zimmetinde lâzımü’l-edâ deyni ol-
duğunu bizim huzûrumuzda ikrâr eyledi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylelediklerinde gıb-
be ri‘âyeti şerâiti’l-kabûl şehâdetleri makbûle olmağın mûcebiyle meblağ-ı 
merkūmu müdde‘î-i mezbûr Mehmed’e edâya mesfûr Şeban’a tenbîh birle mâ 
vaka‘a kayd şüd.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hasan b. Abdullah, Ali b. 
Abdullah.









257 [38a-1] Merhûme Meryem’in vakfettiği eve mütevelli tayini
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Ahmed Dede mahallesinde vâki‘ merhûme Meryem nâm sâhibetü’l-hayr[ın] 
vakf ve gallesini mahalle-i merkūme i[mâ]mına şart ve ta‘yîn eylediği bir tarafdan 
mahalle-i mezbûre mescid-i şerîfi ve bir tarafdan mahalle-i merkūme i[mâ]mına 
vakıf menzil ve bir tarafdan Attârzâde kızı Ârife nâm hâtun mülkü ve bir tarafdan 
tarîk-i hâs ile mahdûd menzili âhara îcâr için bir mütevellî nasb olunmak lâzım 
ve mühim olmağla hâkim-i muvakki‘-i sadr-ı kitâb tûbâ-lehû ve hüsnü me’âb haz-
retleri dahi işbu râfi‘ü’l-kitâb yine mahalle-i mezbûre imâmı olan Abdullah Efendi 
b. Mehmed nâm kimesneyi menzil-i mahdûd-ı mezkûra hasbî mütevellî nasb ve 
ta‘yîn eyledikde ol dahi tevliyyet-i mezkûreyi kabûl ve levâzımını edâya ta‘ahhüd 
ve iltizâm etmeğin mâ cerâ bi’t-taleb ketb olundu.
Fî gurre-i Zilhicceti’ş-şerîfe sene [10]90.
Şuhûdü’l-hâl: es-Sâbikūn.

258 [38a-2] Ali Çelebi b. Seydi’nin evini, Emine bt. Abdullah ile 
Mehmed Bey b. Abdullah’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sükkânından Ali Çelebi b. Seydî nâm kimesne meclis-i 
şer‘-i şerîf-i enverde işbu râfi‘atü’l-kitâb tasdîk-i âti’z-zikre kendi tarafından asîl ve 
zevcesi Emine bt. Abdullah nâm hâtun tarafından sâbitü’l-vekâle vekîl olan Meh-
med Bey b. Abdullah nâm kimesne mahzarında tav‘an ikrâr-ı tâm ve takrîr-i kelâm 
edip akd-i âti’z-zikrin sudûruna değin silk-i mülk-i sahîhimde münselik olup 
mahalle-i mezbûrede vâki‘ bir tarafdan Hâmide bt. Mustafa nâm hâtun mülkü iki 
bâb ve bir tarafdan Fağfûr bt. Abdullah nâm hâtun mülkü ve bir tarafdan tarîk-i 
âm ile mahdûd iki bâb ve ocaklı ve iki bâb ocaksız dört fevkānî ve iki bâb tahtânî 
odaları ve iki sofa ve bi’r-i mâ ve kenîf ve zât-ı eşcâr-ı müsmire bahçeyi müştemil 
menzilimin sülüsânı mezbûr Mehmed Bey’e yüz altmış altı kıt‘a esedî guruş ile bir 
sülüs guruşa ve sülesânı dahi seksen üç esedî guruş ile bir zolataya müvekkile-i 
mezbûre Emine’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm edip anlar dahi minvâl-i muharrer üzre iştirâ ve tesellüm ve kabûl 
eylediklerinde sonra semeni olan meblağayn-ı mezkûreyn ki cem‘an üç yüz elli 
guruşu mezbûrân Mehmed Bey ve Emine yedlerinden tamâmen ahz ve kabz eyle-
dim ba‘de’l-yevm menzil-i mahdûd-ı mezkûr vech-i meşrûh üzre mezbûrânın ber 
vech-i iştirâk mülk-i müşterâları olmuşdur keyfe mâ yeşâ’ân mutasarrıfân olsun-
lar dedikde gıbbe’t-tasdîki’ş-şer‘î mâ vaka‘a bi’l-ibtigā kayd şüd.
Fî gurreti Zilhicceti’ş-şerîfe li sene tis‘în ve elf.
Şuhûdü’l-hâl: Receb Efendi el-İmâm, Mehmed Çelebi b. ( ) el-Müezzin, Mehmed 
Beşe b. İbrahim, Ahmed Çelebi b. Ali, İbrahim Bey b. Mehmed, Hüseyin Çelebi b. 
Halil, Hasan Bey Bölükbaşı, Kethüdâ-yı Teberdârân Nasuh Bey.

259 [38a-3] İbrahim Ağa b. Mustafa’nın kölesi Hüseyin’i âzat etmesi
Medîne-i Hazret-i Ebî Eyyûb-i Ensârî -radiyallâhu anhu Rabbühü’l-Bârî-’de 
Otakçılar mahallesi sükkânından fahrü’l-eşbâh İbrahim Ağa b. Mustafa meclis-i 
şer‘-i hatîr-i lâzımü’t-tevkīrde kendiye rıkkını mu‘terif olan orta boylu çatık kaş-
lı kara gözlü Rûsiyyü’l-asl işbu râfi‘ü’l-kitâb Hüseyin b. Abdullah nâm abd-i 
memlûkü mahzarında tav‘an ikrâr-ı tâm ve takrîr-i kelâm edip abd-i memlûküm 
olan mevsûf-ı mezkûr Hüseyin’i cemî‘ malımdan ifrâz edip hasbeten lillâhi’l-
ganiyyi’l-hallâk i‘tâk ve zümre-i ahrâr-ı asliyyâta idrâc ve ilhâk eyledim ba‘de’l-
yevm mevsûf-ı mezkûr Hüseyin sâir ahrâr-ı asliyyîn gibi hür olup üzerinde hakk-ı 
velâdan gayrı hakkım kalmadı dedikde mâ vaka‘a bi’l-ibtigā ketb olundu.
Fi’t-tâsi‘ min Zilhicceti’ş-şerîfe sene 1090.
Şuhûdü’l-hâl: Mehmed Efendi b. İbrahim el-İmâm, Ahmed Çelebi b. Receb, Ha-
san Çelebi b. Mustafa, Mehmed b. Eyüb ve gayruhüm mine’l-huzzâr.

260 [38a-4] Polihroni v. Şiro’nun, bostan yerini Yani v. Panayot’a satması
Vilâyet-i Rumeli’nde medîne-i Yenişehir müzâfâtından Kûhistan nâhiyesine tâbi‘ 
Palyokasrı nâm karye ahâlîsinden Polihroni v. Şiro nâm zimmî meclis-i şer‘-i 
şerîfde işbu râfi‘ü’r-rakīm Yani v. Panayot nâm zimmî muvâcehesinde tav‘an 
ikrâr-ı tâm ve takrîr-i kelâm edip akd-i âti’z-zikrin sudûruna değin silk-i mülk ve 
zabt ve tasarrufumda olup karye-i mezbûrede vâki‘ bir tarafdan Minhopodi mül-
kü ve bir tarafdan tarîk-i âm ile mahdûd bir fevkānî oda ve altında ahır ve bir dip 
dut ve bir asma eşcârı ve bir anbarı müştemil mülk menzilimi cemî‘ tevâbi‘ ve 
levâhıkıyla ve yine karye-i mezbûrede vâki‘ bir tarafı Yorgi Şiro mülkü ve bir ta-
rafı Kosta Şiro mülkü ve bir tarafı Yorgi Dorani mülkü ve bir tarafı tarîk-i âm ile 
mahdûd zât-ı eşcâr-ı müsmire ve gayr-ı müsmireyi hâvî mülk bostan yerini, cemî‘ 
hukūk ve merâfıkı ile merkūm Yani’ye bi safkatin vâhidetin dört bin sekiz yüz 
fıddî râyic fi’l-vakt akçe tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ edip ol dahi ber vech-i muharrer iştirâ ve kabûl edip semeni olan meblağ-ı 
mezkûr dört bin sekiz yüz akçeyi mersûm Yani yedinden tamâmen ahz ve kabz 
eylediğimden sonra zikr olunan menzil ve bostan yerini mahallinde zabt ve tasar-
rufa merkūm Yani’yi taslît eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî aşer min Zilhicceti’ş-şerîfe li sene tis‘în ve elf.
Şuhûdü’l-hâl: Hasan b. Abdullah, Ali b. Abdullah, Mehmed b. Mahmud ve gay-
ruhüm.

261 [38b-1] Lanbo v. Yamandi’nin bağını Sefer Beşe b. Bayram’a satması
Havâss-ı Aliyye kazâsına tâbi‘ Küçükçekmece nâhiyesine tâbi‘ Anbarlı nâm karye-
de sâkin Lanbo v. Yamandi nâm zimmî meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb Sefer Beşe b. Bayram nâm kimesne mahzarında tav‘an ikrâr-ı tâm 
ve takrîr-i kelâm edip akd-i âti’z-zikrin sudûruna değin silk-i mülk-i sahîhimde 
münselik olup karye-i mezbûrede vâki‘ bir tarafdan Ali Ağa tarlası ve bir taraf-
dan Pandazi tarlası ve bir tarafdan Yani tarlası ve bir tarafdan Şeyhzâde tarlası 
ile mahdûd tahmînen bir dönüm bağı, cemî‘ hukūk ve merâfıkı ile merkūm sefer 
Beşe’ye dört yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm edip ol dahi ber vech-i muharrer iştirâ ve tesellüm ve kabûl eyledik-
den sonra semeni olan meblağ-ı mezkûru mezbûr Sefer Beşe yedinden tamâmen 
ahz ve kabz eyledim ba‘de’l-yevm sâlifü’z-zikr bağ mezbûr Sefer Beşe’nin mülk-i 
müşterâsı olmuşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î 
mâ cerâ bi’l-ibtigā kayd şüd.
Fi’l-yevmi’s-sâlis aşer min Zilhicceti’ş-şerîfe sene 1090.
Şuhûdü’l-hâl: Mehmed Çelebi b. ( ), Hasan Çelebi b. ( ), Ahmed Beşe b. ( ), Ali 
Beşe b. ( ).

262 [38b-2] Meydan v. Dimo’nun Şaban b. Mustafa’nın ev duvarını yıkıp, 
duvar tahtası ve sırığını aldığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Kar[a] Sü-
leyman Çelebi mahallesinde sâkin işbu râfi‘ü’l-kitâb Şaban Bey b. Mustafa nâm ki-
mesne meclis-i şer‘-i şerîfde Meydan v. Dimo nâm zimmî muvâcehesinde üzeri-
ne da‘vâ ve takrîr-i kelâm edip işbu târih-i kitâb gecesi akşam namazından sonra 
Meydan işbu mevcûd bi’l-meclis olan külünk ile mahalle-i mezbûrede vâki‘ menzi-
lim duvarının örtüsü tahta ve sırığını hedm edip götürmüşdür suâl olunsun dedik-
de gıbbe’s-suâl ve akībe’l-inkâr, müdde‘î-i mezbûr Şaban Bey’den da‘vâsına mutâbık 
beyyine taleb olundukda udûl-i ricâlden olup mahalle-i mezbûre sükkânından Ah-
med b. Şaban ve Mustafa b. Ahmed nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka mezbûr Meydan vakt-i mezbûrda 
işbu külünk ile müdde‘î-i mezbûrun menzil duvarının örtüsü tahta ve sırığı hedm 
edip götürürken biz gördük biz bu husûsa bu vech üzre şâhidleriz ve şehâdet dahi 
ederiz deyû her biri edâ-i şehâdet-i şer‘iyye eylelediklerinde gıbbe’t-ta‘dîl ve’t-
tezkiyye şehâdetleri makbûle olmağın mûcebiyle mâ hüve’l-vâki‘ kayd şüd.
Fi’l-yevmi’r-râbi‘ aşer min Zilhicceti’ş-şerîfe li sene tis‘în ve elf.
Şuhûdü’l-hâl: Musa Bey Subaşı, Mehmed b. Eyüb, Mehmed b. Mahmud, Ali b. Ab-
dullah ve gayruhüm.

263 [38b-3] Hasan b. İbrahim’in borcunu Murad b. Abdullah’ın 
vârislerine ödemesi
Medîne-i Hazret-i Ebî Eyyûb-i Ensârî ma hal lâ tın dan Süleyman Subaşı mahallesi 
sükkânından iken bundan akdem fevt olan Murad b. Abdullah’ın verâseti zevce-i 
metrûkesi Gülistan bt. Abdullah ile sulbiye kebîre kızları Fâtıma ve Âişe’ye münha-
sıra olup tashîh-i mes’eleleri on altı sehimden i‘tibâr olunup sihâm-ı mezkûreden 
iki sehmi merkūme Gülistan’a ve yedişer sehmi mezbûretân Fâtıma ve Âişe’ye 
isâbet ve intikāl eylediği şer‘an zâhir ve mütehakkik oldukdan sonra işbu râfi‘atü’l-
kitâb merkūme Fâtıma mahfil-i kazâda Hasan b. İbrahim nâm kimesne mahzarın-
da üzerine da‘vâ ve takrîr-i kelâm edip mûrisimiz babam müteveffâ-yı mezbûrun 
merkūm Hasan zimmetinde otuz esedî guruş hakkı olup kable’l-ahz fevt olmağla 
meblağ-ı mezkûr mezbûr Hasan zimmetinde kalmışdı hâlâ meblağ-ı mezkûrdan 
benim hisse-i irsiyyeme isâbet eden on üç esedî guruş ile on beş akçe hakkımı ta-
leb ederim suâl olunup edâsına tenbîh olunmak matlûbumdur dedikde gıbbe’s-
suâl merkūm Hasan cevâbında müteveffâ-yı mezbûre meblağ-ı mezkûr otuz guruş 
zimmetinde lâzımü’l-edâ deyni olduğunu tav‘an ikrâr etmeğin alâ mûcebi ikrârihî 
müdde‘iyye-i mezbûre Fâtıma’nın hissesine isâbet eden meblağ-ı merkūmu edâya 
mezbûr Hasan’a tenbîh birle mâ vaka‘a kayd şüd.
Fi’l-yevmi’l-hâmis aşer min Zilhicceti’ş-şerîfe li sene tis‘în ve elf.
Şuhûdü’l-hâl: Ali b. Abdullah, Hasan b. Abdullah, Mehmed b. Mahmud ve gay-
ruhüm.

264 [38b-4] Benyamin v. Mosi’nin vakfettiği eve ait birikmiş kirayı 
İlya v. Menahim’in ödemesi
Havâss-ı Aliyye kazâsına tâbi‘ kasaba-i Hasköy’de Keçeci Pîrî mahallesinde vâki‘ 
bir tarafı Karaî kilisesi ve bir tarafı Salamon Azamir nâm Yahudi mülkü ve bir ta-
rafı tarîk-i âm ile mahdûd Benyamin v. Mosi nâm Yahudi’nin vakfı olan men-
zilin berât-ı âlîşân ile bi’l-fi‘l mütevellîsi olan işbu râfi‘ü’l-kitâb Mehmed Çavuş 
b. Abdullah nâm mühtedî mahfil-i kazâda Orta cemâ‘atinden olup yirmi sekiz 
akçe ücret-i müeccele ile menzil-i mezkûrda sâkin olan İlya v. Menahim nâm Ya-
hudi muvâcehesinde bi’t-tevliyye üzerine da‘vâ ve takrîr-i kelâm edip merkūm 
İlya zimmetinde menzil-i mezkûr ücretinden yevmî ikişer akçeden yirmi altı ayda 
bâkī bin beş yüz altmış akçe kalmağla hâlâ taleb eylediğimde vermede ta‘allül eder 
suâl olunup edâsına tenbîh olunmak matlûbumdur dedikde gıbbe’s-suâl merkūm 
İlya cevâbında menzil-i mahdûd-ı mezkûr ücretinden ber vech-i muharrer yir-
mi altı ayda meblağ-ı mezbûr bin beş yüz altmış akçe bâkī zimmetinde kaldığını 
tav‘an ikrâr etmeğin alâ mûcebi ikrârihî meblağ-ı mezbûru mütevellî-i merkūma 
edâya mesfûr İlya’ya tenbîh olundukdan sonra mütevellî-i mezbûr Mehmed Ça-
vuş mesfûr İlya muvâcehesinde takrîr-i kelâm edip meblağ-ı mezkûru merkūm 
İlya yedinden tamâmen ahz ve kabz eyledim dedikde mâ cerâ bi’t-taleb kayd şüd.
Fi’l-yevmi’l-hâdî aşer min Zilhicceti’ş-şerîfe li sene tis‘în ve elf.
Şuhûdü’l-hâl: Ahmed Çelebi b. Mustafa, İbrahim Efendi b. Mustafa, Hasan b. Ab-
dullah, Ali b. Abdullah ve gayruhüm.

265 [39a-1] Âişe bt. Ahmed ile Mustafa b. Mehmed’in evlenmesi
Fi’l-asl mahmiye-i İstanbul’da Şeyh Vefâ kurbunda Kara Halîfe mahalle-
si sâkinlerinden olup hâlâ medîne-i Hazret-i Ebî Eyyûb-i Ensârî -radiye anhu 
Rabbühü’l-Bârî- de Kasım Paşa mahallesinde müsâferet vechi üzre sâkine olan 
Âişe bt. Ahmed nâm hâtun tarafından husûs-ı âti’l-beyâna vekîl olup hasm-ı 
câhid-i şer‘î muvâcehesinde mezbûrenin zâtını ma‘rifet-i şer‘î ile ârifân olan Meh-
med b. Mahmud ve Ali b. İslâm nâm kimesneler şehâdetleriyle şer‘an vekâleti 
sâbite olan İbrahim Efendi b. Mustafa nâm kimesne meclis-i şer‘-i şerîf-i enverde 
işbu râfi‘ü’l-kitâb Mustafa b. Mehmed tarafından dahi kezâlik husûs-ı âti’l-beyâna 
vekîl olup hasm-ı münkir mahzarında Osman Beşe b. Abdülganî ve Mustafa b. Sü-
leyman şehâdetleriyle şer‘an vekâleti sâbite olan diğer Mustafa b. Şaban mahza-
rında bi’l-vekâle takrîr-i kelâm ve ta‘bîr ani’l-merâm edip müvekkilem merkūme 
Âişe’nin nefsini üç bin fıddî râyic fi’l-vakt akçe mehr-i müeccel ile müvekkil-i 
mezbûr Mustafa’ya vekâletim hasebiyle tezvîc eyledim dedikde vekîl-i mezbûr di-
ğer Mustafa dahi müvekkil-i mezbûr Mustafa için ber vech-i muharrer bi’l-vekâle 
tezevvüc ve kabûl ettim dedikde mâ cerâ bi’l-ibtigā kayd şüd.
Fi’l-yevmi’s-sâdis aşer min Zilhicceti’ş-şerîfe li sene tis‘în ve elf.
Şuhûdü’l-hâl: Hasan b. Abdullah, Ali b. Abdullah, Ali b. İslâm, Muharrirü’l-vesîka 
Mehmed el-Eyyûbî.

266 [39a-2] Mihal v. Paskal’ın evini istiğlâl yoluyla mütevelli Mustafa 
b. Ahmed’e satması
Havâss-ı Aliyye müzâfâtından Nifos nâm karye ahâlîsinden Mihal v. Paskal nâm 
zimmî meclis-i şer‘-i şerîf-i enverde hadîka-i Davudpaşa gılmânı mühimmâtına 
mevkūfe nukūda bi’l-fi‘l mütevellî olan hadîka-i merkūmede harem bekçisi olan 
işbu râfi‘ü’l-kitâb el-Hâc Mustafa b. Ahmed nâm bostânî mahzarında tav‘an ikrâr-ı 
tâm ve takrîr-i kelâm edip silk-i mülkümde münselik emlâkimden olup karye-i 
mezkûrede vâki‘ bir tarafdan Âişe Hanım mülkü ve bir tarafdan Riz mülkü ve bir 
tarafdan Kosta mülkü ve bir tarafdan tarîk-i âm ile mahdûd menzilimi cemî‘ tevâbi‘ 
ve levâhıkıyla mütevellî-i mezbûr el-Hâc Mustafa’ya elli iki kıt‘a esedî guruşa bi 
tarîki’l-istiğlâl bey‘ ve teslîm edip ol dahi tarîk-i mezkûr üzre vakf-ı mezbûr malıy-
la iştirâ ve tesellüm ve kabûl eyleyip semeni olan meblağ-ı merkūm elli iki guru-
şu mütevellî-i mezbûr el-Hâc Mustafa yedinden tamâmen ahz ve kabz eylediğim-
den sonra yine mütevellî-i mezbûr menzil-i mahdûd-ı mezkûru ba‘de’t-tahliyyeti’ş-
şer‘iyye ve’t-tekābuzi’l-mer‘î târih-i kitâbdan bir sene tamâmına değin dokuz yüz 
otuz altı akçe icâre ile bana îcâr ve teslîm ben dahi minvâl-i muharrer üzre istîcâr 
ve tesellüm ve kabûl eyledim dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’l-hâmis aşer min Zilhicceti’ş-şerîfe li sene tis‘în ve elf.
Şuhûdü’l-hâl: Mustafa Efendi b. Mehmed el-Hatîb, Mustafa Efendi b. Fazlullah, 
Mustafa Bey b. Halil, Osman Bey b. Abdullah, İbrahim b. Muharrem el-Bostânî, 
Hasan b. Abdullah, Mehmed b. Mahmud ve gayruhüm.

267 [39a-3] Porolo v. Andriye’nin çayır yerini İstefan v. Vargo’ya satması
Havâss-ı Aliyye müzâfâtından Cuhûd Burgaz nâm karye ahâlîsinden Porolo v. 
Andriye nâm zimmî meclis-i şer‘-i şerîf-i enverde işbu râfi‘ü’r-rakīm İstefan v. 
Vargo nâm zimmî muvâcehesinde tav‘an ikrâr-ı tâm ve takrîr-i kelâm edip tefvîz-i 
âtî sudûruna değin taht-ı tasarrufumda olup karye-i merkūme sınırı dâhilinde 
vâki‘ üç tarafı mersûm İstefan tarlası ve taraf-ı râbi‘i tarîk-i âm ile mahdûd bir kıt‘a 
çayır yerimin hakk-ı tasarrufunu ma‘rifet-i sâhib-i arz ile merkūm İstefan’a sekiz 
kıt‘a esedî guruş bedel mukābelesinde tefvîz ve ferâğ edip ol dahi ber vech-i mu-
harrer tefevvuz ve kabûl eyledikden sonra bedel-i ferâğ olan meblağ-ı mezkûru 
mersûm İstefan yedinden tamâmen ahz ve kabz eyledim ba‘de’l-yevm sâlifü’z-zikr 
çayırda vechen mine’l-vücûh alâka ve medhalim kalmadı mesfûr İstefani emsâli 
gibi tasarruf eylesin dedikde gıbbe’t-tasdîki’ş-şer‘î mâ vaka‘a bi’l-ibtigā kayd şüd.
Fi’l-yevmi’l-hâmis aşer min Zilhicceti’ş-şerîfe sene 1090.
Şuhûdü’l-hâl: Hasan b. Abdullah, Mehmed b. Mahmud, Ali b. Abdullah, Ebûbekir 
b. ( ) Kethüdâ ve gayruhüm.

268 [39a-4] Doşo v. Orat’ın tarlasının tasarruf hakkını, Velço 
v. Yorgo’ya devretmesi
Vilâyet-i Rumeli’nde İstarova kazâsına tâbi‘ Katraniçe nâm karyede sâkin Doşo v. 
Orat nâm zimmî meclis-i şer‘-i hatîr-i lâzımü’t-tevkīrde işbu râfi‘ü’l-kitâb Velço v. 
Yorgo nâm zimmî muvâcehesinde tav‘an ikrâr-ı tâm ve takrîr-i kelâm edip tefvîz-i 
âtî sudûruna değin taht-ı tasarrufumda olup karye-i mezbûre sınırı dâhilinde 
değirmen kurbunda vâki‘ bir tarafdan Basko nâm zimmî tarlası ve bir tarafdan 
Doşo nâm zimmî tarlası ve bir tarafdan Porolo nâm zimmî tarlası ve bir tarafdan 
sâlifü’z-zikr değirmen ve tarîk-i âm ile mahdûd ve tahmînen iki dönüm bir kıt‘a 
tarlamın hakk-ı tasarrufunu ma‘rifet-i sâhib-i arz ile mesfûr Doşo’ya altı bin akçe 
bedel mukābelesinde tefvîz ve ferâğ edip ol dahi ber vech-i muharrer tefevvuz ve 
kabûl eyleyip bedel-i ferâğım olan meblağ-ı mastûr altı bin akçeyi mersûm Doşo 
yedinden tamâmen ahz ve kabz eylediğimden sonra zikr olunan tarlayı mahallin-
de zabt ve tasarrufa mersûm Doşo’yu taslît eyledim dedikde gıbbe’t-tasdîki’ş-şer‘î 
mâ vaka‘a kayd şüd.
Fî 15 min Zilhicceti’ş-şerîfe sene 1090.
Şuhûdü’l-hâl: es-Sâbikūn.

269 [39b-1] Porofra bt. Yani’nin, evini İstefan v. Vergo’ya satması
Havâss-ı Aliyye kazâsı müzâfâtından Cuhûd Burgaz nâm karyede sâkine Porof-
ra bt. Yani nâm Nasrâniyye meclis-i şer‘-i hatîr-i lâzımü’t-tevkīrde işbu râfi‘ü[’l-
kitâb] İstefan v. Vergo nâm zimmî muvâcehesinde bi tav‘ihâ ikrâr-ı tâm ve takrîr-i 
kelâm edip akd-i âti’z-zikrin sudûruna değin silk-i mülkümde münselik olup 
karye-i mezbûrede vâki‘ bir tarafı Vergo mülkü ve bir tarafı Tenlo mülkü ve ta-
rafeyni tarîk-i âm ile mahdûd iki fevkānî ve iki tahtânî odaları ve fırını ve havlu-
yu müştemil menzilimi cemî‘ tevâbi‘ ve levâhıkıyla merkūm İstefan’a yetmiş kıt‘a 
esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm edip ol dahi ber vech-i muharrer iştirâ ve tesellüm ve kabûl eyledim ba‘de’l-
yevm sâlifü’z-zikr menzilde vechen mine’l-vücûh alâka ve medhalim kalmadı 
mersûm İstefan’ın mülk-i müşterâsı olmuşdur keyfe mâ yeşâ’ mutasarrıf olsun de-
dikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’l-hâmis aşer min Zilhicceti’ş-şerîfe sene [10]90.
Şuhûdü’l-hâl: Hasan b. Abdullah, Mehmed b. Mahmud, Ali b. Abdullah, Ebûbekir 
Kethüdâ-yı Abdülmennân.

270 [39b-2] Musli Çelebi b. Mehmed’in kölesi Şahin 
b. Abdullah’ı âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sâkinlerinden Musli Çelebi b. Mehmed nâm kimesne meclis-i 
şer‘-i şerîf-i enverde kendiye rıkkını mu‘terif olup orta boylu açık kaşlı elâ gözlü 
sarışın Gürciyyü’l-asl işbu râfi‘ü’l-kitâb Şâhin b. Abdullah nâm abd-i memlûkü 
mahzarında tav‘an ikrâr-ı tâm ve takrîr-i kelâm edip mevsûf-ı mezkûr Şâhin’i cemî‘ 
malımdan ifrâz edip hasbeten lillâhi’l-ganiyyi’l-hallâk i‘tâk ve tahrîr ve zümre-i 
ahrâr-ı asliyyâta idrâc ve ilhâk eyledim ba‘de’l-yevm mevsûf-ı mezbûr Şâhin sâir 
ahrâr-ı asliyyîn gibi hür olup üzerinde hakk-ı velâdan gayrı hakkım kalmadı de-
dikde mâ hüve’l-vâki‘ kayd şüd.
Fi’l-yevmi’s-sâdis aşer min Zilhicceti’ş-şerîfe li sene tis‘în ve elf.
Şuhûdü’l-hâl: Mehmed Çelebi b. Abdullah, Mahmud Bey b. Hamza, Yusuf Usta, 
Ali Bey b. ( ), Mehmed Çelebi b. Çorbacızâde, Sinan b. Abdullah, Kenan b. Abdul-
lah, Hasan b. Abdullah ve gayruhüm mine’l-huzzâr.

271 [39b-3] Ali b. Hamdi’nin İbrahim b. Abdullah’a olan 
borcunu ödemesi
Medîne-i Hazret-i Ebî Eyyûb -radiye anhu Rabbühü’l-Bârî- de İslâm Bey ma-
hallesi sükkânından işbu râfi‘ü’l-kitâb İbrahim b. Abdullah meclis-i şer‘-i 
hatîr-i lâzımü’t-tevkīrde yine medîne-i mezbûrede Câmi‘-i Kebîr mahallesi 
sâkinlerinden Ali b. Hamdi nâm kimesne mahzarında üzerine da‘vâ ve takrîr-i 
kelâm edip mezbûr Ali zimmetinde yedimde müşterâ ve makbûz sirke semenin-
den bin beş yüz seksen akçe ve mezbûr Ali’nin gāib ani’l-meclis el-Hâc Mehmed 
Çelebi’ye bin iki yüz altmış akçe ve yine gāib ani’l-meclis çörekçi Musa Beşe’ye 
dahi iki yüz yetmiş dokuz akçe ki cem‘an bin beş yüz otuz dokuz akçe deyni 
olup meblağ-ı mezkûr bin beş yüz otuz dokuz akçeye ben emr ve kabûlü hâviye 
kefâlet-i sahîha-i şer‘iyye ile kefîl olmağla meblağ-ı mezkûr bin beş yüz otuz do-
kuz akçeyi mezbûr el-Hâc Mehmed Çelebi’ye ve çörekçi Musa Beşe’ye kefâlet-i 
mahkiyem hasebiyle edâ eyleyip semen-i mezbûr bin beş yüz akçe ile mezbûrân 
el-Hâc Mehmed Çelebi ve Musa Beşe’ye eylediğim bin beş yüz otuz dokuz akçe 
ki cem‘an üç bin yüz on dokuz fıddî râyic fi’l-vakt akçeden dört yüz seksen ak-
çesini alıp meblağ-ı mezbûrdan bâkī kalan iki bin altı yüz otuz dokuz akçe hak-
kımı taleb eylediğimde edâdan imtinâ‘ [eder] suâl olunup edâsına tenbîh olun-
mak matlûbumdur dedikde gıbbe’s-suâl mezbûr Ali cevâbında vech-i muharrer 
üzre mezbûr İbrahim zimmetinde bin altı yüz otuz dokuz akçe vâcibü’l-edâ dey-
ni olduğunu bi’t-tav‘ ikrâr ve i‘tirâf etmeğin alâ mûcebi ikrârihî meblağ-ı bâkī-i 
mezbûr iki bin altı yüz otuz dokuz akçeyi mezbûr İbrahim’e edâ ve teslîme mezkûr 
Ali’ye tenbîh mâ vaka‘a kayd şüd.
Fi’l-yevmi’s-sâmin aşer min Zilhicceti’ş-şerîfe li sene tis‘în ve elf.
Şuhûdü’l-hâl: Mehmed b. Halil, Hüseyin b. Hasan, Ali b. Abdullah, Mehmed b. 
Mahmud, Dilâver b. Abdullah.









272 [39b-4] Hacı İbrahim b. Ali’nin evini Şerife Fâtıma Hatun Vakfı’na 
istiğlâl yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Takyeci-
başı mahallesi sâkinlerinden el-Hâc İbrahim b. Ali nâm kimesne meclis-i şer‘-i 
hatîr-i lâzımü’t-tevkīrde medîne-i mezbûrede vâki‘ Şerife Fâtıma Hâtun nâm 
sâhibetü’l-hayrın nukūd-ı mevkūfesine berât-ı âlîşân ile bi’l-fi‘l mütevellî olan işbu 
râfi‘ü’l-kitâb İbrahim Efendi b. Hasan mahzarında tav‘an ikrâr-ı tâm ve takrîr-i 
kelâm edip hâzır bi’l-meclis Ali Çelebi b. Seydî’nin emlâkinden olup mahalle-i 
mezbûrede vâki‘ bir tarafdan (...) Efendi b. İsmail nâm kadı mülkü ve bir tarafdan 
Hasan Çelebi b. Ahmed mülkü ve bir tarafdan Mülâyim nâm (...) meşrût men-
zil ve bir tarafdan tarîk-i âm ile mahdûd dört bâb fevkānî odaları ve (...) ve bir 
şehnişîn ve iki bâb tahtânî odaları ve bir kenîfi ve bi’r-i mâ ve zât-ı eşcâr-ı müsmire 
ve gayr-ı müsmire (...) [bahçeyi] müştemil mülk menzili bi cümleti’t-tevâbi‘ ve’l-
levâhık babam mezbûr Ali Çelebi’nin izin ve rızâsıyla mezbûr İbrahim Efendi’ye 
doksan kıt‘a esedî guruşa bi tarîki’l-istiğlâl bey‘ ve (...) [teslîm ol dahi] vakf-ı 
mezkûr malıyla tarîk-i mezkûr üzre iştirâ ve tesellüm ve kabûl eyleyip semeni 
olan meblağ-ı mezkûr (...) guruşu mütevellî-i mezbûr yedinden tamâmen ahz ve 
kabz eylediğimden sonra yine mütevellî-i mezbûr menzil-i [mahdûd-ı] mezkûru 
ba‘de’t-tahliyyeti’ş-şer‘iyye ve’t-tekābuzi’l-mer‘î sene-i âtiye Muharremü’l-harâmı 
gurresinden (...) dokuz esedî guruşdan üç sene tamâmına değin cem‘an yirmi yedi 
guruş (...) bana îcâr ve teslîm edip ben dahi ber vech-i muharrer istîcâr ve tesellüm 
ve kabûl eyledim dedikde (…) [gıbbe’t-tasdîki]’ş-şer‘î mukırr-ı mezbûr el-Hâc 
İbrahim’in babası mezbûr Ali Çelebi mütevellî-i mezbûr İbrahim Efendi mahza-
rında (...) mülküm olan menzil-i mahdûd-ı mezkûru minvâl-i muharrer üzre bi 
tarîki’l-istiğlâl bey‘ oğlum (...) el-Hâc İbrahim’e izin verdiğimden sonra meblağ-ı 
mezbûr doksan guruşa ve ücret-i merkūmeye emr ve (…) [kabûlü] [40a] hâviye 
kefâlet-i sahîh-i şer‘iyye ile kefîl oldum dedikde ba‘de’t-tasdîk ve’l-kabûl mâ vaka‘a 
bi’l-ibtigā kayd olundu.
Fi’l-yevmi’l-ışrîn bin Zilhicceti’ş-şerîfe li sene tis‘în ve elf.
Şuhûdü’l-hâl: Mehmed Efendi b. Nasuh, Hasan Ağa b. Mustafa, Süleyman Çelebi 
b. Ali, Abdüsselâm Efendi b. Nasuh, İbrahim Efendi b. Mustafa, Ahmed Efendi b. 
Mustafa, Ahmed Çelebi b. Ali, İbrahim b. Mehmed.

273 [40a-1] Mehmed b. Ahmed’in evini Fâtıma bt. Ahmed’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Evlice Baba mahallesi sükkânından Mehmed b. Ahmed nâm kimesne 
meclis-i şer‘-i hatîr-i lâzımü’t-tevkīrde işbu râfi‘ü’l-kitâb Fâtıma bt. Ahmed nâm 
hâtunun zevci ve tarafından husûs-ı âti’l-beyâna vekîli olup hasm-ı câhid-i şer‘î 
muvâcehesinde mezbûrenin zâtını ma‘rifet-i şer‘iyye ile ârifân olan Musli Çele-
bi b. Osman ve İbrahim b. Hüseyin nâm kimesneler şehâdetleriyle şer‘an vekâleti 
sâbite olan Mehmed Efendi b. Ahmed mahzarında tav‘an ikrâr-ı tâm ve takrîr-i 
kelâm edip akd-i âti’z-zikrin sudûruna değin silk-i mülk-i sahîhimde münselik 
olup mahalle-i mezbûrede vâki‘ bir tarafdan Âişe hâtun mülkü ve bir tarafdan Şa-
ban Beşe tasarrufunda olan vakıf menzil ve bir tarafdan Mustafa b. Osman mülkü 
ve bir tarafdan tarîk-i âm ile mahdûd bir fevkānî ve iki tahtânî odaları ve mezbûr 
Şaban Beşe ile müşterek bi’r-i mâyı müştemil menzilimi cemî‘ tevâbi‘ ve levâhıkı 
müvekkile-i merkūme Fâtıma Hâtun’a sekiz bin dört yüz fıddî râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi ber vech-i muharrer iştirâ ve teslîm ve kabûl eyledikden sonra se-
meni olan meblağ-ı mezbûr sekiz bin dört yüz akçeyi müvekkile-i mezbûre ye-
dinden tamâmen ahz ve kabz eyledim ba‘de’l-yevm menzil-i mahdûd-ı mezkûr 
müvekkile-i merkūmenin mülk-i müşterâsı olmuşdur keyfe mâ yeşâ’ mutasarrıfe 
olsun dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Abdi Beşe b. Mehmed, Osman Çelebi b. Mehmed Usta, İbrahim Çe-
lebi b. Mustafa, Abdullah Halîfe b. Abdullah el-Müezzin, Mustafa Çelebi b. Meh-
med, Ahmed Çelebi b. Mehmed, Hasan b. Abdullah.

274 [40a-2] Matyaşko v. Mati’nin borcuna İvaz b. Abdülkerim’in 
kefil olması
Boğdan keferesinden Matyaşko v. Mati nâm zimmî meclis-i şer‘-i şerîfde medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî-’de Baba Haydar ma-
hallesi sükkânından işbu râfi‘ü’l-kitâb fahrü’l-eşbâh Hasan Ağa b. Abdülmennân 
mahzarında tav‘an ikrâr-ı tâm ve takrîr-i kelâm edip mûmâ-ileyh Hasan Ağa’dan 
yüz kıt‘a esedî guruş istikrâz ve ahz ve kabz eyledim meblağ-ı mezbûr yüz gu-
ruş merkūm Hasan Ağa’ya zimmetimde lâzımü’l-edâ ve vâcibü’l-kazâ deynim-
dir dedikde gıbbe’t-tasdîki’ş-şer‘î mahrûse-i Galata’ya tâbi‘ kasaba-i Beşiktaş’da Si-
nan Paşa mahallesi ahâlîsinden İvaz b. Abdülkerim nâm kimesne mezbûr Hasan 
Ağa mahzarında takrîr-i kelâm edip meblağ-ı mezkûr yüz guruşa emr ve kabûlü 
hâviye kefâlet-i sahîha-i şer‘iyye ile kefîl ve zâmin oldum dedikde ba‘de’t-tasdîk 
ve’l-kabûl mâ cerâ bi’l-ibtigā ketb olundu.
Fi’l-yevmi’t-tâsi‘ min Zilhicceti’ş-şerîfe li sene tis‘în ve elf.
Şuhûdü’l-hâl: Hızır Bey b. Ramazan, Kasım Beşe b. ( ), Abdi Beşe b. Ali, Kenan b. 
Abdullah ve gayruhüm.









275 [40a-3] Mehmed Lagarî Vakfı zâviyesine mutasarrıflık tevcihi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de merhûm 
Mehmed Lagarî nâm sâhibü’l-hayr binâ ve vakf edip tasarrufunu evvelâ evlâdına 
şart ve ta‘yîn eylediği zâviyeye ber mûceb-i şart-ı vâkıf mutasarrıfe olan Fâtıma ve 
Râbia fevt olmağla hâkim-i muvakki‘-i sadr-ı kitâb tûbâ-lehû ve hüsnü me’âb haz-
retleri dahi zevce-i merkūmeyi evlâd-ı vâkıfdan olup merkūme Râbia’nın sadrî 
kebîr oğulları işbu râfi‘ü’l-kitâb Ali Çavuş ve Osman ve Ahmed evlâd-ı Mehmed 
Usta’ya tevcîh edip tasarrufları için işbu vesîka alâ mâ hüve’l-hakīka ketb ve terkīm 
olunup yedlerine vaz‘ olundu.
Fi’l-yevmi’s-sâdis ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Mehmed Efendi b. Ahmed el-İmâm, İbrahim Çelebi b. Mustafa, Na-
suh b. Ebûbekir, İbrahim Efendi b. Mustafa, eş-Şeyh İsmail Efendi b. Ahmed, Ali 
Halîfe b. ( ) el-Kayyum, Süleyman Çelebi b. Davud, bahçevân Ömer Beşe b. ( ).

276 [40a-4] Yani v. Tanaş’ın tarlalarını Panayot v. İspilot’a satması
Fi’l-asl vilâyet-i Rumeli’nde Kalavrita kazâsına tâbi‘ Kerniye nâm karye 
sükkânından olup hâlâ mahmiye-i İstanbul’da Abdi Subaşı mahallesinde sâkin 
Yani v. Tanaş nâm zimmî meclis-i şer‘-i şerîfde işbu hâmilü’l-kitâb Panayot v. İspi-
lot nâm [zimmî] muvâcehesinde ikrâr ve takrîr-i kelâm edip tefvîz-i âtî sudûruna 
değin taht-ı tasarrufumda olup karye-i mezbûre sınırı dâhilinde vâki‘ bir taraf-
dan Yani İlya nâm zimmî tarlası ve bir tarafdan dere ve bir tarafdan ba‘zan Zeke-
riya b. Hasan ve ba‘zan Bâli nâm kimesneler tarlaları ve bir tarafdan tarîk-i âm ile 
mahdûd otuz dip dut ağacını hâvî tahmînen dört keyl tohum istî‘âb eder iki kıt‘a 
tarla ve yine karye-i mezbûre sınırı dâhilinde vâki‘ bir tarafdan oluk ta‘bîr olunur 
hark ve bir tarafdan Nikola v. Aleksandri nâm zimmî tarlası ve bir tarafdan diğer 
Nikola v. Todori tarlası ve bir tarafdan İstati v. Dimitri tarlası ile mahdûd tahmînen 
bir keyl tohum istî‘âb eder bir kıt‘a tarlalarımın hakk-ı tasarruflarını sâhib-i arz 
ma‘rifetiyle merkūm Panayot’a yüz kırk kıt‘a esedî guruş bedel mukābelesinde 
tefvîz ve ferâğ edip ol dahi ber vech-i muharrer tefevvuz ve kabûl eyleyip bedel-i 
ferâğ olan meblağ-ı mezkûr yüz kırk guruşu merkūm Panayot elinden tamâmen 
ahz ve kabz eylediğimden sonra zikr olunan üç kıt‘a tarlaları mahallinde kabz 
ve tasarrufa merkūm Panayot’u taslît eyledim dedikde gıbbe’t-tasdîki’ş-şer‘î mâ 
vaka‘a kayd şüd.
Fi’l-yevmi’l-hâmis ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Mehmed Efendi b. Mustafa, Derviş Ali Çelebi b. Veli, Mustafa Çele-
bi b. Mehmed, Hasan b. Abdullah, Dilâver b. Abdullah ve gayruhüm.









277 [40a-5] Mahmud b. Osman’ı dövenlere tâzir cezası verilmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Otak-
çıbaşı mahallesinde sâkin işbu râfi‘ü’l-kitâb Mahmud b. Osman meclis-i şer‘-i 
şerîfde İbrahim Beşe b. Mehmed ve Süleyman Beşe b. Sinan ve Hüseyin b. Tok-
mak nâm kimesneler mahzarlarında üzerlerine da‘vâ ve takrîr-i kelâm edip 
târih-i kitâb gecesi kable’l-mağrib her biri sekrân oldukları hâlde mezbûr Hüse-
yin mezbûrân İbrahim ve Süleyman ile kapıma gelip kapımı yıkmak sadedinde ol-
mağla ben dahi taşra çıkdığımda mezbûr Hüseyin mezbûrân i‘âneleriyle bi gayri 
hakkın yakama yapışıp ve beni darb eyledi suâl olunup mûceb-i şer‘îsi icrâ olun-
mak matlûbumdur dedikde gıbbe’s-suâl ve akībe’l-inkâr ve isre’l-talebi’l-beyyine 
yine medîne-i mezbûrede Fethi Çelebi mahallesi sükkânından Ahmed Efen-
di b. Receb el-Müezzin ve Mustafa b. Hakkı ve Hüseyin b. Osman nâm kimes-
neler li ecli’ş-şehâde meclis-i şer‘a hâzırûn olup istişhâd olunduklarında fi’l-vâki‘ 
mezbûrûn İbrahim Beşe ve Süleyman Beşe ve Hüseyin Beşe vakt-i mezbûrede 
her biri sekrânen mezbûr Mahmud’un menzili kapısına varıp kapısını yıkmak sa-
dedinde olduklarında ol dahi taşra çıkmağla mezbûrân İbrahim Beşe ve Süley-
man Beşe [40b] i‘âneleriyle mezbûr Hüseyin Beşe ber vech-i muharrer müdde‘î-i 
mezbûr Mahmud’un yakasına yapışıp darb eder iken gördük bu husûsa bu vech 
üzre şâhidleriz ve şehâdet dahi ederiz deyû her biri edâ-i şehâdet-i şer‘iyye eyle-
lediklerinde gıbbe ri‘âyeti şerâiti’l-kabûl şehâdetleri makbûle olmağın mûcebiyle 
ta‘zîre ba‘de’l-hükm ve’t-tenbîh mâ vaka‘a bi’l-ibtigā ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Mehmed Efendi b. İbrahim, Ali Çelebi b. Mustafa, Mehmed b. Ba-
yezid, Hasan b. Mustafa ve gayruhüm.

278 [40b-1] Hatice Hatun bt. Yusuf ’un, evini Restaki v. Papatatos ve 
Asvador v. Melkon’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Nişancı Paşa mahallesi sâkinelerinden fahrü’l-muhadderât Hatice Hâtun bt. 
Yusuf tarafından husûs-ı âti’l-beyâna vekîl olup hasm-ı câhid-i şer‘î mahzarın-
da mezbûrenin zâtını ma‘rifet-i şer‘iyye [ile] ârifân olan Derviş Ali Çelebi b. Ya-
kub ve Mehmed Çelebi b. Veli şehâdetleriyle şer‘an vekâleti sâbite olan Mustafa 
Çelebi b. Cafer nâm kimesne meclis-i şer‘-i hatîr-i lâzımü’t-tevkīrde işbu râfi‘ü’r-
rakīm Restaki v. Papatatos ve Asvador v. Melkon nâm Ermeniler muvâcehelerinde 
bi’l-vekâle ikrâr-ı tâm ve takrîr-i kelâm edip müvekkilem merkūme Hatice Hâtun 
akd-i âti’z-zikrin sudûruna değin silk-i mülk-i sahîhimde münselik olup mahalle-i 
mezbûrede vâki‘ iki tarafdan Safiye Hâtun mülkü ve bir tarafdan yine mezbûre 
Safiye Hâtun’un dolap kuyusu ve bir tarafdan tarîk-i âm ile mahdûd hâriciyyesi 
üç bâb fevkānî odaları müştemil arsasının senede yüz sekiz akçe mezkûr Nişan-
cı Paşa vakfı’na mukāta‘ası olan menzilini cemî‘ tevâbi‘ ve levâhıkı ile mezbûrân 
Restaki ve Asvador’a ale’l-iştirâki’s-seviy iki yüz doksan esedî guruşa tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip anlar dahi ber 
vech-i muharrer iştirâ ve tesellüm ve kabûl eyledikden sonra semeni olan meblağ-ı 
mezkûr iki yüz doksan guruş merkūmân Ermeniler yedlerinden tamâmen ahz 
ve kabz eyledim ba‘de’l-yevm menzil-i mahdûd-ı mezkûr mezbûrânın mülk-i 
müşterâlarıdır keyfe mâ yeşâ’ân mutasarrıflar olsunlar dedikde gıbbe’t-tasdîki’ş-
şer‘î mâ vaka‘a bi’t-taleb kayd şüd.
Fi’l-yevmi’l-hâmis ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Abdullah Efendi b. Ahmed Efendi, Hüseyin Halîfe b. Mehmed el-
Müezzin, Mehmed Efendi b. ( ) el-İmâm, Ramazan Çelebi b. Mustafa, Benderli 
Mehmed, Kuloğlu Ahmed, Berber Ali b. Mehmed.

279 [40b-2] İsak v. Mosi’nin ölümüyle, karısı İsmihan bt. Abdullah’a 
mehrinin verilmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal-
lâ tın dan Nâzperver mahallesi sâkinelerinden Fâtıma bt. Abdullah nâm hâtun 
meclis-i şer‘-i şerîfde vâlidesi işbu râfi‘atü’l-vesîka İsmihân bt. Abdullah nâm 
hâtun muvâcehesinde bi tav‘ihâ ikrâr-ı tâm ve takrîr-i kelâm edip medîne-i 
mezbûreye tâbi‘ kasaba-i Silivri’de Manastır mahallesinde vâki‘ lede’l-ahâlî ve’l-
cîrân ma‘lûmü’l-hudûd menzil bundan akdem mürd olan babam İsak v. Mosi 
nâm hâlikin hayâtında mülkü olup hîn-i helâkinde küfr ve dalâletde bulun-
mak hasebiyle anam merkūme İsmihân ile bana isâbet ve intikāl etmişidi lâkin 
anam merkūmenin babam hâlik-i mezbûrun üzerinde otuz bin akçe mehr-i mü-
eccel hakkı olmağla meblağ-ı mezkûr mukābelesinde menzil-i mezkûru anam 
merkūme İsmihân’a verip ol dahi ahz ve kabz eyledi menzil-i mezbûrda kat‘â be-
nim alâkam yokdur, anam mezbûrenin mülk-i mahz ve hakk-ı sırfıdır dedikde 
gıbbe’t-tasdîki’ş-şer‘î mâ vaka‘a bi’t-taleb kayd şüd.
Fi’l-yevmi’s-sâdis ve’l-ışrîn Zilhicceti’ş-şerîfe li sene tis‘în ve elf.
Şuhûdü’l-hâl: Ahmed Bey b. Abdullah, es-Seyyid Mustafa b. Sefer, Mehmed Çele-
bi b. Mustafa, Mehmed Çelebi b. Eyüb, İbrahim Halîfe b. Hüseyin.

280 [40b-3] Restaki ve Asvador adlı Ermeniler’in aldıkları borca karşılık 
istiğlâl yoluyla evlerini Hadım Ali Ağa Vakfı’na satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Nişancı Paşa mahallesi ahâlîsinden Restaki v. Papatatos ve Asvador v. Melkon 
nâm Ermeniler meclis-i şer‘-i hatîrde medîne-i mezbûrede vâki‘ merhûm Hâdim 
Ali Ağa vakfı’na berât-ı âlîşân ile bi’l-fi‘l mütevellî olan işbu râfi‘ü’l-kitâb Musta-
fa Çelebi b. Mehmed mahzarında her biri ikrâr-ı tâm ve takrîr-i kelâm edip ale’l-
iştirâki’s-seviy silk-i mülkümüzde münselik olup mahalle-i mezbûrede vâki‘ bir 
tarafı Safiye Hâtun’un dolab kuyusu ve iki tarafı yine mezbûr Safiye Hâtun mül-
kü ve bir tarafı tarîk-i âm ile mahdûd menzilimizi cemî‘ tevâbi‘ ve levâhıkı ile 
mütevellî-i mezbûr Mustafa Çelebi’ye yüz doksan kıt‘a esedî guruşa bi tarîki’l-
istiğlâl bey‘ ve teslîm edip ol dahi vakf-ı mezkûr malıyla tarîk-i merkūm üzre iştirâ 
ve tesellüm ve kabûl eyleyip semeni olan meblağ-ı merkūm yüz doksan guruşu 
mütevellî-i mezbûr yedinden tamâmen ahz ve kabz eylediğimizden sonra yine 
mütevellî-i mezbûra menzil-i mahdûd-ı mezkûru ba‘de’t-tahliyyeti’ş-şer‘iyye ve’t-
tekābuzi’l-mer‘î sene-i âtiye Muharremü’l-harâmı gurresinden her senesi on do-
kuz esedî guruş ücret ile üç sene tamâmına değin cem‘an elli yedi guruşa bize îcâr 
ve teslîm edip biz dahi minvâl-i muharrer üzre istîcâr ve tesellüm ve kabûl eyle-
dik ve her birimiz âharın zimmetine lâzım gelen meblağa emr ve kabûlü hâviye 
kefâlet-i sahîha-i şer‘iyye ile kefîl ve zâmin olduk dediklerinde gıbbe’t-tasdîki’ş-
şer‘î mâ vaka‘a bi’t-taleb kayd şüd.
Fi’l-yevmi’s-sâbi‘ ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Mehmed Çelebi b. Veli, Mehmed Çelebi b. Mustafa, Süleyman Çe-
lebi b. Davud, İbrahim Halîfe b. Hasan, Hüseyin Halîfe b. Mehmed el-Müezzin, 
Mustafa b. Cafer ve gayruhüm.

281 [40b-4] Mühtedi Mehmed’in, babası Abraham v. Sabatay’ın 
terekesinden hakkını alması
Havâss-ı Aliyye kazâna tâbi‘ kasaba-i Hasköy’de Keçeci Pîrî mahallesi ahâlîsinden 
iken bundan akdem mürd olan Abraham v. Sebetay nâm hâlikin verâseti zevce-i 
metrûkesi Roşe bt. İlya ile sulbî kebîr oğlu olup helâkinden sonra şeref-i İslâm 
ile müşerref olan Mehmed nâm mühtedî ile âhar oğulları Sebetay ve İlya ve Ro-
fail nâm Yahudilere münhasıra oldukdan sonra mezbûr Mehmed meclis-i şer‘-i 
şerîfde merkūme Roşe tarafından tasdîk-i âti’z-zikre vekîl-i sâbitü’l-vekâle olan 
Yako v. İlya nâm Yahudi ile mersûmûn Sebetay ve İlya ve Rofail muvâcehelerinde 
tav‘an ikrâr-ı tâm ve takrîr-i kelâm edip babam hâlik-i merkūm Abraham’ın 
nukūd ve urûz ve sâir kalîl ve kesîr ism-i mâl ıtlâk olunur terekesinden bana âid 
olan hisse-i şer‘iyye-i mu‘ayyenemi merkūmûn yedlerinden ahz ve kabz edip ba-
bam hâlik-i [41a] mezbûrun terekesinden benim hisse-i şer‘iyyeme müte‘allika 
âmme-i de‘âvî ve mütâlebât ve eymân ve muhâsamâtdan merkūmûnun zimmetle-
rini ibrâ-i âm ve kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb kayd şüd.
Fi’l-yevmi’s-sâmin ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Umdetü’l-kuzât Ahmed Efendi eş-şehîr bi Bâlizâde, Ali Efendi b. 
Mehmed el-İmâm, Hüseyin Bey b. Abdurrahman, Hasan b. Abdullah, Hüseyin 
Çelebi b. Ali, Mehmed b. Eyüb.

282 [41a-1, Arapça] Râziye bt. Abdullah’ın muhâlaa yoluyla boşandığı
İşbu muhâla‘adan bahseden sahîh ve şer‘î bir hüccetdir. Medîne-i Hazret-i Ebî 
Eyyûb el-Ensârî ma hal lâ tın dan Kasım Paşa mahallesinde sâkine olan Râziye bt. 
Abdullah nâm hâtun meclis-i şer‘-i şerîf ve mahfil-i dîn-i münîfde -el-masûn ani’t-
tağyîr ve’t-tahrîf- hâmil-i hâze’l-kitâb Mustafa b. Yusuf nâm zevci ile muhâla‘a yap-
dı. Zevc-i mezbûr da nikâhında ta‘ahhüd ettiği râyicü’l-vakt dokuz yüz akçe mehr-i 
müecceli beynlerinde ma‘lûm ve mu‘ayyen olan iddet nafakası ve me’ûnet-i süknâsı 
zevcesi üzerine olmak üzre zevce-i merkūme ile muhâla‘a yapdı. Zevce-i mezbûre 
bu sûretle yeni bir nikâh yapılmadan ve mehir ödenmeden helâl olmayacak şekilde 
zevc-i merkūmundan ayrılmış oldu. Sonra her biri cemî‘ de‘âvî, mütâlebât, eymân 
ve muhâsamâtdan umûmen, zevciyyetle alâkalı da‘vâdan  husûsen yek diğerinin 
zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’t-tâsi‘ ve’l-ışrîn min Zilhicce eş-şerîfe sene tis‘în 
ve elf.
Şuhûdü’l-hâl: İmâm İbrahim Efendi b. ( ), Süleyman Halîfe b. Yusuf, Mehmed Çe-
lebi b. Mustafa, İsmail b. Mehmed ve gayruhüm

283 [41a-2] Londo v. İsteriko’nun bağını Kalado ve Apostol 
v. Zafko’ya satması
Vilâyet-i Rumeli’nde Görice kazâsına tâbi‘ Piskopiye nâm karyede Londo v. İste-
riko nâm zimmî meclis-i şer‘-i hatîr-i lâzımü’t-tevkīrde işbu rafi‘i’r-rakīm Kala-
do ve Apostol v. Zafko nâm zimmîler muvâcehesinde tav‘an ikrâr-ı tâm ve takrîr-i 
kelâm edip silk-i mülkümde münselik olup kazâ-i mezbûr müzâfâtından Anbor-
ye? nâm karyede vâki‘ bir tarafı Hristo mülkü ve bir tarafı merkūm Kalado bağı 
ve bir tarafı Biko mülkü ve bir tarafı tarîk-i âm ile mahdûd tahmînen bir dönüm 
ve iki kalem ta‘bîr olunur bir kıt‘a mülk harâbe bağımı cemî‘ hukūk ve rüsûmu ile 
merkūmân Kalado ve Apostol’e ale’l-iştirâki’s-seviy dört yüz elli akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ edip anlar dahi ber vech-i 
muharrer iştirâ ve kabûl eyleyip semeni olan meblağ-ı mezkûru mezbûrân yed-
lerinden tamâmen ahz ve kabz eylediğimden sonra sâlifü’z-zikr bağı mahallinde 
zabt ve tasarrufa mezbûrânı taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Hüseyin b. Ali, Ahmed b. Abdullah, Hasan b. Abdullah, Mehmed b. 
Mahmud ve gayruhüm.

284 [41a-3] Mustafa Beşe b. Abdullah’a Halil b. Abdullah’ın beygir 
satışından borcu olması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Süleyman Subaşı mahallesi ahâlîsinden bâ‘isü’l-kitâb Mustafa Beşe b. Abdul-
lah nâm kimesne mahfil-i kazâda medîne-i mezbûrede Zeyneb Hâtun mahallesi 
sükkânından Halil b. Abdullah nâm kimesne mahzarında üzerine da‘vâ ve takrîr-i 
kelâm edip merkūm Halil zimmetinde yedimden müşterâ ve makbûz bir re’s doru 
bârgir semeninden yirmi yedi esedî guruş hakkım olup meblağ-ı mezkûrun on 
buçuk guruşu yedinden ahz ve kabz edip bâkī on altı buçuk guruş hakkım kal-
mışdır suâl olunup edâsına tenbîh olunmak matlûbumdur dedikde gıbbe’s-suâl 
mezbûr Halil cevâbında zikr olunan bârgir bahâsından bâkī meblağ-ı merkūm 
on altı buçuk esedî guruş hâlâ müdde‘î-i mezbûr Mustafa Beşe’ye zimmetimde 
lâzımü’l-kazâ deynimdir deyû tav‘an ikrâr ve i‘tirâfa etmeğin alâ mûcebi ikrârihî 
meblağ-ı bâkī-i mezkûr on altı buçuk guruş müdde‘î-i mezbûra edâ ve teslîme 
tenbîh birle mâ vaka‘a bi’t-taleb ketb olundu.
Fî selhi Zilhicceti’ş-şerîfe li sene tis‘în ve elf.
Şuhûdü’l-hâl: Hasan b. Abdullah, Ali b. Abdullah, Mehmed b. Mahmud, Mehmed 
b. Eyüb ve gayruhüm.

285 [41a-4] Hüseyin b. Abdullah’ın vârislerinin, evlerini Mehmed 
b. Abdullah’a satmaları
Havâss-ı Aliyye kazâsı nevâhîsinden Büyükçekmece nâhiyesine tâbi‘ Lahne nâm 
karyede sâkin iken bundan akdem fevt olan Hüseyin b. Abdullah’ın verâseti 
zevce-i metrûkesi Havva bt. Mehmed nâm hâtuna ve sulbiye kızları Âişe ve Sâliha 
nâm hâtunlar ile sulbî oğlu Mustafa’ya münhasır olduğu şer‘an zâhir ve mütehak-
kik oldukdan sonra mezbûrât Havva ve Âişe ve Sâliha ile sin ve cüssesinin bülûğa 
tahammülü olduğu hâlde bülûğuna mu‘terif olan mezbûr Mustafa meclis-i şer‘-i 
şerîfde işbu râfi‘ü’l-kitâb Mehmed b. Abdullah mahzarında her biri ikrâr-ı tâm ve 
takrîr-i kelâm edip ber vech-i iştirâk silk-i mülkümüzde münselik olup karye-i 
mezbûrede vâki‘ bir tarafı Veli mülkü ve bir tarafı Yusuf mülkü ve bir tarafı Ali 
Çelebi bostanı ve bir tarafı tarîk-i âm ile mahdûd iki bâb fevkānî oda ve bir ahır 
ve bi’r-i mâ ve kenîf ve bir mikdâr havluyu müştemil mülk-i mevrûsumuz olan 
menzili cemî‘ tevâbi‘iyle mezbûr Mehmed’e on beş kıt‘a esedî guruşa tarafeynden 









îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi ber 
vech-i muharrer iştirâ ve kabûl eyledikden sonra semeni olan meblağ-ı mezbûr on 
beş guruşu mezbûr Mehmed yedinden tamâmen ahz ve kabz edip bi’l-farîzati’ş-
şer‘iyye beynimizde iktisâm eyledik ba‘de’l-yevm sâlifü’z-zikr menzil-i mezbûr 
Mehmed’in mülk-i müşterâsıdır keyfe mâ yeşâ’ ve yehtâr mutasarrıf olsun dedik-
lerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî selhi Zilhicceti’ş-şerîfe li sene tis‘în ve elf.
Şuhûdü’l-hâl: Yusuf b. Süleyman, Mehmed b. Ramazan, Ali b. Ahmed, Mehmed b. 
Eyüb, Mahmud b. Mehmed.

286 [41a-5, Arapça] Fâtıma bt. Abdullah’ın muhâlaa yoluyla boşandığı
İşbu mazmûnunda muhâla‘adan bahseden sahîh ve şer‘î bir hüccetdir. Medîne-i 
Hazret-i Ebî Eyyûb el-Ensârî ma hal lâ tın dan Takyecibaşı mahallesinde sâkine olan 
Fâtıma bt. Abdullah nâm hâtun meclis-i şer‘-i şerîf ve mahfil-i dîn-i münîfde -el-
masûn ani’t-tağyîr ve’t-tahrîf- hâmil-i hâze’l-kitâb Osman b. Mehmed nâm zevci 
ile muhâla‘a yapdı. Zevc-i mezbûr da nikâhında ta‘ahhüd ettiği râyicü’l-vakt sekiz 
yüz akçe mehr-i müecceli beynlerinde ma‘lûm ve mu‘ayyen olan iddet nafakası ve 
me’ûnet-i süknâsı zevcesi üzerine olmak üzre zevce-i merkūme ile muhâla‘a yap-
dı. Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘ 
de‘âvî, mütâlebât, eymân ve muhâsamâtdan umûmen, zevciyyetle alâkalı da‘vâdan  
husûsen yek diğerinin zimmetini ibrâ-i âm ile husûmet ve nizâ‘ı bertaraf edecek 
şekilde ibrâ etti.
Cerâ zâlike ve hurrire fî selhi Zilhicce eş-şerîfe sene tis‘în ve elf.
Şuhûdü’l-hâl: Ebûbekir b. Ali, Hasan b. Abdullah, Ali b. Abdullah, Mehmed b. 
Mahmud ve gayruhüm

287 [41b-1] Müveşşemhan Hatun bt. Hacı Himmet’e ait eşyaları, kocası 
Hüseyin b. Mehmed’in geri vermesi
Fi’l-asl mahrûse-i Edirne’de Yeni İmâret mahallesi sâkinelerinden olup hâlâ 
mahmiye-i İstanbul’da Hüsrev Paşa türbesi kurbunda müsâfiren sâkine olan 
bâ‘isetü’l-kitâb Müveşşemhan Hâtun bt. el-Hâc Himmet mahfil-i kazâda medîne-i 
Hazret-i Ebî Eyyûb-i Ensârî’de Baba Haydar mahallesinde sâkin zevci Hüseyin b. 
Mehmed nâm kimesne mahzarında üzerine da‘vâ ve takrîr-i kelâm edip zevcim 
mezbûr Hüseyin beher miskāli ikişer yüz ellişer akçe kıymetli yirmi sekiz miskāl 
bir çift altın bileziğimi iznim ile mahrûse-i mezbûrede Küçükpazar kurbunda 
sâkin Osman Bey nâm kimesneye kırk guruş deyni mukābelesinde rehin vaz‘ et-
tikden sonra târih-i kitâbdan elli gün mukaddem sâlifü’z-zikr Yeni İmâret ma-
hallesinde vâki‘ mülk menzilimden ben yoğiken bir çift sagīr zümrüd küpe ve bir 
gömlek ve bir don ve bir beyaz kutnî müsta‘mel kaftan ve bir al sandal kaftan ve 
bir mücevher ön kuşak ve bir sırmalı makrama ve bir al çatağı ve bir örgü ve altı 
münakkaş makrama ve bir münakkaş yüz yasdığı yüzü ve bir münakkaş don ve 
üç münakkaş uçkur ve dört beyaz makrama ve bir havlu makrama ve bir sîm sagīr 
bıçak ve bir sîm hilâldân ve üç sîm tılsım mühür ve bir sîm sagīr halhal ve bir sîm 
masat? ve on sîm kopça ve beher miskāli yedişer guruş kıymetli yedi buçuk miskāl 
inci ve bin beş yüz akçe kıymetli bir dîbâ kaftan ve beher miskāli ikişer yüz kırkar 
akçe kıymetli on bir buçuk miskāl on iki altın düğme ve üç yüz hurda cedîd akçe 
ve yüz para ve on beş aded ikilik ve on beş aded beşlik ve bir şerîfî altınımı ahz ve 
kabz edip firâr etmişidi hâlâ eşyâ-i merkūmeden gömlek ve don ve beyaz kaftan ve 
al kaftan ve mücevher kuşak ve sırmalı makrama ve al çatağı ve örgü ve makrama-
ları ve yüz yastığını ve münakkaş don ve üç uçkur ve dört beyaz makrama ve bir 
havlu makrama ve bir sîm sagīr bıçak ve bir sîm hilâldân ve üç sîm tılsım mühür 
ve bir sîm halhal ve bir sîm masat? ve on sîm kopçayı bana meclis-i şer‘de teslîm 
edip bâkī eşyâ-i mezkûreden beher miskāli ikişer yüz kırkar akçe kıymetli on bir 
buçuk miskāl on iki altın düğme ve beher miskāli yedişer guruş kıymetli yedi bu-
çuk miskāl inci ve bin beş yüz akçe kıymetli bir dîbâ kaftan ve beş guruş kıymet-
li bir çift zümrüd küpe ve üç yüz hurda akçe ve yüz para ve on beş ikilik ile on beş 
beşlik ve altınımı bana teslîm etmeyip zimmetinde kalmışdı suâl olunup zikr olu-
nan bileziği rehinden tahlîse ve bâkī eşyâmdan mevcûd olanları bana teslîme ve 
bey‘ ile istihlâk ettiğinin kıymetlerini edâya tenbîh olunmak matlûbumdur de-
dikde gıbbe’s-suâl mezbûr Hüseyin cevâbında zevcesi müdde‘iyye-i mezbûrenin 
zikr olunan bileziğini vech-i meşrûh üzre rehin vaz‘ edip ve eşyâ-i muharrere-i 
mezkûresini dahi minvâl-i muharrer üzre ahz ve kabz etmişimdir ve eşyâ-i mu-
harrereden inci ancak dört miskāl olup beher miskālini üçer yüz akçeye ve altın 
düğme dokuz miskāl olup beher miskālini yüz onar akçeye ve dîbâ kaftanı dört 
guruşa bey‘ edip semenlerini ve zikr olunan hurda akçe ve ikilik ve beşlik ve al-
tını kendi mesârifime sarf ile istihlâk eyleyip mâ‘adâsı hâlâ yedimde mevcûddur 
deyû tav‘an ikrâr lâkin eşyâ-i muharrere-i mezkûrenin mekādîr ve kıymetle-
ri bâlâda bast olunduğu üzre olduğunu inkâr edicek müdde‘iyye-i mezbûreden 
sâlifü’l-beyân eşyânın mekādîr ve kıymet-i misillerini mübeyyine beyyine taleb 
olundukda ityân-ı beyyine için istimhâl etmeğin ba‘de’l-imhâl mezbûr Hüseyin’in 
ikrârı mertebesi olan üç bin altı yüz kırk beş akçe ile yedinde mevcûd olan eşyâsını 
müdde‘iyye-i merkūmeye edâ ve teslîm ve izniyle rehin vaz‘ ettiği bileziğini tahlîse 
mezbûr Hüseyin’e tenbîh birle mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Ali Çelebi b. İbrahim, Mehmed Çelebi b. Yusuf, Mehmed Çelebi b. 
Mustafa, Halil b. Yusuf, Ahmed b. Abdullah.

288 [41b-2] Sâliha bt. Ahmed’in evini Ali Bey b. Ahmed Bey’e satması
Havâss-ı Aliyye kazâsına tâbi‘ kasaba-i Hasköy’de Sütlüce nâm mevzi‘de Mahmud 
Ağa mahallesi sâkinelerinden Sâliha bt. Ahmed nâm hâtunun dâmâdı tarafından 
husûs-ı âti’l-beyâna vekîl olup hasm-ı câhid-i şer‘î muvâcehesinde mezbûrenin 
zâtını ma‘rifet-i şer‘iyye ile ârifân olan Mehmed b. Mehmed ve Mustafa b. Mehmed 
şehâdetleriyle şer‘an vekâleti sâbite olan Ali Çelebi b. Mehmed meclis-i şer‘-i şerîf-i 
enverde işbu kitâb-ı sıhhat-nisâbın sâhibi mefharü’l-mehâdîmi’l-kirâm zübtedü’l-
e‘âli’l-fihâm Ali Bey b. el-merhûm Ahmed Bey el-ma‘rûf İbrahim Hanzâde taraf-ı 
bâhirü’ş-şereflerinden tasdîk-i âti’z-zikre vekîl-i sâbitü’l-vekâleleri olan Abdullah 
Ağa b. Abdurrahman mahzarında bi’l-vekâle ikrâr-ı tâm ve takrîr-i kelâm edip 
müvekkilem mezbûre Sâliha Hâtun akd-i âti’z-zikrin sudûruna değin silk-i mülk-i 
sahîhinde münselik olup mahalle-i mezbûrede vâki‘ iki tarafı müvekkil-i mûmâ-
ileyh Ali Bey mülkü ve bir tarafı Zeynelabidin Çelebi mülkü ve taraf-ı râbi‘i tarîk-i 
âm ile mahdûd bir bâb tahtânî oda ve kenîfi ve havluyu müştemil menzilini cemî‘ 
tevâbi‘ ve levâhıkı ile müvekkili müşârün-ileyh Ali Bey’e on iki bin fıddî râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm edip ol dahi ber vech-i muharrer iştirâ ve tesellüm ve kabûl eylediğin-
den sonra semeni olan meblağ-ı mezbûr on iki bin akçeyi müvekkil-i mûmâ-ileyh 
Ali Bey yedinden tamâmen ahz ve kabz eyledim ba‘de’l-yevm menzil-i mezkûrda 
vechen mine’l-vücûh alâkam kalmadı müvekkil-i mûmâ-ileyh Ali Bey’in mülk-i 
müşterâsı olmuşdur keyfe mâ yeşâ’ ve haysü mâ yehtâr mutasarrıf olsun dedi de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Mustafa Ağa b. Ahmed, Abdullah Efendi b. Ahmed, Halil Efendi 
b. Haydar, Mehmed Efendi b. Ahmed, Mehmed Çelebi b. Mustafa ve gayruhüm 
mine’l-huzzâr.

289 [41b-3] Fâtıma bt. Mahmud’un boşandığı kocası tarafından darp 
edildiği iddiasının reddi
Mahmiye-i İstanbul’da Camcı çeşmesi kurbunda sâkine Fâtıma bt. Mahmud nâm 
hâtun mahfil-i kazâda zevc-i muhâli‘i işbu râfi‘ü’l-kitâb Ahmed b. Mustafa nâm 
kimesne mahzarında üzerine da‘vâ ve takrîr-i kelâm edip mezbûr Ahmed zev-
cim olup beynimizde hüsn-i mu‘âşeretimiz olmamağla bundan akdem mehrinden 
fâriğa ol seninle muhâla‘a olayım deyû beni darb etmekle ben dahi zimmetinde 
mütekarrir olan bin beş yüz akçe mehr-i müeccel hakkımdan fâriğa olmuşidim 
hâlâ taleb ederim suâl olunup alıverilmek matlûbumdur dedikde gıbbe’s-suâl 
mezbûr Ahmed cevâbında hul‘-ı mezkûru ikrâr lâkin vech-i meşrûh üzre darbı-
nı inkâr edicek müdde‘iyye-i [mezbûre] [42a] Fâtıma’dan müdde‘âsını mübeyyi-
ne beyyine taleb olundukda müdde‘iyye-i merkūme Fâtıma ityân-ı beyyineden 
izhâr-ı acz ile istihlâf etmeğin müdde‘iyye-i merkūmeyi ber vech-i muharrer meh-
rinden fâriğa ol deyû darb etmediğine mezbûr Ahmed’e yemîn teklîf olundukda 
ol dahi alâ vefki’l-mes’ûl yemîn billâhi te‘âlâ etmeğin mûcebiyle meblağ-ı mezkûr 
talebiyle bî-vech mu‘ârazadan müdde‘iyye-i merkūme Fâtıma’yı men‘ birle mâ 
vaka‘a bi’t-taleb ketb olundu.
Fî selhi Zilhicceti’ş-şerîfe li sene tis‘în ve elf.
Şuhûdü’l-hâl: Hüseyin Çelebi b. Ali, Hasan b. Abdullah, Mehmed b. Eyüb, Meh-
med b. Mahmud, Ali b. Abdullah.

290 [42a-1] Mehmed Efendi b. Mehmed’in evini Ömer Çelebi 
b. Osman’a satması
Havâss-ı Aliyye kazâsına tâbi‘ kasaba-i Hasköy’de Sütlüce nâm mevzi‘de Mahmud 
Ağa mahallesi sükkânından Mehmed Efendi b. Mehmed el-Hatîb meclis-i şer‘-i 
hatîr-i lâzımü’t-tevkīrde işbu râfi‘ü’l-kitâb fahrü’l-akrân Ömer Çelebi b. Osman 
ve Ali Çelebi b. Mustafa şehâdetleriyle şer‘an vekâleti sâbite olan Ali Çelebi b. 
İbrahim mahzarında tav‘an ikrâr-ı tâm ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik olup mahalle-i mezbûrede 
vâki‘ bir tarafdan Süleyman Çelebi mülkü ve bir tarafdan Kaysûnîzâde vakfı 
olan odalar ve bir tarafdan tarîk-i hâs ve bir tarafdan tarîk-i âm ile mahdûd bir 
fevkānî ve iki tahtânî odalar ve bir kiler ve dehliz ve ahırı ve iki kenîf ve iki bah-
çeyi müştemil menzilimi cemî‘ tevâbi‘ ve levâhıkıyla müvekkil-i mezbûr Ömer 
Çelebi’ye üç yüz altmış kıt‘a esedî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi ber vech-i muharrer iştirâ ve tesel-
lüm ve kabûl eyledikden sonra semeni olan meblağ-ı mezkûr üç yüz altmış gu-
ruşu müvekkil-i mezbûr yedinden tamâmen ahz ve kabz eyledim ba‘de’l-yevm 
menzil-i mezkûr müvekkil-i mezbûr Ömer Çelebi’nin mülk-i müşterâsı olmuş-
dur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a 
kayd şüd.
Fi’l-yevmi’s-sânî mine’l-Muharremi’l-harâm li sene ihdâ tis‘în ve elf.
Şuhûdü’l-hâl: El-Hâc Mustafa b. Musa, hammâmî Mustafa Ağa, Halil Çelebi b. İb-
rahim, Mehmed Çelebi b. el-Müezzin, bahçevân Mehmed Ağa, kilârî Mehmed 
Ağa ve gayruhüm.









291 [42a-2] Şahbaz bt. Abdullah’ın câriyesi İvaz bt. Abdullah’ı âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Kiremitçi Süleyman mahallesi sâkinelerinden Şahbaz bt. Abdullah nâm 
hâtunun zevci ve tarafından husûs-ı âti’l-beyânı ikrâra vekîl olup zât-ı mezbûreyi 
ma‘rifet-i şer‘iyye ile ârifân olan Mehmed Efendi b. Yusuf ve Ahmed Çelebi b. 
Mehmed şehâdetleriyle şer‘an vekâleti sâbite olan İbrahim Ağa b. Abdülmennân 
meclis-i şer‘-i şerîf-i enverde bi’l-vekâle ikrâr-ı tâm ve takrîr-i kelâm edip zevcem 
müvekkilem mezbûre Şahbaz Hâtun kendiye rıkkını mu‘terife olup uzun boylu 
açık kaşlı gök gözlü sarışın Rûsiyyetü’l-asl bâ‘isetü’l-kitâb İvaz bt. Abdullah nâm 
câriye-i memlûkesini cemî‘ malından ifrâz edip hasbeten lillâhi’l-ganiyyi’l-hallâk 
i‘tâk ve tahrîr ve zümre-i harâir-i asliyyâta idrâc ve ilhâk eyleyip min ba‘d sâir 
harâir-i asliyyât gibi hürre olup üzerinde hakk-ı velâdan gayrı hakkım kalmadı 
dedi dedikde mâ hüve’l-vâki‘ kayd şüd.
Fî gurreti Muharremi’l-harâm li sene ihdâ tis‘în ve elf.
Şuhûdü’l-hâl: Mehmed Efendi b. Nasuh, Ahmed Çelebi el-İm[âm] b. ( ), Ali Ağa 
b. Abdullah Odabaşı, Mustafa b. Ahmed.

292 [42a-3] Mühtedi Mehmed’in babası Abraham v. Sebetay’ın 
terekesinden hakkını alması
Havâss-ı Aliyye kazâsına tâbi‘ kasaba-i Hasköy’de Keçeci Pîrî mahallesi ahâlîsinden 
iken bundan akdem mürd olan Abraham v. Sebetay nâm hâlikin verâseti zevce-i 
metrûkesi Roşe bt. İlya ile sulbî kebîr oğlu olup helâkinden sonra şeref-i İslâm ile 
müşerref olan Mehmed nâm mühtedîye ve âhar oğulları Sebetay ve İlya ve Rofail 
nâm Yahudilere ve sulbiye kızı Kalamode’ye münhasıra olup ba‘dehû kable’l-kısme 
merkūme Kalamode dahi hâlike olup helâkinden sonra şeref-i İslâm ile müşerref 
olan mezbûr Mehmed dahi karındaşları merkūmûn Sebetay ve İlya ve Rofail’e 
münhasıra olup ve tashîh-i mes’eleleri bi hükmi’l-münâsahati’ş-şer‘iyye bin yedi 
yüz yirmi sekiz sehimden i‘tibâr olunup sihâm-ı mezkûreden iki yüz kırk dört 
sehmi mezbûre Roşe’ye ve üçer yüz yetmiş birer sehmi dahi mezbûr Mehmed ile 
merkūmûn Sebetay ve İlya ve Rofail’e isâbet ve intikāl eylediği şer‘an zâhir ve müte-
hakkik oldukdan sonra mezbûr Mehmed meclis-i şer‘-i şerîfde merkūme Roşe ta-
rafından tasdîk-i âti’z-zikre vekîl-i sâbitü’l-vekâle olan Yako v. İlya nâm Yahudi ile 
merkūmûn Sebetay ve İlya ve Rofail muvâcehelerinde tav‘an ikrâr-ı tâm ve takrîr-i 
kelâm edip babam hâlik-i mersûm ve kız karındaşım hâlike-i mezbûrenin nukūd 
ve urûz ve sâir kalîl ve kesîr ism-i mâl ıtlâk olunur terekesinden bana âid olan 
hisse-i şer‘iyye-i mezkûremi merkūmûn yedlerinden ahz ve kabz edip hâlikân-ı 
mezbûrânın terekelerinden benim hisse-i mezbûreme müte‘allika âmme-i de‘âvî 
ve mütâlebât ve eymân ve muhâsamâtdan merkūmûnun zimmetlerini ibrâ-i âm 
ve kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a 
kayd şüd.
Fi’l-yevmi’s-sâmin ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Fahrü’l-kuzât Bâlizâde, Ali Efendi b. Mehmed el-İmâm, Hüseyin 
Bey b. Abdurrahman, Abdullah b. Hasan, Hüseyin Çelebi b. Ali ve gayruhüm.

293 [42b-1] Ölü olarak bulunan Mehmed b. Abdullah’ın olay 
mahallinde muayenesi
Atebe-i aliyye-i sultâniyede bi’l-fi‘l sekbânbaşı olup işbu kitâb-ı sıhhat-nisâbın 
hâfızı olan iftihârü’l-emâcid ve’l-ekârim câmi‘ü’l-mehâmid ve’l-mekârim zü’l-
kadri’r-refî‘ ve’l-izzi’l-menî‘ Ahmed Ağa hazretleri taraf-ı bâhirü’ş-şereflerinden 
husûs-ı âti’l-beyâna vekîl-i şer‘î olan Mehmed Ağa b. Derviş meclis-i şer‘-i şerîfe 
gelip bi’l-vekâle takrîr-i kelâm ve ifâde-i merâm edip târih-i kitâbdan târih bir 
gün mukaddem müvekkil-i mûmâ-ileyh Ahmed Ağa hazretlerinin Havâss-ı Aliy-
ye kazâsına tâbi‘ Köm[ü]rler tarafından vâki‘ mülk mandıraları kurbunda Uzun-
caova semtinde mîrî hâsıl çayırı demekle ma‘rûf mevzi‘de Mehmed b. Abdul-
lah nâm kimesne mecrûhan maktûl bulunmağın taraf-ı şer‘den üzerine varılıp 
ba‘de’l-keşf ve’l-mu‘âyene vâki‘ hâl ketb ve terkīm olunmak matlûbumdur de-
dikde cânib-i şer‘-i hatîrden mevlânâ İbrahim Efendi b. Mustafa irsâl olunup ol 
dahi zeyl-i vesîkada muharrerü’l-esâmî müslimîn ile mevzi‘-i mezkûrda maktûl-i 
mezbûrun üzerine varıp keşf ve nazar eylelediklerinde sol memesi yanında ve ar-
kasında hışt ve kafasından kılıç ile mecrûh olduğunu mu‘âyene ve müşâhede ey-
lelediklerinde vâki‘ hâli mevlânâ-yı mezbûr mahallinde tahrîr ba‘dehû ma‘an irsâl 
olunan Mehmed b. Mahmud ile meclis-i şer‘a gelip alâ vukū‘ihi inhâ ve takrîr et-
meğin mâ hüve’l-vâki‘ kayd şüd.
Fî gurreti’l-Muharremi’l-harâm li sene ihdâ tis‘în ve elf.
Şuhûdü’l-hâl: El-Hâc Hasan b. Mustafa, el-Hâc Ali b. Mehmed, el-Hâc Mehmed b. 
( ), el-Hâc İbrahim b. Mehmed, el-Hâc Ali b. Abdullah, Ali Beşe b. Mehmed, Ali 
Beşe b. Hasan, Ahmed b. Mehmed, Ali b. Hasan ve gayruhüm.

294 [42b-2] Ahmed b. Abdullah’ın ev ve tarlalarını Hristo 
v. Yorgi’ye satması
Vilâyet-i Rumeli’nde livâ-i İnebahtı’da Gerbeniş kazâsına tâbi‘ Alasya nâm karye 
ahâlîsinden Ahmed b. Abdullah nâm kimesne meclis-i şer‘-i şerîfde işbu râfi‘ü’r-
rakīm Hristo v. Yorgi nâm zimmî muvâcehesinde tav‘an ikrâr-ı tâm ve takrîr-i 
kelâm edip silk-i mülkümde münselik olup karye-i mezbûrede vâki‘ bir tarafdan 
Yorgi v. Franko mülkü ve bir [tarafdan] Franko v. Nikola mülkü ve bir tarafdan 
Yani v. Beranto mülkü ve bir tarafdan tarîk-i âm ile mahdûd bir bâb saz tahta-
lı odayı ve zât-ı eşcâr-ı müsmire ve gayr-ı müsmire bahçeyi müştemil menzilimi 
cemî‘ tevâbi‘ ve levâhıkıyla merkūm Hristo’ya on beş kıt‘a esedî guruşa tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi ber vech-i 
muharrer iştirâ ve kabûl eyledikden sonra yine karye-i mezbûre sınırı dâhilinde 
mevâzi‘-i müteferrikada lede’l-ahâlî ma‘lûmü’l-hudûd yedi kıt‘a tarlalarımın dahi 
hakk-ı tasarruflarını ma‘rifet-i sâhib-i arz ile mezbûr Hristo’ya on bir buçuk esedî 
guruş bedel mukābelesinde tefvîz ve ferâğ edip ol dahi minvâl-i muharrer üzre te-
fevvuz ve kabûl eyleyip semen-i mezbûr ile bedel-i mezkûr ki cem‘an yirmi altı 
buçuk guruşu merkūm Hristo yedinden tamâmen ahz ve kabz eylediğimden son-
ra zikr olunan menzil ve tarlaları mahallinde zabt ve tasarrufa mersûm Hristo’yu 
taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb kayd şüd.
Fi’l-yevmi’s-sânî mine’l-Muharremi’l-harâm li sene ihdâ ve tis‘în ve elf.
Şuhûdü’l-hâl: Ahmed Efendi b. Mustafa, Hasan b. Abdullah, Mehmed b. Eyüb, Ali 
b. Abdullah ve gayruhüm.

295 [42b-3] Abdülbâki Dede b. Abdullah’ın câriyesi 
Tevekkül’ü âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Fethi Çelebi mahallesi sâkinlerinden Abdülbâkī Dede b. Abdullah tara-
fından husûs-ı âti’l-beyânı ikrâra vekîl olup hasm-ı câhid-i şer‘î muvâcehesinde 
Ahmed Efendi b. Receb ve diğer Ahmed Beşe b. Bâli şehâdetleriyle şer‘an 
vekâleti sâbite olan Muharrem Bey b. Derviş meclis-i şer‘-i hatîr-i lâzımü’t-
tevkīrde müvekkil-i mezbûra rıkkıyyetini mu‘terife olan orta boylu açık kaş-
lı gök elâ gözlü sarışın Rûsiyyetü’l-asl işbu râfi‘atü’l-kitâb Tevekkül bt. Abdul-
lah nâm câriye-i memlûkesi mahzarında bi’l-vekâle ikrâr ve takrîr-i kelâm edip 
müvekkilim mezbûr Abdülbâkī Dede câriye-i mevsûfe-i merkūme Tevekkül[ü] 
cemî‘ malından ifrâz edip hasbeten lillâhi’l-ganiyyi’l-hallâk i‘tâk ve tahrîr ve 
zümre-i harâir-i asliyyâta idrâc ve ilhâk eyleyip mevsûfe-i mezbûre min ba‘d 
sâir harâir-i asliyyât gibi hürre olup üzerinde hakk-ı velâdan gayrı hakkım kal-
madı dedi dedikde mâ hüve’l-vâki‘ kayd şüd.
Fi’l-yevmi’r-râbi‘ mine’l-Muharremi’l-harâm li sene ihdâ tis‘în ve elf.
Şuhûdü’l-hâl: Mehmed Efendi b. İbrahim el-İmâm, Hasan Beşe b. Ali, Hüseyin b. 
Osman, Hasan Çelebi b. Mustafa, Mehmed b. Mustafa, Mustafa b. Hanefi, Meh-
med b. Eyüb.









296 [42b-4] Afife bt. Yakub ile boşandığı kocası Mehmed b. Abdullah’ın 
evlilik borçlarında sulh olması
Havâss-ı Aliyye kazâsına tâbi‘ Cebeci nâm karye sâkinelerinden Afîfe bt. Ya-
kub nâm hâtun meclis-i şer‘-i şerîfde zevc-i mutallıkı işbu râfi‘ü’l-kitâb Mehmed 
b. Abdullah nâm kimesne mahzarında bi tav‘ihâ ikrâr-ı tâm ve takrîr-i kelâm 
edip mezbûr Mehmed zevcim olup beni tatlîk etmekle zimmetinde mütekar-
rir ve ma‘kūdun-aleyh olan bin altı yüz akçe mehr-i müeccel ile nafaka-i iddet-i 
mu‘ayyenem ve me’ûnet-i süknâm mukābelesinde dahi altı yüz akçe ki cem‘an iki 
bin iki yüz akçe hakkımı mezbûr Mehmed’den hâlâ taleb [ve] da‘vâ eylediğim-
de beynimizde muslihûn-ı müslimûn tavassut edip meblağ-ı mastûr da‘vâsından 
merkūm Mehmed ile beni üç yüz altmış akçe üzerine inşâ-i akd-i sulh eyleledik-
lerinde ben dahi sulh-ı mezbûru kabûl ve bedel-i sulh olan meblağ-ı mezkûru 
mezbûr Mehmed yedinden tamâmen ahz ve kabz edip meblağ-ı mezbûra 
müte‘allika âmme-i de‘âvî ve mütâlebâtdan mezbûr Mehmed’in zimmetini ibrâ ve 
iskāt eyledim dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’s-sâlis mine’l-Muharremi’l-harâm li sene ihdâ tis‘în ve elf.
Şuhûdü’l-hâl: Cafer Beşe b. Abdullah, Mehmed b. Mahmud, Hasan b. Abdullah, 
Mehmed b. Eyüb, Ali b. Mehmed ve gayruhüm.

297 [43a-1] Mehmed Çavuş b. Abdullah’ın evini Hasan Bey 
b. Mustafa’ya satması
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî’de Câmi‘-i Kebîr mahallesinde sâkin Mehmed Ça-
vuş b. Abdullah’ın menziline varıp zeyl-i kitâbda muharrerü’l-esâmî müslimîn 
huzûrunda akd-i meclis-i şer‘-i mübîn eyledikde mezbûr Mehmed Çavuş meclis-i 
ma‘kūd-ı mezkûrda işbu râfi‘ü’l-kitâb Hasan Bey b. Mustafa nâm kimesne mahza-
rında tav‘an ikrâr ve takrîr-i kelâm edip medîne-i mezbûre tevâbi‘inden kasaba-i 
Hasköy’de el-Hâc Şaban mahallesinde vâki‘ bir tarafı Âişe Hanım mülkü ve bir 
tarafı Kazmacılara meşrûta vakıf menzil ve bir tarafı kazzâz Mehmed mülkü ve 
bir tarafı tarîk-i âm ile mahdûd kapı kurbunda bir fevkānî harâb oda ve altında 
bir oda ve muttasıl bir fevkānî oda ve selâmlık ta‘bîr olunur bir oda ve muttasıl 
iki fevkānî harâb oda ve bir fevkānî matbah ve altında ahırı ve bahçeye muttasıl 
kazzâz Mehmed tarafında üç tahtânî harâb odalar ve bir bi’r-i mâ ve kenîf ve arsa-i 
hâliye ve bahçeyi müştemil menzil beş sehim i‘tibâr olunup sihâm-ı merkūmeden 
iki sehmibenim mülk-i müşterâm ve üç sehmirehinden tahlîs için velâyeten kendi 
malımdan bi tarîki’r-rücû‘ yüz esedî guruş verip sâlifü’z-zikr üç sehmidahi oğlum 
mezbûr Osman’dan ba‘de’l-bülûğ iştirâ edip mecmû‘-ı menzil mülk-i müşterâm 
olmuşidi hâlâ ben dahi menzil-i mezkûru cemî‘ tevâbi‘ ve levâhıkıyla mezbûr Ha-
san Bey’e yirmi beş bin fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi ber vech-i muharrer iştirâ ve 
tesellüm ve kabûl eyledikden sonra semeni olan meblağ-ı mezkûr yirmi beş bin 
akçeyi mezbûr Hasan Bey yedinden tamâmen ahz ve kabz eyledim ba‘de’l-yevm 
menzil-i mezkûr merkūm Hasan Bey’in mülk-i müşterâsı olmuşdur keyfe mâ yeşâ’ 
mutasarrıf olsun dedikde gıbbe’t-tasdîki’ş-şer‘î vâki‘ hâli mevlânâ-yı mezbûr ma-
hallinde tahrîr ba‘dehû ma‘an irsâl olunan Hasan Beşe b. Hüseyin ile meclis-i şer‘a 
gelip alâ vukū‘ihi inhâ ve takrîr etmeğin mâ hüve’l-vâki‘ kayd şüd.
Fi’l-yevmi’l-hâdî ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Süleyman Çelebi b. Ali, Hasan Beşe b. Hüseyin, Mehmed Çelebi b. ( 
), Hasan b. Abdullah ve gayruhüm mine’l-[hâzırîn].

298 [43a-2] Mehmed Çelebi b. Ömer’in, Abdi Çavuş b. Rüstem’e 
olan borcunu ödemesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- de Câmi‘-i 
Kebîr mahallesinde sâkin olup merhûm Abdüsselâm vakfı’ndan yevmî altı akçe 
du‘âgû vazîfesine mutasarrıf olan bâ‘isü’l-kitâb Abdi Çavuş b. Rüstem meclis-i 
şer‘-i şerîfde Mehmed Çelebi b. Ömer mahzarında üzerine da‘vâ ve takrîr-i 
kelâm edip cânib-i vakıfda iki bin yüz altmış akçe vazîfem olup mezbûr Meh-
med Çelebi’nin dahi cânib-i vakfa altmış bin akçe deyni olmağla vakf-ı mezbûrun 
mütevellîsi gāib ani’l-meclis Osman Ağa ile üçümüz bir meclisde iken mezbûr Os-
man Ağa meblağ-ı mezbûr iki bin yüz altmış akçeyi mezbûr Mehmed Çelebi’den 
bana havâle-i sahîha-i şer‘iyye ile havâle edip ben dahi havâle-i merkūmeyi kabûl 
ve meblağ-ı mezbûrdan bin yüz elli akçesini merkūm Mehmed Çelebi yedinden 
ahz ve kabz edip bâkī bin on akçem kalmağla hâlâ taleb ederim suâl olunup alı-
verilmesi murâdımdır dedikde gıbbe’s-suâl mezbûr Mehmed Çelebi cevâbında 
mütevellî-i merkūm Osman Ağa benden ancak bin yüz elli akçe havâle eyledi 
ziyâde etmedi deyicek müdde‘î-i mezbûr Abdi Çavuş’dan ziyâdeyi mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin mütevellî-i 
mezbûr Osman Ağa mezbûr Mehmed Çelebi’ye meblağ-ı mezbûr bin yüz elli ak-
çeden ziyâde havâle etmediğine yemîn teklîf olundukda ol dahi yemînden nükûl 
etmeğin mûcebince meblağ-ı bâkī bin on akçeyi müdde‘î-i mezbûra edâ ve teslîme 
mezbûr Mehmed Çelebi’ye tenbîh birle mâ vaka‘a bi’t-taleb kayd şüd.
Fi’l-yevmi’l-hâdî ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Mehmed Çelebi b. Eyüb, Mehmed b. Mahmud, Ali b. Abdullah, Hü-
seyin b. Ali, Hasan b. Abdullah.









299 [43a-3] Hristo v. Nikola’nın, vakfa ait olup kiraladığı mumhânenin 
yarı hissesini İstamola v. Panav’a devretmesi
Mahmiye-i İstanbul hısnı ebvâbından Eğrikapı hâricinde sâkin Hristo v. Nikola 
nâm zimmî meclis-i şer‘-i şerîfde işbu râfi‘ü’r-rakīm İstamola v. Panav nâm zimmî 
muvâcehesinde tav‘an ikrâr-ı tâm ve takrîr-i kelâm edip merhûm eş-Şeyh Hüseyin 
Efendi evkāfı’ndan tefvîz-i âti’z-zikrin sudûruna değin icâre-i mu‘accele-i ma‘lûme 
ve yevmî üç buçuk akçe ücret-i müeccele ile taht-ı tasarrufumda olup medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- [ma hal lâ tın dan] el-Hâc 
Hüsrev mahallesinde vâki‘ bir tarafı Hasan mülkü ve bir tarafı vakf-ı mezbûrdan 
olan selhâne ta‘bîr olunur dükkân ve bir tarafı mekābir-i müslimîn ve bir tarafı 
tarîk-i âm ile mahdûd birbiri yanında üç bâb fevkānî oda ve önünde sofa ve zikr 
olunan selhâne üzerinde vâki‘ bir bâb fevkānî odanın tahtânîsi selhânede bu vech 
üzre cem‘an dört bâb fevkānî odayı ve tahtânî bir mumhâne ve bir mahzen ve bi’r-i 
mâ ve kenîfi müştemil olup içinde bir kebîr kazgan ve bir köhne mengene ve bir 
tencere ve üç demir kepçesiyle ma‘an vakf olan şem‘hânenin nısf-ı şâyi‘ini nısf ge-
diğiyle ma‘an mezbûr İstamola’[ya] kırk bin akçe bedel mukābelesinde ma‘rifet-i 
mütevellî ile tefvîz ve ferâğ edip ol dahi ber vech-i muharrer tefevvuz ve kabûl ey-
ledikden sonra bu ferâğ olan meblağ-ı mezbûr kırk bin akçeyi mersûm İstamo-
la yedinden tamâmen ahz ve kabz eyledim ba‘de’l-yevm sâlifü’z-zikr şem‘hânede 
ve nısf gedikde vechen mine’l-vücûh alâkam yokdur merkūm İstamola’nın dâhil-i 
taht-ı tasarrufu olmuşdur emsâli gibi mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb kayd şüd.
Fi’l-yevmi’s-sânî mine’l-Muharremi’l-harâm li sene ihdâ tis‘în ve elf.
Şuhûdü’l-hâl: Mustafa Efendi b. Hüseyin el-İmâm, Hüseyin b. ( ) el-Müezzin, Ab-
dullah Çelebi b. ( ), Mehmed b. Mahmud, Hasan b. Abdullah.

300 [43b-1] Panorya bt. Kiryazi’nin mülk evini Yorgi v. Yani’ye satması
Havâss-ı Aliyye kazâsı nevâhîsinden kasaba-i Silivri’de Metrepolid mahalle-
si sâkinelerinden olup hâlâ mahmiye-i Galata’da Sultan Bayezid mahallesin-
de sâkine olan Panorya bt. Kiryazi nâm nasrâniyyenin zevci ve tarafından 
husûs-ı âti’l-beyâna vekîli olup hasm-ı câhid-i şer‘î muvâcehesinde mezbûrenin 
zâtını ma‘rifet-i şer‘iyye ile ârifân olan İstemad v. Dimitri ve İsteryo v. Yani nâm 
zimmîler şehâdetleriyle şer‘an vekâleti sâbite olan Hristodor v. Yorgi nâm zimmî 
meclis-i şer‘-i hatîr-i lâzımü’t-tevkīrde işbu râfi‘ü’r-rakīm Yorgi v. Yani nâm zimmî 
muvâcehesinde ikrâr-ı tâm ve takrîr-i kelâm edip müvekkilem mezbûre Panorya 
karye-i mezbûrede vâki‘ bir tarafı yine benim mülküm ve üç tarafı tarîk-i âm ile 
mahdûd iki bâb fevkānî oda ve bir ahır ve eşcâr-ı müsmire ve gayr-ı müsmireyi 
müştemil mülk menzilimi cemî‘ tevâbi‘iyle mersûm Yorgi’ye iki bin akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi 
ber vech-i muharrer iştirâ ve kabûl eyleyip semeni olan meblağ-ı mezbûr iki bin ak-
çeyi mersûm Yorgi yedinden tamâmen ahz ve kabz eyledim ba‘de’l-yevm zikr olu-
nan menzilde alâkam yokdur, mersûm Yorgi’nin mülk-i müşterâsı olmuşdur key-
fe mâ yeşâ’ mutasarrıf olsun dedi dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’l-hâmis mine’l-Muharremi’l-harâm li sene ihdâ ve tis‘în ve elf.
Şuhûdü’l-hâl: Abdülbâkī Efendi b. Ahmed, Hüseyin Ağa b. Muharrem, Mehmed 
Çavuş b. Abdullah, Mehmed b. Mahmud ve gayruhüm mine’l-hâzırîn.

301 [43b-2] Mehmed b. Veli’nin menzilini aldığı borca karşılık istiğlâl 
yoluyla mütevelli Ahmed Çelebi b. Mustafa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Takyecibaşı mahallesinde sâkin Mehmed b. Veli nâm kimesne meclis-i 
şer‘-i hatîr-i lâzımü’t-tevkīrde medîne-i mezbûrede merhûme Nâzperver 
vakfı’na berât-ı âlîşân ile bi’l-fi‘l mütevellî olan işbu râfi‘ü’l-kitâb Ahmed Çe-
lebi b. Mustafa nâm kimesne mahzarında tav‘an ikrâr-ı tâm ve takrîr-i kelâm 
edip silk-i mülkümde münselik olup mahalle-i mezbûrede vâki‘ bir tarafı Dilsiz 
Hâtun vakfı ve bir tarafı Halil Çelebi mutasarrıf olduğu vakıf menzil ve bir ta-
rafı Davud Ağa mülkü ve bir tarafı tarîk-i hâs ile mahdûd mülk menzilimi cemî‘ 
tevâbi‘ ve levâhıkıyla mütevellî-i mezbûr Ahmed Çelebi’ye otuz kıt‘a esedî gu-
ruşa bi tarîki’l-istiğlâl bey‘ ve teslîm edip ol dahi vakf-ı mezkûr malıyla tarîk-i 
mezbûr üzre iştirâ ve kabûl eyleyip semeni olan meblağ-ı mezkûr otuz guru-
şu mütevellî-i mezbûr yedinden tamâmen ahz ve kabz eylediğimden sonra yine 
mütevellî-i mezbûr menzil-i mezkûru ba‘de’t-tahliyyeti’ş-şer‘iyye ve’t-tekābuzi’l-
mer‘î sene-i âtiye Muharremü’l-harâmı’nın gurresinden sene tamâmına değin 
dört buçuk guruş ücret ile bana îcâr ve teslîm ben dahi vech-i muharrer üzre 
istîcâr ve tesellüm ve kabûl eyledim dedikde gıbbe’t-tasdîki’ş-şer‘î mâ vaka‘a bi’t-
taleb kayd şüd.
Fi’l-yevmi’l-hâmis aşer min Zilhicceti’ş-şerîfe li sene tis‘în ve elf.
Şuhûdü’l-hâl: Mustafa Çelebi Abacızâde, Bektaş Bey b. ( ), altıncı Ali b. ( ), Berber 
Veli b. ( ), Mehmed b. Eyüb.

302 [43b-3] Dimo v. Poloyo’nun tarlasını Petko v. Yuvan’a satması
Vilâyet-i Rumeli’nde Kostorova kazâsına tâbi‘ Gramadik nâm karye ahâlîsinden 
iken bundan akdem mürd olan Poloyo v. Dimo nâm hâlikin sulbî kebîr oğlu Dimo 
nâm zimmî meclis-i şer‘-i hatîr-i lâzımü’t-tevkīrde işbu râfi‘ü’r-rakīm Petko v. Yu-
van nâm zimmî &lt;&lt;meclis-i şer‘-i hatîr-i lâzımü’t-tevkīrde [derkenâr: mükerrer 
yazılmağla darb olunmuşdur]&gt;&gt; muvâcehesinde tav‘an ikrâr-ı tâm ve takrîr-i 
kelâm edip babam hâlik-i merkūm Poloyo’dan intikāl-i âdî ile bana intikāl eyleyip 
karye-i mezbûre sınırı dâhilinde vâki‘ lede’l-ahâlî ve’l-cîrân ma‘lûmü’l-hudûd ve’l-
mevâzi‘ tahmînen otuz beş keyl tohum istî‘âb eder on beş kıt‘a tarlalarımın hakk-ı 
tasarruflarını ma‘rifet-i sâhib-i arz ile merkūm Petko’ya dört bin iki yüz fıddî râyic 
fi’l-vakt akçe bedel mukābelesinde tefvîz ve ferâğ edip ol dahi ber vech-i muhar-
rer tefevvuz ve kabûl eyleyip bedel-i ferâğ olan meblağ-ı mezkûr dört bin iki yüz 
akçeyi mersûm Petko yedinden tamâmen ahz ve kabz eylediğimden sonra sâlifü’l-
beyân tarlamızı mahallinde zabt ve tasarrufa mesfûr Petko’yu taslît eyledim de-
dikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’s-sâbi‘ mine’l-Muharremi’l-harâm li sene ihdâ ve tis‘în ve elf.
Şuhûdü’l-hâl: Ali b. Koç Bey, Mustafa b. Mehmed, Mehmed b. Mustafa, Mustafa 
Beşe b. Koçi Bey ve gayruhüm.

303 [43b-4] Mustafa b. İsmail’in ev ve bahçesini içindeki zeytin ağaçları 
hariç Bâli v. Vlado’ya satması
Vilâyet-i Rumeli’nde nefs-i kasaba-i Delvine’de Rosa mahallesinde sâkin Mustafa 
b. İsmail nâm kimesne meclis-i şer‘-i hatîr-i lâzımü’t-tevkīrde işbu râfi‘ü’r-rakīm 
Bâli v. Vilado nâm zimmî muvâcehesinde tav‘an ikrâr-ı tâm ve takrîr-i kelâm edip 
akd-i âtî sudûruna değin silk-i mülkümde münselik olup mahalle-i mezbûrede 
vâki‘ bir tarafdan Hüseyin Hoca mülkü ve bir tarafdan Mustafa Çelebi mülkü ve 
bir tarafdan ba‘zan Hüseyin Çelebi ve ba‘zan Ebûbekir mülkleri ve bir tarafdan 
tarîk-i âm ile mahdûd bir tahtânî oda ve zât eşcâr-ı müsmire ve gayr-ı müsmi-
re bahçeyi müştemil menzilimin bahçe-i mezkûre içinde mağrûs dört dip zey-
tin eşcârından mâ‘adâsını cemî‘ tevâbi‘ ve levâhıkı ile merkūm Yani’ye bin fıddî 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ edip ol dahi ber vech-i muharrer iştirâ ve kabûl eyleyip semeni olan meblağ-ı 
mezkûru mahallinde zabt ve tasarrufuna mesfûr Yani’yi taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb kayd olundu.
Fi’l-yevmi’l-âşir min Muharremi’l-harâm li sene ihdâ ve tis‘în ve elf.
Şuhûdü’l-hâl: Himmet Beşe b. Ali, Sinan b. Kasım, İbrahim b. Receb, Ali b. İlyas, 
Hasan b. Abdullah ve gayruhüm.









304 [44a-1] Kaftani Ali Ağa’nın vârislerinin miras tarlalarını Mollazade 
Mehmed Ağa’ya devretmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kasımpaşa mahallesi sâkinlerinden iken bundan akdem fevt olan Kaftânî Ali 
Ağa’nın verâseti zevce-i metrûkesi Hatice bt. Abdullah ile sulbî kebîr oğlu Ah-
med Ağa’ya ve sulbiye kebîre kızı Emine’ye münhasıra olduğu şer‘an zâhir ve 
mütehakkik oldukdan sonra sin ve cüssesinin bülûğa tahammülü olduğu hâlde 
bülûğuna mu‘terif olan mezbûr Ahmed Ağa asâleten ve merkūmetân Hatice ve 
Emine taraflarından husûs-ı âti’l-beyâna vekîl olup hasm-ı câhid-i şer‘î mahza-
rında mezbûretânın zâtlarını ma‘rifet-i şer‘iyye ile ârifân olan Mehmed Efendi b. 
Davud ve Mustafa Ağa b. Abdurrahman şehâdetleriyle şer‘an vekâleti sâbite olan 
mezbûre Emine’nin zevci Süleyman Ağa b. Halil vekâleten meclis-i şer‘-i şerîfde 
işbu râfi‘ü’l-kitâb Mollazâde Mehmed Ağa b. Ahmed mahzarında her biri bi’l-
asâle ve bi’l-vekâle ikrâr-ı tâm ve takrîr-i kelâm edip vilâyet-i Rumeli’nde livâ-i 
Ağrıboz’da Talende kazâsı müzâfâtından mîrî Tahtalı mukāta‘ası kurâsından 
Lonkoz nâm karye sınırı dâhilinde mevâzi‘-i müteferrikada vâki‘ lede’l-ahâlî 
ma‘lûmü’l-hudûd ve’l-mevâki‘ dört bâb çiftçi odaları ve dört bâb mülk-i mevrûs 
samanlığı ve yetmiş iki keyl-i İstanbulî buğday ve on iki keyl şa‘îr ve ma‘lûmü’l-
hudûd bir kıt‘a bağ ile bir kıt‘a bahçenin nısf şâyi‘lerini ve merhûm vezîriâzam 
sâbık Kara Mustafa Paşa evkāfı kurâsından Livanat nâm karye sınırı dâhilinde 
mevâzi‘-i adîdede vâki‘ ma‘lûmü’l-hudûd ve’l-mevâki‘ üç bâb mülk-i mevrûs çift-
çi odalarıyla üç bâb samanlığı ve doksan keyl-i İstanbulî buğdayı ve on sekiz keyl 
şa‘îri mezbûr Mehmed Ağa’ya bi safkatin vâhidetin otuz dokuz bin altı yüz akçe-
ye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi 
ber vech-i muharrer iştirâ ve kabûl eyleyip semeni olan meblağ-ı mezbûr otuz do-
kuz bin altı yüz akçeyi mezbûr Mehmed Ağa yedinden asâlet ve vekâletimiz ha-
sebiyle ahz ve kabz eylediğimizden sonra emlâk-i merkūmeyi mahallinde zabt ve 
tasarrufa mezbûr Mehmed Ağa’yı taslît eyledik dediklerinden sonra mezbûr Ah-
med Ağa asâleten i‘âde-i kelâm edip zikr olunan Lonkoz karyesi sınırı dâhilinde 
ma‘lûmü’l-hudûd ve’l-mevâki‘ dört çifte kifâyet eder tarlalar ile karye-i Livanat sı-
nırı dâhilinde vâki‘ ma‘lûmü’l-hudûd ve’l-mevâki‘ üç çifte kifâyet eder tarlaları-
mın hakk-ı tasarruflarını ma‘rifet-i sâhib-i arz ile mezbûr Mehmed Ağa’ya seksen 
bin dört yüz akçe bedel mukābelesinde tefvîz ve ferâğ edip ol dahi ber vech-i mu-
harrer tefevvuz ve kabûl eyleyip bedel-i ferâğ olan meblağ-ı mezkûr seksen bin 
dört yüz akçeyi mezbûr Mehmed Ağa yedinden tamâmen ahz ve kabz eylediği-
mizden sonra zikr olunan tarlaları mahallinde zabt ve tasarrufa mezbûr Mehmed 
Ağa’yı taslît eyledim dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’l-âşir min Muharremi’l-harâm li sene ihdâ ve seb‘în ve elf.
Şuhûdü’l-hâl: Ömer Efendi b. İvaz, Mustafa Çelebi b. Ömer, Mustafa Çelebi b. 
Mehmed, İbrahim Ağa b. ( ) tâbi‘-i Ali Ağa, Ramazan Beşe b. Kâmil, el-Hâc Ah-
med b. Abdullah.

305 [44a-2] Mehmed Çavuş b. Ahmed’in, vefat eden Musli Efendi 
b. Hasan’a olan borcunu vârislerine ödediği
Mahmiye-i İstanbul’da Hoca Hayreddin mahallesi sâkinlerinden iken bundan ak-
dem fevt olan Musli Efendi b. Hasan nâm müteveffânın verâseti zevce-i metrûkesi 
Hatice bt. Abdullah nâm hâtun ile sulbiye kebîre kızı Havva’ya ve sagīre kızları 
Ümmühâni ve İsmihân’a münhasıra olduğu lede’ş-şer‘i’l-mutahhar zâhir ve mü-
tehakkik oldukdan sonra mezbûre Havva tarafından husûs-ı âti’l-beyânı ikrâra 
vekîl olup hasm-ı câhid-i şer‘î mahzarında zât-ı merkūmeyi ma‘rifet-i şer‘iyye ile 
ârifân olan Mustafa Usta b. İbrahim ve Mehmed b. Şaban şehâdetleriyle şer‘an 
vekâleti sâbite olan Ali Ağa b. Ahmed vekâleten ve sagīretân-ı mezbûretânın 
tesviye-i umûrları için kıbel-i şer‘den mansûb vasîleri ve merkūme Hati-
ce tarafından dahi kezâlik husûs-ı âti’l-beyânı ikrâra vekîl olup hasm-ı münkir 
muvâcehesinde mezbûrenin zâtını ma‘rifet-i şer‘iyye ile ârifân olan şâhidân-ı 
mezbûrân şehâdetleriyle şer‘an vekâleti sâbite olan Mustafa Çelebi b. Receb 
dahi vesâyeten ve vekâleten meclis-i şer‘-i şerîf-i enverde medîne-i Hazret-i 
Ebî Eyyûb-i Ensârî -radiye anhu Rabbühü’l-Bârî-’de Çavuş Kasım mahallesin-
de sâkin olan işbu râfi‘ü’l-kitâb Mehmed Çavuş b. Ahmed mahzarında her biri 
vekâleten ve vesâyeten ikrâr-ı tâm ve takrîr-i kelâm edip mezbûr Mehmed Ça-
vuş müteveffâ-yı mezbûr Musli Efendi’den hâl-i hayâtında yedi yüz esedî guruş 
istikrâz ve ahz ve kabz edip medîne-i mezbûrede vâki‘ merhûm Abdülkādir Efen-
di vakfı’ndan icâre-i mu‘accele ve müeccele ile taht-ı tasarrufunda olup Balaban 
Bostanı demekle mu‘arref bostanı ma‘rifet-i mütevellî ile müteveffâ-yı mezbûre 
bi tarîki’r-rehin tefvîz ve ferâğ ol dahi ber vech-i muharrer tefevvuz ve kabûl et-
tikden sonra meblağ-ı mezkûrun altı yüz guruşunu dahi mezbûr Mehmed Çavuş 
müvekkiletân-ı mezbûretân ile sagīretân-ı merkūmetânın vasîleri mezbûr Musta-
fa Çelebi’ye tamâmen edâ ve teslîm edip meblağ-ı mezkûr yedi yüz esedî guruşdan 
zimmetinde bir akçe ve bir habbe bâkī kalmamağın bostan-ı mezkûrun temessü-
kü verese-i mezkûrât yedlerinde zâyi‘ olmağla vakf-ı mezbûr mütevellîsinden mü-
ceddeden temessük alıp müvekkiletân-ı mezbûretân ile vasiyy-i merkūm Musta-
fa Çelebi bostan-ı mezkûru yine mezbûr Mehmed Çavuş’a ma‘rifet-i mütevellî ile 
ferâgat ve tefvîz eylediler dediklerinde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’s-sâdis min Muharremi’l-harâm li sene ihdâ ve tis‘în ve elf.
Şuhûdü’l-hâl: Mehmed b. Veli, Ali b. Mehmed, İbrahim Efendi b. Hasan, Mehmed 
b. Eyüb, Hasan b. Abdullah, Mehmed b. Mahmud, Dilâver b. Abdullah, Hüseyin 
b. Ali ve gayruhüm.









306 [44b-1] Kika v. Papazik’in kızları Domine ve Cevheryo’ya anaları 
Sultana bt. Kiro’nun vasî tayin edilmesi
Havâss-ı Aliyye kazâsına tâbi‘ Küçükköy nâm karye sükkânından olup Eflak 
vilâyetinde bundan akdem mürd olan Kika v. Papazik nâm hâlikin sulbiye sagīre 
kızları Domine ve Cevheryo’ya babaları hâlik-i merkūmdan irs-i şer‘le intikāl 
eden mallarını hıfz ve ahvâllerini zabta bir vasî nasb olunmak lâzım ve mühim 
olmağın hâkim-i muvakki‘-i sadr-ı kitâb tûbâ-leh ve hüsnü me’âb hazretleri dahi 
sagīretân-ı merkūmetânın vâlideleri işbu râfi‘atü’r-rakīm Sultana bt. Kiro nâm 
nasrâniyyeyi sagīretân-ı mezbûretân Domine ve Cevheryo üzerlerine vasî nasb ve 
ta‘yîn edip ol dahi vesâyet-i merkūmeyi kabûl ve merâsimini edâya müte‘ahhid ol-
mağın mâ vaka‘a kayd şüd.
Fi’l-yevmi’t-tâsi‘ mine’l-Muharremi’l-harâm li sene ihdâ ve tis‘în ve elf.
Şuhûdü’l-hâl: Hüseyin Çelebi b. Ali, Mehmed b. Eyüb, Mehmed b. Mahmud, Ha-
san b. Abdullah, Ali b. Abdullah ve gayruhüm.

307 [44b-2] Mehmed b. Receb’in evini Hüseyin b. İshak’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Ahmed 
Dede mahallesi sâkinlerinden Mehmed b. Receb nâm kimesne meclis-i şer‘-i 
hatîr-i lâzımü’t-tevkīrde işbu râfi‘ü’l-kitâb Hüseyin b. İshak nâm kimesne mahza-
rında tav‘an ikrâr-ı tâm ve takrîr-i kelâm edip akd-i âtî sudûruna değin silk-i mül-
kümde münselik olup mahalle-i mezbûrede vâki‘ bir tarafdan Süleyman Kethüdâ 
mülkü ve bir tarafdan mezbûr Hüseyin mülkü ve bir tarafdan Ekmekçibaşı mülkü 
ve bir tarafdan tarîk-i hâs ile mahdûd bir fevkānî oda ve altında ahırı ve bir sofa ve 
bi’r-i mâ ve cüneyneyi müştemil menzilimi cemî‘ tevâbi‘ ve levâhıkıyla merkūm 
Hüseyin’e altmış kıt‘a esedî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm edip ol dahi ber vech-i muharrer iştirâ ve tesellüm 
ve kabûl eyledikden sonra semeni olan meblağ-ı mezkûr altmış guruşu mezbûr 
Hüseyin yedinden tamâmen ahz ve kabz eyledim ba‘de’l-yevm menzil-i mahdûd-ı 
mezkûrda vechen mine’l-vücûh alâkam kalmadı mezbûr Hüseyin’in mülk-i 
müşterâsı olmuşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î 
mâ vaka‘a kayd şüd.
Fi’l-yevmi’l-hâdî aşer min Muharremi’l-harâm li sene ihdâ ve tis‘în ve elf.
Şuhûdü’l-hâl: Mahmud b. Hüseyin, Abdurrahman b. Mehmed, Ahmed b. Mah-
mud, Nasuh b. İvaz, Süleyman Kethüdâ b. ( ), Hasan b. Abdullah.









308 [44b-3] Kika v. Papazik’in alacaklarını tahsil etmek üzere Yani 
v. Yorgi’nin vekil tayin olunması
Havâss-ı Aliyye kazâsına tâbi‘ Küçükköy nâm karye ahâlîsinden iken bundan ak-
dem mürd olan Kika v. Papazik nâm hâlikin verâseti zevce-i metrûkesi Sultana bt. 
Kiro nâm nasrâniyye ile sulbiye sagīre kızları Domine ve Cevheryo’ya münhası-
ra olduğu şer‘an zâhir ve müte‘ayyin oldukdan sonra sagīretân-ı merkūmetânın 
vâlideleri ve tesviye-i umûrlarına min kıbeli’ş-şer‘ mansûbe vasîleri olan merkūme 
Sultana meclis-i şer‘-i şerîfde işbu râfi‘ü’r-rakīm Yani v. Yorgi nâm zimmî 
muvâcehesinde bi’l-vesâye takrîr-i kelâm ve bast-ı merâm edip hâlik-i merkūmun 
zimem-i nâsda olan hukūkunu taleb ve ahz ve kabza ve bana îsâle ve düyûn iddi‘â 
edenler ile mürâfa‘a ve muhâsamaya ve ahz ve kabz ve îsâle mütevakkıf oldu-
ğu umûrun cümlesine merkūm Yani’yi tarafımdan vekîl ve nâib-i menâb nasb 
ve ta‘yîn eyledim dedikde ol dahi vekâlet-i mersûmeyi kabûl ve levâzımını edâya 
ta‘ahhüd ve iltizâm etmeğin mâ vaka‘a kayd şüd.
Fi’l-yevmi’l-âşir min Muharremi’l-harâm li sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Hasan b. 
Abdullah ve gayruhüm.

309 [44b-4] Vefat eden Mustafa’nın vârislerinin miras evini Veli b. Sadık 
ile Fâtıma bt. Abdullah’a satmaları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Sofu-
lar mahallesi sâkinlerinden iken bundan akdem fevt olan Mustafa b. ( ) nâm ki-
mesnenin verâseti zevce-i metrûkesi Selime bt. Hasan nâm hâtun ile sulbî kebîr 
oğlu Osman’a münhasıra olduğu şer‘an zâhir ve mütehakkik oldukdan sonra 
merkūmân Osman ve Selime meclis-i şer‘-i hatîr-i lâzımü’t-tevkīrde tasdîk-i câ’i’z-
zikre kendi tarafından asıl ve zevcesi Fâtıma bt. Abdullah nâm hâtun tarafından 
vekîl olup vekâleti ber nehc-i şer‘î sâbite olan işbu bâ‘isü’l-kitâb Veli b. Sadık nâm 
kimesne mahzarında her biri tâyi‘an ikrâr-ı tâm ve takrîr-i kelâm edip mahalle-i 
mezbûrede vâki‘ bir tarafı Babazâde Mehmed b. Mustafa mülkü ve bir tarafı Der-
viş Abdullah mülkü ve bir tarafı tarîk-i hâs ve taraf-ı râbi‘i tarîk-i âm ile mahdûd 
iki fevkānî oda ve bi’r-i mâ ve cüneyneyi müştemil mülk-i mevrûs menzilimizi 
cemî‘ tevâbi‘ ve levâhıkı ile merkūmân Veli ile zevcesi Fâtıma’ya ale’l-iştirâki’s-
seviy on sekiz bin beş yüz fıddî râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm edip anlar dahi ber vech-i muhar-
rer iştirâ ve tesellüm ve kabûl eylediklerinden sonra semeni olan meblağ-ı mezkûr 
on sekiz bin beş yüz akçeyi merkūmân yedlerinden tamâmen ahz ve kabz eyle-
dik ba‘de’l-yevm sâlifü’z-zikr menzil-i mezbûr Veli ve zevcesi Fâtıma’nın mülk-i 
müşterâlarıdır keyfe mâ yeşâ’ân mutasarrıf olsunlar dediklerinde gıbbe’t-tasdîki’ş-
şer‘î mâ vaka‘a kayd şüd.
Fi’l-yevmi’l-âşir min Muharremi’l-harâm li sene ihdâ ve tis‘în ve elf.
Şuhûdü’l-hâl: Abdullah Halîfe b. ( ) el-İmâm, Şaban Bey b. Mustafa, Ahmed Efen-
di b. Mehmed el-İmâm, Receb b. Hasan, Murtaza Halîfe b. Veli, Musa b. Osman, 
Hüseyin b. Abdullah, Mehmed Çelebi b. Hasan ve gayruhüm.

310 [45a-1] Ali Bey b. Mehmed’in evini Kâtip Bâli 
Vakfı’na satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Takyecibaşı mahallesi sâkinlerinden Ali Bey b. Mehmed nâm kimesne 
meclis-i şer‘-i hatîr-i lâzımü’t-tevkīrde mahmiye-i İstanbul’da Kâtib Bâli nâm 
sâhibü’l-hayrın nukūd-ı mevkūfesine berât-ı âlîşân ile bi’l-fi‘l mütevellî olan işbu 
râfi‘ü’l-kitâb umdetü’l-emâcid ve’l-e‘âlî Abdi Ağa b. el-Hâc Ahmed mahzarında 
bi’t-tav‘i’s-sâf ikrâr-ı tâm ve takrîr-i kelâm edip akd-i âti’z-zikrin sudûruna de-
ğin silk-i mülk-i sahîhimde münselik ve semt-i hakk-ı sarîhimde münharıt olup 
mahalle-i mezbûrede vâki‘ bir tarafı ba‘zan Âişe Hâtun ve ba‘zan Mezarcızâde 
Mustafa Çelebi zevcesi mülkleri ve ba‘zan Abdi Efendi oğlu tasarrufunda olan va-
kıf menzil ve ba‘zan Süleyman Çelebi zevcesi mülkleri ve ba‘zan zevcem İsmihân 
Hâtun mülkü ve bir tarafdan Mustafa Ağa b. Abdurrahman mülkü ve bir tara-
fı ba‘zan tarîk-i hâs ve ba‘zan tarîk-i âm ile mahdûd olup dâhiliyyede üç fevkānî 
odaları ve bir sofa ve dehliz ve dört tahtânî odaları ve bi’r-i mâyı ve bahçeyi ve 
hâriciyyede bir tahtânî oda ve ahırı müştemil menzilimi cemî‘ tevâbi‘ ve levâhıkı 
ve kâffe-i hukūk ve merâfıkı ile mütevellî-i mûmâ-ileyh Abdi Ağa’ya yedi yüz on 
kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm edip ol dahi vakf-ı mezkûr malıyla ber vech-i muharrer iştirâ tesel-
lüm ve kabûl eyledikden sonra semeni olan meblağ-ı mezkûr yedi yüz on guru-
şu mütevellî-i mûmâ-ileyh Abdi Ağa yedinden bi’t-tamâm ve’l-kemâl ahz ve kabz 
eyledim ba‘de’l-yevm menzil-i mezkûrda vechen mine’l-vücûhi’ş-şer‘iyye alâka 
ve medhalim kalmadı mütevellî-i mûmâ-ileyh vakf-ı mezbûrun akārâtından ol-
mak üzre vakıf için mutasarrıf olsun dedikde gıbbe’t-tasdîki’ş-şer‘î mâ vaka‘a 
kayd şüd.
Fi’l-yevmi’s-sâlis ve’l-ışrîn min Zilhicceti’ş-şerîfe li sene tis‘în ve elf.
Şuhûdü’l-hâl: Mustafa Ağa b. Abdurrahman, Mehmed Efendi b. Mustafa, Hasan 
Efendi b. Muhyiddin, Hasan Ağa b. el-Hâc Ahmed, Himmet Beşe b. Ali, Musta-
fa Ağa b. Abdurrahman, Yusuf Beşe b. İbrahim, Ramazan b. İsmail, Yusuf b. Ali 
ve gayruhüm.









311 [45a-2] Musli b. Ali’nin evini Rabia bt. Hüseyin’e satması
Medîne-i Hazret-i Ebî Eyyûb-i Ensârî -radiye ahnu Rabbühü’l-Bârî- ma hal lâ tın-
dan Aşçıbaşı mahallesinde sâkin Musli b. Ali nâm kimesne meclis-i şer‘-i şerîfde 
zevci işbu râfi‘atü’l-vesîka Râbia bt. Hüseyin nâm hâtun mahzarında tav‘an ikrâr-ı 
tâm ve takrîr-i kelâm edip akd-i âtî sudûruna değin silk-i mülkümde münselik 
olup mahalle-i mezbûrede vâki‘ bir tarafı Ömer Çelebi mutasarrıf olduğu vakıf 
menzil ve bir tarafı Osman Beşe mülkü ve bir tarafı Yorgancı Ali Çelebi mülkü ve 
bir tarafı tarîk-i âm ile mahdûd iki bâb tahtânî oda ve bir aş ocağı ve bir mikdâr 
havluyu müştemil mülk menzilimi cemî‘ tevâbi‘iyle mezbûre Râbia’ya altmış esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi ber vech-i muharrer iştirâ ve kabûl eyledikden sonra semeni olan 
meblağ-ı mezkûr altmış guruşdan zevcem merkūme Râbia’nın zimmetini ibrâ-i 
âm ile ibrâ ve iskāt eyledim min ba‘d menzil-i mezkûrda alâka ve medhalim kal-
madı zevcem merkūme Râbia’nın mülk-i müşterâsı olmuşdur keyfe mâ yeşâ’ mu-
tasarrıfe olsun dedikde gıbbe’t-tasdîki’ş-şer‘î mâ vaka‘a kayd şüd.
Fi’l-yevmi’t-tâsi‘ min Muharremi’l-harâm li sene ihdâ ve tis‘în ve elf.
Şuhûdü’l-hâl: Ali Efendi b. Himmet el-İmâm, Ömer Efendi b. İvaz, Mustafa Çelebi 
b. Ömer, Mustafa Çelebi b. Receb, Osman Bey b. Ahmed ve gayruhüm.

312 [45a-3] Mehmed Çelebi b. Mustafa’nın evini Ahmed Ağa 
b. Ali Ağa’ya satması
Mahrûse-i Galata’da el-Hâc A‘mâ mahallesi sâkinlerinden Mehmed Çelebi b. Mus-
tafa nâm kimesne meclis-i şer‘-i şerîf-i enverde işbu râfi‘ü’l-kitâb fahrü’l-eşbâh 
Ahmed Ağa b. el-merhûm Ali Ağa el-ma‘rûf bi Kaftânîzâde mahzarında bi’t-tav‘i’s-
sâf ikrâr-ı tâm ve takrîr-i kelâm edip akd-i âti’z-zikrin sudûruna değin silk-i mül-
kümde münselik olup medîne-i Hazret-i Ebî Eyyûb-i Ensârî’de Kasımpaşa ma-
hallesinde vâki‘ bir tarafdan Ali Çelebi mülkü ve bir tarafdan Ormanzâde tasar-
rufunda olan vakıf menzil ve bir tarafdan mezbûr Ahmed Ağa tasarrufunda olan 
vakıf menzil ve bir tarafdan ba‘zan ekmekçi fırını ve ba‘zan tarîk-i âm ile mahdûd 
iki fevkānî ve iki tahtânî odaları ve matbah ve kileri ve bi’r-i mâ ve bahçeyi müş-
temil mülk menzilimi cemî‘ tevâbi‘ ve levâhıkı ve âmme-i hukūk ve merâfıkı ile 
mezbûr Ahmed Ağa’ya altı yüz kıt‘a esedî guruşa tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi ber vech-i muharrer iştirâ ve te-
sellüm ve kabûl eyledikden sonra semeni olan meblağ-ı mezkûr altı yüz guruşu 
mûmâ-ileyh Ahmed Ağa yedinden tamâmen ahz ve kabz eyledim ba‘de’l-yevm 
menzil-i mahdûd-ı mezkûr mezbûr Ahmed Ağa’nın mülk-i müşterâsı olmuşdur 
keyfe mâ yeşâ’ ve haysü mâ yahtâr mutasarrıf olsun dedikde gıbbe’t-tasdîki’ş-şer‘î 
mâ cerâ bi’l-ibtigā kayd şüd.
Fi’l-yevmi’l-âşir min Muharremi’l-harâm li sene ihdâ ve tis‘în ve elf.
Şuhûdü’l-hâl: Mehmed Efendi b. Davud, Mustafa Ağa b. Abdurrahman, Ömer 
Efendi b. İvaz, Süleyman Ağa b. Halil, Mustafa Çelebi b. Ömer, Mustafa b. Meh-
med, İbrahim Ağa b. tâbi‘-i Ali Ağa, el-Hâc Ahmed b. Abdullah, Çorbacızâde Ab-
dullah Çelebi, Hasan b. Abdullah, Mehmed b. Eyüb ve gayruhüm.

313 [45b-1] Ahmed Ağa b. Yusuf Efendi’nin evlerini vakfetmesi
Hamd ve sipâs ve şükr-i bî-kıyâs ol mâlikü’l-mülk ve’l-melekût ve Rabbü’l-izzeti 
ve’l-ceberût, hâlik-i bî-misâl ve râzık-ı bî-zevâl hazretlerine olsun ki kâinâtı 
nizâm-ı bedî‘ üzre ibdâ‘ ve âmme-i masnû‘âtı üslûb-ı menî‘ üzre ihtirâ‘ eyledi -cel-
le celâlühû ve âmme nevâlühû ve lâilâhe gayruhu- ve hediyye-i tahiyyât-ı gayr-ı 
ma‘dûd ve tuhef-i teslîmât-ı gayr-ı mahdûd hazret-i risâlet-penâh-ı nübüvvet-
destgâh efdal-i beşer, şefî‘-i rûz-ı mahşer-i pîşvâ-yı enbiyâ ve mürselîn, muktedâ-i 
evvelîn ve âhirîn, resûl-i Rabbü’l-âlemîn, hâtime-i silsileti’l-mürselîn Ahmed-i 
Müctebâ-yı Mustafa -sallallâhu aleyhi ve sellem- bi adedi men samete ve tekel-
leme hazretlerinin ravza-i mübârekelerine olsun ki ümmet-i ûli’n-nehmetlerini 
sırât-ı müstakīme delâlet eyledi ve âl ü evlâd-ı kirâm ve ashâb ve ahfâd-ı izâma ki 
her biri necm-i burc-ı felek-i dîn ve kevkeb-i evc-i Âsumân-ı yakīn olup âmme-i 
ibâdı sırât-ı müstakīme hâdî ve savâbı dârü’n-ni‘ama münâdî ettiler -rıdvânullâhi 
te‘âlâ aleyhim ecma‘în- ve alâ men tebi‘ahüm ilâ yevmi’d-dîn, ammâ ba‘d işbu 
vesîka-i celîlü’ş-şân ve cerîde-i bedâyi‘ü’l-unvânın tahrîr ve inşâsına bâ‘is ü bâdî 
ve satr u imlâsına sebeb-i âdî oldur ki belde-i mübâreke-i Hâlidiyye ve buk‘a-i 
müteberreke-i Ensârîyye medîne-i Hazret-i Ebî Eyyûb-i Ensârî -radiye anhu 
Rabbühü’l-Bârî-’de ve Bağlar deresi demekle ma‘rûf mevzi‘de Ahmed Dede ma-
hallesi sâkinlerinden sâhibü’l-hayrât ve’l-hasenât ve tâlibü’l-ucûr ve’s-sadakāt, 
iftihârü’l-emâcid ve’l-ekârim câmi‘ü’l-mehâmid ve’l-mekârim Ahmed Ağa b. 
Yusuf Efendi mebde-i fıtratdan müntehâ-yı menziletini tefekkür ve küllî şey’in 
hâlikün illâ vecheh, mazmûnunu tedebbür edip bi’l-âhare infisâm-ı âcâl ile bu dâr-ı 
gurûrdan irtihâl mukarrer idiğini itkān ve mâ indeküm yenfedü ve mâ indallâhi 
bâkin, kavl-i şerîfini ve dahi izâ mâte ibnü âdeme inkata‘a amelühû illâ an selâsin 
ilmin yüntefe‘u-bihî ve veledin sâlihin yed‘û-lehû ve sadakatin câriyetin, kavl-i 
münîfini iz‘ân eyleyip hâl-i âfiyetinde li yevmi’l-mî‘âd tezevvüd-i zâd-ı kesîrü’l-
imdâd ve li yevmi’t-tenâd, avâid-i mütekâsire i‘dâd edip ber mûceb, len tenâlü’l-
birre hattâ tünfikū mimmâ tuhibbûne, vech-i câ’î üzre vücûh-ı berre etyab-ı malı-
nı bezle âzim ve enfes-i mâlını vakfa câzim olup kâffe-i akārîr ve tasarrufâtı sahîha 
ve câize ve âmme-i tekārîr ve teberru‘âtı nâfize olduğu hâlde meclis-i şer‘-i şerîf-i 
Nebevî’de, vakf-ı âti’t-tafsîle mütevellî nasb ve ta‘yîn eylediği fahrü’l-eşbâh İbra-
him Çelebi b. Mehmed nâm kimesne mahzarında bi’t-tav‘i’s-sâf ikrâr-ı sahîh-i 









şer‘î ve i‘tirâf-ı sarîh-i mer‘î kılıp vakf-ı câ’i’z-zikrin sudûruna değin silk-i mülk-i 
sahîhimde münselik olup mahalle-i mezbûrede vâki‘ bir tarafdan Küçükköy de-
mekle ma‘rûf karyeye giden tarîk-i âmme ve bir tarafdan Haremeyn-i şerîfeyn 
halîfesi menzili önünden kaldırıma giden tarîk-i âma ve bir tarafdan Hazret-i Ebî 
Eyyûb-i Ensârî evkāfı’ndan olup ammim Hasan Ağa’nın tasarrufunda olan tarla 
ve bir tarafdan Bıyıklı oğlu bağı demekle ma‘rûf hâlâ kendi taht-ı tasarrufumda 
olan mülk bağıma müntehî ve mahdûd muhavvateyni muhtevî olup muhavvata-i 
hâriciyyede dört bâb fevkānî odaları ve bir camlı köşk ve bir sofa ve kenîf ve al-
tında bir oda ve bir kiler ve bir sofa ve bir sagīr bahçe ve beş göz anbar ve bir 
at ahırı ve bir öküz ahırı ve üstünde bir bâb oda ve bir samanlık ve iki hayât ve 
muhavvata-i dâhiliyyede beş bâb fevkānî odaları ve bir cihânnümâ ve kenîf ve iki 
halvetli bir hamam ve bir camekân ve bir bâb tahtânî oda ve bir kiler ve bir mat-
bah ve bir sagīr bahçe ve hâriciyye ve dâhiliyyenin etrâfında zât eşcâr-ı müsmire 
ve gayr-ı müsmire bahçeyi ve beş aded bi’r-i mâyı müştemil mülk menzilimi cemî‘ 
tevâbi‘ ve levâhıkıyla ve medîne-i mezbûre tevâbi‘inden kasaba-i Hasköy’de Ki-
remitçi Ahmed Çelebi mahallesinde vâki‘ bir tarafı Bâzirgân Evi demekle ma‘rûf 
menzil ve bir tarafdan Ömer Bey vakfı olan menzil ve bir tarafı Abdi Bey mülkü 
ve bir tarafı tarîk-i âm ile mahdûd iki bâb fevkānî ve bir tahtânî odaları ve mat-
bah ve zât eşcâr-ı müsmire ve gayr-ı müsmire bahçeyi müştemil mülk menzili-
mi dahi cemî‘ tevâbi‘iyle hasbeten lillâhi’s-samed vakf-ı sahîh-i müebbed ile vakf 
ve haps edip şöyle şart ve ta‘yîn eyledim ki zikr olunan Ahmed Dede mahallesin-
de vâki‘ menzil-i mahdûd-ı mezkûrda vâlidem Rahime Hâtun bt. Abdülmennân 
mâdâm ki libâs-ı hayâtı lâbis ola yevmî onar akçe icâre ile sâkine ola ve ba‘de 
vefâtihimâ kendim dahi icâre-i merkūme ile sâkin olam ve ba‘de vefâtî evlâdım 
ve evlâd-ı evlâdım ve evlâd-ı evlâd-ı evlâdım batnen ba‘de batnin ve karnen isre 
karnin ber vech-i muharrer sâkin olalar ve icâre-i mezkûreden hâsıl olan mebla-
ğı mütevellî-i mezbûr ahz ve kabz edip ta‘mîr ve termîmine harc ve sarf eyleye ve 
ba‘de inkırâzi’l-kül zikri âtî eczâ-i şerîfe vakfına zam oluna ve sâlifü’l-beyân Kire-
mitçi Ahmed Çelebi mahallesinde vâki‘ menzil-i mahdûd-ı mezkûr dahi kezâlik 
yed-i mütevellî-i mezkûre ve icâre-i mu‘accele ve müeccele ile hasbe’l-mu‘tâd îcâr 
olunup hâsıl olan icâresinden yevmî ikişer akçe vazîfe ile müstahıkkīnden beş 
nefer kimesneler mahmiye-i İstanbul’da vâki‘ merhûm ve mağfûrun-leh Ebü’l-
feth Sultan Mehmed Hân-ı Gāzi câmi‘-i şerîfi’nde vakt-i zuhrda Kur’ân-ı azîm ve 
Furkān-ı kerîm’den beş cüz’-i şerîf tilâvet edip her altı günde bir hatm-i şerîf ey-
leyip sevâbını server-i kâinât mefhar-i mevcûdât hazret-i Muhammedi’l-Mustafa 
-sallallâhu te‘âlâ aleyhi ve sellem- hazretlerinin rûh-ı mutahharlarına ve dahi 
çehâr-yâr-ı güzîn -rıdvânullâhi te‘âlâ aleyhim ecma‘în- hazretlerinin ervâh-ı tay-
yibelerine [46a] ve sâir üzerimizde hakkı olan kimesnelerin ervâhına hibe ve ihdâ 
edeler ve mezbûr İbrahim Çelebi madâmki hayâtda ola vakf-ı mezkûra mütevellî 
olup ba‘de vefâtihî evlâdım ve evlâd-ı evlâdım ve evlâd-ı evlâd-ı evlâdım vakf-ı 
mezbûra mütevellî olalar ve ba‘de’l-inkırâz vâlidemin evkāfına mütevellî olanlar 
benim vakf-ı mezkûruma mütevellî olup vazîfe-i merkūmeye mutasarrıf ola ve 
vakf-ı mezkûrun tebdîl ve tağyîri merreten ba‘de uhrâ yedimde ola ve mürûr-ı 
eyyâm ile şerâit-i vakf-ı mezkûr müte‘azzir olursa mutlaka fukarâ-yı müslimîne 
sarf oluna deyû fâriğan ani’ş-şevâgil menzilân-ı merkūmân mütevellî-i mezbûra 
teslîm ol dahi kabz ve tesellüm edip sâir mütevellîler evkāfına tasarruf eyledikleri 
gibi tasarruf eyledi dedikde gıbbe’t-tasdîki’ş-şer‘î vâkıf-ı mezbûr semt-i vifâkdan 
cânib-i şikāka âzim olup vakf-ı akār imâm-ı hümâm muktedâ-i eimme-i fihâm 
Ebû Hanife rahmetullâhi’l-allâm mezheb-i şerîflerinde eğer ki sahîhdir, lâkin sıh-
hat müstelzim-i lüzûm olmadığından mâ‘adâ vâkıf nef ‘-i vakfı kendiye şartı ile 
kezâlik İmâm-ı Rabbânî Muhammed b. el-Hasan eş-Şeybânî ve İmâm Hilâl b. Yah-
ya el-Basrî mezheb-i şerîflerinde vakıf bâtıl olmağla benim için vakf-ı mezbûrdan 
rücû‘ emr-i meşrû‘dur deyû istirdâd-ı mülk edicek mütevellî-i mezkûr mütevek-
kilen ale’llâhi’ş-şekûr cevâb-ı bâ savâba mütesaddî olup fi’l-hakīka hâl zikr olunan 
minvâl üzredir, lâkin imâm-ı hümâm muktedâ-i enâm İmâm Ebû Yusuf Yakub b. 
İbrahim katında vâkıf nef ‘-i vakfı kendiye şartı ile vakf-ı mezbûr sahîh ve lâzımdır 
deyû redden imtinâ‘ ve bu vechile def ‘ eyleyip her biri işbu kitâb-ı sıhhat-nisâbı mu-
vakki‘ olan hâkim-i fâsıl-ı ahkâm huzûrlarında müterâfi‘ân olduklarında hâkim-i 
mûmâ-ileyh ve dâmetü’l-ahkâm nâfizeten beyne yedeyye dahi tarafeynin kelâmını 
ısgā ve taraf-ı vakfı tercîhi ahrâ görüp ve mes’ûl fi’l-hükm olduğu hâlde İmâm Ebû 
Yusuf mezhebi üzre vakf-ı mezbûrun sıhhat ve lüzûmuna hükm-i sahîh-i şer‘î ve 
kazâ-i sarîh-i mer‘î kılıp min ba‘d vakf-ı merkūm bi’l-hükmi’l-merkūm sahîh ve 
lâzım olup nakz ve naks ve tahvîl ve tegayyürü ve tebdîli mümteni‘ü’l-ihtimâl oldu 
fe-men beddelehû ba‘de mâ semi‘ahû fe-innemâ ismuhû ale’l-lezîne yübeddilûne 
innallâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm, Cerâ zâlik ve 
hurrire fi’l-yevmi’l-hâmis aşer min Zilhicceti’ş-şerîfe li sene tis‘în ve elf.
Şuhûdü’l-hâl: Yusuf Efendi b. Hüseyin, Ahmed Bey b. el-merhûm Mehmed Bey 
el-ma‘rûf bi Şahbaz Paşazâde, Hasan Ağa b. Hüseyin, Ali Efendi Kâtib-i silahdâr, 
Ahmed Efendi sâkin-i Kırkçeşme, Mustafa Ağa ve Ebûbekir Ağa ibney Hasan Ağa, 
Abdülhâlik Efendi imâm-ı Mi‘mâr Sinan, Abdülganî Çelebi Abdurrahman Çelebi 
b. Hüseyin, Ali Efendi b. Süleyman, Mustafa Bey b. İsmail, Es-Seyyid Nureddin ve 
es-Seyyid Sadeddin b. Allâme, Hasan Çelebi b. Müstedâm.
Temme’l-kelâm, fî hâze’l-makām, harrerehü’l-fakīr ileyhi te‘âlâ
Mehmed el-müvellâ hilâfeten sâbıkan bi medîne-i Ebî Eyyûb el-Ensârî
-radiye anhu Rabbühü’l-Bârî-
-ufiye anh-
[mühür]









314 [46b-1, Arapça] 1091 senesine ait olayların yazımına başlandığı
Bu vekāyi‘ Hâslar kazâsında vâki‘ mahkeme-i kübrâda, bundan akdem Anado-
lu kazaskeri olan a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în 
câmi‘ü’l-fürû‘ ve’l-usûl hâvi’l-ma‘kūl ve’l-menkūl mevlânâ Feyzullah Efen-
di ve kazâ-i mezbûr kadısı umdetü’l-mevâliyyi’l-kirâm efdalü’l-fuzalâ’i’l-fihâm 
yenbû‘ü’l-fezâ’il metbû‘ü’l-efâzıl mevlânâ Şaban Efendi b. merhûm Hüseyin ve 
medîne-i Hazret-i Ebî Eyyûb el-Ensârî müvellâsı Seyfullah b. Abdurrahman 
zamânında vâki‘ olmuşdur.
Fî evâil-i [Muharrem] sene 91.

315 [46b-2] Zehra Hatun Vakfı mütevellisi Mehmed b. Abdullah’ın 
vakfa borçlu olduğu
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ 
merhûme Zühre Hâtun nâm sâhibetü’l-hayrın binâ eylediği mescid-i şerîfin 
nukūd-ı mevkūfesine bi’l-fi‘l mütevellî olan Mehmed b. Abdullah meclis-i şer‘-i 
hatîr-i lâzımü’t-tevkīrde mescid-i mezbûrun imâmı ve vakf-ı mezbûrun hasbî 
nâzırı olan işbu râfi‘ü’l-kitâb Mustafa Efendi b. Mehmed mahzarında bi’t-tevliyye 
takrîr-i kelâm ve ta‘bîr ani’l-merâm edip vakf-ı mezbûrun nukūdundan olup 
makbûzum olan doksan beş esedî guruşu rehn-i kavî ile nâssa zimem edip hâlâ 
asl-ı mâl-ı vakf-ı mezbûr olan meblağ-ı merkūm doksan beş esedî guruş zimme-
timdedir deyû ikrâr ve i‘tirâf etmeğin mâ cerâ nâzır-ı mezbûr Mustafa Efendi ta-
lebiyle ketb ve imlâ olundu.
Fi’l-yevmi’t-tâsi‘ min Saferi’l-hayr li sene ihdâ ve tis‘în ve elf.
Şuhûdü’l-hâl: Osman Çelebi b. Mehmed, Ramazan b. Hasan, Sâlih b. Abdullah, 
Mustafa b. Abdullah ve gayruhüm mine’l-hâzırîn.

316 [46b-3] Yorgaki v. Dimitri’nin evini Nano v. Manolbezya’ya sattığı
Fi’l-asl vilâyet-i Rumeli’nde kasaba-i Göllükesri ma hal lâ tın dan Varlağam ma-
hallesi ahâlîsinden olup hâlâ mahmiye-i İstanbul hısnı ebvâbından Fenerkapısı 
hâricinde Abdi Subaşı mahallesinde müsâfiren sâkin olan Yorgaki v. Dimitri nâm 
zimmî meclis-i şer‘-i şerîfde işbu râfi‘ü’r-rakīm Nano v. Manolbezya nâm zimmî 
muvâcehesinde tav‘an ikrâr ve takrîr-i kelâm edip akd-i âti’z-zikrin sudûruna de-
ğin silk-i mülk-i sahîhimde münselik olup mahalle-i mezbûrede vâki‘ bir taraf-
dan Tolko v. Sarko nâm zimmî mülkü ve bir tarafdan yeri Lefter v. Kavali nâm 
zimmî mülkü ve bir tarafdan ba‘zan Rali v. Yorgi nâm zimmî mülkü ve ba‘zan göl 
ve bir tarafdan tarîk-i âm ile mahdûd iki bâb fevkānî oda ve altında mahzeni ve 
havluyu ve zât eşcâr-ı müsmire ve gayr-ı müsmire bahçeyi müştemil mülk men-
zilimi cemî‘ tevâbi‘ ve levâhıkı ile merkūm Nano’ya beş yüz kıt‘a esedî guruşa ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi ber 
vech-i muharrer iştirâ ve kabûl eyledikden sonra semeni olan meblağ-ı mezbûr 
beş yüz esedî guruşu mezbûr Nano yedinden bi’t-tamâm ahz ve kabz eyledim 
ba‘de’l-yevm menzil-i mahdûd-ı mezkûr[d]a alâka ve medhalim yokdur, mezbûr 
Nano’nun mülk-i müşterâsı olmuşdur keyfe mâ yeşâ’ ve yahtâr mahallinde zabt ve 
tasarrufa mesfûr Nano’yu taslît eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharremi’l-harâm li sene ihdâ ve tis‘în ve elf.
Şuhûdü’l-hâl: Hibetullah Efendi, Hasan Çelebi b. Mustafa, Hasan Çelebi b. Musta-
fa, Ahmed b. Nasuh ve gayruhüm.

317 [46b-4] Fâtıma bt. Abdullah ile Musa Çelebi b. İsmail’in boşanması
Medîne-i Hazret-i Ebî Eyyûb el-Ensârî’de Evlice Baba mahallesinde sâkine Fâtıma 
bt. Abdullah nâm hâtun meclis-i şer‘-i şerîfde zevci işbu râfi‘ü’l-kitâb Musa Çele-
bi b. İsmail mahzarında bi tav‘ihâ ikrâr ve takrîr-i kelâm edip mezbûr Musa Çe-
lebi zevcim olup lâkin beynimizde hüsn-i zindegânemiz olmamağla zimmetin-
de mütekarrir ve ma‘kūdun-aleyh olan bin altı yüz akçe mühr-i müeccel hak-
kım ile bin yüz akçe kıymetli bir sîm ön kuşağım üzerlerine ve nafaka-i iddet-i 
mu‘ayyenem ve me’ûnet-i süknâm dahi kendi üzerime olmak üzre mezbûr Musa 
Çelebi ile muhâla‘a-i sahîha-i şer‘iyye ile hul‘ olup zimmetini hukūk-ı zevciyye-
te ve sâlifü’z-zikr kuşağa müte‘allika âmme-i da‘vâdan ibrâ-i âm ile ibrâ ve iskāt 
eyledim dedikde ol dahi hul‘-ı mezbûru kabûl etmeğin mâ vaka‘a bi’t-taleb ketb 
olundu.
Fi’l-yevmi’r-râbi‘ ve’l-ışrîn mine’l-Muharremi’l-harâm li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Çelebi el-Müezzin, 
Mehmed b. Ali, Mahmud b. Musa, Ali b. Abdullah, Mehmed b. Eyüb, Mehmed b. 
Mahmud ve gayruhüm.

318 [47a-1] Hatice bt. Mehmed’in evini Sefer b. Abdullah ile eşi Râziye 
bt. Abdullah’a satması
Medîne-i Hazret-i Ebî Eyyûb el-Ensârî’de Evlice Baba mahallesinde sâkine Ha-
tice bt. Mehmed nâm hâtun meclis-i şer‘-i şerîfde işbu bâ‘isü’l-vesîka Sefer b. 
Abdullah ile zevce-i menkûhası Râziye bt. Abdullah mahzarlarında ikrâr ve 
i‘tirâf edip akd-i âti’z-zikrin sudûruna değin silk-i mülk-i sahîhimde münselik 
olup mahalle-i mezbûrede vâki‘ bir tarafı Haffâf Receb mülkü ve bir tarafı İb-
rahim Çelebi mülkü ve bir tarafı yine benim âhar mülküm ve bir tarafı tarîk-i 
âm ile mahdûd bir bâb tahtânî oda ve müşterek bi’r-i mâyı müştemil mülk men-
zilimi cemî‘ tevâbi‘ ve levâhıkı ile mezbûr Sefer ile zevcesi mezbûr Râziye ale’l-
iştirâki’s-seviy altmış esedî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm anlar dahi ber vech-i muharrer iştirâ ve tesel-
lüm ve kabz eylediklerinden sonra semeni olan meblağ-ı mezbûr altmış esedî 
guruşu mezbûrân yedlerinden bi’t-tamâm ahz ve kabz eyledim ba‘de’l-yevm 
menzil-i mahdûd-ı mezkûrda alâka ve medhalim yokdur, min ba‘d Sefer ile zev-
cesi mezbûre Râziye’nin ber vech-i iştirâk mülk-i müşterâları olmuşdur keyfe 
mâ yeşâ’ mutasarrıf olsunlar dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sâlis ve’l-ışrîn min Muharremi’l-harâm li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Çelebi el-Müezzin, 
Ahmed beşe b. ( ), Ramazan b. Ali, Mustafa b. Mehmed, Ahmed b. Abdullah, Ali 
Bey b. Osman.

319 [47a-2] Sefer b. Abdullah’ın evini Selim b. Hasan’a satması
Medîne-i Hazret-i Ebî Eyyûb el-Ensârî’de Evlice Baba mahallesinde sâkin Se-
fer b. Abdullah meclis-i şer‘-i şerîfde işbu bâ‘isetü’l-vesîka Selime bt. Hasan 
nâm hâtun muvâcehesinde ikrâr ve i‘tirâf edip akd-i âti’z-zikrin sudûruna de-
ğin silk-i mülk-i sahîhimde münselik olup mahalle-i mezbûrede vâki‘ bir tara-
fı kebabçı Mehmed mülkü ve bir tarafı Mehmed b. Abdullah mülkü ve bir tara-
fı Kasım Reis mülkü ve bir tarafı tarîk-i âm ile mahdûd bir bâb fevkānî oda ve 
iki bâb tahtânî oda ve bir bâb cüneyneyi müştemil mülk menzilimi cemî‘ tevâbi‘ 
ve levâhıkı ile mezbûre Selime Hâtun’a yedi bin yedi yüz fıddî râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
ol dahi minvâl-i muharrer üzre iştirâ ve tesellüm ve kabz eyledikden sonra se-
meni olan meblağ-ı mezbûr yedi bin yedi yüz akçeyi yedinden bi’t-tamâm ahz 
ve kabz eyledim ba‘de’l-yevm menzil-i mahdûd-ı mezkûrda alâkam ve medha-
lim yokdur, mezbûre Selime Hâtun’un mülk-i müşterâsı olmuşdur keyfe mâ 
yeşâ’ mutasarrıfe olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sâlis ve’l-ışrîn mine’l-Muharremi’l-harâm li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Halîfe el-Müezzin, 
Ahmed b. Ramazan Mustafa b. Mehmed, Ahmed b. Abdullah, Ali Bey b. Osman 
ve gayruhüm.









320 [47a-3] Hüseyin b. Sinan’ın terekesini amcasının oğlu Mustafa 
b. Ali’nin beytülmâl emininden teslim alması
Fi’l-asl vilâyet-i Rumeli’nde İlbasan kazâsına tâbi‘ Kavas nâm karyeden olup 
hâlâ mahmiye-i İstanbul’da Zeyrek kurbunda Çinili odalarında sâkin olan Mus-
tafa b. Ali nâm kimesne mahfil-i kazâda Havâss-ı Aliyye kazâsına tâbi‘ kasaba-i 
Midye’de beytülmâl-i âmme ve hâssa emîni olan işbu râfi‘ü’l-kitâb Hüseyin Bey 
b. Yusuf mahzarında tav‘an ikrâr-ı tâm ve takrîr-i kelâm edip fi’l-asl karye-i 
mezbûre ahâlîsinden li ebeveyn ammim Hüseyin b. Sinan’ın sulbî kebîr oğlu olup 
kasaba-i mezkûrede kömürcülük kârı üzre iken bundan akdem fevt olan Ali nâm 
müteveffânın verâseti min ciheti’l-usûbeti’n-nesebiyye bana münhasıra olmağ-
la emîn-i mezbûr Hüseyin Bey mûrisim müteveffâ-yı mezbûrun terekesine hîn-i 
fevtinde vaz‘-ı yed etmeğin ben dahi müteveffâ-yı mezbûrun hasren vârisi oldu-
ğum emîn-i mezbûrun muvâcehesinde şuhûd-ı udûl ile makbûzu olan tereke-i 
müteveffâ-yı mezbûru bana teslîme taraf-ı şer‘den tenbîh olunmuşidi el-hâletü 
hâzihî emîn-i mezbûr Hüseyin Bey’in ber mûceb-i defter-i kassâm makbûzu olan 
sekiz bin beş yüz yirmi altı akçeyi emîn-i mezbûrun yedinden bi’t-tamâm ve’l-
kemâl ahz ve kabz eyledim defter-i mezkûrda mastûr olan meblağ-ı mezkûrdan 
emîn-i mezbûrun yedinde ve zimmetinde bir akçe ve bir habbe bâkī kalmadı de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn mine’l-Muharremi’l-harâm li sene ihdâ ve tis‘în ve elf.
Şuhûdü’l-hâl: Hasan Ağa b. Hüseyin el-Mübâşir, Sefer Ağa b. Abdullah, Mehmed 
Bey b. Hasan, Mehmed b. Mahmud, Hasan b. Abdullah ve gayruhüm hâzırîn.

321 [47a-4] Koçu v. Yani’nin bağını Dimo v. Kosta’ya satması
Vilâyet-i Rumeli’nde Göllükesri kazâsına tâbi‘ Kilisora nâm karye ahâlîsinden 
Koçu v. Yani nâm zimmî meclis-i şer‘-i şerîfde işbu râfi‘ü’r-rakīm Dimo v. Kosta 
nâm zimmî muvâcehesinde ikrâr ve i‘tirâf edip silk-i mülk-i sahîhimde münselik 
olup karye-i mezbûrede vâki‘ bir tarafı Yani v. Yorgi nâm zimmî bağı ve bir tara-
fı Kako v. Niko nâm zimmî bağı ve bir tarafı Dimo v. Yani nâm zimmî bağı ve bir 
tarafı Komino v. Paliçe nâm zimmî bağı ile mahdûd tahmînen bir buçuk dönüm 
bir kıt‘a mülk bağımı, cemî‘ tevâbi‘ ve levâhıkı ile mezbûr Dimo’ya dokuz yüz fıddî 
râyic fi’l-vakt akçeye bey‘ ve temlîk edip ol dahi minvâl-i muharrer üzre iştirâ ve 
temellük ve kabûl eyledikden sonra semeni olan meblağ-ı mezbûr dokuz yüz ak-
çeyi mersûm Dimo yedinden bi’t-tamâm ve’l-kemâl ahz ve kabz eyledim ba‘de’l-
yevm zikr olunan bağda alâka ve medhalim yokdur, mezbûr Dimo’nun mülk-i 
müşterâsı olmuşdur keyfe mâ yeşâ’ mahallinde zabt ve tasarrufa mezbûr Dimo’yu 
taslît eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Muharremi’l-harâm li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah, Dilâver b. Abdullah, Yorgo [v.] Yano, Yano [v.] İstiko, Yorgi [v.] Komano, 
Kiryazo [v.] Avyaro, Koçu [v.] Niço, Andriye [v.] İstiko ve gayruhüm.

322 [47b-1] Derviş Ağa b. Mehmed’in câriyesi Gülistan’ı âzat etmesi
Havâss-ı Aliyye kazâsına tâbi‘ kasaba-i Hasköy ma hal lâ tın dan Mahmud Ağa ma-
hallesi sükkânından fahrü’l-akrân Derviş Ağa b. Mehmed meclis-i şer‘-i hatîr-i 
lâzımü’t-tevkīrde tav‘an ikrâr ve takrîr-i kelâm edip orta boylu açık kaşlı elâ göz-
lü Rûsiyyetü’l-asl Gülistan bt. Abdullah nâm câriye-i memlûkemi hasbeten lillâhi 
te‘âlâ li rûhi resûlihi’l-mu‘allâ cemî‘ malımdan ifrâz ve i‘tâk ve tahrîr edip sâir 
harâir-i asliyyâta idrâc ve ilhâk eyledim ba‘de’l-yevm mevsûfe-i mezbûre Gülistan 
sâir harâir-i asliyyât gibi hürre olup üzerinde hakk-ı velâdan gayrı hakkım kalma-
dı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharremi’l-harâm li sene ihdâ ve tis‘în ve elf.
Şuhûdü’l-hâl: El-Hâc İbrahim Çelebi, Hüseyin Çelebi b. Ali, Mehmed b. Eyüb, 
Mehmed b. Mahmud, Ali b. Abdullah ve gayruhüm.

323 [47b-2, Arapça] Hatice bt. Mustafa’nın muhâlaa yoluyla boşandığı
İşbu mazmûnunda muhâla‘adan bahseden sahîh ve şer‘î bir hüccetdir. Medîne-i 
Hazret-i Ebî Eyyûb el-Ensârî ma hal lâ tın dan Takyecibaşı mahallesinde sâkine olan 
Hatice bt. Mustafa nâm hâtun meclis-i şer‘-i şerîf ve mahfil-i dîn-i münîfde -el-
masûn ani’t-tağyîr ve’t-tahrîf- hâmil-i hâze’l-kitâb Mustafa b. el-Hâc Yusuf nâm 
zevci ile muhâla‘a yapdı. Zevc-i mezbûr da nikâhında ta‘ahhüd ettiği râyicü’l-vakt 
bin akçe mehr-i müecceli beynlerinde ma‘lûm ve mu‘ayyen olan iddet nafakası ve 
me’ûnet-i süknâsı zevcesi üzerine olmak üzre zevce-i merkūme ile muhâla‘a yap-
dı. Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘ 
de‘âvî, mütâlebât, eymân ve muhâsamâtdan umûmen, zevciyyetle alâkalı da‘vâdan  
husûsen yek diğerinin zimmetini ibrâ-i âm ile husûmet ve nizâ‘ı bertaraf edecek 
şekilde ibrâ etti.
Cerâ zâlike ve hurrire fi’l-yevmi’s-sânî min Safer sene ihdâ ve tis‘în ve elf.
Şuhûdü’l-hâl: İmâm Receb Efendi b. ( ), İbrahim Beşe b. ( ), Mehmed Beşe b. ( ), 
Hidayetullah b. Abdülkerim









324 [47b-3] Kili bt. Dimo’nun bahçesini Dimitri v. Yani’ye satması
Mahmiye-i İstanbul hısnı ebvâbından Balatkapısı dâhilinde sâkine Kili bt. Dimo 
nâm nasrâniyyenin sulbî kebîr oğlu ve tarafından husûs-ı âti’l-beyâna sâbitü’l-
vekâle vekîli olan Yorgi v. Panayot nâm zimmî meclis-i şer‘-i şerîfde işbu râfi‘ü’r-
rakīm Dimitri v. Yani nâm nasrânî muvâcehesinde bi’l-vekâle ikrâr ve i‘tirâf edip 
anam müvekkilem merkūme Kili silk-i mülk-i sahîhinde münselik olup Havâss-ı 
Aliyye kazâsına tâbi‘ Terkos nâhiyesinde Yeniköy nâm karyede vâki‘ bir tarafı Mi-
hal nâm zimmî bahçesi ve bir tarafı bozacı Polihroni bahçesi ve iki tarafı tarîk-i 
âm ile mahdûd eşcâr-ı müsmire ve gayr-ı müsmireyi hâvî mülk bahçemi, cemî‘ 
tevâbi‘ ve levâhıkı ile mezbûr Dimitri’ye üç yüz fıddî râyic fi’l-vakt akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk edip ol dahi 
minvâl-i muharrer üzre iştirâ ve temellük ve kabûl eyledikden sonra semeni olan 
meblağ-ı mezbûr üç yüz akçeyi mezbûr Dimitri yedinden bi’t-tamâm ahz ve kabz 
eyledim ba‘de’l-yevm zikr olunan bahçede vechen mine’l-vücûh alâka ve medha-
lim yokdur, mezbûr Dimitri’nin mülk-i müşterâsıdır keyfe mâ yeşâ’ mutasarrıf ol-
sun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Saferi’l-hayr li sene ihdâ ve tis‘în ve elf.
Şuhûdü’l-hâl: Hasan b. Abdullah, Mehmed b. Eyüb, Mehmed b. Mahmud, Ali b. 
Abdullah ve gayruhüm.

325 [47b-4] Mustafa b. Mehmed’in sarhoş olup kendisini uyaran 
mahalle imamını taciz ettiği
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de el-Hâc 
Hüsrev mahallesi imâmı işbu râfi‘ü’l-kitâb Mustafa Efendi b. Hüseyin meclis-i 
şer‘-i şerîfde yine mahalle-i mezbûre sükkânından diğer Mustafa b. Mehmed 
mahzarında üzerine da‘vâ ve takrîr-i kelâm edip mezbûr Mustafa kendi hâlinde 
olmayıp dâimâ sâkin olduğu menzile kendine nâ-mahrem avrat getirip şürb-i 
hamr ile fısk [u] fücûr edip mezbûr Mustafa’ya birkaç def ‘a tenbîh edip müteneb-
bih olmadığından mâ‘adâ târih-i kitâb günü vakt-i asırda sakalımı yolup vâlideme 
ve avratıma cimâ‘ lafzı ile şetm etmeğin bana âr lâhık olmuşdur suâl olunup 
mûceb-i şer‘îsi icrâ olunmak matlûbumdur dedikde gıbbe’s-suâl ve akībe’l-inkâr, 
müdde‘î-i mezbûr Mustafa Efendi’den da‘vâsına mutâbık beyyine taleb olunduk-
da udûl-i ricâl-i müslimînden Halil Çelebi b. Hüseyin ve Süleyman b. Mehmed 
ve Mustafa b. Receb ve Mehmed b. Abdüsselâm nâm kimesneler li ecli’ş-şehâde 
meclis-i şer‘a hâzırûn olup istişhâd olunduklarında fi’l-hakīka târih-i mezbûrda 
müdde‘î-i mezbûr Mustafa Efendi merkūm diğer Mustafa’ya, sen dâimâ menziline 
nâ-mahrem avratlar getirip şürb-i hamr ile fısk u fücûr eylersin etme deyû tenbîh 
eylediğinde müdde‘î-i mezbûr Mustafa Efendi’nin bizim huzûrumuzda sakalını 
yolup vâlidesine ve avratına cimâ‘ lafzı ile şetm eyledi biz bu husûsa bu vech üzre 
şâhidleriz ve şehâdet dahi ederiz deyû her birerleri edâ-i şehâdet-i şer‘iyye ey-
lelediklerinde gıbbe’t-ta‘dîl ve’t-tezkiyye şehâdetleri makbûle olmağın mûcebiyle 
ba‘de’l-hükm mâ vaka‘a bi’t-taleb ketb olundu.
Fi’l-yevmi’l-hâmis min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed b. Abdi, Mehmed b. Hüseyin, Abdülkādir b. Mehmed, Ah-
med b. Mustafa, Abdi b. Bâli ve gayruhüm.

326 [47b-5] Hasan Beşe b. Mehmed’in mülk evine, Âişe bt. Mehmed’in 
kendi tasarrufundaki zâviyeye ait olduğu gerekçesiyle olan 
müdahalesinin men‘i
Mahmiye-i İstanbul’da Kovacıdede mahallesi sükkânından işbu râfi‘ü’l-kitâb Ha-
san Beşe b. Mehmed nâm kimesne mahfil-i kazâya gelip takrîr-i kelâm ve ta‘bîr 
ani’l-merâm edip zevce-i menkûham olup bundan akdem fevt olan Şerife Rahi-
me bt. Mahmud nâm müteveffât hâl-i hayâtında târih-i kitâbdan beş ay mukad-
dem mahmiye-i mezkûre hısnı ebvâbından Edirnekapısı hâricinde vâki‘ merhûm 
Hüseyin Dede zâviyesi kurbunda üç tarafı mekābir-i müslimîn ve bir tarafı tarîk-i 
âm ile mahdûd bir bâb fevkānî ve iki bâb tahtânî odaları ve sundurmayı ve eşcâr-ı 
müsmire ve gayr-ı müsmire ve bir mikdâr bahçe ve kenîfi müştemil olup arsasının 
merhûm ve mağfûrun-leh Sultan Bayezid Hân-ı Velî evkāfı’na senede yedi akçe 
mukāta‘ası ve ebniyesi mülkü olan menzilini beş bin akçeye bâtten bey‘ ve teslîm 
ve arsasını dahi ma‘rifet-i mütevellî evkāf-ı mezkûre ile [48a] meccânen tefvîz ve 
fâriğa olup ben dahi ber vech-i muharrer iştirâ ve tesellüm ve tefevvuz ve kabûl 
ve huzûr-ı müslimînde def ‘-i semen etmişidim hâlâ zâviye-i mezkûreye mutasar-
rıfe ber mûceb-i şart-ı vâkıf mutasarrıfe olan gāibe ani’l-meclis Âişe bt. Mehmed 
nâm hâtun menzil-i mezkûru tasarrufuma mâni‘a olur. Kıbel-i şer‘-i hatîrden üze-
rine varılıp ba‘de’l-keşf ve’n-nazar menzil-i merkūm zâviye-i merkūmeden müf-
rez olduğu mu‘âyene ve müşâhede olunmak matlûbumdur dedikde savb-ı şer‘-i 
münîrden mevlânâ Mehmed Efendi b. Nasuh irsâl olunup ol dahi zeyl-i kitâbda 
muharrerü’l-esâmî müslimîn ile menzil-i mezkûra varıp keşf ve nazar eyleledik-
lerinde fi’l-hakīka menzil-i mahdûd-ı merkūm ile zâviye-i mezkûrenin beyninde 
tahta havlu olup zâviye-i merkūmeden müfrez olduğunu mu‘âyene ve müşâhede 
ettiklerinde vâki‘ hâli mevlânâ-yı mezbûr mahallinde tahrîr ba‘de ma‘an irsâl 
olunan Ramazan Çelebi b. Mustafa ve Hüseyin b. Ali ile meclis-i şer‘a gelip alâ 
vukū‘ihi inhâ ve takrîr etmeleriyle mâ vaka‘a bi’t-taleb ketb olundu.
Fi’l-yevmi’l-hâmis min Saferi’l-hayr li sene ihdâ ve tis‘în ve elf.
Şuhûdü’l-hâl: El-Hâc Yusuf b. Abdullah, Ömer Beşe b. Abdülmennân, İbrahim b. 
Mehmed, Hüseyin Çelebi b. Ali, Köse Yusuf [b.] Abdullah, Ramazan b. Mustafa 
ve gayruhüm.

327 [48a-1] Yorgi v. Kiryazi’nin bağını Tano v. Milo’ya satması
Vilâyet-i Rumeli’nde Göllükesri kazâsına tâbi‘ Mavrova nâm karye ahâlîsinden 
Yorgi v. Kiryazi nâm zimmî meclis-i şer‘-i hatîr-i lâzımü’t-tevkīrde işbu râfi‘ü’r-
rakīm Tano v. Milo nâm zimmî muvâcehesinde tav‘an ikrâr-ı tâm ve takrîr-i 
kelâm edip akd-i âti’z-zikrin sudûruna değin silk-i mülk ve zabt-ı tasarrufumda 
olup karye-i mezbûrede vâki‘ bir tarafdan İstefani Yani bağı ve bir tarafı Koçu Tol-
ko v. Kiro bağı ve iki tarafı tarîk-i âm ile mahdûd tahmînen altı dönüm bir kıt‘a 
mülk bağımın nısf şâyi‘ini cemî‘ tevâbi‘ ve levâhıkı ile merkūm Tano’ya elli yedi 
kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve temlîk edip ol dahi ber vech-i muharrer iştirâ ve kabûl eyleyip semeni olan 
meblağ-ı mezkûr elli yedi guruşu yine bâğ semeninden mesfûr Tano’ya zimme-
timde lâzımü’l-edâ deynim olan elli yedi guruşa takās edip ol dahi mukāssa eyle-
dikden sonra zikr olunan nısf bağı mahallinde zabt ve tasarrufa mersûm Tano’yu 
taslît eyledim min ba‘d keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Saferi’l-hayr li sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Hasan b. Abdullah, Mehmed b. 
Mahmud ve Todori [v.] Sifo, Vitor [v.] Viko, Niko [v.] İstiko, Vilho Todori [v.] Yu-
van, Malko [v.] Kiryako, Manora [v.] Dimitri ve gayruhüm.

328 [48a-2] Ömer Beşe b. Kasım’ın kölesi Yusuf b. Abdullah’ı âzat etmesi
Medîne-i Hazret-i Eyyûb el-Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sükkânından Ömer Beşe b. Kasım, âmme-i tasarrufâtı 
nâfize ve kâffe-i teberru‘âtı câize olduğu hâlde meclis-i şer‘-i hatîr-i lâzımü’t-
tevkīrde tâyi‘an ikrâr ve i‘tirâf edip silk-i mülk-i sahîhimde muntazam orta boy-
lu gök elâ gözlü, sarışın Rûsiyyü’l-asl benim için rıkkını mu‘terif bâ‘isü’l-kitâb 
Yusuf b. Abdullah nâm abd-i memlûkümü hasbeten lillâh ve taleben li merzâti 
Rabbihi’l-a‘lâ tahrîr ve i‘tâk ve malımdan âzâd ve kayd-ı rıkdan ıtlâk ba‘de’l-yevm 
mevsûf-ı mezbûr Yusuf sâir ahrâr-ı asliyyîn gibi hür olup velâ-i şer‘îden gayrı üze-
rinde hakkım kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Saferi’l-hayr li sene ihdâ ve tis‘în ve elf.
Şuhûdü’l-hâl: Receb b. Aydın, Abdurrahman b. Aydın, Ali Beşe b. Abdullah, Ha-
san b. Abdullah, Mehmed Efendi b. Ahmed.









329 [48a-3] Ahmed Çelebi b. Abdülkerim’in evini istiğlâl 
yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Çavuş Ka-
sım mahallesi sükkânından fahrü’l-eşbâh matlabî Ahmed Çelebi b. Abdülkerim 
meclis-i şer‘-i hatîr-i lâzımü’t-tevkīrde hammâmî Hasan Çelebi nâm müteveffânın 
sulbî sagīr oğlu Abdülkādir’in tesviye-i umûruna kıbel-i şer‘-i münîrden mansûb 
bir vasîsi olan işbu râfi‘ü’l-kitâb Mehmed Çelebi b. Mustafa nâm kimesne mah-
zarında tav‘an ikrâr-ı tâm ve takrîr-i kelâm edip silk-i mülkümde münselik olup 
mahalle-i mezbûrede vâki‘ bir tarafdan mahalle-i mezbûre imâmına meşrûta 
menzil ve bir tarafdan tarîk-i âm ve iki tarafdan yine benim âhar mülküm ile 
mahdûd menzilimi cemî‘ tevâbi‘ ve levâhıkı ile vasiyy-i mezbûr Mehmed Çelebi’ye 
bi tarîki’l-istiğlâl iki yüz kıt‘a esedî guruşa bey‘ ve teslîm ol dahi ber vech-i muhar-
rer sagīr-i mezbûr malıyla merkūm üzre iştirâ tesellüm ve kabûl eyleyip semeni 
olan meblağ-ı mezkûr iki yüz guruşu vasiyy-i mezbûr yedinden bi’t-tamâm ve’l-
kemâl ahz ve kabz eylediğimden sonra yine vasiyy-i mezbûr menzil-i mahdûd-ı 
mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâb senesi 
şehr-i Rebî‘ulâhiri gurresinden her senesi kırkar esedî guruşa ücret ile bana îcâr 
ve teslîm ben dahi minvâl-i muharrer üzre istîcâr ve tesellüm ve kabûl eyledim de-
dikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ min Saferi’l-muzaffer li sene ihdâ ve tis‘în ve elf.
Şuhûdü’l-hâl: Ali Çelebi b. Osman, Ahmed Çelebi b. Abdullah, Hüseyin Çelebi b. 
Mehmed, Mustafa Çelebi b. Mehmed ve gayruhüm.

330 [48b-1] Hüseyin Bey b. Hızır’ın menzilinin yarı hissesini 
Ümmühani bt. Davud’a satması
Medîne-i Hazret-i Eyyûb-i Ensârî -radiye anhu Rabbühü’l-Bârî-’de Baba Haydar 
mahallesinde sâkin Hüseyin Bey b. Hızır meclis-i şer‘-i şerîfde işbu bâ‘isetü’l-
vesîka Ümmühâni bt. Davud nâm hâtun muvâcehesinde ikrâr ve i‘tirâf edip akd-i 
âti’z-zikrin sudûruna değin silk-i mülk-i sahîhimde münselik olup mahalle-i 
mezbûrede vâki‘ bir tarafdan Efrenc Mehmed b. Abdullah mülkü ve bir tarafdan 
İsmail Ağa ve Mehmed Ağa mülkleri ve bir tarafdan ba‘zan Mustafa Çavuş b. Re-
ceb tasarrufunda olan vakıf menzil ve ba‘zan Bostânî Mehmed mülkü ve bir ta-
rafdan tarîk-i âm ile mahdûd bir bâb fevkānî ve bir bâb tahtânî odaları ve bir 
sagīr odayı ve bir tahta-pûş ve mezbûr Bostânî Mehmed ile müşterek bi’r-i mâ ve 
havluyu müştemil menzilde olan nısf hisse-i şâyi‘amı mezbûr Ümmühâni Hâtun’a 
dört bin fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ol dahi minvâl-i muharrer üzre iştirâ ve tesellüm ve 
kabûl eyledikden sonra semeni olan meblağ-ı mezbûr dört bin akçeyi mezbûre 
Ümmühâni Hâtun yedinden bi’t-tamâm ve’l-kemâl ahz ve kabz eyledim ba‘de’l-
yevm sâlifü’z-zikrin nısf menzil-i mezbûr merkūme Ümmühâni Hâtun’un mülk-i 
müşterâsıdır keyfe mâ yeşâ’ mutasarrıfe olsun dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ min Saferi’l-hayr li sene ihdâ ve tis‘în ve elf.
Şuhûdü’l-hâl: İsmail b. Mustafa, Mehmed b. Abdullah, Mehmed Ağa b. Receb, 
Mehmed b. Eyüb, Mehmed b. Mahmud, ve gayruhüm.

331 [48b-2] Vârisi olmayan Ârif Halife’nin evinin beytülmâlce 
satıldığı
Dergâh-ı âlî dâme mahfûfen bi’l-me‘âlî yeniçerileri beytülmâli kabzına memûr 
olan fahrü’l-emâsil ve’l-akrân Sefer Paşazâde Ali Ağa tarafından husûs-ı âti’l-
beyâna vekîl olup hasm-ı câhid muvâcehesinde Mehmed Beşe b. Ahmed ve 
Mahmud Beşe b. Mehmed şehâdetleriyle şer‘an vekâleti sâbite olan Ahmed Çe-
lebi b. Mehmed meclis-i şer‘-i hatîr-i lâzımü’t-tevkīrde işbu râfi‘ü’l-kitâb Ömer 
Beşe b. Eyüb mahzarında bi’l-vekâle ikrâr-ı tâm ve takrîr-i kelâm edip medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî-’de Şah Sultan ma-
hallesinde vâki‘ bir tarafdan Yavaşça nâm sâhibetü’l-hayr vakfı olan menzil ve 
bir tarafdan çeşme ve bir tarafdan ( ) olan menzil ve bir tarafdan tarîk-i âm ile 
mahdûd bir bâb tahtânî oda ve bir sofa ve kenîf ve bir mikdâr havluyu müşte-
mil menzil mahalle-i mezbûrede sâkin iken bundan akdem fevt olan zümre-i 
râcilînden Ârif Halîfe nâm müteveffânın mülkü olup ba‘de vefâtihî zâhirde 
vâris-i ma‘rûfu olmamağın cânib-i beytülmâle âid olmağla müvekkilem mûmâ-
ileyh Ali Ağa menzil-i mezkûru beytülmâl için kabz etmişidi hâlâ menzil-i 
merkūm sûk-ı sultânîde ba‘de’l-müzâyede ve inkıtâ‘u’r-rağbete mezbûre Ömer 
Beşe üzerinde otuz üç buçuk esedî guruşda karâr edip ziyâde ile tâlib-i âhar 
zuhûr etmemekle müvekkilim mûmâ-ileyh dahi menzil-i mezkûru mezbûr 
Ömer Beşe’ye meblağ-ı mezbûr otuz üç buçuk guruşa bey‘-i kat‘î ile bey‘ ve 
teslîm ol dahi ber vech-i muharrer iştirâ ve tesellüm ve kabûl eyledikden sonra 
semeni olan meblağ-ı mezbûru merkūm Ömer Beşe yedinden tamâmen ahz ve 
kabz eyledim ba‘de’l-yevm menzil-i mezkûr Ömer Beşe’nin mülk-i müşterâsıdır 
keyfe mâ yeşâ’ mutasarrıf olsun dedi dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed Ağa b. Ahmed el-Yesârî, Şaban Bey b. Mustafa, Receb b. 
Musa, Abdi b. Hasan ve gayruhüm.









332 [48b-3] Hanife bt. Mustafa’nın evini Mehmed Bey 
b. Mustafa’ya satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Baba Haydar mahallesinde sâkine Hanife bt. Mustafa nâm hâtun tarafından 
menzil-i âti’l-beyânı bey‘a ve semenini kabza ve kendiye îsâle vekîl olup hasm-ı 
câhid mahzarında Mehmed Çelebi b. ve diğer Mehmed b. Bâli nâm kimesneler 
şehâdetleriyle şer‘an vekâleti sâbite olan Mustafa b. Abdülmennân meclis-i şer‘-i 
hatîr-i lâzımü’t-tevkīrde işbu bâ‘isü’l-kitâb Mehmed Bey b. Mustafa mahzarın-
da bi’l-vekâle ikrâr ve i‘tirâf edip akd-i âti’z-zikrin sudûruna değin müvekkilem 
mezbûre Hanife’nin silk-i mülk-i sahîhinde münselik olup medîne-i mezbûrede 
Nâzperver mahallesinde vâki‘ bir tarafı İsmail Çelebi b. Yakub mülkü ve bir ta-
rafı Âişe bt. Abdullah nâm Hâtun mülkü ve bir tarafı Veli Bey mülkü ve bir ta-
rafı tarîk-i âm ile mahdûd iki bâb fevkānî oda ve tahtında boş ve bir bâb tahtânî 
oda ve hamam ve bi’r-i mâ ve havluyu ve zât eşcâr-ı müsmire ve gayr-ı müsmire 
bahçeyi müştemil mülk menzilini cemî‘ tevâbi‘ ve levâhıkı ile mezbûr Mehmed 
Bey’e iki yüz elli esedî guruşa tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ol dahi minvâl-i muharrer üzre iştirâ ve tesellüm ve kabz ve 
kabûl eyledikden sonra semeni olan meblağ-ı mezbûr elli esedî guruşu vekâletim 
hasebiyle mezbûr Mehmed Bey yedinden bi’t-tamâm ve’l-kemâl ahz ve kabz ey-
ledim ba‘de’l-yevm menzil-i mahdûd-ı mezkûrda müvekkilem mezbûre Hani-
fe Hâtun’un alâka ve medhali kalmadı müşterî-i mezbûr Mehmed Bey’in mülk-i 
müşterâsı olmuşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed Efendi b. Yusuf, Ali b. Ahmed, Abdullah Efendi b. İbra-
him, İbrahim Çelebi b. Mehmed Ağa.

333 [48b-4] Mehmed Çelebi b. Hasan’ın evini İslâm Bey Vakfı’na 
istiğlâl yoluyla satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Kiremitçi Süleyman Çelebi mahallesinde sâkin Mehmed Çelebi b. el-Hâc Ha-
san meclis-i şer‘-i şerîfde medîne-i mezbûrede merhûm İslâm Bey vakfı’na bi’l-fi‘l 
mütevellî olan işbu bâ‘isetü’l-kitâb es-Seyyid Abdurrahman Efendi b. es-Seyyid 
Yakub Efendi mahzarında ikrâr ve i‘tirâf edip silk-i mülk-i sahîhimde münselik 
olup mahalle-i mezbûrede vâki‘ bir tarafı Şaban Çelebi b. Osman mülkü ve bir 
tarafı Solakzâde Mehmed Çelebi tasarrufunda olan menzil ve taraf-ı merhûm 
Mehmed Paşa bahçesi demekle ma‘rûf bahçe ve bir tarafı tarîk-i âm ile mahdûd 
mülk menzilimi cemî‘ tevâbi‘ ve levâhıkı ile mütevellî-i mezbûr es-Seyyid Ab-
durrahman Efendi’ye iki yüz esedî guruşa bi tarîki’l-istiğlâl bey‘ ve teslîm edip 
ol dahi vakf-ı mezbûr malıyla tarîk-i merkūm üzre iştirâ ve tesellüm ve kabz ve 
kabûl eyleyip semeni olan meblağ-ı mezbûr iki yüz esedî guruşu yedinden bi’t-
tamâm ahz ve kabz eylediğimden sonra yine mütevellî-i mezbûr es-Seyyid Ab-
durrahman Efendi menzil-i mahdûd-ı mezkûru ba‘de’t-tahliyyeti’ş-şer‘iyye ve’t-
tekābuzi’l-mer‘î târih-i kitâbdan bir sene tamâmına değin otuz esedî guruşa bana 
îcâr ve teslîm ben dahi minvâl-i muharrer üzre istîcâr ve tesellüm ve kabûl eyle-
dim dedikde gıbbe’t-tasdîki’ş-şer‘î yine mahalle-i mezbûr sükkânından Musta-
fa Çelebi b. Mehmed mütevellî-i mezbûr es-Seyyid Abdurrahman Efendi mah-
zarında takrîr-i kelâm edip menzil-i mezkûrun derkine ve meblağ-ı mezbûr iki 
yüz guruşa [49a] ve ücret-i merkūmeye emr ve kabûlü hâviye kefâlet-i sahîha-i 
şer‘iyye ile kefîl ve zâmin oldum dedikde ba‘de’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâmin min Saferi’l-hayr li sene ihdâ ve tis‘în ve elf.
Şuhûdü’l-hâl: İbrahim Beşe b. Abdullah Ahmed Çelebi b. ( ) el-Müezzin, Mehmed 
Efendi b. Süleyman, Mustafa Çelebi b. ( ) câbî ve gayruhüm.

334 [49a-1] Sefer Beşe b. Abdullah ile karısının, aldıkları borç 
karşılığında evlerini rehin göstermeleri
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal-
lâ tın dan Evlice Baba mahallesi sükkânından Sefer Beşe b. Abdullah ile zevce-i 
menkûhası Râziye bt. Abdullah nâm hâtun meclis-i şer‘-i şerîfde işbu bâ‘isetü’l-
kitâb Mehmed Efendi b. İbrahim tarafından ikrâr-ı âti’l-beyânı tasdîke vekîl olup 
nehc-i şer‘î üzre vekâleti sâbite olan Mustafa Çelebi b. Mehmed mahzarında 
her biri ikrâr ve i‘tirâf edip müvekkil-i mezbûr Mehmed Efendi’ye cihet-i karz-ı 
şer‘îden otuz beş esedî guruş ile yetmiş beş akçe zimmetimizde lâzımü’l-edâ dey-
nimiz olup mukābelesinde ale’l-iştirâki’s-seviy silk-i mülk-i sahîhimizde münse-
lik olup mahalle-i mezbûrede vâki‘ bir tarafı Haffâf Receb mülkü ve bir tarafı oda-
başı mülkü ve bir tarafı Hasan ve Mehmed b. Ahmed mülkleri ve bir tarafı tarîk-i 
âm ile mahdûd mülk menzilimizi ba‘de’t-tahliyyeti’ş-şer‘iyye ve’t-tekābuzi’l-mer‘î 
müvekkil-i mezbûr Mehmed Efendi’ye meblağ-ı mezbûr otuz beş guruş ile yetmiş 
beş akçe mukābelesinde rehin vaz‘ ve teslîm ol dahi ber vech-i muharrer irtihân 
ve kabz ve tesellüm eyledi dedikde gıbbe’t-tasdîk.
Fî 8 Safer sene [10]91.
Şuhûdü’l-hâl: Mehmed Efendi el-İmâm, Mehmed b. Mustafa, Mehmed b. Eyüb, 
Mehmed Beşe b. Mehmed ve gayruhüm.









335 [49a-2] Mustafa Bey b. Hüseyin’in evini Saime Hatun 
bt. Abdullah’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-[Bârî]- ma hal-
lâ tın dan Evlice Baba mahallesinde sâkin Mustafa Bey b. Hüseyin nâm kimes-
ne meclis-i şer‘-i hatîr-i lâzımü’t-tevkīrde işbu bâ‘isetü’l-kitâb Saime bt. Abdul-
lah nâm hâtun tarafından bey‘-i âti’z-zikri tasdîke vekîl olup hasb-i câhid-i şer‘î 
mahzarında mezbûrenin zâtını ma‘rifet-i şer‘iyye ile ârifân olan Mehmed Efendi 
b. Ahmed el-İmâm ve Abdullah Halîfe b. Abdullah şehâdetleriyle şer‘an vekâleti 
sâbite olan zevci Hüseyin Çelebi b. Ebûbekir mahzarında ikrâr ve takrîr-i kelâm 
edip akd-i âti’z-zikrin sudûruna değin silk-i mülk-i sahîhimde münselik olup 
mahalle-i mezbûrede vâki‘ bir tarafı Hayyât Mehmed Çelebi mülkü ve bir tara-
fı sayıcı Mehmed mülkü ve bir tarafı ba‘zan Sâliha Hâtun mülkü ve ba‘zan Hasan 
Beşe veresesi mülkü ve ba‘zan Halil Bey mülkü ve bir tarafı tarîk-i âm ile mahdûd 
üç bâb tahtânî oda ve bi’r-i mâ ve zât eşcâr-ı müsmire ve gayr-ı müsmire bahçe-
yi müştemil mülk menzilimi cemî‘ tevâbi‘ ve levâhıkı ile müvekkilem mezbûre 
Sâime Hâtun’a yüz elli esedî guruşa tarafeynden îcâb ve kabûlü hâvî şart-ı müf-
sideden ârî bey‘-i bâtt-ı sahîh-i şer‘î ile bey‘ ve teslîm ol dahi minvâl-i muharrer 
üzre iştirâ ve tesellüm ve kabz ve kabûl eyledikden sonra semeni olan meblağ-ı 
mezbûr yüz elli esedî guruşu müvekkilem mezbûre Sâime Hâtun yedinden bi’t-
tamâm ve’l-kemâl ahz u kabz eyledim ba‘de’l-yevm menzil-i mahdûd-ı mezkûrda 
vechen mine’l-vücûh alâka ve medhalim kalmadı müvekkilem mezbûre Sâime 
Hâtun’un mülk-i müşterâsı olmuşdur keyfe mâ yeşâ’ mutasarrıfe olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Halîfe b. Abdullah, 
Mustafa Çelebi b. Mehmed, Osman Çelebi b. Mehmed ve gayruhüm.

336 [49a-3] Mehmed Çelebi b. Süleyman’ın evini Pertev Paşa Vakfı’na 
bey‘ bi’l-vefâ yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Çavuş Ka-
sım mahallesi sükkânından Mehmed Çelebi b. Süleyman Meclis-i şer‘-i şerîfde 
medîne-i mezbûrede merhûm Pertâb Paşa vakfı’na bi’l-fi‘l mütevellî olan işbu 
râfi‘atü’l-kitâb Mahmud Efendi b. Hasan tarafından ikrâr-ı âti’z-zikrin tasdîke 
vekîl-i sâbitü’l-vekâle Ahmed Çelebi b. Eyüb nâm kimesne mahzarında tav‘an 
ikrâr-ı tâm ve takrîr-i kelâm edip silk-i mülkümde münselik olup mahalle-i 
mezbûrede vâki‘ iki tarafdan Nalband Ali nâm kimesne mülkü ve iki tarafdan 
tarîk-i âm ile mahdûd fevkānî ve tahtânî üç bâb odaları ve sofa ve bi’r-i mâyı ve 
kenîfi ve eşcâr-ı müsmire ve gayr-ı müsmire bahçeyi müştemil mülk menzili-
mi cemî‘ tevâbi‘ ve levâhıkı ile mütevellî-i mezbûr Mahmud Efendi’ye yirmi kıt‘a 
esedî guruşa bi tarîki’l-istiğlâl bey‘ ve teslîm ol dahi vakf-ı mezbûr malıyla tarîk-i 
merkūm üzre iştirâ ve tesellüm ve kabûl eyleyip semeni olan meblağ-ı mezkûr yir-
mi guruşu mütevellî-i mezbûr Mahmud Efendi yedinden tamâmen ahz ve kabz 
eylediğimden sonra yine mütevellî-i mezbûr menzil-i mahdûd-ı mezkûru ba‘de’t-
tahliyyeti’ş-şer‘iyye ve’t-tekābuzi’l-mer‘î târih-i kitâb şehri gurresinden bir sene 
tamâmına değin iki guruş ücret ile bana îcâr ve teslîm ben dahi ber vech-i mu-
harrer istîcâr ve tesellüm ve kabûl eyledim dedikde gıbbe’t-tasdîki’ş-şer‘î vekîl-i 
mezbûr Ahmed Çelebi takrîr-i kelâm edip menzil-i merkūmun derkine ve ücret-i 
mersûmeye emr ve kabûlü hâviye kefâlet-i sahîha-i şer‘iyye ile kefîl oldum dedik-
de mâ cerâ bi’l-ibtigā ketb olundu.
Fi’l-yevmi’s-sâlis aşer li sene ihdâ ve tis‘în ve elf.
Şuhûdü’l-hâl: İsmail Efendi b. Resul, Halil b. Süleyman, Mehmed b. Yusuf, Meh-
med b. Eyüb ve gayruhüm.

337 [49a-4] Minton v. Kiro’nun bahçesini İstayko v. Velço’ya satması
Vilâyet-i Rumeli’de Filorina kazâsına tâbi‘ Varini? nâm karye ahâlîsinden Minton 
v. Kiro nâm zimmî meclis-i şer‘-i şerîfde işbu bâ‘isü’r-rakīm İstayko v. Velço nâm 
zimmî muvâcehesinde ikrâr ve takrîr-i kelâm edip silk-i mülk-i sahîhimde mün-
selik olup karye-i mezbûrede vâki‘ bir tarafı Boşko v. Minko bahçesi ve bir tarafı 
Piyo nâm zimmî bahçesi ve bir tarafı İstoyan v. Rayko zimmî bahçesi ve bir tarafı 
tarîk-i âm ile mahdûd zât-ı eşcâr-ı müsmire ve gayr-ı müsmire[yi] müştemil mülk 
bahçemi, cemî‘ tevâbi‘ ve levâhıkı ile mezbûr İstayko’ya dört yüz elli akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk eyleyip ol 
dahi minvâl-i muharrer üzre iştirâ ve temellük ve kabûl eyledikden sonra seme-
ni olan meblağ-ı mezbûr dört yüz elli akçeyi mezbûr İstayko yedinden tamâmen 
ahz ve kabz eyledim ba‘de’l-yevm zikr olunan bahçede alâka ve medhalim yokdur 
mezbûr İstayko’nun mülk-i müşterâsı olmuşdur keyfe mâ yeşâ’ mahallinde zabt ve 
tasarrufa mezbûr İstayko’yu taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’r-râbi‘ min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hasan b. Abdullah, Hüse-
yin b. Ali ve gayruhüm.









338 [49b-1] Totoş v. Dimo’nun evini Kosta v. Rado ile eşi 
Kasandra bt. Totoş’a satması
Havâss-ı Aliyye kazâsına tâbi‘ Avasya nâm karye ahâlîsinden Totoş v. Dimo nâm 
zimmî meclis-i şer‘-i şerîfde kendi tarafından asâlete ve zevcesi Kasandra bt. To-
toş nâm nasrâniyye tarafından ikrâr-ı âti’l-beyânı tasdîke vekîl olup hasm-ı câhid 
muvâcehesinde İskerlet v. Riga ve Todori v. Panayot nâm zimmîler şehâdetleri 
ile şer‘an vekâleti sâbite olan işbu bâ‘isü’r-rakīm Kosta v. Rado nâm zimmî 
muvâcehesinde ikrâr ve takrîr-i kelâm edip silk-i mülk-i sahîhimde münselik 
olup karye-i mezbûrede vâki‘ bir tarafı Nikola zimmî mülkü ve bir tarafı İsker-
let v. Riga zimmî mülkü ve bir tarafı Kostantin v. Yorgo zimmî mülkü ve bir ta-
rafı tarîk-i âm ile mahdûd bir bâb fevkānî oda ve bir mahzen ve havluyu müş-
temil mülk menzilimi cemî‘ tevâbi‘ ve levâhıkı ile ale’l-iştirâki’s-seviy otuz esedî 
guruşa mezbûr Kosta ile zevcesi müvekkile-i mezbûre Kasandra’ya tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip anlar dahi 
ale’l-iştirâki’s-seviy iştirâ ve tesellüm ve kabz eylediklerinden sonra semeni olan 
meblağ-ı mezbûr otuz esedî yedlerinden bi’t-tamâm ahz ve kabz eyledim ba‘de’l-
yevm menzil-i mahdûd-ı mezkûrda alâka ve medhalim yokdur mezbûr Kosta ile 
zevcesi müvekkile-i mezbûre Kasandra’nın ale’l-iştirâki’s-seviy mülk-i müşterâları 
olmuşdur keyfe mâ yeşâ’ mutasarrıf olsunlar dediğinde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Saferi’l-hayr sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Mahmud, Mehmed b. Eyüb, Ali b. Ab-
dullah, İskerlet [v.] Riga, Zoto [v.] Celeb, Todori [v.] Panayot, Yanaki [v.] Kara, Ni-
kola [v.] Mis?, Nikola [v.] Abacı, İstoyan [v.] Yorgos.

339 [49b-2] Totoş v. Dimo’nun evini Lisaro bt. Totoş ile eşi Kostantin 
v. Dimitri’ye satması
Havâss-ı Aliyye kazâsına tâbi‘ Avasya nâm karye ahâlîsinden Totoş v. Dimo nâm 
zimmî meclis-i şer‘-i şerîfde kendi tarafından asâleten ve zevcesi Lisaro bt. To-
toş nasrâniyye tarafından ikrâr-ı âti’l-beyânı tasdîke vekîl olup hasm-ı câhid 
muvâcehesinde İskerlet v. Riga ve Todori v. Panayot nâm zimmîler şehâdetleri ile 
şer‘an vekâleti sâbite olan işbu bâ‘isetü’r-rakīm Kostantin v. Dimitri nâm zimmî 
muvâcehesinde ikrâr ve takrîr edip silk-i mülk-i sahîhimde münselik olup karye-i 
mezbûrede vâki‘ bir tarafı İstamo nâm zimmî mülkü ve bir tarafı İskerlet nâm 
zimmî mülkü ve bir tarafı Totoş nâm zimmî mülkü ve bir tarafı Kostantin nâm 
zimmî mülkü ile mahdûd bir bâb fevkānî sundurma ve bir mikdâr havluyu müş-
temil mülk menzilimi cemî‘ tevâbi‘ ve levâhıkı ile ale’l-iştirâki’s-seviy yirmi beş 
esedî guruşa mezbûr Kostantin ile zevcesi müvekkile-i mezbûre Lisaro’ya tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip anlar 
dahi ale’l-iştirâki’s-seviy iştirâ ve tesellüm ve kabz eylediklerinden sonra semeni 
olan meblağ-ı mezbûr yirmi beş esedî guruşu yedlerinden bi’t-tamâm ahz ve kabz 
eyledim ba‘de’l-yevm menzil-i mahdûd-ı mezkûrda alâka ve medhalim yokdur, 
mezbûr Kostantin ile zevcesi müvekkile-i mezbûre Lisaro’nun ale’l-iştirâki’s-seviy 
mülk-i müşterâları olmuşdur keyfe mâ yeşâ’ mutasarrıf olsunlar dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene ihdâ ve tis‘în ve elf.
Şuhûdü’l-hâl: Es-Sâbikūn.

340 [49b-3] Lisaro bt. Totoş ve eşi Kostantin v. Dimitri’nin mülk 
menzillerini Kosta v. Rado’ya satmaları
Havâss-ı Aliyye kazâsına tâbi‘ Avasya nâm karye sükkânından kendi tarafından 
asâleten ve zevcesi Lisaro bt. Totoş nâm nasrâniyye tarafından bey‘-i âti’l-beyânı 
ikrâra vekîl olup hasm-ı câhid muvâcehesinde İskerlet v. Riga ve Todori v. Pana-
yot nâm zimmîler şehâdetleri ile şer‘an vekâleti sâbite olan Kostantin v. Dimitri 
nâm zimmî bi’l-asâle ve bi’l-vekâle meclis-i şer‘-i şerîfde işbu bâ‘isü’r-rakīm Kos-
ta v. Rado nâm zimmî muvâcehesinde ikrâr ve takrîr-i kelâm edip ale’l-iştirâki’s-
seviy silk-i mülk-i sahîhimde münselik olup karye-i mezbûrede vâki‘ bir tarafı İs-
tamo nâm zimmî mülkü ve bir tarafı İskerlet nâm zimmî mülkü ve bir tarafı Totoş 
nâm ve bir tarafı tarîk-i âm ile mahdûd bir bâb fevkānî sundurma ve bir mikdâr 
havluyu müştemil mülk menzilimizi cemî‘ tevâbi‘ ve levâhıkı ile mezbûr Kosta’ya 
elli beş esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm ol dahi minvâl-i muharrer üzre iştirâ ve tesellüm ve kabz ve kabûl 
eyledikden sonra semeni olan meblağ-ı mezbûr elli beş esedî guruşu bi’l-asâle ve 
bi’l-vekâle mezbûr Kosta yedinden bi’t-tamâm ahz ve kabz eyledik ba‘de’l-yevm 
menzil-i mahdûd-ı mezkûrda vechen mine’l-vücûh alâka ve medhalim kalmadı 
müşterî-i mezbûr Kosta’nın mülk-i müşterâsı olmuşdur keyfe mâ yeşâ’ mutasarrıf 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene ihdâ ve tis‘în ve elf.
Şuhûdü’l-hâl: Es-Sâbikūn.

341 [50a-1] Ölü bulunan Mehmed b. Abdullah’ın cesedinin 
muayene edilmesi
Bi’l-fi‘l hâssa su nâzırı olan umdetü’l-emâsil ve’l-akrân Mehmed Ağa b. Abdül-
mennân tarafından Havâss-ı Aliyye kazâsında vâki‘ merhûm ve mağfûrun-leh 
Sultan Selim Hân hazretleri binâ buyurdukları su yollarına vakf ettikleri on iki 
aded kurânın subaşısı olan işbu râfi‘ü’l-kitâb Ahmed Bey b. Mustafa nâm kimesne 
ile zikri âtî maktûlün er karındaşı Süleyman b. Abdullah meclis-i şer‘-i şerîfe gelip 
her biri takrîr-i kelâm ve ta‘bîr ani’l-merâm edip târih-i kitâbdan beş gün mukad-
dem kurâ-yı mezkûreden Çiftalan ve Ayvad nâm karyeler beyninde Kestanederesi 
demekle ma‘rûf derede sâlifü’z-zikr Çiftalan karyesi sükkânından Mehmed b. Ab-
dullah nâm kimesne köm[ü]r yakmak için ağaç kat‘ ederken hâlâ maktûl bulun-
mağın keşf olunup defn olunmak bâbında vârid olan buyruldu-yı şerîf mûcebince 
kıbel-i şer‘den üzerine varılıp ba‘de’n-nazar vâki‘ hâl ketb ve terkīm olunmak 
matlûbumuzdur deyû yedlerinde olan fermân-ı şerîfi ibrâz eylelediklerinde 
imtisâlen-leh savb-ı şer‘-i hatîrden mevlânâ Mehmed Efendi b. Ahmed irsâl olu-
nup ol dahi zeyl-i vesîkada muharrerü’l-esâmî müslimîn ile maktûl-i mezbûrun 
üzerine varıp keşf ve nazar eylelediklerinde başında bir iki yerde balta darbı oldu-
ğundan mâ‘adâ zebh olunmuş bulunduğunu mu‘âyene ve müşâhede eyleledikle-
rinde husûs-ı mezkûru mevlânâ-yı mezbûr mahallinde tahrîr ba‘dehû ma‘an irsâl 
olunan Ali [b.] Abdullah ile meclis-i şer‘a gelip alâ vukū‘ihi inhâ ve takrîr etmeğin 
mâ cerâ bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene ihdâ ve tis‘în ve elf.
Şuhûdü’l-hâl: İbrahim b. Abdullah, Hüseyin b. Ali, Osman b. Mustafa, Osman 
Ağa b. Abdullah, Ömer Beşe b. Derviş, Ali b. Sinan el-İmâm, İbrahim b. Mustafa, 
Osman b. Mustafa ve gayruhüm.

342 [50a-2, Arapça] Sâliha bt. Mustafa’nın muhâlaa yoluyla boşandığı
İşbu mazmûnunda muhâla‘adan bahseden sahîh ve şer‘î bir hüccetdir. Medîne-i 
Hazret-i Ebî Eyyûb el-Ensârî ma hal lâ tın dan Takyecibaşı mahallesinde sâkine olan 
Sâliha bt. Mustafa nâm hâtun meclis-i şer‘-i şerîf ve mahfil-i dîn-i münîfde -el-masûn 
ani’t-tağyîr ve’t-tahrîf- hâmil-i hâze’l-kitâb İbrahim b. Receb nâm zevci ile muhâla‘a 
yapdı. Zevc-i mezbûr da nikâhında ta‘ahhüd ettiği râyicü’l-vakt üç bin akçe mehr-i 
müecceli beynlerinde ma‘lûm ve mu‘ayyen olan iddet nafakası ve me’ûnet-i süknâsı 
zevcesi üzerine olmak üzre zevce-i merkūme ile muhâla‘a yapdı. Zevce-i mezbûre 
bu sûretle yeni bir nikâh yapılmadan ve mehir ödenmeden helâl olmayacak şekilde 
zevc-i merkūmundan ayrılmış oldu. Sonra her biri cemî‘ de‘âvî, mütâlebât, eymân 
ve muhâsamâtdan umûmen, zevciyyetle alâkalı da‘vâdan  husûsen yek diğerinin 
zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’l-ışrîn min Saferi’l-hayr sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hasan b. 
Abdullah ve gayruhüm









343 [50a-3] Şahbaz Bey b. Abdullah’ın ev ve tarlalarını Hacı Hüseyin 
b. Abdünnebi’ye satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Süley-
man Subaşı mahallesinde sâkin Şahbaz Bey b. Abdullah nâm kimesne meclis-i 
şer‘-i şerîfde işbu râfi‘ü’l-kitâb el-Hâc Hüseyin b. Abdünnebi mahzarında ikrâr ve 
takrîr-i kelâm edip silk-i mülkümde münselik olup medîne-i mezbûreye tâbi‘ Ça-
talca nâhiyesinde Sivas nâm karyede vâki‘ etrâf-ı erba‘ası tarîk-i âm ile mahdûd 
bir bâb fevkānî oda ve bir bâb tahtânî oda ve iki bi’r-i mâ ve havluyu ve beş dib ce-
viz ağacını müştemil mülk menzilimi cemî‘ tevâbi‘ ve levâhıkı ile mezbûr el-Hâc 
Hüseyin’e iki bin dört yüz fıddî râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ol dahi minvâl-i muharrer üzre 
iştirâ ve tesellüm ve kabz ve kabûl eyledikden sonra yine tefvîz-i âtî sudûruna de-
ğin taht-ı tasarrufumda olup karye-i mezbûre sınırı dâhilinde vâki‘ her birinin 
hudûdu beynimizde ma‘lûm tahmînen on keyl tohum istî‘âb eder iki kıt‘a tar-
lalarımın hakk-ı tasarruflarını bi izni’l-mütevellî mezbûr el-Hâc Hüseyin’e dört 
yüz akçe bedel mukābelesinde tefvîz bi’l-ferâğ edip ol dahi tefevvuz ve kabûl ey-
ledikden sonra semen-i mezbûr ile bedel-i merkūm cem‘an üç bin akçeyi mezbûr 
el-Hâc Hüseyin yedinden bi’t-tamâm ahz ve kabz eyledim ba‘de’l-yevm menzil-i 
mahdûd-ı mezkûrede alâka ve medhalim yokdur, mezbûr el-Hâc Hüseyin’in 
mülk-i müşterâsı ve arâzi-i merkūme dâhil-i taht-ı tasarrufu olmuşdur keyfe mâ 
yeşâ’ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ aşer min Saferi’l-hayr li sene ihdâ ve tis‘în elf.
Şuhûdü’l-hâl: Mehmed Bey b. Ahmed, Hüseyin Çelebi b. Ali, Hacı Osman b. Meh-
med, ve gayruhüm.

344 [50a-4] Sâlih Beşe b. Mehmed’in evini Selâmi Vakfı’na istiğlâl 
yoluyla satması
Mahmiye-i İstanbul hısnı ebvâbından Edirnekapısı dâhilinde Çakır Ağa mahalle-
sinde sâkin Sâlih Beşe b. Mehmed nâm kimesne meclis-i şer‘-i şerîfde medîne-i 
Hazret-i Ebî Eyyûb el-Ensârî -radiye anhu Rabbühü’l-Bârî-’de vâki‘ merhûm Meh-
med Bey es-Selâmi vakfı’na berât-ı âlîşân ile bi’l-fi‘l mütevellî olan işbu râfi‘ü’l-
kitâb Abdullah Efendi b. Ahmed mahzarında tâyi‘an ikrâr-ı tâm ve takrîr-i kelâm 
edip silk-i mülkümde münselik olup mahalle-i mezbûrda vâki‘ bir tarafı Afîfe 
Hâtun bt. Mehmed mülkü ve bir tarafı Mehmed Efendi mülkü ve bir tarafı Mey-
dancı Dimitri nâm zimmî mülkü ve bir tarafı tarîk-i âm ile mahdûd hâriciyye ve 
dâhiliyyede büyût-ı adîdeyi ve bahçeyi müştemil mülk menzilimi cemî‘ tevâbi‘ ve 
levâhıkı ile mütevellî-i mezbûr Abdullah Efendi’ye bi tarîki’l-istiğlâl üç yüz elli 
kıt‘a esedî guruşa bey‘ ve teslîm ol dahi ber vech-i muharrer vakf-ı mezkûr ma-
lıyla tarîk-i merkūm üzre iştirâ ve tesellüm ve kabz ve kabûl eyleyip semeni olan 
meblağ-ı mezbûr üç yüz elli esedî guruşu mütevellî-i mezbûr Abdullah Efendi 
yedinden bi’t-tamâm ahz ve kabz eylediğimden sonra yine mütevellî-i mezbûr 
Abdullah Efendi menzil-i mahdûd-ı mezkûru ba‘de’t-tahliyyeti’ş-şer‘iyye ve’t-
tekābuzi’l-mer‘î târih-i kitâb senesi Cumâdelûlâ gurresinden bir sene tamâmına 
değin elli iki buçuk esedî guruş ücret ile bana îcâr ve teslîm ben dahi minvâl-i 
muharrer üzre istîcâr ve tesellüm ve kabûl eyledim dedikde gıbbe’t-tasdîki’ş-
şer‘î medîne-i mezbûrda [50b] Câmi‘-i Kebîr mahallesinde sâkin İbrahim Beşe 
b. İsa nâm kimesne mütevellî-i mezbûr mahzarında takrîr-i kelâm edip menzil-i 
mezkûrun derkine ve ücret-i mersûmesine ve meblağ-ı mezbûr üç yüz elli guruşa 
emr ve kabûlü hâviye kefâlet-i sahîha-i şer‘iyye ile kefîl oldum dedikde mâ vaka‘a 
bi’t-taleb ketb olundu.
Fi’l-yevmi’t-tâsi‘ aşer min Saferi’l-hayr li sene ihdâ ve tis‘în ve elf.
Şuhûdü’l-hâl: Yusuf Usta b. Ali, İbrahim Beşe b. Mehmed, Ahmed b. Hasan, Ali b. 
Durmuş, Ali b. Abdullah ve gayruhüm mine’l-hâzırîn.

345 [50b-1] Veli b. İskender’in vârislerinin miras evini Mehmed 
b. Bâli’ye satmaları
Fi’l-asl vilâyet-i Rumeli’nde Tırnova kazâsına tâbi‘ Burunlu nâm karye sükkânından 
olup medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Aş-
çıbaşı mahallesinde sâkin iken bundan akdem fevt olan Veli Bey b. İskender’in 
verâseti zevce-i metrûkesi Cenâne bt. Abdullah ile sulbî kebîr oğlu Mehmed’e 
ve sulbî sagīr oğlu Mustafa’ya ve sulbiye sagīre kızı Fâtıma’ya münhasıra olduğu 
şer‘an zâhir ve müte‘ayyin oldukdan sonra mezbûr Mehmed asâleten ve sagīrân-ı 
mezbûrân Mustafa ve Fâtıma’nın tesviye-i umûrları için kıbel-i şer‘-i hatîrden 
mansûb vasîleri ve merkūme Cenâne tarafından husûs-ı âti’l-beyâna vekîl olup 
hasm-ı câhid-i şer‘î mahzarında ber nehc-i şer‘î ve tarîk-i mer‘î üzre şer‘an vekâleti 
olan Mustafa Bey b. Abdullah nâm kimesne vekâleten meclis-i şer‘-i şerîfde işbu 
râfi‘atü’l-kitâb el-Hâc Mehmed b. Bâli mahzarında her biri bi’l-asâle ve bi’l-vekâle 
ve bi’l-vesâye ikrâr-ı tâm ve takrîr-i kelâm edip mahalle-i mezbûrede vâki‘ bir ta-
rafdan Taşçı el-Hâc Kasım vakfı olup Ömer Efendi b. İvaz tasarrufunda olan men-
zil ve bir tarafdan Tâbende kızı mülkü ve iki tarafdan tarîk-i âm ile mahdûd olup 
dâhiliyyesi iki bâb fevkānî oda ve iki köşk ve bir kiler ve bir matbah ve bir tahtânî 
odayı ve iki bi’r-i mâyı ve bir sofayı ve dehliz ve kenîfi ve mescid mukābelesinde 
iki bâb tahtânî ve fevkānî odaları ve bir sofayı ve dehlizi ve kuyuyu ve hâriciyyesi 
iki bâb fevkānî odayı ve altında ahırı ve bahçeyi ve köşkü ve kenîfi ve odunluk ve 
samanlığı müştemil menzil müteveffâ-yı mezbûrun mülkü olup ba‘de vefâtihî ir-
sen verese-i merkūmeye isâbet ve intikāl edip lâkin menzil-i mezkûrun hâsılı har-
cına vefâ etmeyip semen-i misli ile âhara bey‘ ve semeni istirbâh olunmak sagīrân-ı 
mezbûrân hakkında her vechile enfa‘ ve evlâ olmağla menzil-i mezkûr sûk-ı 
sultânîde bundan akdem kirâren ve mirâren nidâ ve müzâyede olunup rağabât-ı 
nâs bi’l-külliye münkatı‘a oldukdan sonra mezbûr el-Hâc Mehmed Efendi’de elli 
bir bin beş yüz akçede hakk-ı karâr ile karâr edip ziyâde ile tâlib-i âhar zuhûr et-
memekle menzil-i merkūmu cemî‘ tevâbi‘ ve levâhıkı ile mezbûr el-Hâc Mehmed’e 
semeni misli olan meblağ-ı mezbûr elli bir bin beş yüz akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘iyye ile asâlet ve vekâlet ve vesâyetimiz ha-
sebiyle bey‘ ve teslîm ol dahi ber vech-i muharrer iştirâ ve tesellüm ve kabûl ey-
ledikden sonra semeni olan meblağ-ı mezkûr elli bir bin beş yüz akçeyi mezbûr 
el-Hâc Mehmed yedinden bi’t-tamâm ve’l-kemâl ahz ve kabz eyledik ba‘de’l-yevm 
menzil-i mahdûd-ı mezkûr mezbûr el-Hâc Mehmed’in mülk-i müşterâsıdır key-
fe mâ yeşâ’ ve yahtâr mutasarrıfe olsun dediklerinde gıbbe’t-tasdîki’ş-şer‘î vasî-i 
mezbûr Mustafa Bey i‘âdetü’l-kelâm edip sagīrân-ı mezbûrânın menzil-i mezkûrda 
olan hisse-i şer‘iyye-i irsiyyeleri hâsılı harcına vefâ etmemekle semen-i misli ile 
âhara bey‘ olunmak meşrû‘ olduğuna fetvâ-yı şerîfeyi ibrâz ve feth ve kırâat olun-
dukda Zeyd ve Amr sagīrlerin mülk menzilleri harâba teşerrüf olup hâsılı harcına 
vefâ etmemekle vasîleri Bekir menzil-i mezbûru semen-i misline âhara bey‘a kādir 
olur mu deyû istiftâ olundukda cevâb-ı bâ savâblarında olur deyû buyurulmağın 
mâ cerâ bi’t-taleb ketb olundu.
Fi’l-yevmi’t-tâsi‘ aşer min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed Efendi b. Davud, Ali Efendi b. Himmet el-İmâm, Musta-
fa Çelebi b. İsmail el-Müezzin, Mehmed Çelebi b. Veli, Ömer Çelebi b. Münif ve 
gayruhüm.

346 [50b-2] Ali b. Murad’ın Yedikule’deki evinden eşyalarını çalan 
Mehmed’in eşyaları iade etmesi
Mahmiye-i İstanbul’da Yedikule semtinde Bucak bağında sâkin işbu râfi‘ü’l-kitâb 
Ali b. Murad nâm kimesne vilâyet-i Rumeli’nde Sarıgöl kazâsına tâbi‘ Ermeno 
nâm karye ahâlîsinden olmağla zimmî iken ismi Duma v. Yano olup hâlâ şeref-i 
[İslâm] ile müşerref olmağın ismi Mehmed tesmiye olunan kimesneyi meclis-i 
şer‘a Hâssa bostancılarından Mehmed Haseki b. Hüseyin i‘ânetiyle ihzâr ve mah-
zarında takrîr-i kelâm ve ta‘bîr ani’l-merâm edip târih-i kitâbdan on beş gün mu-
kaddem zikr olunan Bucak bağında vâki‘ sâkin olduğum menzilim açılıp içinden 
hafiyyeten bir hurda incili bir çift küpe ve bir sîm sırça hâtem ve bir müsta‘mel 
al atlas kaftan ve bir top bez ve bir köhne tülbent gömlek ve bir bogasi kapama 
ve bir alaca peşkir ve bir kırmızı kadife terpûş ve bir pâreli bohça ve bir sîm ça-
kımı hâlâ mezbûr Mehmed yedinde buldum suâl olunup takrîri tahrîr ve eşyâ-i 
mezbûreyi bana teslîme tenbîh olunmak matlûbumdur dedikde gıbbe’s-suâl 
mezbûr Mehmed cevâbında fi’l-vâki‘ târih-i mezkûrda müdde‘î-i mezbûr Ali’nin 
sâkin olduğu menzilinin kapısın açıp âti’z-zikr eşyâ-i muharrere-i mezkûreyi ha-
fiyyeten ben ahz ve kabz eyledim deyû bi tav‘ihî ikrâr ve i‘tirâf ettikden sonra zikr 
olunan eşyâ-i mezbûreyi müdde‘î-i mezbûre teslîme mezbûr Mehmed’e tenbîh 
olundukdan sonra mezbûr Mehmed meclis-i mezbûrda zikri mürûr eden hur-
da incili bir çift küpe ve bir sîm sırça hâtem ve bir müsta‘mel al atlas kaftan ve 
bir top bez ve bir köhne tülbent gömlek ve bir bogasi kapama ve bir alaca peş-
kir ve bir kırmızı kadife terbuş ve bir pâreli bohça ve bir sîm çakımı bi’t-tamâm 
müdde‘î-i mezbûr Ali’ye teslîm ol dahi meclis-i mezbûrda ahz ve kabz etmeğin 
mâ cerâ bi’t-taleb ketb olundu.
Fi’l-yevmi’l-ışrîn min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin 
b. Ali.

347 [51a-1] Çukacı Hacı Şeyhi’nin çuha satışından kendisine borcu olan 
Abraham v. Mosi aleyhindeki alacak davasında sulh olması
Mahmiye-i İstanbul’da Dâye Hâtun-ı Atîk mahallesi sükkânından çukacı el-
Hâc Şeyhî b. Mehmed nâm kimesne meclis-i şer‘-i şerîfde mahrûse-i Galata 
müzâfâtından Ortaköy nâm karye ahâlîsinden Aragon cemâ‘atinden olan bâ‘isü’s-
sifr Abraham v. Mosi nâm Yahudi muvâcehesinde tav‘an ikrâr-ı tâm ve takrîr-i 
kelâm edip merkūm Abraham bundan akdem yedimden iştirâ ve kabz eyledi-
ği levn ve cins ve zirâ‘ı beynimizde ma‘lûm çuka bahâsından altı yüz kırk esedî 
guruş hakkımı merkūm Abraham’dan taleb eylediğimde ol dahi inkâr etmeğin 
ben dahi müdde‘âmı isbât sadedinde iken beynimizde muslihûn tavassut edip 
meblağ-ı mezbûr altı yüz kırk esedî guruş da‘vâsından beni mersûm Abraham ile 
beş bin iki yüz beş akçe üzerine inşâ-i akd-i sulh eylelediklerinde ben dahi sulh-ı 
mezbûru kabûl ve bedel-i sulh olan meblağ-ı mezbûr beş bin iki yüz yetmiş akçe-
yi merkūm Abraham yedinden bi’t-tamâm ve’l-kemâl ahz ve kabz edip meblağ-ı 
mezbûr altı yüz kırk esedî guruşa müte‘allika âmme-i da‘vâ ve mütâlebâtdan 
mesfûr Abraham’ın zimmetini ibrâ ve iskāt eyledim dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene ihdâ ve tis‘în ve elf.
Şuhûdü’l-hâl: Hasan Efendi b. Mehmed, Receb Halîfe b. Mustafa, Ahmed Çelebi b. 
Abdullah, Mehmed Çelebi b. Abdullah ve gayruhüm.









348 [51a-2] Seyyid Mustafa Çavuş’un Hüseyin Dede Vakfı’na ait evi 
Âişe bt. Mehmed’in haksız yere tasarruf ettiği yolundaki 
iddiasının reddedildiği
Bu hüccet-i sahîha-i şer‘iyye efendimiz Şaban Efendi hazretlerinin imzâ-yı 
şerîfleriyledir.
Mahmiye-i İstanbul’da Karagümrük kurbunda sâkin es-Seyyid Mustafa Çavuş 
b. es-Seyyid ( ) meclis-i şer‘de zikri âtî vakıf menzile meşrûtiyyet üzre vâzı‘atü’l-
yed olan bâ‘isetü’l-kitâb Âişe bt. Mehmed nâm hâtun mahzarında üzerine 
da‘vâ ve takrîr-i kelâm edip mahmiye-i mezbûre hısnı ebvâbından Edirneka-
pısı hâricinde merhûm Hüseyin Dede b. Abdullah’ın vakfı olup iki tarafdan 
mekābir-i müslimîn ve iki tarafdan tarîk-i âm ile mahdûd bir bâb fevkānî ve iki 
bâb tahtânî odaları ve bir sundurmayı ve zât eşcâr-ı müsmire ve gayr-ı müsmire 
bahçeyi müştemil menzili vâkıf-ı mezbûr Hüseyin Dede dokuz yüz otuz bir se-
nesi Şa‘bâni’l-mu‘azzamı evâhirinde vakf-ı sahîh-i şer‘î ile vakf edip süknâsını 
evvelâ kendi nefsine ba‘de’l-vefât sulbiye kızı Mihri ile zevci Ahmed b. Hamza’ya, 
ba‘dehümâ evlâdına ve evlâd-ı evlâd-ı evlâdına, ba‘de’l-inkırâz sâdât-ı kirâmdan 
bir recül-i sâliha şart ve ta‘yîn etmeğin hâlâ evlâd-ı vâkıf münkariz olup menzil-i 
mahdûd-ı mezkûrun süknâsı mahlûl olmağın merkūme Âişe evlâd-ı vâkıf-ı 
mezbûrdan olmak zu‘muyla menzil-i mahdûd-ı mezkûra bi gayri hakkın zabt 
ve tasarruf eder suâl olunup vakfiye-i ma‘mûlün-bihâsında ta‘yîn ve tasrîh olun-
duğu üzre süknâ-yı menzil-i mahdûd-ı mezkûr bana tevcîh olunmağla mezbûre 
Âişe’nin kasr-ı yedine tenbîh olunması matlûbumdur dedikde gıbbe’s-suâl 
mezbûr Âişe cevâbında fi’l-vâki‘ vâkıf-ı mezbûr Hüseyin Dede ber vech-i mu-
harrer târih-i mezkûrda menzil-i mahdûd-ı mezkûrun süknâsını evvelâ kendi 
nefsine ba‘de’l-vefât sulbiye kızı Mihri ile zevci Ahmed b. Hamza’ya ba‘dehümâ 
evlâd-ı evlâd-ı evlâdına, ba‘de’l-inkırâz sâdât-ı kirâmdan bir recül-i sâliha şart 
ve ta‘yîn edip hâlâ ben evlâd-ı vâkıfdan olmağın menzil-i mahdûd-ı mezkûrun 
süknâsı hakk-ı meşrûtam olduğuna binâen menzil-i mahdûd-ı mezkûra vaz‘-ı 
yed ederim deyicek isre’l-istintâk ve akībe’l-inkâr, mezbûre Âişe’den takrîrine 
mutâbık beyyine taleb olundukda udûl-i müslimînden olup medîne-i Hazret-i 
Ebî Eyyûb el-Ensârî -radiye anhu Rabbühü’l-Bârî- ma hal lâ tın dan Mehmed 
Bey mahallesi sâkinlerinden müsin ve ihtiyâr olan taşçı İbrahim Beşe b. İsma-
il ve taşçı Yusuf Beşe b. el-Hâc Ahmed nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka mezbûre Âişe ber vech-i 
muharrer vâkıf-ı mezbûr Hüseyin Dede’nin sulbiye kızı Mihri’nin sadriye kızı 
Hatice’nin sadriye oğlu Mehmed’in sulbiye kızı mezbûre Âişe’dir biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylelediklerinde şâhidân-ı mezbûrân sâkin oldukları mahalleden tezkiyye için 
küttâb-ı mahkeme-i şerîfeden mevlânâ Mehmed Efendi b. Ahmed ve Muhzır 
Hasan b. Abdullah irsâl olunup anlar dahi şâhidân-ı mezbûrânın zikr olunan 
Mehmed Bey mahallesine müdde‘î-i mezbûr es-Seyyid Mustafa Çavuş ile va-
rıp ahâlîsinden el-Hâc Mustafa b. Habib el-Müezzin ve Ahmed Bâli ve Eyüb 
b. Ali ve Mehmed b. İbrahim ve Hasan b. Mustafa ve Hüseyin b. Osman ve 
Mehmed b. Abdullah ve Mustafa b. Hanefi ve Mustafa b. Hüseyin ve Ali b. Na-
suh ve Hüseyin b. Hasan ve Murtaza b. Bâli ve Ahmed Bâli nâm kimesneler-
den tezkiyye eylelediklerinde mezbûrlar adl ve kabûlü’ş-şehâdedir, üzerimize 
şehâdet dahi eyleseler kabûl ederiz deyû her biri alâ tarîki’ş-şehâde haber ver-
lediklerinde mevlânâ-yı mezbûr mahallinde tahrîr ba‘dehû meclis-i şer‘a gelip 
vukū‘u üzre inhâ ve takrîr ettiklerinde mûcebiyle müdde‘î-i mezbûr es-Seyyid 
Mustafa Çavuş menzil-i mahdûd-ı mezkûra müte‘allik merkūme Âişe’ye bî-vech 
mu‘ârazadan men‘ birle mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene ihdâ ve tis‘în ve elf.
Şuhûdü’l-hâl: Mefharü’l-kuzât Musa Efendi b. Ahmed el-Kadı bi Karahisâr-ı Şarkī 
muvakkaten, mefharü’l-müderrisîn Osman Efendi el-Eyyûbî, Osman Çavuş b. 
Ahmed, Ramazan b. Mustafa, Mehmed b. Eyüb, Mehmed b. Mahmud ve gayru-
hüm.

349 [51b-1] İrfan bt. Abdullah’ın vefat eden eşi Mehmed b. Mehmed’de 
alacağı olduğu
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Otakçı-
başı mahallesinde sâkin iken bundan akdem fevt olan Mehmed b. Mehmed’in 
verâseti zevce-i metrûkesi İrfan bt. Abdullah ve sulbiye sagīre kızı Ümmühâni ve 
vâlidesi Cenâne bt. Abdullah ve li ebeveyn kız karındaşı diğer Ümmühâni nâm 
hâtunlara münhasıra olduğu şer‘an zâhir ve müte‘ayyin oldukdan sonra işbu 
râfi‘atü’l-kitâb mezbûre İrfan Hâtun meclis-i şer‘-i hatîr-i lâzımü’t-teşrîfde sagīre-i 
mezbûrenin tesviye-i umûru için kıbel-i şer‘den mansûbe vasîsi olup tereke-i 
müteveffâ-yı mezbûra vâzı‘atü’l-yed olan mezbûre diğer Ümmühâni Hâtun mah-
zarında üzerine da‘vâ ve takrîr-i kelâm edip zevcim müteveffâ-yı mezbûr Mehmed 
zimmetinde cihet-i karz-ı şer‘îden iki yüz elli esedî guruş hakkım olmağın zev-
cim müteveffâ-yı mezbûr hâl-i hayâtında huzûr-ı müslimînde meblağ-ı mezbûr 
iki yüz elli esedî guruş bana deyni olduğunu ikrâr ve işhâd edip yedime bin sek-
sen dört senesi Cumâdelûlâsı’nın yirmi beşinci günü kendi hatmini hâvî deyn 
temessükü dahi vermişdi hâlâ meblağ-ı mezbûr iki yüz elli esedî guruş tereke-i 
müteveffâ-yı mezbûrdan taleb eylerim suâl olunup alıverilmesi matlûbumdur de-
dikde gıbbe’s-suâl ve akībe’l-inkâr müdde‘iyye-i mezbûreden da‘vâsına mutâbık 
beyyine taleb olundukda udûl-i ricâlden olup mahalle-i mezbûre sükkânından 
Mehmed Efendi b. İbrahim el-İmâm ve Ahmed b. Receb ve Mustafa Çelebi b. Ca-
fer nâm kimesneler li ecli’ş-şehâde meclis-i şer‘a hâzırûn olup istişhâd olunduk-
larında fi’l-vâki‘ müteveffâ-yı mezbûr Mehmed hâl-i hayâtında zevcem mezbûre 
İrfan Hâtun’a cihet-i karz-ı şer‘îden zimmetimde iki yüz elli esedî guruş lâzımü’l-
edâ deynim vardır deyû ikrâr ve bizi işhâd ettikden sonra bin seksen dört sene-
si Cumâdelûlâsı’nın yirmi beşinci günü kendi hatmini hâvî zevcesi mezbûr İr-
fan Hâtun yedine temessük dahi vermişdi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylelediklerinde ba‘de’t-
ta‘dîl ve’t-tezkiyye şehâdetleri makbûle oldukdan sonra mezbûr İrfan Hâtun 
meblağ-ı mezbûr iki yüz elli esedî guruşu zevci müteveffâ-yı mezbûr Mehmed’den 
hâl-i hayâtında küllen ve ba‘zan ahz ve istîfâ veya turuk-ı şer‘iyyeden bir vechi-
le zevci müteveffâ-yı mezbûrun zimmetini ibrâ eylemediğine mezbûre İrfan 
Hâtun’a yemîn teklîf olundukda ol dahi bi hasebi’l-mes’ûl yemîn billâhi’l-aliyyi’l-
azîm etmeğin mûcebiyle meblağ-ı mezbûr iki yüz elli esedî guruşu müteveffâ-
yı mezbûrun terekesinden müdde‘iyye-i mezbûre İrfan Hâtun’a edâ ve teslîme 
vasiyye-i mezbûre diğer Ümmühâni Hâtun’a tenbîh birle mâ vaka‘a bi’t-taleb ketb 
olundu.
Fi’s-sâbi‘ aşer min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed Çelebi b. Veli, Yusuf b. Abdullah, Muharrem Bey b. Der-
viş, Hasan b. Ali ve gayruhüm.

350 [51b-2] Mehmed b. Mehmed’in küçük kızı Ümmühani’ye halası 
Ümmühani’nin vasî tayini
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Otakçı-
başı mahallesinde sâkin iken bundan akdem fevt olan Mehmed b. Mehmed’in 
sulbiye sagīre kızı Ümmühâni’ye babası müteveffâ-yı mezbûrdan bi hasebi’ş-şer‘î 
isâbet ve intikāl eden emvâlini zabta vasî olmayıp bir vasî nasb ve ta‘yîn olunmak 
lâzım ve mühim olmağın sagīre-i mezbûrenin ammesi ve müteveffâ-yı mezbûrun 
li ebeveyn kız karındaşı işbu bâ‘isetü’l-kitâb Ümmühâni bt. Mehmed nâm hâtun 
vesâyet-i mezbûreye lâyık ve mahal ve müstahıkka olduğunu sikāt ihbâr etmeğin 
hâkim-i muvakki‘-i sadr-ı kitâb tûbâ-leh ve hüsnü me’âb hazretleri dahi sagīre-i 
mezbûrenin tesviye-i umûru için mezbûre diğer Ümmühâni Hâtun’u vasî nasb ve 
ta‘yîn edip ol dahi vesâyet-i mezbûreyi kabûl ve merâsimini edâya müte‘ahhide ol-
mağın mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Saferi’l-hayr sene ihdâ ve tis‘în ve elf.
Şuhûdü’l-hâl: Mehmed Çelebi b. Veli, Yusuf b. Abdullah, Muharrem Bey b. Derviş, 
Hasan b. Ali, Halil b. Mehmed.









351 [51b-3] Noksan hüccet
&lt;&lt;Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Otak-
çıbaşı mahallesinde sâkin iken bundan akdem fevt olan Mehmed b. Mehmed’in 
verâseti zevce-i metrûkesi İrfan bt. Abdullah ve sulbiye sagīre kızı Ümmühâni ve 
vâlidesi Cenâne Hâtun bt. Abdullah ve li ebeveyn kız karındaşı diğer Ümmühâni. 
Beyaz sahh&gt;&gt;

352 [52a-1] Âişe bt. Ömer’in evini Evlice Baba Vakfı’na istiğlâl 
yoluyla satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal-
lâ tın dan İslâm Bey mahallesinde sâkinelerinden Âişe bt. Ömer nâm hâtun 
meclis-i şer‘-i hatîr lâzımü’t-tevkīrde medîne-i mezbûrede Evlice Baba vakfı’na 
bi’l-fi‘l mütevellî olan işbu râfi‘atü’l-kitâb Mustafa Çelebi b. Mehmed mahza-
rında bi tav‘ihî ikrâr-ı tâm ve takrîr-i kelâm edip silk-i mülkümde münselik 
olup sâlifü’z-zikr İslâm Bey mahallesinde vâki‘ bir tarafdan Kâtib Mehmed Ağa 
bahçesi ve bir tarafdan Mehmed Beşe mülkü ve bir tarafdan mescid cidârıbir tarafdan tarîk-i âm ile mahdûd mülk menzilimi cemî‘ tevâbi‘ ve levâhıkıyla 
mütevellî-i mezbûr Mustafa Çelebi’ye on beş kıt‘a esedî guruşa bi tarîki’l-
istiğlâl bey‘ ve teslîm ol dahi vakf-ı mezkûr malıyla tarîk-i merkūm üzerinde 
iştirâ ve tesellüm ve kabûl eyleyip semeni olan meblağ-ı mastûr on beş guru-
şu mütevellî-i mezbûr yedinden tamâmen ahz ve kabz eyledikden sonra yine 
mütevellî-i mezbûr menzil-i mahdûd-ı mezkûru ba‘de’t-tahliyyeti’ş-şer‘iyye ve’t-
tekābuzi’l-mer‘î bin doksan senesi Recebü’l-müreccebi gurresinden her senesi 
iki yüz yetmiş akçe ücret ile bana îcâr ve teslîm ben dahi vech-i muharrer üzre 
istîcâr ve tesellüm ve kabûl eyledim dedikde gıbbe’t-tasdîki’ş-şer‘î zikr olunan 
İslâm Bey mahallesi sükkânından Mustafa b. Maden nâm kimesne mütevellî-i 
mezbûr mahzarında takrîr-i kelâm edip menzil-i mezkûrun derkine ve meblağ-ı 
mezbûr on beş guruşa, ücret-i rüsûmeye emr ve kabûlü hâviye kefâlet-i sahîha 
ile kefîl ve zâmin oldum dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sâbi‘ aşer min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Efendi b. Abdullah, 
İbrahim Beşe b. Ahmed, Abdi Beşe b. Mehmed, Ahmed Çelebi b. Abdullah, Ab-
durrahman Beşe b. Derviş, Mehmed b. Mahmud, Hüseyin b. Ali.353 [52a-2] İbrahim Bey b. Ahmed’in evini Hatice bt. Abdullah’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Takyeci-
başı mahallesi sükkânından İbrahim Bey b. Ahmed nâm kimesne meclis-i şer‘-i 
şerîfde işbu râfi‘atü’l-kitâb Hatice bt. Abdullah nâm hâtunun sadrî kebîr oğlu ve 
tarafından husûs-ı âti’l-beyâna vekîli olup bimâ hüve tarîkü’s-sübût şer‘an vekâleti 
sâbite olan Abdurrahman Çelebi b. Abdi mahzarında tav‘an ikrâr-ı tâm ve takrîr-i 
kelâm edip akd-i âti’z-zikrin sudûruna değin silk-i mülk-i sahîhimde münse-
lik olup medîne-i mezbûrede Çavuş Kasım mahallesinde vâki‘ bir tarafı Saray-
lı Râbia Hâtun mülkü ve bir tarafı Züleyha bt. Abdullah mülkü ve bir tarafı Âişe 
bt. Ebûbekir mülkü ve bir tarafı tarîk-i âm ile mahdûd bir fevkānî ve bir tahtânî 
odaları ve dehlizi ve mezbûre Âişe ile müşterek bi’r-i mâyı ve bir mikdâr bahçe-
yi ve merkūme Züleyha tarafında arzen iki zirâ‘ ve tûlen menzil-i câ’î tûlü mikdârı 
damlalık ta‘bîr olunur arsa-i hâliye ve kenîfi müştemil menzilimi cemî‘ tevâbi‘ ve 
levâhıkı ile müvekkilem mezbûre Hatice Hâtun’a yüz yirmi dokuz kıt‘a esedî guru-
şa ve bir sülüs guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm ol dahi ber vech-i muharrer iştirâ ve tesellüm ve kabûl eyledikden 
sonra semeni olan meblağ-ı mezkûru müvekkilem mezbûrenin malından olmak 
üzre vekîl-i mezbûr Abdurrahman Çelebi yedinden bi’t-tamâm ahz ve kabz eyle-
dim ba‘de’l-yevm menzil-i mezkûr müvekkilem merkūmenin mülk-i müşterâsı ol-
muşdur keyfe mâ yeşâ’ mutasarrıfe olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene ihdâ ve tis‘în ve elf.
Şuhûdü’l-hâl: Abdülkādir b. Mustafa, Mehmed b. Musli, Mehmed b. Mustafa, Ha-
san b. Abdullah, ve gayruhüm.

354 [52a-3] Ahmed ve Süleyman b. Mehmed’in evlerini İbrahim 
b. Ahmed’e satmaları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sâkinlerinden Ahmed ve Süleyman b. Mehmed nâm ki-
mesneler meclis-i şer‘-i şerîf-i lâzımü’t-teşrîfde işbu râfi‘ü’l-kitâb İbrahim b. Ah-
med mahzarında ikrâr-ı tâm ve takrîr-i kelâm edip akd-i âti’z-zikrin sudûruna 
değin silk-i mülk-i sahîhimizde münselik olup mahalle-i mezbûrede vâki‘ bir ta-
rafdan iplikçi Mustafa Beşe mülkü ve bir tarafdan Çoban odaları demekle ma‘rûf 
Mehmed Efendi mülkü ve bir tarafdan Güzelce Ali Paşa kızı hanım tarafın-
da olan vakıf bostan ve bir tarafdan tarîk-i âm ile mahdûd iki bâb fevkānî ve üç 
bâb tahtânî odaları ve bi’r-i mâ ve dehlizi ve bahçeyi müştemil mülk menzilimi-
zi bi cümleti’t-tevâbi‘ ve’l-levâhık mezbûr İbrahim’e tarafeynden îcâb ve kabûlü 
hâvî şurût-ı müfsideden ârî bey‘-i bâtt-ı sahîh-i şer‘î ile üç yüz yirmi kıt‘a esedî 
guruşa bey‘ ve teslîm ol dahi vech-i muharrer üzre iştirâ ve tesellüm ve kabz ve 
kabûl eyledikden sonra semeni olan meblağ-ı mezbûr üç yüz yirmi esedî guruşu 
merkūm İbrahim yedinden bi’t-tamâm ve’l-kemâl ahz ve kabz eyledik min ba‘d 
menzil-i mahdûd-ı mezkûrda alâka ve medhalimiz kalmadı mezbûr İbrahim’in 
mülk-i müşterâsı olmuşdur keyfe mâ yeşâ’ mutasarrıf olsun dediklerinde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene ihdâ ve tis‘în ve elf.
Şuhûdü’l-hâl: Receb Efendi b. Yusuf el-İmâm, Mehmed b. Abdülaziz el-Müezzin, 
Ahmed Çelebi b. Ali, Ali b. Mehmed, Mehmed b. İbrahim ve gayruhüm.

355 [52b-1] Margarit v. Duka’nın vârislerinin miras bağ hisselerini 
Kiti v. Yorgi’ye satmaları
Havâss-ı Aliyye kazâsına tâbi‘ Küçükköy nâm karyede sâkin iken bundan ak-
dem mürd olan Margarit v. Duka nâm hâlikin verâseti zevce-i metrûkesi İşkere 
bt. Zafiro nâm nasrâniyye ile li ebeveyn er karındaşı Yanko ve kız karındaşı Za-
firo nâm nasrâniyyeye münhasıra olup tashîh-i mes’eleleri dört sehimden i‘tibâr 
olunup sihâm-ı mezkûreden bir sehmimerkūme İşkere’ye ve iki sehmimersûm 
Yanko’ya ve bir sehmidahi mersûm Zafiro’ya isâbet ve intikāl eylediği lede’ş-şer‘i’l-
mutahhar zâhir ve müte‘ayyin oldukdan sonra mersûm Yanko husûs-ı âti’l-beyâna 
kendi tarafından asâleten ve mersûme İşkere tarafından vekîl olup nehc-i şer‘î 
ve tarîk-i mer‘î üzre şer‘an vekâleti sâbite olmağın vekâleten mezbûr Zafiro tara-
fından dahi husûs-ı âti’l-beyâna vekîl olup Franko v. Yani ve Osto v. Dimo nâm 
zimmîler şehâdetleriyle şer‘an vekâleti olan sadrî kebîr oğlu Yani v. Kiro nâ[m] 
zimmî vekâleten meclis-i şer‘-i hatîr-i lâzımü’t-tevkīrde işbu râfi‘ü’r-rakīm Kiti v. 
Yorgi nâm zimmî muvâcehesinde her biri bi’l-asâle ve bi’l-vekâle ikrâr ve takrîr-i 
kelâm edip karye-i mezbûrede vâki‘ bir tarafdan Yorgoto bağı ve bir tarafdan dere 
ve bir tarafdan ba‘zan Paçarezo ve ba‘zan mersûm Yanko bağları ve bir tarafdan 
tarîk-i âm ile mahdûd tahmînen yedi dönüm bir kıt‘a bağ hâlik-i mezbûrun mül-
kü olup ba‘de helâkihî irsen bize intikāl etmekle biz dahi asâlet ve vekâletimiz 
hasebiyle sâlifü’z-zikr bağı merkūm Kiti’ye yüz kırk kıt‘a esedî guruşa tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ve temlîk ol 
dahi ber vech-i muharrer iştirâ ve tesellüm ve kabûl eyledikden sonra semeni olan 
meblağ-ı mezkûr yüz kırk guruşu merkūm Kiti yedinden tamâmen ahz ve kabz 
eyledik ba‘de’l-yevm zikr olunan bağ merkūm Kiti’nin mülk-i müşterâsı olmuş-
dur keyfe mâ yeşâ’ mutasarrıf olsun dediklerinde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Ali, Ahmed b. İsmail, Mehmed b. Eyüb, 
Mehmed b. Mahmud ve gayruhüm.

356 [52b-2] Fâtıma ve Ahmed b. Yusuf ’un bağlarını Mustafa Bey 
b. Yusuf ’a satmaları
Havâss-ı Aliyye kazâsına tâbi‘ Viros nâm karye sâkinelerinden Fâtıma bt. Yusuf 
nâm hâtun asâleten ve li ebeveyn er karındaşı Ahmed b. Yusuf tarafından bey‘-i 
âti’l-beyânı ikrâra vekîl olup hasm-ı câhid mahzarında Mehmed Efendi b. Receb 
ve Murad Beşe b. Rıdvan nâm kimesneler şehâdetleri ile şer‘an vekâleti sâbite olan 
Şaban Halîfe b. el-Hâc Hamza vekâleten meclis-i şer‘-i şerîfde işbu bâ‘isü’l-kitâb 
Mustafa Bey b. Yusuf mahzarında her biri bi’l-asâle ve bi’l-vekâle ikrâr ve takrîr-i 
kelâm edip akd-i âti’z-zikrin sudûruna değin silk-i mülk-i sahîhimizde münselik 
olup karye-i mezbûrede vâki‘ bir tarafı bostânîler odaları ve bir tarafı Beylik ça-
yırı ve iki tarafı tarîk-i âm ile mahdûd bir bâb fevkānî oda ve iki bâb tahtânî oda 
ve samanlık ve havlu ve bi’r-i mâ ve zât eşcâr-ı müsmire ve gayr-ı müsmire bahçe-
li mülk menzilimi bi cümleti’t-tevâbi‘ ve’l-levâhık mezbûr Mustafa Bey’e tarafeyn-
den îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile iki yüz 
esedî guruşa bey‘ ve teslîm ol dahi vech-i muharrer üzre iştirâ ve tesellüm ve kabz 
ve kabûl eyledikden sonra semeni olan meblağ-ı mezbûr iki yüz esedî guruşu bi’l-
asâle ve bi’l-vekâle mezbûr Mustafa Bey yedinden bi’t-tamâm ahz ve kabz eyledik 
ba‘de’l-yevm menzil-i mahdûd-ı mezkûrda alâka ve medhalimiz kalmadı mezbûr 
Mustafa Bey’in mülk-i müşterâsı olmuşdur keyfe mâ yeşâ’ mutasarrıf olsun dedik-
lerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed Efendi b. Receb, Murad Beşe b. Rıdvan, İbrahim Çelebi 
b. Ali, Ömer Usta b. Rıdvan, Abdullah b. Mehmed, Ahmed b. Şaban, Mehmed b. 
Eyüb, Mehmed b. Mahmud.

357 [52b-3] Canfedâ bt. Abdullah’ın evinin yarısını Belkıs 
bt. Abdullah’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Ali 
Paşa mahalle[sinde] sâkine Canfedâ bt. Abdullah nâm hâtun tarafından bey‘-i 
âti’l-beyânı ikrâra vekîl-i müsecceli olan Mehmed Ağa b. Ahmed nâm kimesne 
meclis-i şer‘-i şerîfde işbu râfi‘atü’l-kitâb Belkıs bt. Abdullah nâm hâtun mahza-
rında ikrâr ve takrîr-i kelâm edip silk-i mülk-i sahîhimde münselik olup mahalle-i 
mezbûrede vâki‘ bir tarafı Ali Çelebi mülkü ve bir tarafı Abdülkerim mülkü ve bir 
[tarafı] tarîk-i âm ve bir tarafı tarîk-i hâs ile mahdûd iki bâb fevkānî oda ve bir 
sofa ve bir tahtânî oda ve ahır ve bi’r-i mâ ve zât eşcâr-ı müsmire ve gayr-ı müs-
mire bahçeyi müştemil menzilimin nısfını mezbûre Belkıs Hâtun’a on iki bin fıddî 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve temlîk edip ol dahi minvâl-i muharrer üzre iştirâ ve temellük ve kabûl ey-
ledikden sonra semeni olan meblağ-ı mezbûr on iki bin akçenin on bin akçesin-
den mezbûre Belkıs Hâtun’un zimmetini ibrâ ve iskāt edip zimmetimde bâkī iki 
bin akçe kalmışdı ba‘de’l-yevm menzil-i mahdûd-ı mezkûrun nısfında alâka ve 
medhalim yokdur mezbûre Belkıs Hâtun’un mülk-i müşterâsı olmuşdur keyfe mâ 
yeşâ’ mutasarrıfe olsun dedi dedikde gıbbe’t-tasdîki’ş-şer‘î [53a] mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene ihdâ ve ve tis‘în ve elf.
Şuhûdü’l-hâl: Abdullah Çelebi b. Abdullah, Himmet Beşe b. Mehmed, Mehmed 
Çelebi b. Mehmed Müezzin, Mehmed Çelebi b. Kahveci, Mahmud Bey b. Hamza, 
Abdülkerim Çelebi b. Mehmed, Mehmed b. Şaban.

358 [53a-1] Canfedâ bt. Abdullah’ın kendisine miras kalan ev ile diğer 
evini Fâtıma bt. Yusuf ’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Kara 
Süleyman Çelebi mahallesi sâkinlerinden iken bundan akdem fevt olan Ahmed 
Çelebi b. Ferhad’ın verâseti sulbî oğlu Mehmed ile sulbiye kızı Sâliha’ya mün-
hasıra olup kable’l-kısmet merkūme Sâliha dahi fevt olup verâseti li eb karın-
daşı mezbûr Mehmed’e münhasıra olup kable’l-kısmet mezbûr Mehmed dahi 
fevt olup verâseti vâlidesi Canfedâ bt. Abdullah nâm hâtun ile li ebeveyn am-
misi el-Hâc Osman’a münhasıra olup ba‘dehû mezbûr el-Hâc Osman dahi vefât 
edip verâseti sulbî oğlu Mehmed’e münhasıra olduğu şer‘an zâhir ve mütehak-
kik oldukdan sonra mezbûr Canfedâ tarafından bey‘-i âti’z-zikri ikrâra ve kabz-ı 
semene hüccet-i şer‘iyye ile vekâleti sâbite olan fahrü’l-eşbâh Mehmed Ağa b. 
Ahmed meclis-i şer‘-i şerîfde işbu râfi‘atü’l-kitâb Fâtıma bt. Yusuf nâm hâtun 
mahzarında bi’l-vekâle ikrâr ve takrîr-i kelâm edip müteveffâ-yı mezbûrun 
muhallefâtından olup medîne-i mezbûrede Zühre Hâtun mahallesinde vâki‘ 
bir tarafı keresteci bostanına ve bir tarafı Cafer Paşa medresesi’ne ve bir tara-
fı ketenciler odasına ve ba‘zan bâzirgân odalarına ve bir tarafı ba‘zan mekābir-i 
müslimîn ve ba‘zan tarîk-i hâs ile mahdûd dâhiliyyesi üç bâb fevkānî oda ve iki 
sofa vustâda bir bâb oda ve tahtında bir matbah ve hâriciyyede iki bâb fevkānî 
oda ve bir sofa ve tahtında ahırı ve iki su kuyusunu ve zât eşcâr-ı müsmire ve 
gayr-ı müsmire hadîkayı ve kenîfi müştemil olan menzilden bin yetmiş altı se-
nesi Zilka‘detü’ş-şerîfesinde müvekkilem merkūme Canfedâ Hâtun’un hisse-i ir-
siyyesine ba‘de’l-ifrâz, ta‘yîn olunup yine mahalle-i mezbûrede vâki‘ bir tarafdan 
Mehmed b. el-Hâc Osman mülkü ve bir tarafdan ketenci odaları demekle ma‘rûf 
odalar ve bir tarafdan mekābir-i müslimîn ve bir tarafdan tarîk-i hâs ile mahdûd 
olup dâhiliyyesi tûlen on üç zirâ‘ ve arzen dokuz zirâ‘ bi hesâb-ı şatrancî yüz on 
yedi zirâ‘ ve yine tûlen altı buçuk arzen altı buçuk bi hesâb-ı mezbûr otuz dokuz 
zirâ‘ cem‘an yüz elli altı zirâ‘ arsa üzerine mebnî iki bâb fevkānî oda ve bir sofa 
ve bir ayak dehlizi ve nerdübân ve tabaka-i vustâda bir sagīr oda ve tahtında bir 
matbah ve hâriciyyesi tûlen yedi zirâ‘ ve arzen yedi zirâ‘ bi hesâb-ı mezbûr kırk 
dokuz zirâ‘ ve yine tûlen dört buçuk ve arzen iki zirâ‘ bi hesâb-ı mezbûr dokuz 
zirâ‘ bir şehnişînli odayı ve muttasıl sofadan nerdübân için tûlen altı buçuk ve 
arzen iki zirâ‘ bi hesâb-ı mezbûr on beş zirâ‘ hâriciyyeye ilhâk olunup bir Arabî 
sokak kapısı ve bir musluk ve bir orta kapı ve bir ta‘âm dolabı ve bir su kuyusu 
ve eşcâr-ı müsmire ve gayr-ı müsmire hadîkayı ve kenîfi müştemil müfrez mülk 
menzilini cemî‘ tevâbi‘ ve levâhıkı ile mezbûre Fâtıma Hâtun’a doksan altı bin 
fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ol dahi ber vech-i muharrer iştirâ ve tesellüm ve kabûl ey-
ledikden sonra semeni olan meblağ-ı mezkûr doksan altı bin akçeyi merkūme 
Fâtıma Hâtun yedinden tamâmen ahz ve kabz eyledim ba‘de’l-yevm menzil-i 
müfrez-i mezkûr merkūme Fâtıma Hâtun’un mülk-i müşterâsı olmuşdur keyfe 
mâ yeşâ’ mutasarrıfe olsun dedikde mukırr-ı mezbûrun bi’l-vekâle cârî ve sâdır 
olan ikrârını mezbûre Fâtıma Hâtun vechen tasdîk ve şifâhen tahkīk etmeğin 
mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene ihdâ ve seb‘în ve elf.
Şuhûdü’l-hâl: İsmail Ağa Çorbacı, İmâm Mustafa Efendi, Şaban Efendi, Seydî Bey 
b. Mehmed, Mehmed b. Eyüb ve gayruhüm.

359 [53a-2] Yani v. Polo’nun menzil, değirmen ve tarlalardaki hissesini 
Panayot v. Zaharya’ya satması
Vilâyet-i Rumeli’nde Yaşağaç kazâsına tâbi‘ Livaniçe nâm karye ahâlîsinden Yani 
v. Polo nâm zimmî meclis-i şer‘-i şerîfde işbu râfi‘atü’r-rakīm Panayot v. Zaharya 
nâm zimmî muvâcehesinde ikrâr ve takrîr-i kelâm edip silk-i mülk-i sahîhimde 
münselik olup karye-i mezbûrda vâki‘ bir tarafı vâdi ve bir tarafı Dimo nâm 
zimmî mülkü ve bir tarafı dere ve bir tarafı tarîk-i âm ile mahdûd menzilde 
olan nısf hisse-i şâyi‘amı ve menzil-i merkūm kurbunda vâki‘ hudûdu beynimiz-
de vâki‘ iki kıt‘a bağda olan nısf hisse-i şâyi‘amı ve Makragoralı Suyu demekle 
ma‘rûf nehir üzerinde dâyir bir göz su değirmeninde olan nısf hisse-i şâyi‘amı 
ve on dib dut ağacında olan nısf hisse-i şâyi‘amı mezbûr Panayot’a bi safkatin 
vâhidetin bin iki yüz akçeye cemî‘ tevâbi‘ ve levâhıkı ile bey‘ ve temlîk edip 
ol dahi minvâl-i muharrer üzre iştirâ ve temellük ve kabûl eyledikden sonra 
yine karye-i mezbûrede vâki‘ her birinin hudûdu beynimizde ma‘lûm dört kıt‘a 
çayırda olan nısf hisse-i şâyi‘amı sâhib-i arz ma‘rifetiyle mezbûr Panayot’a üç 
yüz akçe bedel mukābelesinde tefvîz bi’l-ferâğ edip ol dahi tefevvuz ve kabûl 
eyledikden sonra semeni mezbûr ile bedel-i merkūm cem‘an bin beş yüz ak-
çeyi mezbûr Panayot yedinden bi’t-tamâm ahz ve kabz eyledim ba‘de’l-yevm 
zikr olunan hisse-i şâyi‘alarımda alâka ve medhalim yokdur mezbûr Panayot’un 
mülk-i müşterâsı ve arâzi-i merkūmda olan hisse-i hakk-ı müfevvezi olmuşdur 
mahallinde zabt ve tasarrufa mezbûr Panayot’u taslît eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn [53b] min Saferi’l-hayr li sene ihdâ ve tis‘în ve elf.
Şuhûdü’l-hâl: Derviş Ağa b. Mehmed, Mustafa b. Ahmed, Mehmed Efendi, Ah-
med Halîfe, Dimo [v.] Piro, Yorgo, Dimo [v.] Niko, Yani [v.] Ratko ve Trandafi-
lo v. Siro.

360 [53b-1] Fâtıma bt. Abdullah’ın evini Fâtıma bt. Mehmed’e satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Otakçıba-
şı mahallesi sâkinelerinden Fâtıma bt. Abdullah nâm hâtun meclis-i şer‘-i hatîr-i 
lâzımü’t-tevkīrde işbu bâ‘isetü’l-kitâb diğer Fâtıma bt. Mehmed nâm hâtun mah-
zarında bi tav‘ihâ ikrâr-ı tâm ve takrîr-i kelâm edip akd-i âti’z-zikrin sudûruna 
değin silk-i mülk-i sahîhimde münselik ve muntazam olup mahalle-i mezbûrede 
vâki‘ bir tarafdan Abdülkādir Çelebi b. Hızır mülkü ve bir tarafdan Ali Çelebi 
b. Yusuf mülkü ve bir tarafdan çörekçi Mehmed tasarrufunda olan vakıf men-
zil ve bir tarafdan tarîk-i âm ile mahdûd iki bâb fevkānî oda ve bahçe ve havlu-
yu müştemil mülk menzilimi cemî‘ tevâbi‘ ve levâhıkı ile mezbûre diğer Fâtıma’ya 
elli kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ve temellük ve ol dahi ber vech-i muharrer iştirâ ve tesellüm ve 
temellük ve kabûl eyledikden sonra semeni olan meblağ-ı mezkûr elli guruşdan 
merkūm diğer Fâtıma Hâtun’un zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim ba‘de’l-yevm menzil-i mahdûd-ı mezkûr mezbûre diğer Fâtıma’nın 
[mülk-i] müşterâsı olmuşdur keyfe mâ yeşâ’ mutasarrıfe olsun dedikde mukırra-i 
merkūmenin kelimât-ı mahkiyesini mezkûre Fâtıma vicâhen ve şifâhen tasdîk ve 
tahkīk etmeğin mâ cerâ’l-ibtigā ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene ihdâ ve tis‘în ve elf.
Şuhûdü’l-hâl: Abdülkādir Çelebi b. Hızır, Şaban Bey b. İbrahim, el-Hâc Mustafa 
b. Hasan, Mehmed Halîfe b. Sefer el-İmâm, Ali Çelebi b. Yusuf, Mehmed b. Eyüb, 
Hasan b. Abdullah, Mehmed b. Mahmud.









361 [53b-2] Mustafa Çelebi b. Yusuf ’un evini Mustafa Çelebi 
b. İbrahim’e satması
Medîne-i Hazret-i Eyyûb el-Ensârî -radiye anhu Rabbühü’l-Bârî-’de Kara Süley-
man mahallesinde sâkin Mustafa Çelebi b. Yusuf nâm kimesne meclis-i şer‘-i 
şerîfde işbu râfi‘ü’l-kitâb diğer Mustafa Çelebi b. İbrahim mahzarında ikrâr ve 
takrîr-i kelâm edip akd-i âti’z-zikrin sudûruna değin silk-i mülkümde münselik 
olup mahalle-i mezbûrede vâki‘ iki tarafı Mustafa Çelebi b. Süleyman mülkü ve 
bir tarafı Felenden Hâtun mülkü ve bir tarafı ba‘zan tarîk-i hâs ve ba‘zan tarîk-i 
âm ile mahdûd iki bâb fevkānî ve iki bâb tahtânî odaları ve bir matbah ve havlu ve 
bi’r-i mâ ve zât eşcâr-ı müsmire ve gayr-ı müsmire bahçeyi müştemil olan mülk-i 
mevrûs menzilimi cemî‘ tevâbi‘ ve levâhıkı ile mezbûr diğer Mustafa Çelebi’ye üç 
yüz elli kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ol dahi minvâl-i muharrer üzre iştirâ ve tesellüm ve kabûl eyle-
dikden sonra semeni olan meblağ-ı mezbûr üç yüz elli esedî guruşu mezbûr diğer 
Mustafa Çelebi yedinden bi’t-tamâm ve’l-kemâl ahz ve kabz eyledim ba‘de’l-yevm 
menzil-i mahdûd-ı mezkûrda alâka ve medhalim yokdur mezbûr diğer Musta-
fa Çelebi’nin mülk-i müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Mustafa Efendi b. Ebûbekir el-İmâm, Hüseyin Çelebi b. Halil, Mus-
tafa b. Süleyman, Ali b. Mehmed, Berber Mustafa [ve] Mehmed Ağa b. Ahmed.

362 [53b-3] Todori v. Matyo’nun hazinedarbaşı olan İbrahim Ağa’dan 
almış olduğu borç karşılığında bazı değerli eşyalarını rehin vermesi
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden nâibimiz mevlânâ Seyfullah Efendi b. Abdurrahman irsâl ol dahi 
Havâss-ı Aliyye kazâsına tâbi‘ kasaba-i Hasköy’de vâki‘ Hadîka-i hâssada Zülüflü 
Baltacılar odasına varıp zeyl-i rakīmde mektûbetü’l-esâmî müslimîn huzûrunda 
akd-i meclis-i şer‘-i mübîn eyledikde mahmiye-i İstanbul hısnı ebvâbından Fe-
nerkapısı dâhilinde Nişancı Cafer Çelebi mahallesi sükkânından Todori v. Mat-
yo nâm zimmî meclis-i ma‘kūd-ı mezkûrda işbu kitâb-ı sedâd-intisâbın hâfızı 
olup bi’l-fi‘l hazînedârbaşı olan iftihârü’l-havâss ve’l-mukarrebîn, mu‘temedü’l-
mülûk ve’s-selâtîn zü’l-kadri’r-refî‘ ve’l-izzi’l-menî‘ izzetlü İbrahim Ağa b. Bay-
ram mahzarında bi’t-tav‘i’s-sâf ikrâr ve takrîr-i kelâm edip müşârün-ileyh İbra-
him Ağa hazretlerine cihet-i karz-ı şer‘îden [54a] dört bin kıt‘a esedî guruş ve ye-
dimden müşterâ ve makbûz semeni târih-i kitâbdan üç yüz altmış gün tamâmına 
değin müeccel ve mev‘ûd bir elmas taşlı altın yüzük bahâsından dahi bin iki 
yüz altmış esedî guruş ki cem‘an beş bin iki yüz altmış esedî guruş zimmetim-
de lâzımü’l-edâ ve vâcibü’l-kazâ deynim olmağın meblağ-ı mezbûr bin iki yüz 
altmış esedî guruş mukābelesinde silk-i mülkümde münselik emlâkimden beşer 
ayaklı elmas taşlı ve ortalarında dahi birer elmas taşı olup on iki elmas taşlı çift 
küpe ve elmas taşlı iki altın yüzük ve incili ve elmaslı ve yakutlu bir murassa‘ ay-
nayı müşârün-ileyh İbrahim Ağa hazretlerinin yedine rehin vaz‘ ve teslîm eyle-
diğimde ol dahi ber vech-i muharrer irtihân ve kabz ve tesellüm ve kabûl eyle-
di dedikde gıbbe’t-tasdîki’l-mu‘teber mukırr-ı merkūm Todori meclis-i mezkûrda 
ser-kilâr-ı hâssa olan umdetü’l-emâcid ve’l-ekârim Ali Efendi b. Hasan mahza-
rında i‘âde-i kelâm eyleyip meblağ-ı mezbûr beş bin iki yüz altmış esedî guruş 
ecel-i mezkûr hulûlünde müşârün-ileyh İbrahim Ağa’ya edâ ve teslîm edemezsem 
zikr olunan küpe ve yüzük ve aynayı sûk-ı sultânîde ba‘de’l-müzâyede inkitâ‘i’r-
rağbete semen-i misilleriyle âhara bey‘a ve semenleri ba‘de’l-ahz ve’l-kabz deynim 
olan meblağ-ı mezbûr beş bin iki yüz altmış esedî guruşu müşârün-ileyh İbrahim 
Ağa’ya edâ ve teslîmden sonra fazla kalır ise bana teslîme küllemâ azeltüke fe-ente 
vekîli mazmûnu üzre azl ve in‘izâlden masûn vekâlet-i devriye ile mûmâ-ileyh 
Ali Ağa’yı tarafımdan vekîl ve nâib-i menâb nasb ve ta‘yîn eyledim dedikde ol 
dahi vekâlet-i mezbûreyi kabûl ve levâzımını edâya ta‘ahhüd ve iltizâm eylediğini, 
mevlânâ-yı mezbûr mahallinde tahrîr ba‘dehû ma‘an ba‘s olunan Hasan b. Ali ve 
Mehmed b. Abdullah ile meclis-i şer‘a gelip alâ vukū‘ihi inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Saferi’l-hayr li sene ihdâ ve tis‘în ve elf.
Şuhûdü’l-hâl: Umdetü’l-emâsil ve’l-akrân Gazanfer Ağa b. Hasan Kethüdâ-yı 
Saray-ı hâssa, Umdetü’l-akrân Mahmud Ağa b. Abdullah Cerrâh-ı Deli Hüseyin 
Paşa, Umdetü’l-a‘yân Cafer Ağa Ağa-yı Bâbü’s-sa‘âdet ve gayruhüm.

363 [54a-1] Afife bt. Ali’nin küçük kızı Fâtıma’ya büyükbabası Ali 
Çelebi’nin vasî tayin edilmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ-
tın dan Câmi‘-i Kebîr mahallesinde sâkine iken bundan akdem fevt olan Afîfe bt. 
Ali’nin sadriye sagīre kızı Fâtıma’nın vasîsi olmayıp bir vasî nasb ve ta‘yîn olunmak 
lâzım ve mühim olmağın ve mezbûrenin büyük babası işbu râfi‘ü’l-kitâb mezbûr 
Ali Çelebi b. Pîrî nâm kimesne vesâyet-i mezbûreye lâyık ve mahal ve müstahık ve 
dindâr olduğunu sikāt ihbâr etmeğin hâkim-i muvakki‘-i sadr-ı kitâb tûbâ-leh ve 
hüsnü me’âb hazretleri dahi sagīre-i mezbûrenin tesviye-i umûru için mezbûr Ali 
Çelebi’yi vasî nasb ve ta‘yîn edip ol dahi vesâyet-i mezbûreyi kabûl ve merâsimini 
edâya ta‘ahhüd ve iltizâm eyledikden sonra vasiyy-i mezbûr Ali Çelebi üzerine 
işbu hâzır bi’l-meclis Hüseyin Çelebi b. Mustafa nâm kimesne dahi [nâzır] nasb 
ve ta‘yîn olunup ol dahi nezâret-i merkūmeyi kabûl etmeğin mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ ve’l-ışrîn min Saferi’l-hayr li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah.

364 [54a-2] Ahmed Efendi b. Ali’nin menzil odasını Meryem 
bt. Hasan’a satması
Mahmiye-i İstanbul ma hal lâ tın dan Molla Gürânî mahallesinde sâkin Ahmed 
Efendi b. Ali meclis-i şer‘-i şerîfde işbu râfi‘atü’l-vesîka Meryem bt. Hasan nâm 
hâtun mahzarında ikrâr-ı tâm ve takrîr-i kelâm edip akd-i âti’z-zikrin sudûruna 
değin yedimde mülküm ve hakkım olup medîne-i Hazret-i Ebî Eyyûb-i Ensârî 
-radiye anhu Rabbühü’l-Bârî- ma hal lâ tın dan Takyecibaşı mahallesinde vâki‘ Mal 
Dîvânesi odaları demekle ma‘rûf odalardan bir tarafı Şükrullah b. Kasım mül-
kü ve bir tarafdan yine benim âhar mülküm ve iki tarafdan mekābir-i müslimîn 
ile mahdûd tûlen on dört buçuk zirâ‘ ve arzen beş zirâ‘ arsa üzerinde mebnî bir 
bâb tahtânî oda ve bir sofayı müştemil odayı mezbûr Meryem’e tarafeynden îcâb 
ve kabûlü hâvî şurût-ı müfsideden ârî beş bin akçeye bey‘-i bâtt-ı sahîh-i şer‘î ile 
bey‘ ve teslîm ve temlîk ol dahi vech-i muharrer üzre iştirâ ve tesellüm ve temellük 
ve kabûl eyledikden sonra semeni olan meblağ-ı mezbûr beş bin akçeyi mezbûr 
Meryem yedinden bi’t-tamâm ve’l-kemâl ahz ve kabz eyledim min ba‘d hudûd-ı 
mezkûre ile mahdûd olan odada alâka ve medhalim yokdur, mezbûr Meryem’in 
mülk-i müşterâsı ve hakk-ı sarîhi olmuşdur keyfe mâ yeşâ’ ve yahtâr mutasarrıfe 
olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Receb b. ( ), Mehmed Beşe b. Odabaşı, Hüseyin b. Ali, Mahmud Çe-
lebi b. Mehmed ve gayruhüm.

365 [54a-3] Âişe bt. Abdullah’ın menzilini Ali Ağa b. Mustafa’ya satması
Battâl
&lt;&lt;Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal-
lâ tın dan Çavuş Kasım mahallesinde sâkine Âişe bt. Abdullah nâm Hâtun tara-
fından husûs-ı âti’l-beyânı ikrâra vekîl olup hasm-ı câhid-i şer‘î mahzarında Ah-
med b. Ramazan ve Ali b. Osman şehâdetleriyle şer‘an vekâleti sâbite olan zev-
ci Hanefi b. Mehmed meclis-i şer‘-i hatîr-i lâzımü’t-tevkīrde işbu bâ‘isü’l-kitâb 
Ali Ağa b. Mustafa mahzarında bi’l-vekâle ikrâr ve takrîr edip akd-i âti’z-zikrin 
sudûruna değin müvekkilem mezbûre Âişe’nin silk-i mülk-i sahîhinde münselik 
olup mahalle-i mezbûrede vâki‘ bir tarafı müvekkilem mezbûre Âişe Hâtun mül-
kü ve bir tarafı Çarkacı Mustafa Beşe mülkü ve bir tarafı İbrahim Beşe mülkü ve 
bir tarafı tarîk-i âm ile mahdûd olup tûlen kırk yeni zirâ‘ ve arzen otuz bir zirâ‘ bi 
hesâb-ı şatrancî bin dört yüz elli yedi zirâ‘ arsa üzerinde mebnî&gt;&gt; [İptal edilen bu 
hükmün tamâmı 55b-1’dedir].

366 [54b-1] Aleksandra bt. Kiro’nun Şâhî Hatun Vakfı’ndan almış 
olduğu borç karşılığında bağını rehin vermesi
Havâss-ı Aliyye kazâsına tâbi‘ Küçükköy nâm karyede sâkine Aleksandra bt. Kiro 
nâm nasrâniyye tarafından husûs-ı âti’l-beyâna vekîl olup hasm-ı câhid-i şer‘î mah-
zarında Dimitri v. Kiro, Kirkor v. Fati nâm zimmîler şehâdetleriyle şer‘an vekâleti 
sâbite olan zevci Dado v. Kiro nâm zimmî meclis-i şer‘-i şerîfde merhûme Şâhî 
Hâtun vakfı’na bi’l-fi‘l mütevellî olan işbu râfi‘ü’l-kitâb el-Hâc Mustafa b. Rama-
zan mahzarında bi’l-vekâle ikrâr ve takrîr-i kelâm edip zevcem müvekkil-i mezbûr 
Aleksandra’nın silk-i mülk-i sahîhinde münselik olup karye-i mezbûrede vâki‘ bir 
tarafı abacı Şiro zimmî bağı ve bir tarafı Dimitri zimmî bağı ve bir tarafı Baliko 
zimmî bağı ve bir tarafı tarîk-i âm ile mahdûd ve tahmînen on dönüm bir kıt‘a 
mülk bağını, cemî‘ tevâbi‘ ve levâhıkı ile mütevellî-i mezbûr el-Hâc Mustafa’ya 
târih-i kitâbdan üç yüz altmış gün tamâmına değin bey‘ bi’l-vefâ tarîkiyle yüz on 
beş kıt‘a esedî guruşa bey‘ ve teslîm ve temlîk edip ol dahi tarîk-i merkūm üzre iştirâ 
ve tesellüm ve temellük eyledikden sonra semeni olan meblağ-ı mezbûr yüz on beş 
esedî guruşu mütevellî-i mezbûr yedinden ahz ve kabz eyledikden sonra medîne-i 
Hazret-i Ebî Eyyûb el-Ensârî’de İslâm Bey mahallesinde sâkin Kiro v. Fati nâm Er-
meni mütevellî-i mezbûr mahzarında tav‘an ikrâr ve takrîr-i kelâm edip sâlifü’z-zikr 
bağın derkine ve meblağ-ı mezkûr yüz on beş guruşa tarafeynden emr ve kabûlü 
hâviye kefâlet-i sahîha-i şer‘iyye ile kefîl ve zâmin oldum dedikde gıbbe’t-tasdîki’ş-
şer‘î vekîl-i merkūm Dado i‘âde-i kelâm edip müvekkilem mezbûre Aleksandra ecel-i 
merkūm hulûlünde meblağ-ı mezbûr yüz on beş esedî guruşu mütevellî-i mezbûra 
edâ ve teslîm edemezse zikr olunan bağı semen-i misli ile âhara bey‘a ve ba‘de’l-ahz 
ve’l-kabz semeninden deyn-i mezbûru edâ edip fazla kalırsa kendiye îsâle ve kabz ve 
îsâl mütevakkıf olduğu umûrun küllîsine küllemâ azeltüke fe-ente vekîli mazmûnu 
üzre işbu hâzır bi’l-meclis Mehmed Çelebi b. Mustafa vekîl ve nâib-i menâb nasb ve 
ta‘yîn eyledim dedi dedikde ol dahi vekâlet-i mezbûreyi kabûl ve merâsimini edâya 
ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’r-râbi‘ min şehri Rebî‘ilevvel sene ihdâ ve tis‘în ve elf.
Şuhûdü’l-hâl: Mehmed Çelebi b. Şaban, İvaz b. Ahmed, el-Hâc Ahmed Dellâl, Hü-
seyin Beşe b. Kethüdâ Kayıkçı.









367 [54b-2, Arapça] Âişe bt. Musli’nin muhâlaa yoluyla boşandığı
İşbu mazmûnunda muhâla‘adan bahseden sahîh ve şer‘î bir hüccetdir mahmiye-i 
Kostantıniyye ma hal lâ tın dan Mustafa Paşa mahallesinde sâkine olan Kıbtiye Âişe 
bt. Musli nâm hâtun meclis-i şer‘-i şerîf ve mahfil-i dîn-i münîfde -el-masûn 
ani’t-tağyîr ve’t-tahrîf- râfi‘-i hâze’l-kitâb Kıbtî Hüseyin b. Ramazan nâm zevci 
ile muhâla‘a yapdı. Zevc-i mezbûr da nikâhında ta‘ahhüd ettiği râyicü’l-vakt altı 
yüz akçe mehr-i müecceli beynlerinde ma‘lûm ve mu‘ayyen olan iddet nafakası ve 
me’ûnet-i süknâsı zevcesi üzerine olmak üzre zevce-i merkūme ile muhâla‘a yap-
dı. Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘ 
de‘âvî, mütâlebât, eymân ve muhâsamâtdan umûmen, zevciyyetle alâkalı da‘vâdan  
husûsen yek diğerinin zimmetini ibrâ-i âm ile husûmet ve nizâ‘ı bertaraf edecek 
şekilde ibrâ etti.
Cerâ zâlike ve hurrire fi’l-yevmi’s-sâdis min şehri Rebî‘ilevvel sene ihdâ ve tis‘în 
ve elf.
Şuhûdü’l-hâl: Receb Çavuş, Mehmed b. Eyüb, Mehmed b. Mahmud, Ali b. Abdul-
lah ve gayruhüm

368 [54b-3] Saime bt. Abdullah’ın evini Mustafa Çelebi’ye satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kara Süleyman mahallesinde sâkine Saraylı Saime bt. Abdullah nâm hâtun 
meclis-i şer‘-i hatîr-i lâzımü’t-tevkīrde bâ‘isü’l-kitâb Mustafa Çelebi b. ( ) mahza-
rında ikrâr ve takrîr-i kelâm edip akd-i âti’z-zikrin sudûruna değin yedimde mülk 
[ve] hakkım olup mahalle-i mezbûrede vâki‘ bir tarafı Şaban Bey mülküne ve bir 
tarafı Terzi Hüseyin menziline ve bir tarafı ba‘zan Kayıkçı Ömer Beşe menziline 
ve ba‘zan el-Hâc Abdurrahman menziline ve bir tarafı tarîk-i hâssa müntehî bir 
bâb fevkānî oda ve bir sofa ve iki bâb tahtânî oda ve su kuyusu ve kenîfi ve bah-
çeyi müştemil mülk menzilimi bi cümleti’t-tevâbi‘ ve’l-levâhık mezbûr Mustafa 
Çelebi’ye tarafeynden îcâb ve kabûlü hâvî şurût-ı müfsideden ârî on dokuz bin ak-
çeye bey‘-i bâtt-ı sahîh-i şer‘î ile bey‘ ve teslîm ve temlîk ol dahi vech-i muharrer 
üzre iştirâ ve tesellüm ve temellük ve kabûl eyledikden sonra semeni olan meblağ-ı 
mezbûr on dokuz bin akçeyi mezbûr Mustafa Çelebi yedinden bi’t-tamâm ve’l-
kemâl ahz ve kabz eyledim min ba‘d menzil-i mahdûd-ı mezkûrda alâka ve med-
halim yokdur, mezbûr Mustafa Çelebi’nin mülk-i müşterâsı ve hakk-ı sarîhi ol-
muşdur keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Hâfızzâde Mustafa Çelebi b. Ebûbekir, Mustafa Çelebi b. Süleyman, 
Hüseyin b. Abdi, Yusuf b. Abdullah ve gayruhüm.

369 [54b-4] Âişe bt. Abdullah’ın bağını Yorgi v. Kosta’ya satması
Mahmiye-i İstanbul hısnı ebvâbından Edirnekapısı dâhilinde Ali Paşa mahallesin-
de sâkinelerinden Âişe bt. Abdullah nâm hâtun meclis-i şer‘-i şerîfde işbu râfi‘ü’r-
rakīm Yorgi v. Kosta nâm zimmî muvâcehesinde bi tav‘ihî ikrâr ve takrîr-i kelâm 
edip akd-i âti’z-zikrin sudûruna değin yedimde mülküm ve hakkım olup Havâss-ı 
Aliyye kazâsına tâbi‘ Karka nâm karyede vâki‘ bir tarafı Boyar nâm zimmî bağı 
ve bir tarafı Sarrâc zevcesi nâm hâtun bağı ve bir tarafı tarla ve bir tarafı Arsami 
nâm zimmî bağı ile mahdûd ve tahmînen iki dönüm bir kıt‘a mülk bağımı, cemî‘ 
hukūk ve rüsûmu ile merkūm Yorgi’ye altmış kıt‘a esedî guruşa tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi ber vech-i muhar-
rer iştirâ ve tesellüm ve kabûl eyledikden sonra semeni olan meblağ-ı mezkûr alt-
mış guruşu mersûm Yorgi yedinden tamâmen ahz ve kabz eyledim ba‘de’l-yevm 
sâlifü’z-zikr bağ merkūm Yorgi’nin mülk-i müşterâsı olmuşdur keyfe mâ yeşâ’ mu-
tasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Rebî‘ilevvel sene ihdâ ve tis‘în ve elf.
Şuhûdü’l-hâl: Hasan Bey b. Ali, Mustafa Beşe b. Abdurrahman, Hüseyin Çelebi b. 
Mustafa, Mustafa b. Ali, Ali b. Mustafa Şâhin b. Abdullah.

370 [55a-1] Fâtıma bt. Hüseyin ile Mehmed b. Ali’nin muhâlaa 
yoluyla boşanması
Havâss-ı Aliyye kazâsına tâbi‘ Kağıdhâne nâm karye sâkinelerinden Fâtıma nâm 
hâtunun babası ve tarafından hul‘ ve ibrâ-i âti’z-zikre vekîli olup hasm-ı câhid-i 
şer‘î mahzarında mezbûrenin zâtını ma‘rifet-i şer‘iyye ile ârifân olan Ramazan 
b. Mehmed ve Mehmed b. Ali nâm kimesneler şehâdetleriyle şer‘an vekâletleri 
sâbite olan Hüseyin b. Mehmed nâm kimesne meclis-i şer‘-i şerîfde müvekki-
lem mezbûrenin zevci işbu râfi‘ü’l-kitâb Mehmed b. Ali mahzarında bi’l-vekâle 
ikrâr ve takrîr-i kelâm edip kızım müvekkile-i mezbûrenin merkūm Mehmed zev-
ci olup lâkin beynlerinde hüsn-i zindegâneleri olmamağla zimmetinde mütekar-
rir ve ma‘kūdun-aleyh olan otuz esedî guruş mehr-i müecceli ve nafaka-i iddet ve 
me’ûnet-i süknâsı dahi kendi üzerine olmak üzre ve mezbûr Mehmed’in firâşından 
mütevellid olan Sâlih nâm sagīri yedi seneye değin kendi malıyla infâk ve iksâ 
etmek üzre zevci mezbûr Mehmed ile muhâla‘a-i sahîha-i şer‘iyye ile hul‘ edip 
ol dahi hul‘-ı mezbûru kabûl ve hukūk-ı zevciyyete ve gayra müte‘allik da‘vâdan 
her biri âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledi dedi 
dedikde vekîl-i mezbûr Hüseyin’in vech-i muharrer üzre cârî ve sâdır olan ikrârını 
mezbûr Mehmed vicâhen tasdîk ve şifâhen tahkīk etmeğin mâ cerâ bi’t-taleb ketb 
olundu.
Fi’l-yevmi’r-râbi‘ min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Mustafa Çelebi b. Mehmed, Mehmed Çelebi b. Yusuf, Hasan b. Ab-
dullah, Mehmed b. Eyüb ve gayruhüm.

371 [55a-2] Mehmed Efendi b. Mustafa’nın evini Hacı Hasan 
b. Ahmed’e satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Baba Haydar mahallesi sükkânından Mehmed Efendi b. Mustafa nâm kimes-
ne meclis-i şer‘-i şerîf-i enverde işbu râfi‘ü’l-kitâb el-Hâc Hasan b. Ahmed mah-
zarında bi tav‘ihî ikrâr-ı tâm ve takrîr-i kelâm edip akd-i âti’z-zikrin sudûruna de-
ğin yedimde mülküm ve hakkım olup mahalle-i mezbûrede vâki‘ bir tarafı ba‘zan 
Çolak Abdurrahman mülkü ve ba‘zan tarîk-i âm ve ba‘zan Âişe ve İsmihân nâm 
hâtunlar tasarruflarında olan menzil ve bir tarafı Kasımpaşa câmi‘-i şerîfinde şeyh 
olanlara meşrûta dükkân ve bir tarafı ba‘zan Nasuh Ağa odaları ve ba‘zan ulemâya 
meşrûta vakıf menzil ve bir tarafı tarîk-i âm ile mahdûd iki bâb fevkānî odaları ve 
iki sofayı ve bir bâb tahtânî odayı ve sofa ve iki bi’r-i mâyı ve fırını ve zât eşcâr-ı 
müsmire ve gayr-ı müsmire bahçeyi müştemil mülk menzilimi cemî‘ tevâbi‘ ve 
levâhıkı ile mezbûr el-Hâc Hasan’a dört yüz elli kıt‘a esedî guruşa tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ve temlîk ol dahi 
ber vech-i muharrer iştirâ ve tesellüm ve temellük ve kabûl eyledikden sonra se-
meni olan meblağ-ı mezbûr dört yüz elli guruşu merkūm el-Hâc Hasan yedinden 
bi’t-tamâm ve’l-kemâl ahz ve kabz eyledim ba‘de’l-yevm menzil-i mezkûrda vec-
hen mine’l-vücûh alâka ve medhalim kalmadı min ba‘d el-Hâc Hüseyin’in mülk-i 
müşterâsı olmuşdur keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel sene ihdâ ve tis‘în ve elf.
Şuhûdü’l-hâl: Mustafa Halîfe b. Musa el-İmâm, Mehmed Çelebi b. Veli, Mehmed 
Halîfe b. Yusuf, el-Hâc Mehmed b. Bâli ve gayruhüm.

372 [55a-3] Mahmud Efendi b. Mehmed’in evini tamir edildikten sonra 
karısı Rahime bt. Abdullah’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Kara Sü-
leyman Çelebi mahallesi sükkânından Mahmud Efendi b. Mehmed meclis-i şer‘-i 









şerîfde zevce-i menkûhası işbu râfi‘atü’l-vesîka Rahime bt. Abdullah nâm hâtun 
mahzarında ikrâr-ı tâm ve takrîr-i kelâm edip merhûm eş-Şeyh Şaban Efendi nâm 
sâhibü’l-hayrın vakfı olup mahalle-i mezbûrede vâki‘ bir tarafı Şerife Hâtun tasar-
rufunda olan menzil ve bir tarafı el-Hâc Pîrîzâde Hüseyin Çelebi nâm kimesne-
nin icâre-i mu‘accele ve müeccele ile mutasarrıf olduğu menzil ve tarafeyni tarîk-i 
âm ve tarîk-i hâs ile mahdûd iki bâb fevkānî oda ve muhavvata ve su kuyusunu 
ve zât eşcâr-ı müsmire ve gayr-ı müsmire bahçeyi müştemil olan menzil taht-ı 
tasarrufumda olmağla mürûr-ı eyyâm ile harâba müşrif olup kābil-i süknâ ol-
mamağın bundan akdem izn-i mütevellî ve ma‘rifet-i şer‘le kendi malımdan üç 
bin dokuz yüz yirmi akçe harc ve sarf edip ta‘mîr ve termîm ettiğimden sonra 
medîne-i mezbûrede bin seksen bir senesi Cumâdelûlâ’sında hilâfeten müvellâ 
olan Ahmed Efendi b. İbrahim tarafından Mustafa Efendi b. İsmail menzil-i 
mahdûd-ı mezkûrun mi‘mâr ile üzerine varıp keşf ve tahrîr ve tahmîn ettirip ye-
dime hüccet-i şer‘iyye verilmişidi hâlâ menzil-i mezkûrda mülküm olan binâyı 
zevcem mezbûre Rahime meblağ-ı mezbûr üç bin dokuz yüz yirmi akçeye bey‘-i 
kat‘î ile bey‘ ve temlîk ve teslîm ol dahi ber vech-i muharrer iştirâ ve tesellüm ve 
temellük ve kabûl eyledikden sonra semeni olan meblağ-ı mezbûr üç bin dokuz 
yüz yirmi akçeden zevcem mezbûre Rahime’nin zimmetini ibrâ eyledim ba‘de’l-
yevm menzil-i mezkûrda olan benâm zevcem mezbûre Rahime’nin mülkü olmuş-
dur keyfe mâ yeşâ’ mutasarrıfe olsun dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Şaban Bey b. Mustafa, İsa Çavuş b. Kalender, Mehmed Çelebi b. Hü-
seyin, Mustafa Beşe er-Râcil ve gayruhüm.

373 [55a-4] Preşkova v. Todori’nin bağını Dimitraki v. Yanaki’ye satması
Havâss-ı Aliyye kazâsına tâbi‘ kasaba-i Çatalca ma hal lâ tın dan Papa İskerlet ma-
hallesi sükkânından Preşkova v. Todori nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’s-sifr Dimitraki v. Yanaki nâm zimmî muvâcehesinde ikrâr ve 
takrîr-i kelâm edip akd-i âti’z-zikrin sudûruna değin silk-i mülkümde münse-
lik olup kasaba-i mezbûre bağları dâhilinde vâki‘ bir tarafı Pervâne oğlu Ali Çe-
lebi çayırı ve bir tarafı Muharrem Ağa tarlası ve bir tarafı Mehmed Çavuş tar-
lası ve bir tarafı tarîk-i âm ile mahdûd olup içinde harâba müşrif menzil arsa-
sın müştemil tahmînen sekiz dönüm bir kıt‘a mülk bağı, cemî‘ tevâbi‘ ve levâhıkı 
ile mezbûr Dimitraki’ye tarafeynden îcâb ve kabûlü hâvî şurût-ı müfsideden ârî 
kırk kıt‘a esedî guruşa bey‘-i bâtt-ı sahîh-i şer‘î ile bey‘ ve teslîm ve temlîk ol 
dahi vech-i muharrer üzre iştirâ ve temellük ve kabûl eylediğinden sonra semeni 
olan meblağ-ı mezbûr kırk esedî guruşu mezbûr Dimitraki yedinden bi’t-tamâm 
ve’l-kemâl ahz ve kabz eyledim ba‘de’l-yevm zikr olunan bağda alâka ve medha-
lim yokdur, mezbûr Dimitraki’nin mülk-i müşterâsı olmuşdur keyfe mâ yeşâ’ mu-
tasarrıf olsun dedikde gıbbe’t-tasdîk.
Fi’t-târihi’l-mezbûr.
Şuhûdü’l-hâl: Ali b. Mehmed, Ali b. Ahmed, Mehmed b. Eyüb, Mehmed b. (…), 
Hasan b. Abdullah ve gayruhüm.

374 [55b-1] Âişe bt. Abdullah’ın menzilini Ali Ağa b. Mustafa’ya satması
Medîne-i Hazret-i Eyyûb el-Ensârî -radiye anhu Rabbühü’l-Bârî- ma hal lâ tın dan 
Çavuş Kasım mahallesinde sâkine Âişe bt. Abd[ullah] nâ[m] hâtun tarafından 
husûs-ı âti’l-beyânı ikrâra vekîl olup hasm-ı câhid-i şer‘î mahzarında Ahmed 
b. [Ramazan] ve Ali b. Osman şehâdetleriyle vekâleti sâbite olan zevci Hanefi b. 
Mehmed meclis-i şer‘-i hatîr-i lâzımü’t-tevkīrde işbu bâ‘isü’l-kitâb Ali Ağa b. Mus-
tafa mahzarında bi’l-vekâle ikrâr ve i‘tirâf edip akd-i âti’z-zikrin sudûruna değin 
müvekkilem mezbûre Âişe’nin silk-i mülk-i sahîhinde münselik olup mahalle-i 
mezbûrede vâki‘ bir tarafı müvekkilem mezbûre Âişe’nin mülkü ve bir tarafı Çar-
kacı Mustafa Beşe mülkü ve bir tarafı İbrahim Beşe mülkü ve bir tarafı tarîk-i âm 
ile mahdûd olup tûlen kırk yedi zirâ‘ ve arzen otuz bir zirâ‘ bi hesâb-ı şatrancî 
bin dört yüz [elli] zirâ‘ arsa üzerinde mebnî bir bâb fevkānî oda ve bir sofa ve 
bir bâb tahtânî oda ve kenîf ve müşterek bi’r-i mâyı müştemil mülk menzilini bi 
cümleti’t-tevâbi‘ ve’l-levâhık mezbûr Ali Ağa’ya yüz elli beş kıt‘a esedî guruşa ta-
rafeynden îcâb ve kabûlü hâvî ve şurût-ı müfsideden ârî bey‘-i bâtt-ı sahîh-i şer‘î 
ile bey‘ ve teslîm ve temlîk ol dahi vech-i muharrer üzre iştirâ ve tesellüm ve te-
mellük ve kabûl eylediğinden sonra semeni olan meblağ-ı mezbûr yüz elli beş 
guruşu müvekkilem mezbûre Âişe, merkūm Ali Ağa yedinden bi’t-tamâm ve’l-
kemâl ahz ve kabz eyledi ba‘de’l-yevm menzil-i mahdûd-ı mezkûrda müvekki-
lem mezbûre Âişe’nin vechen mine’l-vücûh alâka ve medhali kalmadı mezbûr Ali 
Ağa’nın mülk-i müşterâsı olmuşdur keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Abdurrahman b. Abdi, el-Hâc Ali b. Abdullah, Hasan b. Mehmed, 
Hasan Çelebi b. ( ) ve gayruhüm.

375 [55b-2] Yunus Bey b. Alihan’ın Rus asıllı kölesi Şahin’i âzat etmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan ( ) mahallesinde [sâ]kin mefharü’l-akrân Yunus Bey b. Alihan tarafından ıtk-ı 
âti’z-zikri ikrâra vekîl olup hasm-ı şer‘î câhid mahzarında Ahmed Bey b. Şaban ve 
Ali b. Abdullah nâm kimesneler şehâdetleriyle şer‘an vekâleti sâbite olan Hüseyin 
Bey b. Mehmed meclis-i şer‘-i hatîr-i lâzımü’t-tevkīrde müvekkil-i mezbûrun abd-i 
memlûkü olup rıkkına mu‘terif olan orta boylu, açık kaşlı, elâ gözlü Rûsiyyü’l-asl 
[Şâhin b. Abdullah nâm abd-i memlûkünü] bâ‘isü’l-kitâb Hüseyin b. Abdullah 
mahzarında bi’l-vekâle ikrâr ve takrîr-i kelâm edip mevsûf-ı mezbûr Şâhin has-
beten lillâhi’l-hallâk malından i‘tâk ve mülkümden ıtlâk edip mezâyik-i rıkkıyyet-
den ihrâc ve fezâ-yı hürriyete idhâl eyledi ba‘de’l-yevm mevsûf-ı mezbûr Şâhin 
sâir ahrâr-ı asliyyîn gibi hür olup üzerinde hakk-ı velâdan gayrı hakkı kalmadı de-
dikde vekîl-i mezbûr Hüseyin Bey vech-i muharrer üzre cârî ve sâdır olan ikrârını 
mezbûr Şâhin vechen tasdîk ve şifâhen tahkīk etmeğin mâ hüve’l-vâki‘ bi’t-taleb 
ketb olundu.
Fi’l-yevmi’l-âşir min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Fahrü’l-müderrisîn Mehmed Efendi b. Ahmed, Ali Çelebi b. Abdul-
lah, Mehmed Çelebi b. Eyüb, Mehmed b. Mahmud ve gayruhüm.

376 [55b-3] Ömer Efendi b. Ahmed’in evini vefat eden İsmail Ağa’nın 
yetimlerine istiğlâl yoluyla satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Davud Ağa mahallesi sükkânından fahrü’l-kuzât Ömer Efendi b. el-merhûm 
Ahmed Efendi el-ma‘rûf bi Bağdâdîzâde meclis-i şer‘-i şerîfde mahmiye-i 
İstanbul’da Mismârî mahallesinde sâkin iken bundan akdem fevt olan İsmail 
Ağa’nın eytâm-ı sıgārının tesviye-i umûrlarına kıbel-i şer‘den mansûb vasîleri ve 
ammileri olan işbu râfi‘ü’l-kitâb Şaban Efendi b. Mürsel mahzarında tav‘an ikrâr 
ve takrîr-i kelâm edip silk-i mülkümde münselik olup mahalle-i mezbûrede vâki‘ 
bir tarafdan Âişe nâm hâtun mülkü ve bir tarafdan Dilâver Beşe mülkü ve iki 
tarafdan tarîk-i âm ile mahdûd hâriciyye ve dâhiliyye büyût-ı adîdeyi müştemil 
mülk menzilimi cemî‘ tevâbi‘ ve levâhıkı ile vasiyy-i mezbûr Şaban Efendi’ye dört 
yüz seksen beş kıt‘a esedî guruşa bi tarîki’l-istiğlâl bey‘ ve teslîm ol dahi sıgār-ı 
mezkûre mallarıyla tarîk-i merkūm üzre iştirâ ve tesellüm ve kabûl eyleyip se-
meni olan meblağ-ı mezbûr dört yüz seksen beş guruşu vasiyy-i mezbûr yedin-
den tamâmen ahz ve kabz eylediğimden sonra yine vasiyy-i mezbûr menzil-i 
mahdûd-ı mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâb 
şehri gurresinden bir sene tamâmına değin altmış beş guruş ücret ile bana îcâr ve 
teslîm ben dahi ber vech-i muharrer istîcâr ve tesellüm ve kabûl eyledim dedikde 
gıbbe’t-tasdîki’ş-şer‘î, mukırr-ı mezbûrun er karındaşı oğlu Ahmed Çelebi b. Ha-
san Efendi vasiyy-i mezbûr mahzarında takrîr-i kelâm edip menzil-i mezkûrun 
derkine ve ücret-i merkūmeye emr ve kabûlü hâvî kefâlet-i sahîha-i şer‘iyye ile 
kefîl oldum dedikden sonra mûmâ-ileyh Ömer Efendi i‘âde-i kelâm edip sene-i 
merkūme tamâmında meblağ-ı mezkûr ile ücret-i mezbûreyi vasiyy-i merkūma 
edâ edemezsem menzil-i mezkûru semen-i misli ile âhara bey‘ edip semeninden 
ba‘de’l-ahz ve’l-kabz meblağ-ı mezbûr ile ücret-i mersûmeyi vasiyy-i merkūma edâ 
ve teslîme küllemâ azeltüke fe-ente vekîli mazmûnu üzre azlden masûn vekâlet-i 
devriye ile hâzır bi’l-meclis Osman Beşe b. Hüseyin vekîl ve nâib-i menâb nasb 
ve ta‘yîn eyledim dedikde ol dahi vekâlet-i mezbûreyi kabûl ve levâzımını edâya 
ta‘ahhüd etmeğin mâ vaka‘a bi’t-taleb ketb olundu.
Fi’t-târihi’l-mezbûr.
Şuhûdü’l-hâl: İshak Efendi, Şaban b. Ali, Kasım Beşe b. Mustafa, el-Hâc Süleyman 
b. Abdullah ve gayruhüm.

377 [56a-1] Ali Bey b. Mehmed’in ev ve tarlalarını İbrahim 
b. Ali’ye satması
Mahmiye-i İstanbul ma hal lâ tın dan Emin Sinan mahallesi sâkinlerinden Ali Bey 
b. Mehmed nâm kimesne meclis-i şer‘-i hatîr-i lâzımü’t-tevkīrde işbu râfi‘ü’l-kitâb 
İbrahim b. Ali mahzarında ikrâr ve takrîr-i kelâm edip akd-i âti’z-zikrin sudûruna 
değin silk-i mülk-i sahîhimde münselik olup Havâss-ı Aliyye kazâsı a‘mâlinden 
Terkos nâhiyesine tâbi‘ Ayvadlı nâm karyede vâki‘ bir tarafdan Fâtıma nâm hâtun 
mülkü ve bir tarafdan orman ve iki tarafdan tarîk-i âm ile mahdûd iki bâb tahtânî 
oda ve bir ahır ve su kuyusunu ve zât eşcâr-ı müsmire ve gayr-ı müsmire bahçeyi 
ve havluyu müştemil mülk menzilimi cemî‘ tevâbi‘ ve levâhıkı ve âmme-i hukūk 
ve merâfıkı ile mezbûr İbrahim’e tarafeynden îcâb ve kabûlü hâvî şurût-ı müf-
sideden ârî kırk kıt‘a esedî guruşa bey‘-i bâtt-ı sahîh-i şer‘î ile bey‘ ve teslîm ve 
temlîk ol dahi vech-i muharrer üzre iştirâ ve tesellüm ve temellük ve kabûl eyle-
dikden sonra tefvîz-i câ’î sudûruna değin taht-ı tasarrufumda olup merhûm ve 
mağfûrun-leh Sultan Bayezid Hân-ı Velî evkāfı arâzisinden karye-i mezbûre sını-
rı dâhilinde mevâzi‘-i müteferrikada vâki‘ lede’l-ahâlî ma‘lûmü’l-hudûd sekiz kıt‘a 
tarlalarımın dahi hakk-ı tasarrufunu ma‘rifet-i mütevellî ile mezbûr İbrahim’e on 
kıt‘a esedî guruş bedel mukābelesinde tefvîz ve ferâğ ol dahi minvâl-i muharrer 
üzre tefevvuz ve kabûl eyledikden sonra semen-i mezbûr ile bedel-i merkūm ki 
cem‘an elli esedî guruşu mezbûr İbrahim yedinden bi’t-tamâm ve’l-kemâl ahz ve 
kabz eyledim ba‘de’l-yevm menzil-i mezkûr merkūm İbrahim’in mülk-i müşterâsı 
olmuşdur keyfe mâ yeşâ’ mutasarrıf olsun ve zikr olunan tarlalar dâhil-i taht-ı 
tasarrufu olup emsâli gibi mutasarrıf olsun dedikde mukırr-ı mezbûr Ali Bey’in 
ber vech-i muharrer cârî ve sâdır olan ikrârını mezbûr İbrahim vechen tasdîk ve 
şifâhen tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Mustafa Çelebi b. Hasan, Mustafa Çelebi b. Mehmed, Abdullah b. 
Abdullah, İbrahim Çelebi b. Mahmud, Mehmed Çelebi b. Eyüb ve gayruhüm.

378 [56a-2] Mehmed b. Ramazan’ın ev, bağ ve bahçenin yarı hissesini 
Sâliha bt. Ahmed’e satması
Fi’l-asl vilâyet-i Anadolu’da Gemlik kazâsına tâbi‘ Armutlu nâm karyeden olup 
hâlâ medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Baba 
Haydar mahallesinde sâkin olan Mehmed b. Ramazan nâm kimesne meclis-i 
şer‘-i şerîfde bâ‘isetü hâze’l-vesîka Sâliha bt. Ahmed nâm hâtun mahzarında bi’t-
tav‘i’s-sâf ikrâr-ı tâm ve takrîr-i kelâm edip akd-i âti’z-zikrin sudûruna değin ye-
dimde mülküm ve hakkım olup karye-i mezbûrede vâki‘ bir tarafdan Ebûbekir b. 
Hasan mülkü ve bir tarafdan Reis Kara Mustafa mülkü ve bir tarafdan Bahar Meh-
med mülkü ve bir tarafdan ba‘zan Bulgar İbrahim mülkü ve ba‘zan tarîk-i âm ile 
mahdûd bir bâb fevkānî oda ve bir sofa ve altında ahırı ve bir bâb tahtânî oda-
yı ve havluyu müştemil menzil ile yine karye-i mezbûrede vâki‘ bir tarafı el-Hâc 
Ahmedzâde bağı ve bir tarafı Koca İvaz bağı ve bir tarafı İsmail b. Hacı Mahmud 
bağı ve bir tarafı Yağcı oğlu Ahmed bağı ile mahdûd bir kıt‘a bağ ve yine karye-i 
merkūme sınırı dâhilinde Arapderesi nâm mevzi‘de vâki‘ bir tarafdan Kara Ömer 
mülkü ve bir tarafdan dere ve bir tarafdan Ozan Kara Mehmed mülkü ve bir ta-
rafdan Bekâr Ahmed oğlu mülkü ile mahdûd eşcâr-ı müsmire ve gayr-ı müsmire-
li bahçenin nısf-ı şâyi‘i mezbûre Sâliha’nın mülk-i mevrûsu ve nısf-ı şâyi‘-i âharı 
benim mülküm olmağın zikr olunan menzil ve bağ ve bahçenin nısf-ı şâyi‘lerini 
merkūm Sâliha’ya bi safkatin vâhidetin târih-i kitâbdan iki ay mukaddem karye-i 
mezbûrede on iki bin akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ve temlîk edip ol dahi ber vech-i iştirâ ve tesellüm ve temel-
lük ve kabûl eyleyip semeni olan meblağ-ı mezkûrdan iki bin akçeden merkūme 
Sâliha’nın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eylediğimden son-
ra ba‘de’l-yevm zikr olunan menzil ve bağ ve bahçenin nısf-ı şâyi‘inden alâka ve 
medhalim kalmadı mezbûr Sâliha’nın mülk-i müşterâsı olmuşdur keyfe mâ yeşâ’ 
mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer fi’t-târihi’l-mezbûr.
Şuhûdü’l-hâl: Derviş Ağa b. Mehmed, Mustafa Halîfe b. Musa el-İmâm, Mustafa 
Çelebi b. Bîzebân, Mustafa Ağa b. el-Hâc Abdurrahman ve gayruhüm.

379 [56a-3] Mehmed b. Ramazan’ın ölen karısından intikal eden eşyadan 
hissesini karısının kız kardeşi Sâliha bt. Ramazan’a satması
Vilâyet-i Anadolu’da Gemlik kazâsına tâbi‘ Armutlu nâm karyede sâkin iken 
bundan fevt olan Fâtıma bt. Ahmed nâm müteveffânın verâseti zevc-i metrûkü 
Mehmed b. Ramazan nâm kimesne ile li ebeveyn kız karındaşı Sâliha nâm 
Hâtun’a münhasıra olduğu şer‘an zâhir ve müte‘ayyin oldukdan sonra müteveffâ-
yı mezbûrenin terekesine vâzı‘ü’l-yed olan mezbûr Mehmed meclis-i şer‘-i şerîfde 
işbu râfi‘atü’l-vesîka merkūme Sâliha mahzarında tav‘an ikrâr-ı tâmm ve takrîr-i 
kelâm edip tereke-i müteveffât-ı merkūmeden üç tencere ve bir vasat kazgan ve beş 
beledî köhne yastık ve iki köhne minder ve bir köhne döşek ve iki alaca kilim ve 
beş sahan ve bir sini ve bir tepside olan nısf hisse-i şer‘iyyemi, bi safkatin vâhidetin 
merkūme Sâliha’ya dört bin akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ve temlîk ol dahi ber vech-i muharrer iştirâ ve tesel-
lüm ve temellük ve kabûl eyledikden sonra semeni olan meblağ-ı mezbûr dört bin 
akçeyi müteveffât-ı mezbûrenin zimmetinde mütekarrir ve ma‘kūdun-aleyh olan 
sekiz bin akçe mehr-i müeccelinden merkūme Sâliha’ya zimmetimde lâzımü’l-edâ 
ve vâcibü’l-kazâ deynim olan dört bin akçeye takās ol dahi minvâl-i muharrer 
üzre mukāssa ve kabûl eyledi. Min ba‘d eşyâ-i merkūmede olan nısf hisse-i irsiy-
yem mersûme Sâliha’nın mülk-i müşterâsıdır keyfe mâ yeşâ’ mutasarrıfe olsun de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-vâki‘ aşer min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Derviş Ağa b. Mehmed, Mustafa Halîfe b. ( ) Bîzebân, el-Hâc Mus-
tafa Ağa b. Abdurrahman, Hacı Hasan b. Ali ve gayruhüm.

380 [56b-1] Mustafa Çelebi b. Davud Efendi’nin evini istiğlâl 
yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Baba Hay-
dar mahallesi sükkânından Mustafa Çelebi b. Davud Efendi meclis-i şer‘-i şerîfde 
mahalle-i mezbûrede sâkin iken bundan akdem intikāl-i dâr-ı bekā eden merhûm 
Kapıcızâde Ahmed Efendi’nin eytâm-ı sıgārının tesviye-i umûru için kıbel-i 
şer‘den mansûb vasîleri olan bâ‘is-i hâze’l-kitâb Ali Çelebi b. Abdullah mahza-
rında tav‘an ikrâr-ı tâm ve takrîr-i kelâm edip silk-i mülkümde münselik olup 
mahalle-i mezbûrede vâki‘ bir tarafı Hasan Bey b. Abdullah mülkü ve bir tara-
fı Oruc Ağa vakfı olan bostan ve bir tarafı Kakumî İbrahim Efendi mülkü ve 
bir tarafı tarîk-i âm ile mahdûd mülk menzilimi bi cümleti’t-tevâbi‘ ve’l-levâhık 
vasiyy-i mezbûr Ali Çelebi’ye iki yüz yirmi kıt‘a esedî guruşa bi tarîki’l-istiğlâl bey‘ 
ve teslîm ol dahi sıgār-ı mezbûrûn mallarıyla tarîk-i merkūm üzre iştirâ ve tesel-
lüm ve kabûl eyleyip semeni olan meblağ-ı mezkûr iki yüz yirmi guruşu vasiyy-i 
mezbûr yedinden tamâmen ahz ve kabz eylediğimden sonra yine vasiyy-i mezbûr 
Ali Çelebi menzil-i mahdûd-ı mezkûru ba‘de’t-tahliyyeti’ş-şer‘iyye ve’t-tekābuzi’l-
mer‘î târih-i kitâbdan bir sene tamâmına değin otuz üç kıt‘a esedî guruş ücret 
ile bana îcâr ve teslîm ben dahi ber vech-i muharrer istîcâr ve tesellüm ve kabûl 
eyledim dedikde gıbbe’t-tasdîki’ş-şer‘î mukırr-ı mezbûrun sulbî kebîr oğlu Ab-
durrahman Çelebi ve li ebeveyn er karındaşı Mehmed Çelebi vasiyy-i mezbûr 
Ali Çelebi mahzarında her biri takrîr-i kelâm ve ta‘bîr ani’l-merâm edip menzil-i 
mahdûd-ı mezkûrun derkine ve ücret-i merkūmeye ve meblağ-ı mezbûr iki yüz 
yirmi guruşa emr ve kabûlü hâvî kefâlet-i sahîha-i şer‘iyye ile her birimiz kefîl 
ve zâmin olduk dediklerinde ba‘de’t-tasdîki’l-mu‘teber mukırr-ı mezbûr Musta-
fa Çelebi i‘âde-i kelâm edip meblağ-ı mezkûr iki yüz yirmi esedî guruş ile ücret-i 
mersûmeyi sene-i mezkûre tamâmında vasiyy-i mezbûra edâ ve teslîm edemez-
sem menzil-i mezkûru semeni misli ile âhara bey‘ edip semeninden ba‘de’l-ahz 
ve’l-kabz meblağ-ı mezbûr ile ücret-i merkūmeyi vasiyy-i mezbûra edâ ve teslîm 
eyledikden sonra fazla kalan meblağı bana teslîme küllemâ azeltüke fe-ente vekîli 
mazmûnu üzre azlden masûn vekâlet-i devriye ile işbu hâzır bi’l-meclis Mehmed 
Çelebi b. Sunullah nâm kimesneyi tarafımdan vekîl ve nâib-i menâb nasb ve ta‘yîn 
eyledim dedikde ol dahi vekâlet-i mezbûreyi kabûl ve levâzımını edâya ta‘ahhüd 
etmeğin mâ cerâ bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene ihdâ ve seb‘în ve elf.
Şuhûdü’l-hâl: Hasan Ağa b. Abdullah, Abdi Beşe b. Ali, Hasan Bey b. Abdullah, 
Ahmed Bey b. Abdullah ve gayruhüm.

381 [56b-2] Rüheyme bt. Abraham’ın câriyeleri Latif ve İvaz’ı Ahmed Ağa 
b. Abdülmennân’a satması
Havâss-ı Aliyye kazâsına tâbi‘ kasaba-i Hasköy’de Kiremitçi Ahmed mahallesin-
de sâkine Rüheyme bt. Abraham nâm Yahudiye meclis-i şer‘-i hatîr-i lâzımü’t-
tevkīrde fahrü’l-emâsil ve’l-akrân bâ‘is-i hâze’l-kitâb Ahmed Ağa b. Abdülmennân 
tarafından bey‘-i âti’z-zikri tasdîke vekîl olup Mehmed Çelebi b. Ali ve Ahmed 
Çelebi b. Abdullah nâm kimesneler şehâdetleriyle şer‘an vekâleti sâbite olan Ab-
dullah Bey b. Ebûbekir mahzarında ikrâr ve takrîr-i kelâm edip silk-i mülkümde 
münselik olan işbu orta boylu, elâ gözlü, açık kaşlı Rûsiyyetü’l-asl Latif bt. Abdul-
lah ile orta boylu ve elâ gözlü, açık kaşlı Gürciyyetü’l-asl İvaz bt. Abdullah nâm 
câriye-i memlûkelerimin her biri beşer yüz esedî guruşa olmak üzre ki cem‘an 
bin esedî guruşa tarafeynden ve kabûlü hâvî müvekkil-i müşârün-ileyh Ahmed 
Ağa’ya bi safkatin vâhidetin bey‘ ve teslîm ve temlîk ol dahi vech-i muharrer üzre 
iştirâ ve tesellüm ve temellük ve kabûl eyledikden sonra semenleri olan meblağ-ı 
mezbûr bin esedî guruşu müvekkil-i müşârün-ileyh Ahmed Ağa yedinden bi’t-
tamâm ve’l-kemâl ahz ve kabz eyledim ba‘de’l-yevm mevsûfetân-ı mezbûretânda 
alâka ve medhalim yokdur, müvekkil-i müşârün-ileyh Ahmed Ağa’nın mülk-i 
müşterâsı olmuşdur keyfe mâ yeşâ’ mutasarrıf olsun dedikde mukırra-i mezbûr 
Rüheyme’nin vech-i muharrer üzre cârî ve sâdır olan ikrârını vekîl-i mezbûr 
Abdullah vicâhen tasdîk ve şifâhen tahkīk etmeğin mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ aşer min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Mustafa b. Abdullah, Ahmed b. Hamza, Hasan b. Abdullah, Meh-
med Çelebi b. Eyüb, Mustafa Çelebi b. Abdullah.

382 [56b-3] Osman ve Mustafa’nın vefat eden annelerinin mirası 
hususundaki iddialarının reddi
Havâss-ı Aliyye kazâsına tâbi‘ Pirvaliçe nâm karyede sâkin iken bundan ak-
dem fevt olan Himmet b. Hüseyin nâm müteveffânın verâseti zevce-i metrûkesi 
Fâtıma bt. Yusuf ile li ebeveyn b. ammi Hüseyin b. Mehmed’e münhasıra olup 
kable’l-kısme mezbûre Fâtıma dahi fevt olup verâseti sadrî kebîr oğulları Os-
man ve Mustafa’ya münhasıra olduğu şer‘an zâhir ve mütehakkik oldukdan son-
ra mezbûrân Osman ve Mustafa mahfil-i kazâda müteveffâ-yı mezbûr Himmet’in 
terekesine vâzı‘ü’l-yed olan işbu râfi‘ü’l-kitâb mezbûr Hüseyin mahzarında her 
biri üzerine da‘vâ ve takrîr-i kelâm edip müteveffâ-yı merkūm Himmet’in tereke-
sinden olup karye-i mezbûrede vâki‘ bir tarafı Arab İbrahim mülkü ve bir tarafı 
Ali oğlu nâm kimesne mülkü ve bir tarafı İmâmzâde İbrahim Efendi mülkü ve bir 
tarafı ba‘zan hendek ve ba‘zan tarîk-i âm ile mahdûd iki bâb tahtânî oda ve ahırı 
ve bir mikdâr bağ yerini müştemil menzil müteveffâ-yı mezbûr Himmet’in mülkü 
olup ba‘dehû vefâtihî rub‘u vâlidemiz müteveffât-ı merkūme Fâtıma’ya ve selâse 
erbâ‘ı mezbûr Hüseyin’e isâbet eyledikden sonra vâlidemiz müteveffât-ı mezbûre 
Fâtıma menzil-i mezkûrda olan rub‘ hisse-i şâyi‘asını kable’l-ahz fevt olup hisse-i 
mezbûre bize intikāl ve isâbet etmeğin merkūm Hüseyin menzil-i mahdûd-ı 
mezkûrun mecmû‘una vaz‘-ı yed eder hâlâ suâl olunup hisse-i mezbûreden kasr-ı 
yedine ve bize teslîme tenbîh olunması matlûbumuzdur dediklerinde gıbbe’s-suâl 
mezbûr Hüseyin cevâbında fi’l-hakīka menzil-i mahdûd-ı mezkûr müteveffâ-yı 
mezbûr Himmet’in mülkü olup ba‘de vefâtihî ber vech-i muharrer rub‘u zevcesi 
müteveffât-ı merkūme Fâtıma’ya ve selâse erbâ‘ı bana isâbet ve intikāl eylediği mu-
karrer ve lâkin müteveffât-ı merkūme Fâtıma hâl-i hayâtında menzil-i mahdûd-ı 
mezkûrda olan rub‘ hisse-i mezbûresini bana beş bin beş yüz akçeye bey‘-i kat‘î 
ile bey‘ ve temlîk ve teslîm [57a] ben dahi minvâl-i muharrer üzre iştirâ ve te-
mellük ve tesellüm eylediğimden sonra semen-i mezkûru tamâmen müteveffât-ı 
mezbûre Fâtıma’ya def ‘ ve teslîm ol dahi yedimden ahz ve kabz etmeğin mecmû‘-ı 
menzil-i mahdûd-ı mezkûrenin selâse erbâ‘ına irsen ve rub‘una şirâen mâlik ol-
duğuma binâen mecmû‘-ı menzil-i mahdûd-ı mezkûre vaz‘-ı yed eylerim deyi-
cek isre’l-istintâk ve akībe’l-inkâr, mezbûr Hüseyin’den takrîrine mutâbık beyyine 
taleb olundukda udûl-i ricâlden karye-i mezbûre sâkinlerinden Halil ve İbrahim 
ibney Mahmud nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-vâki‘ menzil-i mahdûd-ı mezkûr müteveffâ-yı mezbûrenin 
mülkü olup ba‘de vefâtihî rub‘u zevcesi müteveffât-ı mezbûre Fâtıma’ya ve 
selâse erbâ‘ı merkūm Hüseyin’e isâbet ve intikāl eylediğinden sonra müteveffât-ı 
mezbûre Fâtıma hâl-i hayâtında menzil-i mahdûd-ı mezkûrda olan rub‘ hisse-i ir-
siyyesini mezbûr Hüseyin’e meblağ-ı merkūm beş bin beş yüz akçeye bey‘-i kat‘î 
ile bey‘ ve temlîk ol dahi ber vech-i muharrer iştirâ ve tesellüm ve temellük eyle-
dikden sonra semeni olan meblağ-ı mezbûru müteveffâ-yı merkūme Fâtıma’ya 
bizim huzûrumuzda bi’t-tamâm def ‘ ve teslîm ol dahi mezbûr Hüseyin yedin-
den ahz ve kabz eyledi biz bu husûsa bu vech üzre şâhidleriz şehâdet dahi eyle-
riz deyû her biri edâ-i şehâdet-i şer‘iyye eylelediklerinde ba‘de’t-ta‘dîl ve’t-tezkiyye 
şehâdetleri hayyiz-i kabûlde vâki‘ olmağın mûcebiyle müdde‘iyân-ı mezbûrân Os-
man ve Mustafa hisse-i mezkûre talebiyle merkūm Hüseyin’e bî-vech mu‘ârazadan 
men‘ birle mâ vaka‘a bi’t-taleb ketb olundu.
Şuhûdü’l-hâl: Mehmed Efendi b. Nasuh el-Kadı, Mehmed Efendi el-Müderris, 
Mehmed b. Eyüb, Mehmed b. Mahmud ve gayruhüm.

383 [57a-1] Şahin Bey b. Abdullah’ın evini kardeşi Hayri 
bt. Abdullah’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ-
tın dan Fethi Çelebi mahallesinde sâkin Şâhin Bey b. Abdullah tarafından bey‘-i 
âti’z-zikri ikrâra vekîl olup hasm-ı şer‘î-i câhid mahzarında Müezzin Hüseyin 
Halîfe b. Mehmed ve Abdullah Çelebi b. Mustafa nâm kimesneler şehâdetleriyle 
şer‘an vekâleti sâbite olan Mustafa Çelebi b. Cafer meclis-i şer‘-i hatîr-i lâzımü’t-
tevkīrde müvekkil-i mezbûrun li ebeveyn kız karındaşı bâ‘isetü hâze’l-vesîka Hay-
ri bt. Abdullah nâm hâtun tarafından ikrâr-ı âti’z-zikri tasdîke vekîl olup vekâlet-i 
mezbûreyi ma‘rifet-i şer‘iyye ile ârifân Ramazan b. Mustafa ve Âsım Çelebi b. Mus-
tafa nâm kimesneler şehâdetleri ile şer‘an vekâleti sâbite olan zevci Mehmed Çe-
lebi b. Sinan mahzarında bi’l-vekâle ikrâr ve takrîr-i kelâm edip akd-i âti’z-zikrin 
sudûruna değin müvekkilim mezbûr Şâhin Bey’in mülkü ve hakkı olup mahalle-i 
mezbûrede vâki‘ iki tarafı İbrahim Ağa çayırı ve iki tarafı Ali Beşe mülkü ile 
mahdûd bir bâb fevkānî ve bir bâb tahtânî odaları ve sofa ve mezbûr Ali Beşe 
ile müşterek bi’r-i mâ ve bir mikdâr bahçeyi müştemil mülk menzili bi cümleti’t-
tevâbi‘ ve’l-levâhık müvekkilem mezbûre Hayri’ye tarafeynden îcâb ve kabûlü hâvî 
yüz esedî guruşa bey‘-i bâtt-ı sahîh-i şer‘î ile bey‘ ve teslîm ve temlîk edip ol dahi 
vech-i muharrer üzre iştirâ ve tesellüm ve temellük ve kabûl eyledikden sonra se-
meni olan meblağ-ı mezbûr yüz esedî guruşu müvekkilim mezbûr Şâhin Bey’in 
kız karındaşı müvekkile-i mezbûre Hayri yedinden bi’t-tamâm ve’l-kemâl ahz ve 
kabz eyledi ba‘de’l-yevm menzil-i mahdûd-ı mezkûrda müvekkil-i mezbûr Şâhin 
Bey’in alâka ve medhali yokdur kız karındaşı müvekkile-i mezbûre Hayri’nin 
mülk-i müşterâsı olmuşdur keyfe mâ yeşâ’ mutasarrıfe olsun dedi dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Mehmed Çelebi b. Mahmud, Abdul-
lah Çelebi b. Abdülfettah, İbrahim Çelebi b. Mahmud, Hasan Çelebi b. Abdullah, 
Mustafa Beşe b. Hasan, Mustafa Beşe b. Ali, Hüseyin Çelebi b. Yusuf, Hasan Çele-
bi b. Abdullah, Mehmed Çelebi b. Eyüb.

384 [57b-1] Ziro v. Yorgi’nin bağ ve yonca yerini Yorgi v. Yani’ye satması
Vilâyet-i Rumeli’nde Gerbeniş kazâsına tâbi‘ Kalazman nâm karye ahâlîsinden 
Ziro v. Yorgi nâm zimmî meclis-i şer‘-i hatîr-i lâzımü’t-tevkīrde bâ‘is-i hâze’r-
rakīm Yorgi v. Yani nâm zimmî muvâcehesinde bi’t-tav‘i’s-sâf ikrâr-ı tâm ve takrîr-i 
kelâm edip akd-i âti’z-zikrin sudûruna değin silk-i mülkümde ve taht-ı yedimde 
hakkım olup karye-i mezbûrede vâki‘ bir tarafı İspartin bağı ve bir tarafı Papa 
Tavilo bağı ve bir tarafı merkūm Yorgi bağı ve bir tarafı Varsamo v. Yani bağı ile 
mahdûd bir kıt‘a bağımı, cümle tevâbi‘iyle merkūm Yorgi’ye bin akçeye tarafeyn-
den îcâb ve kabûlü hâviye bey‘-i bâtt-ı sahîh-i şer‘î bey‘ ve temlîk edip ol dahi ber 
vech-i muharrer iştirâ ve temellük ve kabûl eyledikden sonra yine karye-i mezbûre 
sınırı dâhilinde vâki‘ bir tarafdan vâdi ve üç tarafdan tarîk-i âm ile mahdûd bir 
kıt‘a yonca yerimin hakk-ı tasarrufunu ma‘rifet-i sâhib-i arz ile mersûm Yorgi’ye 
iki bin dört yüz akçe bedel-i mukābelesinde tefvîz ve ferâğ edip ol dahi minvâl-i 
muharrer üzre tefevvuz ve kabûl eyleyip semen-i mezbûr ile bedel-i mezkûr ki 
cem‘an üç bin dört yüzü mesfûr Yorgi yedinden tamâmen ahz ve kabz eylediğim-
den sonra zikr olunan bağı ve yonca yerini mahallinde zabt ve tasarrufa merkūm 
Yorgi’yi taslît eyledim ba‘de’l-yevm sâlifü’l-beyân bağ mülk-i müşterâsı olmuşdur 
keyfe mâ yeşâ’ mutasarrıf olsun ve yonca yerini dahi emsâl[i] gibi tasarruf eylesin 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Hüseyin b. Ali, Hasan b. Abdullah, Ali b. Abdullah, Mehmed b. 
Mahmud ve gayruhüm mine’l-hâzırîn.

385 [57b-2] Mahitab bt. Abdullah’ın, ölen babasının borcunu üstlenen 
oğlu Mehmed Çelebi b. Mehmed Çelebi’ye evini devri
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Ali Paşa 
mahallesinde sâkin iken bundan akdem fevt olan Mehmed Çelebi b. Hasan’ın 
verâseti zevce-i menkûha-i metrûkesi Mahtab bt. Abdullah nâm hâtun ile sulbî 
kebîr oğlu Mehmed Çelebi’ye münhasıra oldukdan sonra mezbûre Mahtab 
meclis-i şer‘-i şerîfde işbu râfi‘ü’l-kitâb mezbûr Mehmed Çelebi mahzarında ikrâr 
ve takrîr-i kelâm edip zevcim müteveffâ-yı mezbûrun iki yüz elli esedî guruş 
düyûn-ı müteferrika-i müsbetesi olmağla meblağ-ı mezkûru merkūm Mehmed 
Çelebi kendi malından erbâbına edâya müte‘ahhid olmağın tereke-i müteveffâ-yı 
merkūmdan olup mahalle-i mezbûrede vâki‘ iki tarafı Mustafa Çelebi mülkü ve 
bir tarafı Ömer Beşe mülkü ve bir tarafı kurşuncu Halil Çelebi mülkü ve ba‘zan 
tarîk-i âm ile mahdûd bir bâb fevkānî oda ve iki bâb tahtânî oda ve bi’r-i mâ ve 
bir mikdâr bahçeyi müştemil menzili bi cümleti’t-tevâbi‘ ve’l-levâhık meblağ-ı 
mezkûr iki yüz elli esedî guruş mukābelesinde mezbûr Mehmed Çelebi kabz ve 
kabûl eyledi ba‘de’l-yevm menzil-i mahdûd-ı mezkûrda kat‘â benim alâka ve med-
halim kalmadı merkūm Mehmed Çelebi’nin mülk-i mahzı ve hakk-ı sırfı olmuş-
dur keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilevvel li sene ihdâ ve tis‘în ve elf.
Şuhûdü’l-hâl: Himmet Beşe b. Ali, Eyüb Çelebi b. Hasan, Abdülkerim b. Mehmed, 
Ali Beşe b. Hüseyin, Mehmed b. Eyüb, Mehmed b. Mahmud.

386 [57b-3] Rikabdâr Hasan Ağa’nın Sinan Paşa Vakfı’na ait Silivri’ye 
bağlı Giritli köyünün vergisini mütevelliye teslim ettiği
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi medîne-i Hazret-i 
Ebî Eyyûb-i Ensârî -radiye anhu Rabbühü’l-Bârî-’de Zal Mahmud Paşa mahalle-
sinde sâkin Bostânîzâde Sâlih Efendi ibnü’l-merhûm Ahmed Efendi’nin menzi-
line varıp zeyl-i kitâbda muharrerü’l-esâmî müslimîn huzûrunda akd-i meclis-i 
şer‘-i şerîf eyledikde işbu kitâb-ı sıhhat-nisâbın hâfızı olup hâlâ atebe-i aliyye-i 
hüsrevân[î]de rikâbdâr olan umdetü’l-havâs ve’l-mukarrebîn mu‘temedü’l-
mülûk ve’s-selâtîn zü’l-kadri’r-refî‘ ve’l-câhi’l-menî‘ izzetlü Hasan Ağa hazret-
lerinin taraf-ı bâhirü’ş-şereflerinden husûs-ı âti’z-zikre vekîl olup nehc-i şer‘î-i 
mu‘teber üzre vekâleti sâbite olan hâssa helvacılarından İsmail Bey b. Osman 
meclis-i ma‘kūd-ı mezkûrda merhûm Sinan Paşa vakfı’na meşrûtiyyet üzre bi’l-fi‘l 
mütevellî olan mûmâ-ileyh Sâlih Efendi mahzarında bi’l-vekâle üzerine da‘vâ ve 
takrîr-i kelâm edip medîne-i mezbûre müzâfâtından Silivri nâhiyesine tâbi‘ Giritli 
nâm karye-i merkūm mezbûr Sinan Paşa vakfı’ndan olmağın mütevellîsi mûmâ-
ileyh Sâlih Efendi bin doksan bir senesi Martı ibtidâsından bin doksan iki senesi 
Martı gāyesine gelince karye-i mezbûrenin senelik a‘şâr-ı şer‘iyye ve rüsûm-ı ör-
fiyye ve bâd-ı hevâ ve üç akçeye değin tapu-yı zemîn ve ziyâdesi vakfın olmak üzre 
müvekkilim müşârün-ileyh Hasan Ağa hazretlerinin mûmâ-ileyh Sâlih Efendi ta-
raflarına dört yüz on dört esedî guruş der-uhde edip meblağ-ı mezkûru mûmâ-
ileyh Sâlih tamâmen [58a] ahz ve kabz etmişidi hâlâ suâl olunup takrîri tahrîr 
olunmak bi’l-vekâle matlûbumdur dedikde gıbbe’s-suâl mûmâ-ileyh Sâlih Efen-
di cevâbında fi’l-hakīka hâl-i kaziyye vekîl-i mezbûr İsmail Bey’in bâlâda bast ve 
tafsîl eylediği minvâl üzre olup vekîl-i mezbûr İsmail Bey’in yedinden meblağ-ı 
mezkûr dört yüz on dört esedî guruşu tamâmen ahz ve kabz eyledim dedikde vâki‘ 
hâli mevlânâ-yı mûmâ-ileyh mahallinde tahrîr ve ma‘an irsâl olunan Ramazan ile 
meclis-i şer‘a alâ vukū‘ihi inhâ etmeğin mâ hüve’l-vâki‘ ketb ve tahrîr olundu.
Fî şehri Rebî‘ilevvel li sene ihdâ ve tis‘în ve elf.
[Şuhûdü’l-hâl:] ( ).

387 [58a-1] Dimitri v. Sinado’nun tarlalarının tasarruf hakkını 
Dimitri v. Nikola’ya devretmesi
Vilâyet-i Rumeli’nde Yenişehir kazâsına tâbi‘ Kûhistan nâhiyesi müzâfâtından Do-
mani nâm karye ahâlîsinden Dimitri v. Sinado nâm zimmî meclis-i şer‘-i şerîfde 
işbu râfi‘ü’r-rakīm diğer Dimitri v. Nikola nâm nasrânî muvâcehesinde ikrâr ve 
takrîr-i kelâm edip tefvîz-i âtî sudûruna değin taht-ı tasarrufumda olup karye-i 
mezbûre sınırı dâhilinde Betre nâm mevki‘de vâki‘ bir tarafı havra ve üç tara-
fı kûhistan ile mahdûd bir kıt‘a ve yine Manastırönü nâm mevki‘de vâki‘ iki tara-
fı Papasoğlu Yorgi nâm zimmî tarlası ve bir tarafı Hristo nâm zimmî tarlası ve bir 
tarafı mezbûr Dimitri tarlası ile mahdûd bir kıt‘a ki cem‘an iki kıt‘a tarlalarımın ta-
sarruflarını sâhib-i arz ma‘rifetiyle mezbûr diğer Dimitri’ye yetmiş sekiz esedî gu-
ruş bedel mukābelesinde tefvîz bi’l-ferâğ edip ol dahi tefevvuz ve kabûl eyledik-
den sonra bedel-i fidan olan yetmiş sekiz esedî guruşu mezbûr diğer Dimitri ye-
dinden bi’t-tamâm ve’l-kemâl ahz ve kabz eyledim ba‘de’l-yevm zikr olunan tar-
lalarda alâka ve medhalim yokdur mahallinde zabt ve tasarrufa mezbûr diğer Di-
mitri taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilevvel li sene ihdâ ve tesin ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hasan b. 
Abdullah ve gayruhüm mine’l-hâzırîn.

388 [58a-2] Âişe bt. Sâlih’in evini Mehmed b. Sefer’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Takyeci-
başı mahallesinde sâkine Âişe bt. Sâlih nâm hâtun tarafından husûs-ı âti’l-beyânı 
ikrâra vekîl olup hasm-ı câhid-i şer‘î mahzarında mezbûrenin zâtını ma‘rifet-i 









şer‘iyye ile ârifân olan Ahmed Çelebi b. Ali ve İsmail b. Yakub nâm kimesneler 
şehâdetleriyle şer‘an vekâleti sâbite olan zevci Ömer Odabaşı b. Hasan meclis-i 
şer‘-i şerîfde işbu râfi‘ü’l-vesîka Mehmed b. Sefer nâm kimesne mahzarında bi’l-
vekâle ikrâr ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik olup medîne-i mezbûre ma hal lâ tın dan Evlice Baba mahal-
lesinde vâki‘ iki tarafdan Bayram Beşe b. Ferhad mülkü ve bir tarafdan mekābir-i 
müslimîn ve bir tarafdan vâdi ile mahdûd üç bâb fevkānî ve tahtânî odaları ve 
fırını ve müşterek bi’r-i mâyı ve eşcâr-ı müsmire ve gayr-ı müsmireyi müştemil 
mülk menzilini cemî‘ tevâbi‘ ve levâhıkı ile mezbûr Mehmed’e on beş bin fıddî 
râyic fi’l-vakt akçeye tarafeynden îcâb ve kabûlü hâviye bey‘-i bâtt-ı sahîh-i şer‘î 
ile bey‘ ve teslîm ve temlîk ol dahi minvâl-i muharrer üzre iştirâ ve tesellüm ve 
temellük ve kabûl eylediğinden sonra semeni olan meblağ-ı mezbûr on beş bin 
akçeyi müvekkilem mezbûre Âişe merkūm Mehmed yedinden bi’t-tamâm ve’l-
kemâl ahz ve kabz eyledi ba‘de’l-yevm menzil-i mahdûd-ı mezkûrda müvekki-
lem mezbûre Âişe’nin vechen mine’l-vücûh alâka ve medhali kalmadı mezkûr 
Mehmed’in mülk-i müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti Rebî‘ilâhir li sene ihdâ ve tis‘în ve elf.
Şuhûdü’l-hâl: Mustafa Çelebi b. Musa, el-Hâc Mehmed b. ( ), Ali Çelebi b. Meh-
med, Hüseyin b. Mehmed ve gayruhüm mine’l-hâzırîn.

389 [58a-3] Kethüda Hasan Ağa’nın kölesi Süleyman’ı âzat etmesi
Düstûr-ı mükerrem müşîr-i müfahham nâzım-ı nizâmü’l-âlem muslih-i mesâlih-i 
benî Âdem vezîr-i sânî müsâhib-i şehriyârî devletlü ve sa‘âdetlü Mustafa Paşa haz-
retlerinin kethüdâsı olan umdetü’l-emâcid ve’l-ekârim câmi‘ü’l-mehâmid ve’l-
mekârim Hasan Ağa b. ( ) tarafından akd-i âti’l-beyânı ikrâra vekîl olup Musta-
fa Bey b. Hüseyin ve İbrahim Bey b. Mehmed şehâdetleriyle şer‘an vekâleti sâbite 
olan fahrü’l-akrân Musa Ağa b. Selim meclis-i şer‘-i şerîfde müvekkil-i müşârün-
ileyh Hasan Ağa’ya rıkkını mu‘terif orta boylu Zenciyyü’l-asl işbu râfi‘ü’l-kitâb Sü-
leyman b. Abdullah nâm siyah abd-i memlûkü mahzarında bi’l-vekâle ikrâr-ı tâm 
ve takrîr-i kelâm edip müvekkilim müşârün-ileyh mevsûf-ı mezbûr Süleyman’ı 
hasbeten lillâhi te‘âlâ ve hasbeten li rûhi resûlihi’l-mu‘allâ cemî‘ malımdan ifrâz ve 
i‘tâk ve tahrîr eyledim ba‘de’l-yevm mevsûf-ı mezbûr sâir ahrâr-ı asliyyîn gibi hür 
olup üzerinde hakk-ı velâdan gayrı hakkım kalmadı dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fî gurreti Rebî‘ilâhir li sene ihdâ ve tis‘în ve elf.
Şuhûdü’l-hâl: Mehmed Ağa b. ( ) Arpa emîni sâbıkan, Mahmud Ağa b. ( ) Şâtırbaşı, 
Mehmed Ağa b. Ahmed, Mehmed b. Eyüb.









390 [58b-1] Hüseyin b. Veli’nin ev hissesini karısı Rukiye 
bt. Abdullah’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Mehmed 
Bey es-Selâmi mahallesinde sâkin fahrü’l-akrân Hüseyin b. Veli nâm kimesne 
meclis-i şer‘-i şerîfde zevce-i menkûhası işbu râfi‘atü’l-kitâb Rukiye bt. Abdullah 
nâm hâtun mahzarında ikrâr ve i‘tirâf edip akd-i âti’z-zikrin sudûruna değin silk-i 
mülkümde münselik olup mahalle-i mezbûrda vâki‘ bir tarafı Ali Ağa mülkü ve 
bir tarafı ba‘zan Odabaşı Mehmed Çelebi mülkü ve ba‘zan Seyyid Mustafa Çele-
bi mülkü ve bir tarafı ba‘zan Siyavuş Ağa mülkü ve ba‘zan Mücellâ Hâtun mülkü 
ve bir tarafı tarîk-i hâs ile mahdûd muhavvata-i dâhiliyyesi üç bâb fevkānî oda ve 
bir çardak ve bir bâb tahtânî oda ve bir matbah ve kiler ve bi’r-i mâ ve zât-ı eşcâr-ı 
müsmire ve gayr-ı müsmire bahçe ve köşkü ve muhavvata-i hâriciyyesi iki bâb 
fevkānî oda ve bir orta sofa ve tahtânî bir bâb oda ve ahırı müştemil mülk menzi-
lin nısfı benim ve nısf-ı âharı zevcem mezbûre Rukiye’nin mülkü olmağla menzil-i 
mezkûrun nısfını, cemî‘ tevâbi‘ ve levâhıkı ile zevcem mezbûre Rukiye Hâtun’a üç 
yüz elli esedî guruşa tarafeynden îcâb ve kabûlü hâviye bey‘-i bâtt-ı sahîh-i şer‘î ile 
bey‘ ve teslîm ve temlîk edip ol dahi minvâl-i muharrer üzre iştirâ ve tesellüm ve 
temellük ve kabûl eyledikden sonra semeni olan meblağ-ı mezbûr üç yüz elli kıt‘a 
esedî guruşu mezbûre Rukiye Hâtun yedinden bi’t-tamâm ve’l-kemâl ahz ve kabz 
eyledim ba‘de’l-yevm menzil-i mahdûd-ı mezkûrun nısfında alâka ve medhalim 
yokdur, mecmû‘-ı menzil mezbûr Rukiye Hâtun’un mülk-i müşterâsı olmuşdur 
keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sânî min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hasan b. 
Ali ve gayruhüm mine’l-hâzırîn.

391 [58b-2] Rukiye bt. Abdullah’ın evini Mahmud Çelebi b. Receb’e 
istiğlâl yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Selâmi Mehmed Bey mahallesi sâkinlerinden Rukiye Hâtun bt. Abdullah 
meclis-i şer‘-i şerîfde işbu râfi‘ü’l-kitâb Mahmud Çelebi b. Receb mahzarında bi 
tav‘ihâ ikrâr-ı tâm ve takrîr-i kelâm edip silk-i mülk-i sahîhimde münselik olup 
mahalle-i mezbûrede vâki‘ bir tarafı Ali Ağa mülkü ve bir tarafı ba‘zan Odabaşı 
Mehmed Çelebi mülkü ve ba‘zan Seyyid Mustafa Çelebi mülkü ve bir tarafı ba‘zan 
Siyavuş Ağa ve ba‘zan Mücellâ Hâtun mülkleri ve bir tarafı tarîk-i hâs ile mahdûd 
muhavvata-i dâhiliyyesi üç bâb fevkānî oda ve bir çardak ve bir bâb tahtânî oda 
ve bir matbah ve kiler ve bi’r-i mâ ve zât-ı eşcâr-ı müsmire ve gayr-ı müsmire 
bahçe ve köşkü ve muhavvata-i hâriciyyesi iki bâb fevkānî oda ve bir orta sofa ve 
tahtânî bir bâb oda ve ahırı müştemil menzilimi bi cümleti’t-tevâbi‘ ve’l-levâhık 
mezbûr Mahmud Çelebi’ye dört yüz kıt‘a esedî guruşa bi tarîki’l-istiğlâl bey‘ ve 
teslîm ol dahi kendi malıyla ber vech-i muharrer üzre iştirâ ve tesellüm ve kabûl 
eyleyip semeni olan meblağ-ı mezbûr dört yüz guruşu mezbûr Mahmud Çelebi 
yedinden tamâmen ahz ve kabz eylediğimden sonra yine mezbûr Mahmud Çe-
lebi menzil-i mahdûd-ı mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î 
târih-i kitâb şehri gurresinden her senesi altmışar esedî guruş ücret ile iki sene 
tamâmına değin bana îcâr ve teslîm ben dahi minvâl-i muharrer üzre istîcâr ve te-
sellüm ve kabûl eyledim dedikde gıbbe’t-tasdîki’ş-şer‘î mukırr-ı merkūme Rukiye 
Hâtun’un zevci Hüseyin Ağa b. Veli mezbûr Mahmud Çelebi mahzarında takrîr-i 
kelâm edip menzil-i mezkûrun derkine ve ücret-i merkūmeye ve meblağ-ı mezbûr 
dört yüz guruşu emr ve kabûlü hâviye kefâlet-i sahîha-i şer‘iyye ile kefîl oldum de-
dikde ba‘de’t-tasdîki’l-mu‘teber yine Rukiye Hâtun i‘âde-i kelâm edip seneteyn-i 
mezkûreteyn tamâmında meblağ-ı merkūm dört yüz guruşu mezbûr Mahmud 
Çelebi’ye edâ edemez isem menzil-i mezkûru semen-i misli ile âhara bey‘a ve se-
meninden ba‘de’l-ahz ve’l-kabz meblağ-ı merkūmu ve ücret-i mersûmeyi istîfâdan 
sonra fazla kalan meblağı bana îsâl ve teslîme küllemâ azeltüke fe-ente vekîli 
mazmûnu üzre azilden masûne vekâlet-i devriye ile mezbûr Mahmud Çelebi’yi 
tarafımdan vekîl ve nâib-i menâb nasb ve ta‘yîn eyledim dedikde ol dahi vekâlet-i 
mersûmeyi kabûl ve merâsimini edâya ta‘ahhüd ve iltizâm etmeğin mâ cerâ bi’t-
taleb ketb olundu.
Fi’l-yevmi’s-sâdis min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: Es-Seyyid Abdurrahman Efendi el-İmâm, Halil Ağa b. Mahmud 
el-Kâtib, Mustafa Çelebi b. Süleyman, Mehmed Çelebi b. İbrahim ve gayruhüm 
mine’l-hâzırîn.

392 [58b-3] Ali b. Mahmud’un evini Ahmed b. Mahmud’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Ahmed Dede 
mahallesinde sâkin Ali b. Mahmud nâm kimesne meclis-i şer‘-i şerîfde işbu râfi‘ü’l-
kitâb Ahmed b. Mahmud nâm kimesne mahzarında tav‘an ikrâr ve takrîr-i kelâm 
edip akd-i âti’z-zikrin sudûruna değin yedimde mülküm ve hakkım olup mahalle-i 
mezbûrede vâki‘ bir tarafdan Hüseyin Beşe b. İshak mülkü ve bir tarafdan Dellâl Ka-
pıcı Ahmed b. Emrullah mülkü ve bir tarafdan Kahraman nâm hâtun mülkü ve bir 
tarafdan tarîk-i âm ile mahdûd bir bâb tahtânî oda ve bir sofa ve bir bâb sagīr tahtânî 
oda ve müşterek su kuyusunu ve havluyu müştemil menzilimi bi cümleti’t-tevâbi‘ 
ve’l-levâhık mezbûr Ahmed’e elli beş kıt‘a esedî guruşa tarafeynden îcâb ve kabûlü 
hâviye bey‘-i bâtt-ı sahîh-i şer‘îyle bey‘ ve teslîm edip ol dahi ber vech-i muhar-
rer iştirâ ve tesellüm ve kabûl eylediğinden sonra semeni olan meblağ-ı mezkûr elli 
beş esedî guruşu mersûm Ahmed yedinden tamâmen ahz ve kabz eyledim ba‘de’l-
yevm menzil-i mahdûd-ı mezkûrda vechen mine’l-vücûh alâka ve medhalim kal-
madı mezbûr Ahmed’in mülk-i müşterâsı olmuşdur keyfe mâ yeşâ’ ve yahtâr muta-
sarrıf olsun dedikde gıbbe’t-tasdîki’ş-şer‘î mâ cerâ bi’t-taleb ketb olundu.
Fi’l-yevmi’r-râbi‘ min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: İbrahim Efendi, Abdullah Halîfe b. Veli el-Müezzin, Hüseyin Beşe b. 
İshak, Mehmed b. Mustafa ve gayruhüm mine’l-hâzırîn.

393 [59a-1] Osman b. Abdullah’ın bazı emlâkini Panayot v. Yani’ye satıp 
bir kısmının da tasarruf hakkını devretmesi
Vilâyet-i Rumeli’nde Yaşağaç kazâsına tâbi‘ Jebos nâm karye sükkânından olup 
hâlâ şeref-i İslâm ile müşerref Osman b. Abdullah nâm kimesne meclis-i şer‘-i 
şerîfde işbu râfi‘ü’r-rakīm Panayot v. Yani nâm zimmî muvâcehesinde bi’t-tav‘i’s-
sâf ikrâr ve takrîr-i kelâm edip akd-i âti’z-zikrin sudûruna değin yedimde hakkım 
ve mülküm olup karye-i mezbûrede vâki‘ bir tarafı Yani v. Lancaka mülkü ve bir 
tarafı harman yeri ve iki tarafı tarîk-i âm ile mahdûd menzil yeri ile yine karye-i 
mezbûrede sınırı dâhilinde vâki‘ bir tarafdan merkūm Panayot mülkü ve bir ta-
rafdan Yorgo nâm zimmî mülkü ve bir tarafdan orman ve bir tarafdan tarîk-i âm 
ile mahdûd tahtânî dört dönüm bir kıt‘a mülk bağ ile yine karye-i mezbûrede vâki‘ 
lede’l-ahâlî ma‘lûmü’l-hudûd zât-ı eşcâr-ı müsmire ve gayr-ı müsmire mülk bah-
çede ve mevâzi‘-i müteferrikada vâki‘ dört dib dut ağaçlıkda olan üç sehimden iki 
sehim hisse-i şer‘iyye-i şâyi‘amı merkūm Panayot’a bin sekiz yüz akçeye bi safka-
tin vâhidetin bey‘-i bâtt-ı sahîh-i şer‘î ile bey‘ ve temlîk ol dahi ber vech-i muhar-
rer iştirâ ve tesellüm ve temellük ve kabûl eyledikden sonra yine karye-i mezbûre 
sınırı dâhilinde mevâzi‘-i adîdede vâki‘ hudûdu beynimizde ma‘lûm altı kıt‘a tar-
la ve bir kıt‘a çayırımın dahi hakk-ı tasarrufunu ma‘rifet-i sâhib-i arz ile mersûm 
Panayot’a beş yüz akçe bedel mukābelesinde tefvîz ve ferâğ ol dahi minvâl-i mu-
harrer üzre tefevvuz ve kabûl eyleyip semen-i mezbûr ile bedel-i merkūme ki 
cem‘an iki bin üç yüz akçeyi merkūm Panayot yedinden tamâmen ahz ve kabz ey-
lediğimden sonra emlâk-i mezkûrede olan hisse-i mezkûrelerim ile zikr olunan 
tarlalar ve çayırı mahallinde zabt ve tasarrufa mersûm Panayot’u taslît eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hasan b. Abdullah, Hüse-
yin b. Ali ve gayruhüm mine’l-hâzırîn.









394 [59a-2] Ümmühani bt. Ahmed’in kocası Mustafa Bey 
b. Mehmed’den boşanması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Otakçıbaşı 
mahallesinde sâkine Ümmühâni bt. Ahmed nâm hâtun meclis-i şer‘-i şerîfde zevci 
işbu râfi‘ü’l-kitâb Mustafa Bey b. Mehmed mahzarında bi tav‘ihâ ikrâr ve takrîr-i 
kelâm edip mezbûr Mustafa Bey zevcim olup lâkin beynimizde hüsn-i zindegâne 
olmamağla zimmetinde mütekarrir ve ma‘kūdun-aleyh olan dört bir akçe mehr-i 
müeccel hakkımdan ve nafaka-i iddet-i mu‘ayyenem üzerlerine ve me’ûnet-i 
süknâm dahi kendi üzerime olup ve zevcim mezbûr Mustafa’nın firâşından müte-
vellid olan Mehmed nâm sagīri yedi yaşına değin kendi malımdan infâk ve iksâ et-
mek üzre mezbûr Mustafa ile muhâla‘a-i sahîha-i şer‘iyye ile muhâla‘a edip ol dahi 
minvâl-i muharrer üzre olan hul‘u kabûl ve hukūk-ı zevciyyete ve gayra müte‘allik 
da‘vâdan her birimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: Mehmed Efendi b. Sefer, Mustafa b. Habib, Mehmed b. Ahmed, 
Mehmed b. Eyüb ve gayruhüm mine’l-hâzırîn.

395 [59a-3] Emerin bt. İstetati’nin bazı mülklerini Papa Tanaş 
v. Yani’ye satması
Vilâyet-i Rumeli’nde Trapoliçe kasabası ma hal lâ tın dan Kumlu mahallesi sükkâ-
nından Emerin bt. İstetati nâm nasrâniyye meclis-i şer‘-i şerîfde işbu râfi‘ü’r-rakīm 
Papa Tanaş v. Yani nâm zimmî muvâcehesinde ikrâr ve takrîr-i kelâm edip akd-i 
âti’z-zikrin sudûruna değin yedimde mülküm ve hakkım olup kasaba-i mezbûre 
bağları dâhilinde vâki‘ bir tarafı Kahraman bt. Abdullah nâm kimesne bağı ve bir 
tarafı Kiryazi v. Konye zimmî bağı ve iki tarafı tarîk-i âm ile mahdûd tahmînen 
dört dönüm bir kıt‘a mülk bağımı, cemî‘ tevâbi‘ ve levâhık ile mezbûr Papa Tanaş’a 
yirmi beş kıt‘a esedî guruşa tarafeynden îcâb ve kabûlü hâviye bey‘-i bâtt-ı sahîh-i 
şer‘î ile bey‘ ve temlîk edip ol dahi minvâl-i muharrer üzre iştirâ ve temellük ve 
kabûl eyledikden sonra yine tefvîz-i âtî sudûruna değin taht-ı tasarrufumda olup 
kasaba-i mezbûre sınırı dâhilinde vâki‘ her birinin hudûdu beynimizde ma‘lûm 
dört kıt‘a tarlalarımın hakk-ı tasarruflarını sâhib-i arz ma‘rifetiyle mezbûr Papa 
Tanaş’a on esedî guruş bedel mukābelesinde tefvîz bi’l-ferâğ edip ol dahi tefevvuz 
ve kabûl eyledikden sonra semen-i mezbûr ile bedel-i merkūm cem‘an otuz beş 
esedî guruşu yedinden bi’t-tamâm ve’l-kemâl ahz ve kabz eyledim ba‘de’l-yevm 
zikr olunan bağda vechen mine’l-vücûh alâka ve medhalim yokdur, mezbûr Papa 
Tanaş’ın mülk-i müşterâsı ve arâzi-i merkūme dahi taht-ı tasarrufu olmuşdur 
keyfe mâ yeşâ’ ve yahtâr mahallinde zabt ve tasarrufa mezbûr Papa Tanaş’ı taslît 
eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Rebî‘ilâhir li sene ihdâ ve tis‘în ve elf.
Şuhûdü’l-hâl: Mustafa Ağa b. Derviş, Osman Çelebi b. Mustafa, Abdülbâkī b. 
Ömer ve gayruhüm mine’l-hâzırîn.

396 [59a-4] Mehmed Ağa b. Ahmed el-Yesârî’nin evini Ahmed 
b. Osman Ağa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Ahmed Dede mahallesinde sâkin Mehmed Ağa b. Ahmed el-Yesârî nâm 
kimesne meclis-i şer‘-i hatîr-i lâzımü’t-tevkīrde işbu râfi‘ü’l-kitâb Ahmed nâm 
sagīrin babası Osman Ağa b. Ali tarafından tasdîk-i âti’z-zikre vekîl olup nehc-i 
şer‘î-i mu‘teber üzre vekâleti sâbite olan Şaban Beşe b. Mahmud mahzarında ikrâr 
ve takrîr-i kelâm edip akd-i âti’z-zikrin sudûruna değin silk-i mülk-i sahîhimde 
mün selik olup mahalle-i mezbûrede vâki‘ bir tarafı Sâime bt. ( ) nâm hâtun mül-
kü ve bir tarafı merhûm Âşık Paşa şeyhî utekāsına meşrûta vakıf menzil ve bir 
tarafı İbrahim Bey mülkü ve bir tarafı ba‘zan Mustafa Çelebi mülkü ve ba‘zan 
tarîk-i hâs ile mahdûd bir bâb tahtânî oda ve bir mikdâr bahçe ve kenîfi müşte-
mil mülk menzilimi bi cümleti’t-tevâbi‘ ve’l-levâhık sagīr-i mezbûr Ahmed’e ta-
rafeynden îcâb ve kabûlü hâviye bey‘-i bâtt-ı sahîh-i şer‘î ile otuz iki kıt‘a esedî 
guruşa bey‘ ve teslîm ve temlîk edip [59b] mezbûr Osman Ağa dahi velâyeti ha-
sebiyle sagīr-i mezbûr Ahmed’in malıyla yine sagīr-i mezbûr için iştirâ ve tesel-
lüm ve temellük ve kabûl ettiğinden sonra semeni olan meblağ-ı mezbûr otuz iki 
esedî guruşu sagīr-i mezbûrun malından müvekkil-i mezbûr Osman Ağa yedin-
den bi’t-tamâm ve’l-kemâl ahz ve kabz eyledim ba‘de’l-yevm menzil-i mahdûd-ı 
mezkûrda alâka ve medhalim yokdur, sagīr-i mezbûr Ahmed’in mülk-i müşterâsı 
olmuşdur keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: Şaban Bey b. ( ) Cündî, Ahmed Çelebi, Mahmud Çelebi, Mustafa 
Beşe b. Hüseyin ve gayruhüm.

397 [59b-1] Süleyman Çelebi b. Hasan’ın gözünü tedavi edemeyen 
kehhâle Dilsiye bt. Yasef ile olan davada anlaşma sağladığı
Mahmiye-i İstanbul’da Karagümrük kurbunda Ali Paşa-yı Atîk mahallesin-
de sâkin Süleyman Çelebi b. Hasan nâm kimesne meclis-i şer‘-i hatîr-i 
lâzı mü’t-tevkīrde mahmiye-i mezkûre hısnı ebvâbından Hazret-i Ebî Eyyûb-i 
Ensârî kapısı hâricinde Korucu Mehmed Çelebi mahallesi sâkinelerinden 
kehhâle olan bâ‘isetü hâze’l-kitâb Dilsiye bt. Yasef nâm Yahudinin sadrî kebîr 
oğlu ve tarafından husûs-ı âti’l-beyâna vekîl sâbitü’l-vekâlesi olan İsrail v. Aslan 
nâm Yahudi muvâcehesinde bi tav‘ihî ikrâr ve takrîr-i kelâm edip bundan ak-
dem gözlerimde veca‘ olmağla müvekkile-i merkūme Dilsiye emrim ile gözleri-
me ilâc edip bi emrillâhi te‘âlâ ifâkat müyesser olmamağın gözlerime amâ târî 
olduğu ecilden müvekkile-i mersûme Dilsiye’den mûcibini da‘vâ eylediğimde 
beynimizde münâza‘ât-ı kesîre vukū‘undan sonra vesâtat-ı muslihîn ile da‘vâ-yı 
mezkûremden müvekkile-i merkūme ile beni bin akçe üzerine inşâ-i akd-i sulh 
eylelediklerinde ben dahi sulh-ı mezbûru kabûl ve bedel-i sulh olan meblağ-ı 
merkūm bin akçeyi vekîl-i mesfûr İsrail yedinden tamâmen ahz ve kabz edip 
husûs-ı mezkûre müte‘allik âmme-i da‘vâdan müvekkile-i mezbûrenin zimme-
tini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâdis min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: İsmail Çelebi b. Hâfız Mehmed Beşe, Hasan Efendi el-İmâm, Ali 
Halîfe b. Yusuf el-Müezzin, Receb Halîfe b. Murtaza ve gayruhüm.

398 [59b-2] Mehmed b. Kâzım’ın Âişe bt. Abdullah’ta olan 
alacağını taksitlendirmesi
Mahmiye-i İstanbul’da vâki‘ Vezir hanında sâkin olup tüccâr tâifesinden olan 
bâ‘isü’l-kitâb Mehmed b. Kâzım nâm kimesne meclis-i şer‘-i şerîfde medîne-i 
Hazret-i Ebî Eyyûb ma hal lâ tın dan Câmi‘-i Kebîr mahallesinde sâkine Âişe bt. 
Abdullah nâm hâtun mahzarında ikrâr ve takrîr-i kelâm edip merkūme Âişe 
zimmetinde mütekarrir beynimizde ma‘lûm Acem metâ‘ı bahâsından kırk sekiz 
kıt‘a esedî guruş hakkım olup meblağ-ı mezbûru merkūme Âişe’den taleb eyle-
diğimde ol dahi ikrâr etmekle sekiz esedî guruşu bana edâ ve teslîm ben dahi 
ahz ve kabz eylediğimden sonra meblağ-ı mezbûrdan bâkī kırk esedî guruşu 
def ‘aten edâya iktidârı olmayıp tâlib-i te’cîl ve râgıb-ı taksît olmağın ben dahi 
târih-i kitâb şehr-i Rebî‘ulâhiri gurresinden her otuz gün tamâmında birer esedî 
guruş vermek üzre taksît ve teneccüm edip ol dahi vech-i muharrer üzre taksîti 
kabûl ve her otuz gün tamâmında birer guruş edâsına ta‘ahhüd ve iltizâm eyle-
di dedikde gıbbe’t-tasdîk.
Fi’t-târihi’l-mezbûr li seneti’l-mezbûr.
Şuhûdü’l-hâl: Hüseyin b. İbrahim, Mehmed b. Ali, Mustafa b. Hasan el-Mübâşir, 
Mehmed b. Eyüb ve gayruhüm mine’l-hâzırîn.









399 [59b-3] Hacı Mehmed b. Hüseyin’in evini Ümmühani 
bt. Abdullah’a satması
Medîne-i Hazret-i Ebî Eyyûb Ensârî -radiye anhu Rabbühü’l-Bârî- ma hal lâ tın-
dan Aşçıbaşı mahallesinden el-Hâc Mehmed b. Hüseyin nâm kimesne meclis-i 
şer‘-i şerîf-i enverde işbu râfi‘ü’l-kitâb Ümmühâni bt. Abdullah nâm hâtun mah-
zarında ikrâr ve takrîr-i kelâm edip akd-i âti’z-zikrin sudûruna değin silk-i mül-
kümde münselik olup medîne-i mezbûrede Nâzperver mahallesinde vâki‘ bir ta-
rafdan Afîfe bt. Mustafa nâm hâtun mülkü ve bir tarafdan müezzine meşrûta 
vakıf menzil ve bir tarafdan vâdi ve bir tarafdan tarîk-i âm ile mahdûd bir bâb 
fevkānî ve bir bâb tahtânî odaları ve bir sofa ve su kuyusunu ve matbah ve bahçe-
yi müştemil menzilimi cemî‘ tevâbi‘ ve levâhıkı ile mezbûre Ümmühâni Hâtun’a 
iki yüz kıt‘a esedî guruşa tarafeynden îcâb ve kabûlü hâvî şurût-ı müfsideden ârî 
bey‘-i bâtt-ı sahîh-i şer‘î ile bey‘ ve teslîm ve temlîk ol dahi vech-i muharrer üzre 
iştirâ ve tesellüm ve temellük ve kabûl eylediğinden sonra semeni olan meblağ-ı 
mezbûr iki yüz esedî guruşu mezbûre Ümmühâni Hâtun yedinden bi’t-tamâm 
ve’l-kemâl ahz ve kabz eyledim ba‘de’l-yevm menzil-i mahdûd-ı mezkûrda vechen 
mine’l-vücûh alâka ve medhalim kalmadı mezbûre Ümmühâni Hâtun’un mülk-i 
müşterâsı ve hakk-ı sarîhidir keyfe mâ yeşâ’ ve yahtâr mutasarrıf olsun dedik-
de mukırr-ı mezbûr el-Hâc Mehmed’in vech-i muharrer üzre cârî olan ikrârını 
mezbûre Ümmühâni Hâtun vicâhen tasdîk ve şifâhen tahkīk etmeğin mâ hüve’l-
vâki‘ bi’t-taleb ketb olundu.
Fi’l-yevmi’s-sânî aşer min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: El-Hâc İbrahim b. Mehmed, Mehmed Çelebi b. Mustafa, Yusuf 
Dede b. Ali, İbrahim b. Mustafa, Mehmed b. Eyüb.

400 [60a-1] Niko v. Yani’nin mülklerinin bir kısmını vergi borcuna 
karşılık satıp bazısının da kullanım hakkını devretmesi
Vilâyet-i Rumeli’nde Avlonya sancağında Ergirikasrı kazâsına tâbi‘ Sekirmad nâm 
karye ahâlîsinden Niko v. Yani nâm zimmî meclis-i şer‘-i şerîfde karye-i mezbûre 
ahâlîsinden işbu râfi‘ü’r-rakīm Kiro v. Marko ve Dimitri v. Niko ve Niko v. Dimo 
ve Sako v. Dimo ve Davud v. Niko ve Niko v. Derdo ve Kiko v. Dimo ve Kesro v. 
Lika muvâcehelerinde ikrâr ve takrîr-i kelâm edip yedimde mülküm ve hakkım 
olup karye-i mezbûrede vâki‘ bir tarafı papaz Papali v. Yani mülkü ve bir tarafı 
Niko v. Becon mülkü ve bir tarafı Dimo v. Dado mülkü ve bir tarafı tarîk-i âm ile 
mahdûd bir bâb fevkānî oda ve üç bâb tahtânî oda ve ahırı müştemil mülk menzi-
limi cemî‘ tevâbi‘ ve levâhıkı ile yine karye-i mezbûre sınırı dâhilinde hudûdu bey-
nimizde ma‘lûm bir kıt‘a mülk bağımı dahi cemî‘ tevâbi‘i ile mezbûrûn zimmîlere 
tarafeynden îcâb ve kabûlü hâviye yirmi bin fıddî râyic fi’l-vakt akçeye bey‘ ve 
temlîk edip anlar dahi minvâl-i muharrer üzre iştirâ ve kabûl ve temellük eyle-
diklerinden sonra yine taht-ı tasarrufumda olup karye-i mezbûre sınırı dâhilinde 
vâki‘ her birinin hudûdu beynimizde ma‘lûm on beş kıt‘a tarlalarımın hakk-ı ta-
sarruflarını sâhib-i arz ma‘rifetiyle beş bin akçe bedel mukābelesinde mezbûrûn 
Kiro ve Dimitri ve Niko ve Sako ve Dado ve Niko ve Kiko ve Kesro’ya tefvîz bi’l-
ferâğ edip anlar dahi tefevvuz ve kabûl eylediklerinden sonra semen-i mezbûr ile 
bedel-i merkūm cem‘an yirmi beş bin akçeyi karye-i mezbûre ahâlîsine üzerime 
edâsı lâzım gelen tekâlîfden lâzımü’l-edâ zimmetimde deynim olan yirmi beş bin 
akçe deynime takās edip anlar dahi mukāssa ve kabûl eyleyip emlâk-i merkūmda 
alâka ve medhalim yokdur, mezbûrûn zimmîlerin mülk-i müşterâları ve arâzi-i 
merkūme taht-ı tasarrufları olmuşdur keyfe mâ yeşâ’ mahallinde zabt ve tasarru-
fa mezbûrûn zimmetiyle taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevm hâdî aşer min Rebî‘ilâhir li sene ihdâ ve tis‘în ve elf.
Şuhûdü’l-hâl: Mehmed b. Süleyman, Mehmed b. Ahmed, Ali b. Abdullah, Hüse-
yin b. Ali, Hasan b. Abdullah.

401 [60a-2] İbrahim Beşe b. Zülfikar’ın Hüseyin Ağa b. Mustafa’ya mülk 
evini satıp tarlalarının da tasarruf hakkını devretmesi
Mahmiye-i İstanbul’da Azablar mahallesi sükkânından İbrahim Beşe b. Zülfikār 
nâm kimesne meclis-i şer‘-i şerîfde işbu râfi‘ü’l-kitâb Hüseyin Ağa b. Mustafa nâm 
kimesne mahzarında tav‘an ikrâr-ı tâm ve takrîr-i kelâm edip akd-i âti’z-zikrin 
sudûruna değin yedimde mülküm ve hakkım olup Havâss-ı Aliyye kazâsına tâbi‘ 
Ereğli nâhiyesi müzâfâtından Kınıklı nâm karyede vâki‘ bir tarafdan han ve bir 
tarafdan el-Hâc Ali mülkü ve iki tarafdan tarîk-i âm ile mahdûd bir bâb çatma 
tahtânî oda ve ahırı ve bir kerpiç oda ve sundurma ve havluyu müştemil mülk 
menzilimi bi cümleti’t-tevâbi‘ ve’l-levâhık mezbûr Hüseyin Ağa’ya altı bin dört yüz 
fıddî râyic fi’l-vakt akçeye tarafeynden îcâb ve kabûlü hâviye bey‘-i bâtt-ı sahîh-i 
şer‘î bey‘ ve teslîm ol dahi ber vech-i muharrer iştirâ ve teslîm ve kabûl eyledikden 
sonra yine karye-i mezbûre sınırı dâhilinde mevâzi‘-i müteferrikada vâki‘ lede’l-
ahâlî ve’l-cîrân ma‘lûmü’l-hudûd dört kıt‘a tarlalarımın dahi hakk-ı tasarruflarını 
ma‘rifet-i sâhib-i arz ile mezbûr Hüseyin Ağa’ya iki bin akçe bedel mukābelesinde 
tefvîz ve ferâğ edip ol dahi minvâl-i muharrer üzre tefevvuz ve kabûl eyledik-
den sonra semen-i mezbûr ile bedel-i mezkûr ki cem‘an sekiz bin dört yüz ak-
çeyi mezbûr Hüseyin Ağa yedinden bi’t-tamâm ve’l-kemâl ahz ve kabz eyledim 
ba‘de’l-yevm zikr olunan menzil ve tarlalarda vechen mine’l-vücûh alâka ve med-
halim yokdur, sâlifü’z-zikr menzil mezbûr Hüseyin Ağa’nın mülk-i müşterâsıdır 
keyfe mâ yeşâ’ ve yahtâr mutasarrıf olsun ve tarlaları dahi emsâli gibi tasarruf ey-
lesin dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Rebî‘ilâhir li seneti’l-mezbûre.
Şuhûdü’l-hâl: Abdurrahman b. Ahmed, Ali b. Abdullah, Mehmed b. Abdullah, 
el-Hâc Ahmed b. Abdullah, Hüseyin b. İbrahim, Mehmed b. Eyüb ve gayruhüm 
mine’l-hâzırîn.

402 [60a-3] Yahudi Aslan v. Nehi’nin evini Esterola bt. Peyoz’a satması
Havâss-ı Aliyye kazâsına tâbi‘ kasaba-i Hasköy ma hal lâ tın dan Kiremitçi Ahmed 
Çelebi mahallesinde sâkin Aslan v. Nehi nâm Yahudi meclis-i şer‘-i şerîfde işbu 
râfi‘atü’l-vesîka Esterola bt. Peyoz nâm Yahudiye muvâcehesinde ikrâr ve takrîr-i 
kelâm edip akd-i âti’z-zikrin sudûruna değin silk-i mülk-i sahîhimde münselik 
olup yine mahalle-i mezbûrda vâki‘ bir tarafı dere ve iki tarafı yine benim âhar 
mülküm ve bir tarafı tarîk-i âm ile mahdûd iki bâb fevkānî oda ve bir matbah 
ve bir selâmlık ve iki bâb tahtânî oda ve bir matbah ve bi’r-i mâ ve havluyu müş-
temil mülk menzilimi bi cümleti’t-tevâbi‘ ve’l-levâhık merkūme Esterola’ya dört 
yüz esedî guruşu tarafeynden îcâb ve kabûlü [hâvî] bey‘-i bâtt-ı sahîh-i şer‘î ile 
bey‘ ve teslîm ve temlîk edip ol dahi minvâl-i muharrer üzre iştirâ ve tesellüm 
ve temellük ve kabûl eyledikden sonra semeni olan meblağ-ı mezbûr dört yüz 
guruşu mezbûre Esterola yedinden bi’t-tamâm ve’l-kemâl ahz ve kabz eyledim 
ba‘de’l-yevm menzil-i mahdûd-ı mezbûrda alâka ve medhalim yokdur, mezbûre 
Esterola’nın mülk-i müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Hüseyin Beşe b. Abdullah, Mehmed Çelebi b. Mehmed, Hüseyin 
[b.] Ali, Mehmed b. Mahmud ve gayruhüm.

403 [60b-1] Hacı Ebûbekir Ağa b. Mustafa’nın evini Yusuf Ağa 
b. Abdurrahman’a satması
Mahmiye-i İstanbul’da Aksaray kurbunda Kovacı Dede mahallesinde sâkin fahrü’l-
akrân el-Hâc Ebûbekir Ağa b. Mustafa nâm kimesne meclis-i şer‘-i hatîr-i lâzımü’t-
teşrîfde işbu râfi‘ü’l-kitâb iftihârü’l-emâcid ve’l-ekârim Yusuf Ağa b. Abdurrahman 
tarafından ikrâr-ı âti’l-beyânı tasdîke vekîl olup el-Hâc Osman b. Abdullah ve Ha-
lil b. Yusuf nâm kimesneler şehâdetleriyle şer‘an vekâleti sâbite olan Sâlih Efendi b. 
Mehmed nâm kimesne mahzarında bi tav‘ihî ikrâr ve takrîr-i kelâm edip akd-i âti’z-
zikrin sudûruna değin silk-i mülk-i sahîhimde münselik olup medîne-i Hazret-i Ebî 
Eyyûb-i Ensârî a‘mâlinden Terkos nâhiyesine tâbi‘ Şamlar nâm karyede vâki‘ bir ta-
rafı karye-i mezbûre mer‘âsı ve bir tarafı mezbûr Ebûbekir Ağa mülkü ve bir ta-
rafı Rukiye nâm hâtun mülkü ve bir tarafı tarîk-i âm ile mahdûd iki bâb fevkānî 
odaları ve altında ahırı ve bir samanlık ve zât-ı eşcâr-ı müsmire ve gayr-ı müsmi-
re bahçeyi ve bağı müştemil çiftlik ta‘bîr olunur mülk menzilimi bi cümleti’t-tevâbi‘ 
ve’l-levâhık müvekkil-i mezbûr Yusuf Ağa’ya tarafeynden îcâb ve kabûlü hâviye 
bey‘-i bâtt-ı sahîh-i şer‘ ile üç yüz kıt‘a esedî guruşa bey‘ ve teslîm ve temlîk edip ol 
dahi minvâl-i muharrer üzre iştirâ ve teslîm ve temellük ve kabûl eylediğimden son-
ra semeni olan meblağ-ı mezbûr üç yüz kıt‘a esedî guruşu müvekkil-i mezbûr Yu-
suf Ağa yedinden bi’t-tamâm ve’l-kemâl ahz ve kabz eyledim ba‘de’l-yevm menzil-i 
mahdûd-ı mezkûrda vechen mine’l-vücûh alâka ve medhalim yokdur, müvekkil-i 
mezbûr Yusuf Ağa’nın mülk-i müşterâsıdır keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Li seneti’l-mezbûre.
Şuhûdü’l-hâl: Ömer Çelebi b. Osman, Osman Efendi, Mehmed Çelebi b. Hüseyin, 
Mehmed Çelebi b. Eyüb ve gayruhüm.

404 [60b-2] Polihroni v. Yanaki’nin bazı emlâkini Novak 
v. Marko’ya satması
Vilâyet-i Rumeli’nde İpsala kazâsına tâbi‘ Ahır nâm karye ahâlîsinden Polihroni v. 
Yanaki nâm zimmî meclis-i şer‘-i şerîfde işbu râfi‘ü’r-rakīm Novak v. Marko nâm 
zimmî muvâcehesinde ikrâr ve takrîr-i kelâm edip akd-i âti’z-zikrin sudûruna de-
ğin yedimde mülküm ve hakkım olup karye-i mezbûrede vâki‘ bir tarafı Yamandi 
v. Katsir mülkü ve bir tarafı Yani v. Dimo mülkü ve iki tarafı tarîk-i âm ile mahdûd 
iki bâb tahtânî oda ve sundurma ve havlu ve harman yerini müştemil mülk menzi-
limi cemî‘ tevâbi‘ ile mezbûr Novak’a otuz esedî guruşa tarafeynden îcâb ve kabûlü 
hâviye bey‘-i bâtt-ı sahîh-i şer‘î ile bey‘ ve temlîk edip ol dahi minvâl-i muhar-
rer üzre iştirâ ve temellük ve kabûl eyledikden sonra yine karye-i mezbûre sınırı 
dâhilinde vâki‘ taht-ı tasarrufumda olup her birinin hudûdu beynimizde ma‘lûm 
dokuz kıt‘a tarlalarımın dahi hakk-ı tasarruflarını sâhib-i arz ma‘rifetiyle mezbûr 
Novak’a on esedî guruş bedel mukābelesinde tefvîz bi’l-ferâğ edip ol dahi tefev-
vuz ve kabûl eyledikden sonra semen-i mezbûr ile bedel-i merkūm ki cem‘an kırk 
esedî guruşu mezbûr Novak yedinden bi’t-tamâm ve’l-kemâl ahz ve kabz eyle-
dim ba‘de’l-yevm emlâk-i mezbûrda alâka ve medhalim yokdur, mezbûr Novak’ın 
mülk-i müşterâsı ve arâzi-i merkūme dâhil taht-ı tasarrufu olmuşdur keyfe mâ 
yeşâ’ mahallinde zabt ve tasarrufa mezbûr Novak’ı taslît eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin b. 
Ali ve gayruhüm mine’l-hâzırîn.

405 [60b-3] Mehmed Ağa b. Süleyman Efendi’nin mükâtebe yoluyla 
kölesini âzat etmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Kiremitçi Süleyman Çelebi mahallesinde sâkin fahrü’l-akrân Mehmed Ağa b. 
Süleyman Efendi tarafından husûs-ı âti’l-beyânı ikrâra vekîl olup Mehmed b. Ab-
dullah ve Yusuf b. Abdülmennân nâm kimesneler şehâdetleriyle şer‘an vekâleti 
sâbite olan Mehmed Efendi b. Mustafa nâm kimesne meclis-i şer‘-i şerîfde bi’l-
vekâle ikrâr ve takrîr-i kelâm edip müvekkilim mûmâ-ileyh Mehmed Ağa ken-
diye rıkkı mu‘terif olan uzun boylu açık kaşlı elâ gözlü Yahudiyyü’l-asl bâ‘is-i 
hâze’l-kitâb Hasan b. Abdullah nâm abd-i memlûkünü târih-i kitâbdan bir sene 
tamâmına değin kendiye hizmet edip sene-i merkūme tamâmında cemî‘ malım-
dan âzâd olmak üzre merkūm Hasan’ı kitâbete kat‘ eyledi ba‘de’l-yevm mevsûf-ı 
mezkûr Hasan bilâ-ibâk ve lâ-hiyânet sene-i merkūme tamâmına değin hizmet et-
tikde sâir ahrâr-ı asliyyîn zümresine ilhâk ve idrâc olup üzerinde hakk-ı velâdan 
gayrı hakkım kalmaz dedi dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Rebî‘ilâhir li seneti’l-mezbûre.
Şuhûdü’l-hâl: Umdetü’l-eşbâh Mahmud Ağa, Hasan Efendi el-İmâm, Ali Çavuş b. 
Mehmed, Ali Bey b. Abdullah.

406 [60b-4] Kalayani v. Aleksandra’nın bağını Kostantin 
v. Yorgi’ye satması
Vilâyet-i Rumeli’nde Vize kazâsına [tâbi‘] Sürgün nâm karye ahâlîsinden Kalayani v. 
Aleksandra nâm zimmî meclis-i şer‘-i hatîr-i lâzımü’t-tevkīrde işbu râfi‘ü’r-rakīm 
Kostantin v. Yorgi nâm zimmî muvâcehesinde ikrâr ve takrîr-i kelâm edip akd-i 
âti’z-zikrin sudûruna değin yedimde mülküm ve hakkım olup karye-i mezbûre sı-
nırı dâhilinde vâki‘ bir tarafı Drako bağı ve bir tarafı Kosto bağı ve bir tarafı eski 
bağlar ve bir tarafı tarîk-i âm ile mahdûd tahmînen üç dönüm bir kıt‘a mülk bağı-
mı, bi cümleti’t-tevâbi‘ ve’l-levâhık mersûm Kostantin tarafeynden îcâb ve kabûlü 
hâviye bey‘-i bâtt-ı sahîh-i şer‘î ile yedi yüz fıddî râyic fi’l-vakt akçeye bey‘ ve 
temlîk edip ol dahi minvâl-i muharrer üzre iştirâ ve temellük ve kabz ve kabûl 
eyledikden sonra semeni olan meblağ-ı mezbûr yedi yüz akçeyi merkūm Kos-
tantin yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’z-
zikrin bağda vechen mine’l-vücûh alâka ve medhali yokdur, merkūm Kostantin’in 
mülk-i müşterâsı olmuşdur keyfe mâ yeşâ’ ve yahtâr mahallinde zabt ve tasarrufa 
merkūm Kostantin’i taslît eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hasan b. 
Abdullah ve gayruhüm mine’l-hâzırîn.

407 [61a-1] Dimitraki v. Manolaki’nin evini Safyanoz 
v. Kiryazi’ye satması
Havâss-ı Aliyye kazâsına tâbi‘ kasaba-i Silivri’de Metropolid mahallesi sükkânından 
Dimitraki v. Manolaki nâm zimmî meclis-i şer‘-i hatîr-i lâzımü’t-tevkīrde işbu 
râfi‘ü’r-rakīm Sofyanoz v. Kiryazi muvâcehesinde ikrâr ve takrîr-i kelâm edip 
akd-i âti’z-zikrin sudûruna değin yedimde mülküm ve hakkım olup mahalle-i 
mezbûrede vâki‘ bir tarafı Sürgün Yani nâm zimmî mülkü ve bir tarafı hâlî yer ve 
bir tarafı tarîk-i hâs ve bir tarafı tarîk-i âm ile mahdûd üç bâb fevkānî oda ve sofa 
ve tahta-pûş ve altında iki ahırı müştemil mülk menzilimi cemî‘ tevâbi‘ ve levâhıkı 
ile mezbûr Sofyanoz’a on bin fıddî râyic fi’l-vakt akçeye tarafeynden îcâb ve kabûlü 
hâviye bey‘-i bâtt-ı sahîh-i şer‘î ile bey‘ ve teslîm ol dahi minvâl-i muharrer üzre 
iştirâ ve tesellüm ve temellük ve kabûl eyledikden sonra semeni olan meblağ-ı 
mezbûr on bin akçeyi mezbûr Sofyanoz yedinden bi’t-tamâm ahz ve kabz eyledim 
ba‘de’l-yevm zikr olunan menzil-i mahdûd-ı mezkûrda alâka ve medhalim yokdur, 
mezbûr Sofyanoz’un mülk-i müşterâsı olmuşdur keyfe mâ yeşâ’ mutasarrıf olsun 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Mehmed b. Eyüb, Mehmed b. İbrahim, Mehmed b. Mustafa, Ali b. 
Muhzır, Mehmed b. ( ) el-Mübâşir ve gayruhüm mine’l-hâzırîn.

408 [61a-2] Atanaş v. Andriye’nin ev yerini Nikola v. Yorgi’ye satması
Vilâyet-i Rumeli’nde Gerbeniş kazâsına tâbi‘ Maraş nâm karye ahâlîsinden Ata-
naş v. Andriye nâm zimmî meclis-i şer‘-i şerîfde işbu râfi‘ü’r-rakīm Nikola v. Yorgi 
nâm zimmî muvâcehesinde ikrâr ve takrîr-i kelâm edip akd-i âti’z-zikrin sudûruna 
değin yedimde mülküm ve hakkım olup karye-i mezbûrede vâki‘ bir tarafı kili-
se ve bir tarafı Niko Norlaci mülkü ve bir tarafı Tanaş mülkü ve bir tarafı tarîk-i 
âm ile mahdûd iki kıt‘a bahçe ve harman yeri ve bir kıt‘a çayırı müştemil men-
zil yerini, cemî‘ tevâbi‘i ile merkūm Nikola’ya bi safkatin vâhidetin iki bin sekiz 
yüz akçeye tarafeynden îcâb ve kabûlü hâviye bey‘-i bâtt-ı sahîh-i şer‘î ile bey‘ ve 
temlîk edip ol dahi minvâl-i muharrer üzre iştirâ ve temellük ve kabûl eyledikden 
sonra semeni olan meblağ-ı mezbûr iki bin sekiz yüz akçeyi mezbûr Nikola yedin-
den bi’t-tamâm ahz eyledim ba‘de’l-yevm emlâk-i merkūmede alâka ve medhalim 
yokdur, mezbûr Nikola’nın mülk-i müşterâsı olmuşdur keyfe mâ yeşâ’ mahallinde 
zabt ve tasarrufa mezbûr Nikola’yı taslît eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hasan b. 
Abdullah, Hüseyin b. Ali ve gayruhüm mine’l-hâzırîn.

409 [61a-3] Hasan Bey b. Halil’in evini karısı Gülgûn Hatun 
bt. Abdullah’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Baba Haydar mahallesinde sâkin Hasan Bey b. Halil nâm kimesne meclis-i 
şer‘-i şerîfde zevcesi işbu râfi‘atü’l-kitâb Gülgûn Hâtun bt. Abdullah mahzarın-
da tav‘an ikrâr ve takrîr-i kelâm edip akd-i âti’z-zikrin sudûruna değin yedimde 
mülküm ve hakkım olup mahalle-i mezbûrede vâki‘ bir tarafdan Abdullah Çelebi 
mülkü ve bir tarafdan Atmaca Hasan Ağa mülkü ve bir tarafdan yine benim âhar 
mülküm ve bir tarafdan tarîk-i âm ile mahdûd üç bâb tahtânî odaları ve müşte-
rek su kuyusunu ve bahçeyi müştemil menzilimi cemî‘ tevâbi‘ ve levâhıkı ile zev-
cem merkūme Gülgûn Hâtun’a on iki bin fıddî râyic fi’l-vakt akçeye tarafeynden 
îcâb ve kabûlü hâviye bey‘-i bâtt-ı sahîh-i şer‘î ile bey‘ ve teslîm ve temlîk edip ol 
dahi minvâl-i muharrer üzre iştirâ ve tesellüm ve temellük ve kabûl eyledikden 
sonra semeni olan meblağ-ı mezbûr on iki bin akçeden zevcem mezbûre Gülgûn 
Hâtun zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim ba‘de’l-yevm 
menzil-i mahdûd-ı mezkûrda vechen mine’l-vücûh alâka ve medhalim yokdur, 
zevcem mezbûre Gülgûn Hâtun’un mülk-i müşterâsı olmuşdur keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ ve’l-ışrîn min şehri Rebî‘ilâhir li seneti’l-mezbûre.
Şuhûdü’l-hâl: Hasan Ağa b. Mahmud, Mustafa Halîfe b. Musa el-İmâm, Yusuf 
Dede b. Ali, Siyavuş b. Abdullah ve gayruhüm mine’l-hâzırîn.

410 [61a-4] Hüseyin Beşe b. İshak’ın evini Hüseyin b. Süleyman ile 
zevcesi Ümmühani bt. Mustafa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Ahmed Dede mahallesinde sâkin Hüseyin Beşe b. İshak nâm kimesne 
meclis-i şer‘-i şerîfde işbu râfi‘ü’l-kitâb Hüseyin b. Süleyman zevcesi Ümmühâni 
bt. Mustafa mahzarlarında ikrâr ve takrîr-i kelâm edip akd-i âti’z-zikrin sudûruna 
değin yedimde mülküm ve hakkım olup mahalle-i mezbûrede vâki‘ bir tarafdan 
Süleyman Kethüdâ mülkü ve bir tarafdan mezbûr Hüseyin mülkü ve bir taraf-
dan Ekmekçibaşı mülkü ve bir tarafdan tarîk-i hâs ile mahdûd bir bâb fevkānî 
oda ve altında ahırı ve bir sofa ve bi’r-i mâ ve cüneyneyi müştemil mülk menzi-
limi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık mezbûr Hü-
seyin ile zevcesi mezbûre Ümmühâni’ye tarafeynden îcâb ve kabûlü hâviye dok-
san esedî guruşa bey‘-i bâtt-ı sahîh-i şer‘î ile mezbûrâna ale’l-iştirâki’s-seviy bey‘ 
ve teslîm ve temlîk ol dahi minvâl-i muharrer üzre iştirâ ve tesellüm ve temellük 
ve kabûl eylediklerinden sonra semeni olan meblağ-ı mezbûr doksan esedî guru-
şu mezbûrân yedlerinden bi’t-tamâm ve’l-kemâl ahz ve kabz eyledim ba‘de’l-yevm 
menzil-i mahdûd-ı mezkûrda alâka ve medhalim yokdur, mezbûr Hüseyin ile zev-
cesi mezbûre Ümmühâni’nin mülk-i müşterâsı olmuşdur keyfe mâ yeşâ’ mutasar-
rıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-hâmis ve’l-ışrîn min şehri Rebî‘ilâhir li seneti’l-mezbûre.
Şuhûdü’l-hâl: Abdullah Efendi el-İmâm, Abdullah Halîfe b. ( ) el-Müezzin, Ömer 
Çelebi b. Osman, İvaz Çelebi b. İshak ve gayruhüm mine’l-hâzırîn.

411 [61b-1] Eyüplü bazı peynircilerin kurallara uygun peynir 
yapacaklarını taahhüt etmeleri
Mahmiye-i İstanbul pazarcılarından ashâb-ı hâze’l-kitâb Pazarbaşı Mehmed Beşe 
b. Ali ve Veli b. Ahmed ve Abdülkādir Beşe b. Ebûbekir ve Receb b. Ahmed ve Ha-
san b. Abdullah ve diğer Hasan b. Mehmed nâm kimesneler meclis-i şer‘-i şerîfde 
medîne-i Hazret-i Ebî Eyyûb el-Ensârî’de peynirci tâifesinden Ömer b. Abdullah 
ve el-Hâc Sefer b. Abdullah ve el-Hâc Mehmed b. Bâli ve Mehmed b. Süleyman 
ve diğer Mehmed b. Hasan nâm kimesne mahzarlarında her biri üzerine takrîr-i 
da‘vâ edip mezbûrûn Ömer ve el-Hâc Sefer ve el-Hâc Mehmed ve [Mehmed ve] 
diğer Mehmed kadîmü’l-eyyâmdan beri medîne-i mezbûre etrâfında olan man-
dıralarda işleyegeldikleri tâze dil peyniri sepet içinde beş vakıyye tâze lor peyni-
ri gelmek üzre beyaz ve hâlis işleye gelmişler iken hâlâ işledikleri lor peyniri nok-
san ve celb ve kalb işlemeleri ile bizim kârımıza kesâd vermişlerdir suâl olunup 
takrîrleri tahrîr ve tâze dil peyniri sepeti içinde beş vakıyye hâlis lor peyniri gel-
mek üzre kıbel-i şer‘den tenbîh olunması matlûbumdur dediklerinde gıbbe’s-suâl 
mezbûrdan Ömer ve el-Hâc Sefer ve el-Hâc Mehmed ve [Mehmed ve] diğer Meh-
med cevâblarında fi’l-hakīka zikr olunan mandıralarımızda işlene gelen dil peyni-
ri sepeti içinde beş vakıyye tâze lor peyniri gelmek üzre beyaz ve hâlis işlene gel-
mişdir ve ba‘de’l-yevm mandıralarımızdan gelen dil peyniri sepeti içinde tâze lor 
peyniri hâlis beş vakıyye gelip noksan üzre getirmeyip beyaz işleyip celb ve kalb 
işlenmemek üzre her birimiz ta‘ahhüd eyledik dediklerinde mâ cerâ bi’t-taleb ketb 
olundu.
Fi’t-târihi’l-mezbûr li seneti’l-mezbûre.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin b. 
Ali ve gayruhüm mine’l-hâzırîn.

412 [61b-2] İsteryo v. Rizo’nun bağını Franko v. Yani’ye satması
Vilâyet-i Rumeli’de Gerbeniş kazâsına tâbi‘ Koriş nâm karye ahâlîsinden İsteryo 
v. Rizo nâm zimmî meclis-i şer‘-i şerîfde işbu râfi‘ü’r-rakīm Franko v. Yani nâm 
zimmî muvâcehesinde ikrâr ve takrîr-i kelâm edip akd-i âti’z-zikrin sudûruna de-
ğin yedimde mülküm ve hakkım olup karye-i mezbûrede vâki‘ bir tarafı Franko 
nâm zimmî mülkü ve bir tarafı Yani v. Bofali zimmî mülkü ve bir tarafı müşterî-i 
mezbûr Franko’nun âhar mülkü ve bir tarafı tarîk-i âm ile mahdûd ve bir kıt‘a 
mülk bağımı, cemî‘ tevâbi‘ ve levâhıkı ile mezbûr Franko’ya bin beş yüz fıddî râyic 
fi’l-vakt akçeye tarafeynden îcâb ve kabûlü hâviye bey‘-i bâtt-ı sahîh-i şer‘î ile bey‘ 
ve temlîk edip ol dahi minvâl-i muharrer üzre iştirâ ve temellük ve kabûl eyledik-
den sonra semeni olan meblağ-ı mezbûr bin beş yüz akçeyi merkūm Franko ye-
dinden bi’t-tamâm ve’l-kemâl ahz ve kabz eyledim ba‘de’l-yevm zikr olunan bağda 
alâka ve medhalim yokdur, mezbûr Franko’nun mülk-i müşterâsı olmuşdur key-
fe mâ yeşâ’ mahallinde zabt ve tasarrufa mezbûr Franko’ya taslît eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin 
b. Ali.

413 [61b-3] Eflak voyvodası Radol’un karısının tasarrufunda olan 
Sultan Bayezid Vakfı’na ait bazı emlâki Bostancı Yusuf Ağa 
b. Abdülmennân’a devretmesi
Mahmiye-i İstanbul hısnı ebvâbından Edirnekapısı dâhilinde el-Hâc Muhyiddin 
mahallesi sâkinelerinden olup sâbıkan Eflak voyvodası olan Radol Voyvoda’nın 
zevcesi olduğu Papa Mihayil v. Dimitri ve Anaştaş v. Edim nâm zimmîler 
ta‘rîfleriyle mu‘arrefe olan Rokine Domine bt. Merdomi nâm nasrâniyye meclis-i 
şer‘-i şerîfde hâssa bostânîlerden işbu râfi‘ü’l-kitâb fahrü’l-akrân Yusuf Ağa b. 
Abdülmennân mahzarında bi tav‘ihâ ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik olup Havâss-ı Aliyye kazâsına 
tâbi‘ Avasya nâm karyede vâki‘ bir tarafı merhûm ve mağfûrun-leh Sultan Bayezid 
Hân evkāfı’nın mezâri‘i ve etrâf-ı selâsesi tarîk-i âm ile mahdûd bir bâb fevkānî 
odayı ve bir köşk ve dehliz ve altında ahırı ve mahzeni ve samanlığı ve matbahı ve 
bir bâb tahtânî odayı ve iki bi’r-i mâyı ve bir fırın ve bir çatma anbarı ve bir çatma 
odayı ve zât-ı eşcâr-ı müsmire ve gayr-ı müsmire bahçeyi müştemil mülk menzi-
limi cemî‘ tevâbi‘ ve levâhıkıyla ve yine karye-i mezbûre sınırı dâhilinde mevâzi‘-i 
müteferrikada vâki‘ lede’l-ahâlî ma‘lûmü’l-hudûd üç kıt‘a mülk bağlar ile bir kıt‘a 
mülk yel değirmeni ve zikr-i âtî tarlalarda mezrû‘ elli beş keyl buğday ve kırk keyl 
alef ve beş keyl burçağı mezbûr Yusuf Ağa’ya üç bin dört yüz kıt‘a esedî guruşa ta-
rafeynden îcâb ve kabûlü hâviye bey‘-i bâtt-ı sahîh-i şer‘î ile bi safkatin vâhidetin 
bey‘ ve temlîk ol dahi minvâl-i muharrer üzre iştirâ ve tesellüm ve temellük ve 
kabûl eyledikden sonra tefvîz-i âtî sudûruna değin taht-ı tasarrufumda olup 
merhûm müşârün-ileyh Sultan Bayezid Hân-ı Velî evkāfı’ndan karye-i merkūme 
sınırı dâhilinde mevâzi‘-i adîdede vâki‘ lede’l-ahâlî [62a] ma‘lûmü’l-hudûd ve’l-
kıta‘ tahmînen beş yüz elli keyl tohum istî‘âb eder tarlalar ile bir kıt‘a çayırımın 
dahi hakk-ı tasarruflarını evkāf-ı mezkûre mütevellîsi ma‘rifetiyle mezbûr Yusuf 
Ağa’ya iki yüz otuz dört kıt‘a esedî guruş bedel mukābelesinde tefvîz ve ferâğ edip 
ol dahi vech-i muharrer üzre tefevvuz ve kabûl eyledikden sonra semen-i mezkûr 
ile bedel-i merkūme ki cem‘an üç bin altı yüz otuz dört esedî guruşu mezbûr Yu-
suf Ağa yedinden bi’t-tamâm ve’l-kemâl ahz ve kabz eyledim ba‘de’l-yevm emlâk-i 
merkūme ile arâzi-i mezkûrede vechen mine’l-vücûh alâka ve medhalim kalma-
dı emlâk-i mersûmeyi mezbûr Yusuf Ağa keyfe mâ yeşâ’ ve yahtâr mutasarrıf 
olup arâzi-i mezkûreyi dahi emsâli tasarrufu gibi tasarruf eylesin dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: Ahmed Bey b. Veli, Mehmed Bey b. Halil, Yusuf Bey b. Ahmed, 
Mahmud Bey Hasan, el-Hâc Hüseyin b. Abdullah, Hüseyin Bey b. Ömer, Hüseyin 
Bey b. Nasuh, Osman b. Mehmed, İbrahim Bey b. Murad, Mehmed b. Eyüb, Meh-
med b. Mahmud, Hasan b. Abdullah.

414 [62a-1] Receb Paşazâde Mehmed Bey’in üç masura suyunun 
Ali Efendi’ye satılması
Su hüccetidir.
Ali Efendi Suyu.
Husûs-ı âti’l-beyânın mahallinde ketb ve tahrîr iltimâs olunmağın savb-ı şer‘-i 
hatîrden mevlânâ Mehmed b. Nasuh irsâl olunup ol dahi medîne-i Hazret-i Ebî 
Eyyûb el-Ensârî -radiye anhu Rabbühü’l-Bârî-’de Otakçılar semtinde Mehmed 
Bey mahallesi sükkânından olup sâbıkan atebe-i aliyyede mukābeleci olan um-
detü erbâbi’t-tahrîr ve’l-kalem zübdetü ashâbi’t-tastîr ve’r-rakam zü’l-kadri’r-refî‘ 
ve’l-izzi’l-menî‘ sa‘âdetlü Ali Efendi b. Mustafa’nın menziline varıp zeyl-i vesîkada 
muharrerü’l-esâmî cemâ‘at-i müslimîn huzûrunda akd-i meclis-i şer‘-i şerîf ey-
ledikde medîne-i mezbûrede Nişancı Paşa mahallesi sâkinlerinden olup cünûn-ı 
mutbık ile mecnûn olan merhûm Receb Paşazâde Mehmed Bey’in tesviye-i 
umûruna kıbel-i şer‘-i şerîfden mansûb vasîsi olan umdetü’l-ümerâ’i’l-kirâm 
zübdetü’l-küberâ’i’l-fihâm devletlü sa‘âdetlü Abdülkādir Paşa ibnü’l-merhûm el-
mebrûr Ali Paşa hazretleri taraf-ı bâhirü’ş-şereflerinden husûs-ı âti’l-beyâna vekîl 
olup hasm-ı câhid-i şer‘î mahzarında Hasan Ağa b. Mehmed ve Ebûbekir Beşe b. 
Ali şehâdetleriyle şer‘an vekâleti sâbite olan Mustafa Çelebi b. Cafer nâm kimes-
ne meclis-i ma‘kūd-ı mezkûrda işbu kitâb-ı sedâd-intisâbın hâfızı müşârün-ileyh 
Ali Efendi hazretleri mahzarında bi’l-vekâle ikrâr ve takrîr-i kelâm edip medîne-i 
mezbûreye tâbi‘ Küçükköy nâm karye kurbunda Bağlar Kenarı demekle ma‘rûf 
mevki‘de, âharın mülküne ittisâlden ârî mevzi‘-i hâlîde nübû‘ edip tahte’l-arzdan 
lağım ve kanavât ile merhûm ve mağfûrun-leh Ebü’l-feth Sultan Mehmed Hân-ı 
Gāzi suyu yoluna gelince cereyân eyleyip mecrâ ve kana[vâ]tına tebe‘iyyet ile 
mezbûr Mehmed Bey’in mülkü olan üç masura suyunu kanavât [ve] mecrâsıyla 
ma‘an mûmâ-ileyh Ali Efendi’ye vekâletim hasebiyle üç yüz esedî guruşa bey‘-i 
kat‘î ile bey‘ ve temlîk ol dahi ber vech-i muharrer iştirâ ve temellük ve kabûl 
eyledikden sonra semeni olan meblağ-ı mezbûr üç yüz guruşu müşârün-ileyh 
Ali Efendi yedinden bi’t-tamâm ahz ve kabz eyledim ba‘de’l-yevm sâlifü’l-beyân 
üç masura su mecrâ ve kanâtına tebe‘iyyet ile mûmâ-ileyh Ali Efendi’nin mülk-i 
müşterâsıdır keyfe mâ yeşâ’ ve yahtâr mutasarrıf olsun dedikde vâki‘ hâli mevlânâ-
yı mezbûr mahallinde tahrîr ba‘dehû ma‘an irsâl olunan Ramazan Beşe b. Musta-
fa ve Mehmed b. Eyüb ile meclis-i şer‘a gelip alâ vukū‘ihi inhâ ve takrîr etmeleriy-
le mâ cerâ bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li seneti’l-mezbûre.
Şuhûdü’l-hâl: Mehmed b. Eyüb Mehmed b. Mahmud, Ali b. Abdullah, Hasan b. 
Abdullah, Hüseyin Beşe ve gayruhüm mine’l-hâzırîn.

415 [62a-2] Mahmud b. Mehmed’in kızı Fâtıma’ya nafaka ödemesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Baba Hay-
dar mahallesi sâkinelerinden işbu râfi‘atü’l-kitâb Sabiha bt. Mehmed nâm hâtun 
meclis-i şer‘-i şerîfde takrîr-i kelâm ve bast-ı merâm edip zevc-i mutallıkım işbu 
hâzır bi’l-meclis Mahmud b. Mehmed’in firâşından mütevellide olup hâlâ bi 
hakki’l-hidâne hucr ve terbiyemde olan Fâtıma nâm sagīre için babası mezbûr 
Mahmud üzerine kadr-i kifâye nafaka ve kisve-bahâ farz ve takdîr olunmak 
matlûbumdur dedikde hâkim-i muvakki‘-i sadr-ı kitâb tûbâ-lehû ve hüsnü me’âb 
hazretleri dahi sagīre-i mezbûre Fâtıma’nın nafaka ve kisve-bahâsı için babası 
mezbûr Mahmud üzerine târih-i kitâbdan yevmî dörder akçe nafaka farz ve takdîr 
edip meblağ-ı mefrûz-ı mezkûru harc ve sarfa ve lede’l-hâce istidâneye ve vakt-i 
zaferde mezbûr Mehmed üzerine rücû‘a izin birle mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilâhir li sene ihdâ ve tis‘în ve elf.
Şuhûdü’l-hâl: Mehmed b. Eyüb Mehmed b. Mahmud, Hasan b. Abdullah, Ali b. 
Abdullah ve gayruhüm mine’l-hâzırîn.

416 [62b-1, Arapça] Fâtıma bt. Mustafa’nın muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan Davud Ağa mahallesinde 
sâkine olan Fâtıma bt. Mustafa nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- râfi‘-i hâze’l-kitâb Ahmed Bey b. Meh-
med nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği 
râyicü’l-vakt dört bin akçe mehr-i müecceli beynlerinde ma‘lûm ve mu‘ayyen olan 
iddet nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yapdı. Zevce-i mezbûre bu sûretle yeni bir nikâh yapılmadan ve me-
hir ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî min Cumâdelûlâ li seneti mezbûre.
Şuhûdü’l-hâl: Mehmed b. Eyüb, Mübâşir İbrahim Beşe b. Mehmed, Mustafa Beşe 
b. Hasan, Sefer b. Mehmed, Mehmed b. Ahmed, Receb b. Mustafa ve gayruhüm

417 [62b-2] Helvacı Osman Bey b. Ömer’in evini Mustafa Bey 
b. Abdullah’a satması
Mahmiye-i İstanbul hısnı ebvâbından medîne-i Hazret-i Ebî Eyyûb-i Ensârî kapı-
sı dâhilinde Mustafa Paşa mahallesinde sâkin Hâssa helvacılarından Osman Bey 
b. Ömer meclis-i şer‘-i şerîfde işbu râfi‘ü’l-kitâb Mustafa Bey b. Abdullah mahza-
rında ikrâr ve takrîr-i kelâm edip akd-i âti’z-zikrin sudûruna değin yedimde mül-
küm ve hakkım olup mahalle-i mezbûrede vâki‘ bir tarafı Rüstem mülkü ve bir 
tarafı Cihân Hâtun mülkü ve bir tarafı Mustafa Çelebi mülkü ve bir tarafı tarîk-i 
âm ile mahdûd fevkānî ve tahtânî dokuz bâb odaları ve bir sofa ve havluyu müşte-
mil mülk menzilimi bi cümleti’t-tevâbi‘ ve’l-levâhık mezbûr Mustafa Bey’e altı yüz 
kıt‘a esedî guruşa tarafeynden îcâb ve kabûlü hâviye bey‘-i bâtt-ı sahîh-i şer‘î ile 
bey‘ ve teslîm edip ol dahi minvâl-i muharrer üzre iştirâ ve tesellüm ve kabûl eyle-
dikden sonra semeni olan meblağ-ı mezbûr altı yüz esedî guruşu mezbûr Musta-
fa Bey yedinden bi’t-tamâm ahz ve kabz eyledim ba‘de’l-yevm menzil-i mahdûd-ı 
mezkûrda vechen mine’l-vücûh alâka ve medhalim yokdur, mezbûr Mustafa 
Bey’in mülk-i müşterâsı olmuşdur keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Cemâziyelevvel li seneti’l-mezbûre.
Şuhûdü’l-hâl: Hüseyin Ağa b. Ali, Ali Efendi b. Mehmed, İbrahim b. Halil, Ahmed 
b. ( ) el-Müezzin ve gayruhüm mine’l-hâzırîn.

418 [62b-3] Mustafa Çelebi b. Mehmed’in evini Helvacı Osman Bey 
b. Ömer’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan el-Hâc Hüsrev mahallesi sükkânından Mustafa Çelebi b. Mehmed nâm kimes-
ne meclis-i şer‘-i hatîr-i lâzımü’t-tevkīrde işbu râfi‘ü’l-kitâb Hâssa helvacılarından 
Osman Bey b. Ömer mahzarında tav‘an ikrâr ve takrîr-i kelâm edip silk-i mül-
kümde münselik olup mahmiye-i İstanbul hısnı ebvâbından hazret-i müşârün-
ileyh kapısı dâhilinde Mustafa Paşa mahallesinde vâki‘ bir tarafı Rüstem mülkü ve 
bir tarafı Cihân Hâtun mülkü ve bir tarafı yine benim âhar mülküm ve bir tarafı 
tarîk-i âm ile mahdûd fevkānî ve tahtânî dokuz bâb odaları ve bir sofa ve havluyu 
müştemil mülk menzilimi bi cümleti’t-tevâbi‘ ve’l-levâhık mezbûr Osman Bey’e 
altı yüz kıt‘a esedî guruşa tarafeynden îcâb ve kabûlü hâviye bey‘-i bâtt-ı sahîh-i 
şer‘î ile bey‘ ve teslîm ve temlîk edip ol dahi minvâl-i muharrer üzre iştirâ ve te-
sellüm ve temellük ve kabûl eyledikden sonra semeni olan meblağ-ı mezbûr altı 
yüz esedî guruşu mezbûr Osman Bey yedinden bi’t-tamâm ahz ve kabz eyledim 
ba‘de’l-yevm menzil-i mahdûd-ı mezkûrda alâka ve medhalim yokdur mezbûr 
Osman Bey’in mülk-i müşterâsı olmuşdur keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî min Cemâziyelevvel li seneti’l-mezbûre.
Şuhûdü’l-hâl: Hüseyin Ağa b. Ali, Ali Efendi b. Mehmed, İbrahim Çelebi b. Halil, 
Ahmed Çelebi b. ( ) el-Müezzin ve gayruhüm mine’l-hâzırîn.

419 [62b-4] Mustafa Çelebi b. Cafer’in evini Receb Çelebi 
b. Mehmed’e satması
[derkenâr:] İşbu varakda tahrîr olunan hüccet bâyi‘ ile müşterî bey‘-i mezbûru 
fesh ve ikāle eyledikleri ecilden bu mahalle işâret olundu.
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- Nişancı Paşa 
mahallesinde sâkin Mustafa Çelebi b. Cafer nâm kimesne meclis-i şer‘-i şerîfde 
işbu râfi‘ü’l-kitâb Receb Çelebi b. Mehmed mahzarında ikrâr ve takrîr-i kelâm 
edip akd-i âti’z-zikrin sudûruna değin yedimde mülküm ve hakkım olup medîne-i 
mezbûrede Nâzperver mahallesinde vâki‘ bir tarafı Mustafa Ağa mülkü ve bir ta-
rafı Solakoğlu mülkü ve bir tarafı tarîk-i hâs ve bir tarafı tarîk-i âm ile mahdûd 
iki bâb fevkānî oda ve bir sofa ve ahır ve bi’r-i mâ ve bir mikdâr bahçeyi müştemil 
mülk menzilimi cemî‘ tevâbi‘ ve levâhıkı ile mezbûr Receb Çelebi’ye üç yüz yirmi 
kıt‘a esedî guruşu mezbûr Receb Çelebi yedinden bi’t-tamâm ahz ve kabz eyledim 
ba‘de’l-yevm menzil-i mahdûd-ı mezkûrda alâka ve medhalim yokdur, mezbûr 
Receb Çelebi’nin mülk-i müşterâsı olmuşdur keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Cemâziyelevvel li seneti’l-mezbûre.
Şuhûdü’l-hâl: El-Hâc Mehmed b. Bâli, Abdullah Çelebi b. İbrahim, Yusuf Dede b. 
Ali, İbrahim b. Mustafa, Abdullah b. Osman ve gayruhüm mine’l-hâzırîn.

420 [63a-1] Yeniçeri ağası Mustafa Ağa’nın borcuna karşılık Edirne’de 
kendi tasarrufunda bulunan hanı Nikola v. Dimo’ya devrettiği
Sâbıkan Dergâh-ı âlî dâme mahfûfen bi’l-me‘âlî yeniçerileri ağası olan umdetü’l-
emâcid ve’l-ekârim câmi‘ü’l-mehâmid ve’l-mekârim zü’l-kadri’r-refî‘ ve’l-câhi 
menî‘ sa‘âdetlü Mustafa Ağa ibnü’l-merhûm Hasan Ağa hazretleri tarafından 
husûs-ı âti’l-beyâna vekîl olup hasm-ı câhid-i şer‘î mahzarında İbrahim Çelebi b. 
Ahmed ve Mehmed Çelebi b. Receb nâm kimesneler şehâdetleriyle şer‘an vekâleti 
sâbite olan Ahmed Çelebi b. Mehmed el-ma‘rûf bi Hammâmîzâde meclis-i 
şer‘-i hatîr-i lâzımü’t-tevkīrde işbu râfi‘ü’r-rakīm Nikola v. Dimo nâm [zimmî] 
muvâcehesinde bi’l-vekâle ikrâr ve takrîr-i kelâm edip müvekkilim müşârün-ileyh 
Mustafa Ağa’nın yedinde hakkı olup mahrûse-i Edirne’de merhûm Ömer Çelebi 
vakfı’na senede yüz akçe mukāta‘ası ve binâsı mülkü olan mahrûse-i mezbûrede 
Mihayil köprüsü kurbunda vâki‘ lede’l-ahâlî ve’l-cîrân ma‘lûmü’l-hudûd hanını, bi 
cümleti’t-tevâbi‘ ve’l-levâhık merkūm Nikola’ya bin iki yüz kıt‘a esedî guruşa ta-
rafeynden îcâb ve kabûlü hâviye bey‘-i bâtt-ı sahîh-i şer‘î ile bey‘ ve temlîk edip ol 
dahi minvâl-i muharrer üzre iştirâ ve temellük ve kabûl eyledikden sonra seme-
ni olan meblağ-ı mezbûr bin iki yüz guruşu müvekkilim müşârün-ileyh Mustafa 
Ağa’nın merkūm Nikola’ya cihet-i deyn-i şer‘îden zimmetinde hakkı olan bin iki 
yüz esedî guruşa takās edip ol dahi ber vech-i muharrer mukāssa ve kabûl eyledik-
den sonra sâlifü’z-zikr hanı mahallinde zabt ve tasarrufa müvekkilim müşârün-
ileyh Mustafa Ağa tarafından mersûm Nikola’yı taslît eyledi ba‘de’l-yevm zikr olu-
nan handa müvekkilim müşârün-ileyh Mustafa Ağa’nın alâka ve medhali yokdur 
mesfûr Nikola’nın mülk-i müşterâsı olmuşdur keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Cemâziyelevvel li seneti’l-mezbûre.
Şuhûdü’l-hâl: İbrahim Çelebi b. ( ) el-Yesârî, Mustafa Beşe b. Abdullah, Mustafa 
Beşe b. Halil, Süleyman Çelebi b. ( ) Nâzır ve gayruhüm mine’l-hâzırîn.

421 [63a-2] Kurd Boğdan’ın çocukları üzerine amcalarının vasî, 
dedelerinin de vasî üzerine nâzır tayin olunması
Havâss-ı Aliyye kazâsına tâbi‘ Küçükköy demekle ma‘rûf karyede sâkin iken bun-
dan akdem mürd olan Kurd Boğdan v. Yuvan nâm hâlikin sulbî sagīr oğlu Hırsa-
ni ve sulbiye sagīre kızları Ezmerağda ve Ezgori’nin vasîleri olmayıp bir vasî nasb 
ve ta‘yîn olunmak lâzım ve mühim olmağla hâlik-i mezbûrun li ebeveyn karında-
şı oğlu bâ‘is-i hâze’s-sifr İstirati v. Yani nâm zimmî vesâyet uhdesinden gelmeğe 
kādir olmağın hâkim-i muvakki‘-i sadr-ı kitâb tûbâ-leh ve hüsnü me’âb hazretle-
ri dahi merkūm İstirati’yi sagīrûn-ı mezbûrunun tesviye-i umûrları için vasî nasb 
ve ta‘yîn edip ol dahi vesâyet-i mersûmeyi kabûl ve hıdemât-ı lâzımesini edâya 
ta‘ahhüd eyledikden sonra sagīrûn-ı mezbûrunun büyükbabaları işbu hâzır bi’l-
meclis Yani v. Duka nâm zimmî vasiyy-i mezbûr üzerine nâzır nasb ve ta‘yîn olu-
nup mersûm Yani dahi nezâret-i merkūmeyi kabûl etmeğin mâ cerâ gıbbe’t-taleb 
ketb olundu.
Fi’l-yevmi’s-sâbi‘ min Cemâziyelevvel li seneti’l-mezbûr.
Hüseyin b. Ali, Mehmed b. Eyüb, Mehmed b. Mahmud, Ali b. Abdullah ve gayru-
hüm mine’l-hâzırîn.

422 [63a-3] Ermeni Abraham’ın Kilârî Yakub Ağa Vakfı’na olan borcunun 
kefilinden tahsil olunması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- vâki‘ merhûm 
Kilârî Yakub Ağa nukūd-ı mevkūfesine bi’l-fi‘l mütevellî olan bâ‘is-i hâze’l-kitâb 
Sefer Halîfe b. Hasan nâm kimesne meclis-i şer‘-i şerîfde Papa Asvador v. Osab 
nâm Ermeni muvâcehesinde bi’t-tevliyye üzerine da‘vâ ve takrîr-i kelâm edip 
gāib ani’l-meclis Abraham v. ( ) nâm Ermeni zimmetinde olan asl-ı mâl-ı vakf-ı 
mezbûrdan otuz esedî guruşa bundan akdem merkūm Papa Asvador kefîl bi’l-mâl 
olmağın meblağ-ı mezbûru mersûm Asvador’dan kefâletine binâen taleb eyledi-
ğimde ol dahi vech-i muharrer üzre gāib-i merkūm zimmetinde olan meblağ-ı 
mezbûra kefîl bi’l-mâl olduğu târih-i kitâbdan bir sene mukaddem ikrâr edip 
meblağ-ı mezbûr otuz esedî guruşun on üç aylık beş yüz seksen beş akçe ribhini 
bana edâ ve teslîm ben dahi yedinden ahz ve kabz eylediğimden sonra vakf-ı 
mezbûrun asl-ı mâl olan meblağ-ı mezbûru merkūm Asvador’dan taleb ede-
rim suâl olunup alıverilmesi matlûbumdur dedikde gıbbe’s-suâl mersûm Asva-
dor cevâbında fi’l-vâki‘ gāib-i mezbûrun vakf-ı mezbûr malından otuz esedî gu-
ruş deynine ber vech-i muharrer kefîl bi’l-mâl olup zimmetinde on üç aylık beş 
yüz seksen beş akçe ribh müctemi‘ olduğunu ikrâr ve i‘tirâf etmeğin alâ mûcebi 
i‘tirâfihî vakf-ı mezbûrun asl-ı mâlı olan otuz esedî guruşu mütevellî-i mezbûr Se-
fer Halîfe’ye kefâletine binâen edâ ve teslîme mersûm Asvador’a tenbîh birle mâ 
vaka‘a bi’t-taleb ketb olundu.
Fi’l-yevmi’l-hâmis min Cemâziyelevvel li seneti’l-mezbûre.
Şuhûdü’l-hâl: Mehmed Efendi b. Nasuh, Hüseyin Çelebi b. Ali, Ali b. Abdullah, 
Mehmed b. Eyüb ve gayruhüm mine’l-hâzırîn.

423 [63b-1, Arapça] Fâtıma bt. Ömer’in muhâlaa yoluyla boşandığı
İşbu mazmûnunda muhâla‘adan bahseden sahîh ve şer‘î bir hüccetdir. Kazâ-i 
Havâss-ı Aliyye tevâbi‘inden Kağıdhâne karyesinde sâkine olan Fâtıma bt. Ömer 
nâm hâtun meclis-i şer‘-i şerîf ve mahfil-i dîn-i münîfde -el-masûn ani’t-tağyîr 
ve’t-tahrîf- hâmil-i hâze’l-kitâb Abdurrahman b. Mahmud nâm zevci ile muhâla‘a 
yapdı. Zevc-i mezbûr da nikâhında ta‘ahhüd ettiği râyicü’l-vakt beş bin elli 
akçe mehr-i müecceli beynlerinde ma‘lûm ve mu‘ayyen olan iddet nafakası ve 
me’ûnet-i süknâsı zevcesi üzerine olmak üzre zevce-i merkūme ile muhâla‘a yap-
dı. Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘ 
de‘âvî, mütâlebât, eymân ve muhâsamâtdan umûmen, zevciyyetle alâkalı da‘vâdan  
husûsen yek diğerinin zimmetini ibrâ-i âm ile husûmet ve nizâ‘ı bertaraf edecek 
şekilde ibrâ etti.
Cerâ zâlike ve hurrire fi’l-yevmi’t-tâsi‘ min Cumâdelûlâ sene ihdâ ve tis‘în ve elf.
Şuhûdü’l-hâl: El-Hâc Mehmed b. Şerbetî, nâib Nasuh Efendi, Hüseyin b. Ali, Meh-
med b. Eyüb

424 [63b-2] Mehmed b. Receb’in ahırını Meryem bt. Mehmed’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Servi mahallesi sükkânından Mehmed b. Receb nâm kimesne meclis-i şer‘-i 
hatîr-i lâzımü’t-tevkīrde işbu râfi‘atü’l-kitâb Meryem bt. Mehmed nâm hâtun 
mahzarında bi tav‘ihî ikrâr ve takrîr-i kelâm edip akd-i âti’z-zikrin sudûruna de-
ğin silk-i mülk-i sahîhimde münselik olup mahalle-i mezbûrede vâki‘ bir taraf-
dan yine benim âhar mülküm ve iki tarafdan merkūme Meryem Hâtun mülkü 
ve bir tarafdan tarîk-i âm ile mahdûd tûlen on zirâ‘ ve arzen altı zirâ‘ arsa üze-
rinde mebnî bir mülk ahırımı, bi cümleti’t-tevâbi‘ ve’l-levâhık merkūme Mer-
yem Hâtun’a dört bin fıddî râyic fi’l-vakt akçeye tarafeynden îcâb ve kabûlü hâviye 
bey‘-i bâtt-ı sahîh-i şer‘î ile bey‘ ve teslîm ve temlîk edip ol dahi minvâl-i muharrer 
üzre iştirâ ve tesellüm ve temellük ve kabûl eyledikden sonra semeni olan meblağ-ı 
mastûr dört bin akçeyi mezbûre Meryem Hâtun yedinden bi’t-tamâm ve’l-kemâl 
ahz ve kabz eyledim ba‘de’l-yevm zikr olunan ahırda vechen mine’l-vücûh alâka 
ve medhalim yokdur, merkūme Meryem Hâtun’un mülk-i müşterâsıdır keyfe mâ 
yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ min Cemâziyelevvel li seneti’l-mezbûre.
Şuhûdü’l-hâl: Mehmed b. Hasan el-İmâm, Ebûbekir b. Ali, Mustafa b. Ali, Musta-
fa b. Yusuf, Mehmed b. Ahmed ve gayruhüm mine’l-hâzırîn.

425 [63b-3] Salamon v. İlya’nın câriyesi Bonole bt. Natano’yu âzat etmesi
Mahmiye-i İstanbul hısnı ebvâbından Balat hâricinde sâkin Tirye cemâ‘atinden 
Salamon v. İlya nâm yahudi meclis-i şer‘-i şerîfde kendiye rıkkını mu‘terife orta 
boylu açık kaşlı gök elâ gözlü çekme burunlu Rûsiyyetü’l-asl bâ‘isetü’l-vesîka Bo-
nole bt. Natano nâm câriye-i memlûkesi muvâcehesinde bi’t-tav‘i’s-sâf ikrâr ve 
takrîr-i kelâm edip mevsûfe-i mezkûre Bonole’yi cemî‘ malımdan ifrâz edip lâ li 
ivazin ‘âcil ve lâ li garazin âcil i‘tâk ve tahrîr ve zümre-i harâir-i asliyyâta idrâc ve 
ilhâk eyledim ba‘de’l-yevm mevsûfe-i merkūme Bonole sâir harâir-i asliyyât gibi 
hurre olup üzerinde hakk-ı velâdan gayrı hakkım kalmadı dedikde mâ hüve’l-vâki‘ 
alâ hâze’l-minvâl gıbbe’t-taleb ketb olundu.
Fi’l-yevmi’l-âşir min Cemâziyelevvel li sene ihdâ ve tis‘în ve elf.
Şuhûdü’l-hâl: Muharri[rü’l]-vesîka Mehmed el-Eyyûbî, Mehmed Çelebi b. Veli, 
Mehmed Çelebi b. Receb, Mehmed Efendi b. Ahmed ve gayruhüm mine’l-hâzırîn.

426 [63b-4] Mustafa b. Mehmed’in evini Bâzirgânbaşı Vakfı’na 
istiğlâl yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Çavuş Kasım mahallesi sâkinlerinden Mustafa b. Mehmed nâm kimes-
ne meclis-i şer‘-i şerîf-i enverde medîne-i mezbûrede vâki‘ merhûm Bâzirgânbaşı 
vakfı’na bi’l-fi‘l mütevellî olan işbu râfi‘ü’l-kitâb Mahmud Çelebi b. Receb mahza-
rında tav‘an ikrâr ve takrîr-i kelâm edip silk-i mülkümde münselik olup mahalle-i 
mezbûrede vâki‘ bir tarafdan Abdullah Efendi vakfı olan menzil ve bir tarafı vâdi 
ve bir tarafı Mehmed Dede’ye meşrûta vakıf menzil ve bir tarafı tarîk-i âm ile 
mahdûd ve mülk menzilimi bi cümleti’t-tevâbi‘ ve’l-levâhık mütevellî-i mezbûr 
Mahmud Çelebi’ye altmış kıt‘a esedî guruşa bi tarîki’l-istiğlâl bey‘ ve teslîm ol dahi 
vakf-ı mezbûr malıyla tarîk-i mezkûr üzre iştirâ ve tesellüm ve kabûl eyleyip seme-
ni olan meblağ-ı mastûr altmış guruşu mütevellî-i mezbûr yedinden tamâmen ahz 
ve kabz eyledikden sonra yine mütevellî-i mezbûr menzil-i mahdûd-ı mezkûru 
ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâb şehri gurresinden her 
senesi dokuzar guruşdan cem‘an üç sene tamâmına değin yirmi yedi esedî guruş 
ücret ile bana îcâr ve teslîm ben dahi ber vech-i muharrer istîcâr ve tesellüm ve 
kabûl eyledim dedikde gıbbe’t-tasdîki’ş-şer‘î yine medîne-i mezbûre Evlice Baba 
mahallesinde sâkin Ahmed Çelebi b. Abdullah nâm kimesne mütevellî-i mezbûr 
Mahmud Çelebi mahzarında takrîr-i kelâm edip menzil-i mahdûd-ı mezkûrun 
derkine ve ücret-i mersûmeye ve meblağ-ı mezbûr altmış guruşa emr ve kabûlü 
hâviye kefâlet-i sahîha-i şer‘iyye ile kefîl oldum dedikde ba‘de’t-tasdîki’l-mu‘teber 
mâ cerâ gıbbe’t-taleb ketb olundu.
Fi’l-yevmi’s-sâmin min Cemâziyelevvel li seneti’l-mezbûre.
Şuhûdü’l-hâl: Ali b. Veli, Mustafa Çelebi b. Süleyman, el-Hâc Abdullah b. Mustafa 
el-Müezzin, Nasuh Efendi b. Abdüsselâm ve gayruhüm mine’l-hâzırîn.

427 [64a-1] Tanaş v. Yani’nin mülk hisselerini kardeşi Danyal’a satması
Vilâyet-i Rumeli’nde Gerbeniş kazâsına tâbi‘ Ayadere nâm karye sükkânından 
iken bundan akdem mürd olan Yani v. Yorgi’nin verâseti sulbiye-i kebîre kızla-
rı İstamo ve Polomo ve Kondile ve Argiro ile sulbî kebîr oğulları Tanaş ve Ki-
rici Dimo ve Danyal nâm zimmîlere münhasıra olduğu lede’ş-şer‘i’l-mutahhar 
zâhir ve mütehakkik oldukdan sonra merkūm Tanaş meclis-i şer‘-i şerîfde işbu 
râfi‘ü’r-rakīm mersûm Danyal muvâcehesinde bi’t-tav‘i’s-sâf ikrâr ve takrîr-i 
kelâm edip babamız hâlik-i mezbûr terekesinden olup karye-i mezbûrede vâki‘ 
bir tarafdan Dimo nâm zimmî mülkü ve bir tarafdan kaya ve bir tarafdan kili-
se ve bir tarafdan tarîk-i âm ile mahdûd iki bâb tahtânî odaları ve eşcâr-ı müs-
mire ve gayr-ı müsmire bahçeyi müştemil mülk menzil ile lede’l-ahâlî ve’l-cîrân 
ma‘lûmü’l-hudûd bir kıt‘a mülk bağda olan altı sehimden bir sehim hisse-i 
şâyi‘amı bi cümleti’t-tevâbi‘ ve’l-levâhık karındaşım mezbûr Danyal’a üç bin 
akçeye tarafeynden îcâb ve kabûlü hâviye bey‘-i bâtt-ı sahîh-i şer‘î ile bey‘ ve 
temlîk ol dahi ber vech-i muharrer iştirâ ve tesellüm ve temellük ve kabûl ey-
ledikden sonra yine karye-i mezbûre sınırı dâhilinde mevâzi‘-i müteferrikada 
vâki‘ her birinin hudûdu beynimizde ma‘lûm yirmi kıt‘a tarlalar ile bir kıt‘a ça-
yırda olan dört sehimden bir sehim hisse-i şâyi‘amın dahi hakk-ı tasarrufunu 
sâhib-i arz ile karındaşım mersûm Danyal’a iki bin akçe bedel mukābelesinde 
ferâğ edip ol dahi minvâl-i muharrer üzre tefevvuz ve kabûl eyleyip semen-i 
mezbûr ile bedel-i mezkûr ki cem‘an beş bin akçeyi mersûm Danyal yedinden 
tamâmen ahz ve kabz eylediğimden sonra zikr olunan menzil ve bağ ve çayır ve 
tarlalarda olan hisse-i mezkûrelerimi mahallinde zabt ve tasarrufa karındaşım 
merkūm Danyal’ı taslît eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-hâdî aşer min Cemâziyelevvel li seneti’l-mezbûre.
Şuhûdü’l-hâl: Hüseyin Çelebi b. Ali, Mehmed b. Eyüb, Ali b. Abdullah, Mehmed 
b. Mahmud ve gayruhüm mine’l-hâzırîn.

428 [64a-2] Cafer Vakfı’na ait olup kiracısı tarafından tamir 
olunan evin keşfi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Davud 
Ağa mahallesinde vâki‘ merhûm Cafer nâm sâhibü’l-hayrın vakfı olup gallesini 
mahalle-i mezbûre mescidi imâmına şart ve ta‘yîn eylediği bir tarafı Âişe Hâtun 
mülkü ve bir tarafı mahalle-i mezbûre mescidi ve bir tarafı müezzine mevkūfe 
menzil ve bir tarafı tarîk-i âm ile mahdûd iki bâb tahtânî oda ve bir mikdâr bah-
çeyi müştemil menzile icâre-i mu‘accele-i ma‘lûme ve yevmî bir akçe ücret-i mü-
eccele ile mutasarrıf olan işbu bâ‘isetü’l-kitâb Neslihan bt. Süleyman nâm hâtun 
meclis-i şer‘-i şerîfde takrîr-i kelâm edip menzil-i mahdûd-ı mezkûr mürûr-ı 
eyyâm ve kürûr-ı a‘vâm ile harâba müşrif olup ta‘mîr ve termîme eşedd-i ihtiyâc 
ile muhtâc olmağın icâre-i mu‘accelesine mahsûb olmak üzre kendi malım ile 
ma‘rifet-i mütevellî [ve] izn-i hâkimü’ş-şer‘le ba‘zı mevâzi‘ini imâret ve merem-
met eylemişidim hâlâ üzerine varılıp harc ve sarf eylediğim meblağın mertebe-i 
tahammülü keşf ve tahrîr olunması matlûbumdur dedikde savb-ı şer‘den mevlânâ 
Mehmed Efendi b. Ahmed irsâl olunup ol dahi hâssa mi‘mârlarından Üstâd Ali 
Beşe b. Abdullah ve zeyl-i kitâbda mastûrü’l-esâmî olup ebniye ve sukūfa vukūf 
ve şu‘ûru olan bî-garaz müslimîn ile menzil-i mezbûrun üzerine varıp mezbûre 
Neslihan Hâtun’un eylediği binâ ve meremmâtı müşâhede eylediklerinden son-
ra hâlâ merkūm menzil-i mezbûrun hasbî mütevellî olan Hasan Efendi b. Mansur 
mahzarında mesâha eyledikde tûlen altı buçuk zirâ‘ ve arzen beş zirâ‘ bi hesâb-ı 
şatrancî otuz iki buçuk zirâ‘ sakfın beher zirâ‘ı yirmi beş akçeden sekiz yüz on altı 
akçe, yine tûlen altı buçuk zirâ‘ ve arzen beş zirâ‘ bi hesâb-ı mezbûr otuz iki bu-
çuk zirâ‘ tahta döşemesinin beher zirâ‘ı yirmi beş akçeden sekiz yüz on altı akçe, 
yine tûlen dört zirâ‘ kadden iki buçuk zirâ‘ bi hesâb-ı mezbûr on dört zirâ‘ tahta 
perdeden beher zirâ‘ı on beşer akçeden yüz elli akçe, yine tûlen dört zirâ‘ kadden 
üç zirâ‘ bi hesâb-ı mezbûr on iki zirâ‘ def ‘a tahta perdenin beher zirâ‘ on beşer ak-
çeden yüz seksen akçe, cedîd dolab ber vech-i tahmîn yüz elli akçe, iki parmaklı 
pencere yüzer akçeden iki yüz akçe, bir sâde oda kapısı üç yüz akçe, müceddeden 
bir ocak davlumbazı iki yüz elli akçe, bir sokak kapısı yüz kırk akçe, yine tûlen on 
zirâ‘ ve arzen bir buçuk zirâ‘ bi hesâb-ı mezbûr on beş zirâ‘ taş kaldırım yüz elli 
akçe, yine tûlen beş buçuk arzen üç buçuk bi hesâb-ı mezbûr on dokuz zirâ‘ dol-
ma duvarın beher zirâ‘ı yirmi beşer akçeden dört yüz altmış beş akçe ki cem‘an 
üç bin altı yüz yirmi yedi akçeye bâliğ olup bundan ekal ile olmaz deyû mi‘mâr-ı 
mezbûr ve müslimîn-i mezkûrîn icmâ‘ ve ittifâk eylediklerini mevlânâ-yı mezbûr 
mahallinde tahrîr ba‘dehû ma‘an irsâl olunan Mehmed b. Eyüb Ali b. Abdullah 
ile meclis-i şer‘a gelip her biri alâ vukū‘ihi inhâ ve takrîr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis min Cemâziyelevvel li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Mehmed b. Ahmed, Mustafa Çelebi b. 
Ahmed, Fahrü’l-müderrisîn Seyfullah Efendi, Ali b. Abdullah, Hüseyin b. Ali, Ha-
san b. Abdullah, Mustafa Çelebi b. Cafer.

429 [64b-1] Ramazan b. Nahılbend Hasan’ın evini Hacı Ömer 
b. Hüseyin’e satması
Vilâyet-i Rumeli’nde nefs-i kasaba-i Arnavud Belgrad’ında İzgor mahallesi 
sükkânından Ramazan b. nahılbend Hasan nâm kimesne meclis-i şer‘-i şerîfde 
işbu râfi‘ü’l-kitâb el-Hâc Ömer b. Hüseyin nâm kimesne mahzarında tav‘an ikrâr 
ve takrîr-i kelâm edip akd-i âti’z-zikrin sudûruna değin silk-i mülk-i sahîhimde 
münselik olup mahalle-i mezbûrede vâki‘ bir tarafdan Kılıççı Mustafa Bey mül-
kü ve bir tarafdan Pehlivan Hasan mülkü ve bir tarafdan mâ-i cârî ve bir tarafdan 
ba‘zan namazgâh ve ba‘zan tarîk-i âm ile mahdûd iki bâb tahtânî odaları ve bi’r-i 
mâ ve bahçeyi müştemil mülk menzilimi bi cümleti’t-tevâbi‘ ve’l-levâhık mezbûr 
el-Hâc Ömer’e sekiz bin fıddî râyic fi’l-vakt akçeye tarafeynden îcâb ve kabûlü 
hâviye bey‘-i bâtt-ı sahîh-i şer‘î ile bey‘ edip ol dahi minvâl-i muharrer üzre iştirâ 
ve kabûl eyleyip semeni olan meblağ-ı mastûr sekiz bin akçeyi mezbûr el-Hâc 
Ömer yedinden tamâmen ahz ve kabz eylediğimden sonra zikr olunan menzili 
mahallinde zabt ve tasarrufa mezbûr el-Hâc Ömer’i taslît eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene ihdâ ve tis‘în ve elf.
Şuhûdü’l-hâl: Hüseyin b. el-Hâc Osman, Mehmed b. Mehmed, Şâhin b. Meh-
med, Mustafa b. Mehmed, Mustafa b. Mehmed, Hüseyin Ağa üstâd hadîka-i hâssa, 
Hayyât Sinan, Ali b. Hüseyin, Mehmed b. Sinan.









430 [64b-2] Bereket v. Andon’un Hacı Ali Ağa b. Hacı Ahmed’den 
alacağını tahsil etmesi
Mahmiye-i İstanbul’da Vezir hanında sâkin olup hâlâ vilâyet-i Anadolu’da Bitlis 
kazâsında müsâfiren mütemekkin olan Bereket v. Andon nâm Ermeni tarafın-
dan meblağ-ı âti’l-beyânı da‘vâ ve talebe ve iktizâ ederse sulh ve ibrâya ve bedel-i 
sulhu ahz ve kabz ve kendiye îsâle vekîl olup hasm-ı câhid-i şer‘î mahzarında 
el-Hâc Hasan b. el-Hâc İbrahim ve Mahmud b. el-Hâc İbrahim nâm kimesne-
ler şehâdetleri ile şer‘an vekâleti sâbite olan sulbî kebîr oğlu Gürcü nâm Erme-
ni meclis-i şer‘-i şerîfde fahrü’l-akrân işbu bâ‘isü’l-kitâb el-Hâc Ali Ağa b. el-Hâc 
Ahmed mahzarında bi’l-vekâle ikrâr ve takrîr-i kelâm edip babam müvekkil-i 
mezbûr Bereket’in mezbûr el-Hâc Ali zimmetinde yirmi altı esedî guruş kıymetli 
bir kılıç ile cihet-i deyn-i şer‘îden yüz elli esedî guruş hakkı olmağın zikr olunan 
kılıç ile meblağ-ı mezbûr yüz elli guruşu da‘vâ ve taleb eylediğimde ol dahi inkâr 
etmeğin beynimizde münâza‘ât-ı kesîre ve muhâsamât-ı ekîde vâkı‘a olmuşdu el-
hâletü hâzihî beynimize muslihûn tavassut etmekle beni mezbûr el-Hâc Ali Ağa 
ile ani’l-inkâr elli esedî guruş üzerine inşâ-i akd-i sulh eylelediklerinde ben dahi 
bi’l-vekâle sulh-ı mezbûru kabûl ve bedel-i sulh olan meblağ-ı mezbûr elli esedî 
guruşu mezbûr el-Hâc Ali Ağa yedinden bi’t-tamâm ve’l-kemâl ahz ve kabz eyle-
dim ba‘de’l-yevm zikr olunan kılıç ile meblağ-ı mezbûrun ziyâdesi olan yüz guruş 
da‘vâsından mezbûr el-Hâc Ali Ağa’nın zimmetini ibrâ-i âmm-ı kātı‘ü’n-nizâ‘ ile 
ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ aşer min Cemâziyelevvel li sene ihdâ ve tis‘în ve elf.
Şuhûdü’l-hâl: Mustafa Bey, İbrahim Çelebi Berber, Mahmud b. Yusuf, Mehmed b. 
Eyüb, Mehmed b. Mehmed.

431 [64b-3] Hacı İbrahim Ağa b. Yusuf ’un tarlasını İslâm Efendi 
b. Veli’ye satması
Fi’l-asl vilâyet-i Anadolu’da Kızılbel kazâsına tâbi‘ Emre Sultan nâm karyeden 
olup hâlâ mahmiye-i İstanbul’da Kızıltaş mahallesinde sâkin olan Hâssa Per-
decibaşı el-Hâc İbrahim Ağa b. Yusuf meclis-i şer‘-i şerîfde işbu râfi‘ü’l-kitâb 
İslâm Efendi b. Veli nâm kimesne mahzarında tav‘an ikrâr ve takrîr-i kelâm edip 
tefevvuz-ı âtî sudûruna değin taht-ı tasarrufumda olup karye-i mezbûre sınırı 
dâhilinde Söğüdbaşı nâm mevki‘de vâki‘ bir tarafdan nehr-i cârî ve bir tarafdan 
Hızıroğlu tarlası ve bir tarafdan Ahmed Bey tarlası ve bir tarafdan değirmen har-
kı ile mahdûd tahmînen iki keyl tohum istî‘âb eder bir kıt‘a tarlamın hakk-ı ta-
sarrufunu ma‘rifet-i sâhib-i arz ile mezbûr İslâm Efendi’ye beş esedî guruş bedel 
mukābelesinde tefvîz ve ferâğ edip ol dahi minvâl-i muharrer üzre tefevvuz ve 
kabûl eyleyip bedel-i ferâğ olan meblağ-ı mezkûr beş esedî guruş mezbûr İslâm 
Efendi yedinden tamâmen ahz ve kabz eylediğimden sonra sâlifü’z-zikr tarla-
mı mahallinde zabt ve tasarrufa mezbûr İslâm Efendi’yi taslît eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Cemâziyelevvel li sene [10]91.
Şuhûdü’l-hâl: Nasuh Efendi b. Abdüsselâm, Abdülkādir Efendi b. Osman, Sâlih 
Usta b. Cafer, Ahmed b. Veli ve gayruhüm mine’l-hâzırîn.

432 [64b-4] Hasan b. Yusuf ’un tarla ve evini Vezir Mustafa 
Paşa’ya satması
Havâss-ı Aliyye kazâsı müzâfâtından Terkos nâhiyesine tâbi‘ Türkeşe nâm kar-
yede sâkin Boşnak Hasan b. Yusuf nâm kimesne meclis-i şer‘-i şerîf-i enverde 
işbu kitâb-ı sedâd-intisâbın hâfızı düstûr-ı mükerrem müşîr-i müfahham nâzım-ı 
nizâmü’l-âlem muslih-i mesâlih-i benî âdem vezîr-i sânî müsâhib-i şehriyârî dev-
letlü ve sa‘âdetlü Mustafa Paşa -yesserallâhu mâ yürîdü ve mâ yeşâ’- hazretlerinin 
kethüdâları iftihârü’l-emâcid ve’l-ekârim câmi‘ü’l-mehâmid ve’l-mekârim izzet-
lü Hasan Ağa b. Mehmed Efendi tarafından ikrâr-ı âti’z-zikri tasdîke vekîl olup 
ber nehc-i şer‘î ve tarîk-i mer‘î üzre vekâleti sâbite olan Ali Bey b. Veli mahzarın-
da bi’t-tav‘i’s-sâf ikrâr ve takrîr-i kelâm [65a] edip akd-i âti’z-zikrin sudûruna de-
ğin silk-i mülk-i sahîhimde münselik olup karye-i mezbûrede vâki‘ bir tarafı Hacı 
mülkü ve üç tarafı Hasan Ağa’nın çayır ve tarlaları ve tarîk-i âm ile mahdûd iki 
bâb fevkānî oda ve bir sofa ve bir matbah ve kiler ve iki bâb tahtânî oda ve bir bü-
yük ahır ve bir samanlık ve bir çatma oda ve bir tahtânî oda ve bir anbarı müşte-
mil mülk menzilimi bi cümleti’t-tevâbi‘ ve’l-levâhık müşârün-ileyh Mustafa Paşa 
hazretlerine otuz iki bin fıddî râyic fi’l-vakt akçeye tarafeynden îcâb ve kabûlü 
hâviye bey‘-i bâtt-ı sahîh-i şer‘î ile bey‘ ve teslîm edip müvekkil-i mûmâ-ileyh Ha-
san Ağa dahi müşârün-ileyh paşa hazretleri için iştirâ ve tesellüm ve kabûl eyle-
dikden sonra yine karye-i mezbûre sınırı dâhilinde vâki‘ bir tarafı Hacı tarla[sı] ve 
iki tarafı müşârün-ileyh paşa hazretleri tarlası ve bir tarafı tarîk-i âm ile mahdûd 
bir kıt‘a tarla ile yine karye-i mezbûre sınırı dâhilinde vâki‘ iki tarafdan Hasan 
Ağa tarlası ve bir tarafdan Bâdısabâ oğlu Mehmed tarlası ve bir tarafdan Kara Ha-
san tarlası ile mahdûd ve bir kıt‘a tarlanın hakk-ı tasarruflarını ma‘rifet-i sâhib-i 
arz ile müşârün-ileyh paşa hazretlerine üç bin akçe bedel mukābelesinde tefvîz ve 
ferâğ edip müvekkil-i mûmâ-ileyh Hasan Ağa dahi müşârün-ileyh paşa hazretle-
ri için ber vech-i muharrer tefevvuz ve kabûl eyledikden sonra semen-i mezbûr 
ile bedel-i mezkûr ki cem‘an otuz beş bin akçeyi müşârün-ileyh paşa hazretlerinin 
mallarından olmak üzre müvekkil-i mûmâ-ileyh Hasan Ağa hazretleri yedlerinden 
bi’t-tamâm ve’l-kemâl ahz ve kabz eyledim ba‘de’l-yevm menzil-i mahdûd-ı 
mezkûrda vechen mine’l-vücûh alâka ve medhalim kalmadı müşârün-ileyh paşa 
hazretleri keyfe mâ yeşâ’ ve yahtâr mutasarrıf olup tarlalar dahi dâhil-i taht-ı ta-
sarrufları olmuşdur emsâli gibi tasarruf eylesinler dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Cemâziyelevvel li sene [10]91.
Şuhûdü’l-hâl: Bâzirgân Ahmed Ağa, Kapudan Ömer Ağa, İbrahim b. Ahmed 
sâkin-i Türkeşe, el-Hâc Mustafa b. Ahmed sâkin-i Türkeşe, Murtaza Ağa b. ( ) 
Kethüdâ bi çiftlik.

433 [65a-1, Arapça] Fâtıma bt. Mustafa’nın muhâlaa yoluyla boşandığı
Mahmiye-i Kostantıniyye ma hal lâ tın dan Mustafa Paşa mahallesinde sâkine 
olan Kıbtiye Fâtıma bt. Mustafa nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- râfi‘-i hâze’l-kitâb Kıbtî Yadigâr oğlu b. 
Yadigâr nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği 
râyicü’l-vakt iki bin akçe mehr-i müecceli beynlerinde ma‘lûm ve mu‘ayyen olan 
iddet nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yapdı. Zevce-i mezbûre bu sûretle yeni bir nikâh yapılmadan ve me-
hir ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’l-hâdî ve’l-ışrîn min Cumâdelûlâ sene 91.
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Hasan b. 
Abdullah ve gayruhüm

434 [65a-2] Taş kırarken üzerine düşen kayanın altında kalıp ölen 
Osman b. Veli’nin cesedinin muayenesi
Vilâyet-i Anadolu’da vâki‘ Karahisar ma hal lâ tın dan Nakırla mahallesi sükkânından 
olup medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma-
hal lâ tın dan Ahmed Dede mahallesinde vâki‘ Debbâğlar Deresi demekle ma‘rûf 
mevki‘de ücret ile taş kat‘ eden bâ‘isü’l-kitâb Süleyman b. Veli nâm kimesne 
meclis-i şer‘-i şerîfde takrîr-i kelâm ve ta‘bîr ani’l-merâm edip târih-i kitâbdan 
bir gün mukaddem mevzi‘-i mezkûrda li ebeveyn karındaşım Osman nâm kimes-
ne ile taş kat‘ eder iken bi emrillâhi te‘âlâ bir kebîr taş yerinden kopup karında-
şım mezbûr Osman altında kaldığından nâşî vefât etmeğin hâlâ kıbel-i şer‘den 
üzerine varılıp vâki‘ hâl keşf ve tahrîr olunması matlûbumdur dedikde savb-ı şer‘-i 
hatîrden mevlânâ Mehmed Efendi b. Ahmed irsâl olunup ol dahi zeyl-i vesîkada 
muharrerü’l-esâmî müslimîn ile mevzi‘-i mezkûre varıp müteveffâ-yı mezbûr 
Osman’a nazar eylelediklerinde fi’l-vâki‘ minvâl-i muharrer üzre taş kat‘ eder iken 
bir taş yerinden kopup mezbûr Osman altından kaldığından nâşî bi emrillâhi te‘âlâ 
vefât eylediğini ba‘de’l-müşâhede ve’l-mu‘âyene vâki‘ hâli mevlânâ-yı mezbûr ma-
hallinde tahrîr ba‘dehû ma‘an irsâl olunan Ali b. Abdullah ve Ahmed b. Abdullah 
ile meclis-i şer‘e gelip her biri alâ vukū‘ihi inhâ ve takrîr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelevvel li sene [10]91.
Şuhûdü’l-hâl: Mustafa b. Ahmed, Musa b. Ali, Veli b. Mustafa, Mehmed b. ( ) el-
İmâm, es-Seyyid Nureddin ve gayruhüm mine’l-hâzırîn.

435 [65a-3] Mehmed b. Osman’ın evini Mehmed b. Abdullah’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ-
tın dan Servi mahallesinde sâkin Mehmed b. Osman nâm kimesne meclis-i şer‘-i 
şerîfde işbu bâ‘isü’l-kitâb diğer Mehmed b. Abdullah mahzarında ikrâr ve takrîr-i 
kelâm edip akd-i âti’z-zikrin sudûruna değin yedimde mülküm ve hakkım olup 
mahalle-i mezbûrede vâki‘ bir tarafı el-Hâc Ali mülkü ve bir tarafı el-Hâc Hasan 
mülkü ve bir tarafı Havva nâm hâtun mülkü ve bir tarafı tarîk-i âm ile mahdûd 
bir bâb tahtânî oda ve havluyu müştemil mülk menzilimi cemî‘ tevâbi‘ ve levâhıkı 
ile mezbûr Mehmed’e otuz beş esedî guruşa tarafeynden îcâb ve kabûlü hâviye 
bey‘-i bâtt-ı sahîh-i şer‘î ile bey‘ ve teslîm ol dahi minvâl-i muharrer üzre iştirâ 
ve tesellüm ve kabz ve kabûl eyledikden sonra semeni olan meblağ-ı mezbûr otuz 
beş esedî guruşu mezbûr Mehmed yedinden bi’t-tamâm ahz ve kabz eyledim 
ba‘de’l-yevm menzil-i mahdûd-ı mezkûrda alâka ve medhalim yokdur, mezbûr 
Mehmed’in mülk-i müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Cemâziyelevvel li sene [10]91.
Şuhûdü’l-hâl: Hüseyin b. Abdullah, Hüseyin b. Hasan, el-Hâc Ali b. Abdullah, Ali 
b. Mehmed, Mehmed b. Mustafa, Mehmed b. Eyüb ve gayruhüm mine’l-hâzırîn.

436 [65b-1] Abdülkerim b. Hasan’ın evini Davud b. Mehmed’e satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ-
tın dan Câmi‘-i Kebîr mahallesi sükkânından Abdülkerim b. Hasan nâm kimesne 
meclis-i şer‘-i hatîr-i lâzımü’t-tevkīrde işbu râfi‘ü’l-kitâb Davud b. Mehmed nâm 
kimesne mahzarında bi’t-tav‘i’s-sâf ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik olup mahalle-i mezbûrede vâki‘ 
bir tarafdan Kayyumzâde Abdürrahim mülkü ve bir tarafdan tarîk-i hâs ve iki ta-
rafdan mekābir-i müslimîn ile mahdûd üç bâb fevkānî ve iki bâb tahtânî odaları 
ve gasilhâne ve bir sofa ve tahta-pûş ve hadîkayı müştemil menzilimi bi cümleti’t-
tevâbi‘ ve’l-levâhık mezbûr Davud’da otuz bin fıddî râyic fi’l-vakt akçeye tarafeyn-
den îcâb ve kabûlü hâviye bey‘-i bâtt-ı sahîh-i şer‘î ile bey‘ ve teslîm ve temlîk edip 
ol dahi minvâl-i muharrer üzre iştirâ ve tesellüm ve temellük ve kabûl eyledikden 
sonra semeni olan meblağ-ı mezbûr otuz bir bin akçeyi merkūm Davud yedin-
den bi’t-tamâm ve’l-kemâl ahz ve kabz eyledim ba‘de’l-yevm menzil-i mahdûd-ı 
mezkûrda vechen mine’l-vücûh alâka ve medhalim yokdur, mezbûr Davud’un 
mülk-i müşterâsı olmuşdur keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî 23 min Cemâziyelevvel li sene [10]91.
Şuhûdü’l-hâl: Mehmed Efendi el-İmâm, diğer Mehmed Efendi el-İmâm, Mehmed 
Çelebi Osman, Ali Beşe b. Mustafa, Halil Efendi b. Hasan.

437 [65b-2] İbrahim Beşe b. Hüdâverdi’nin karısı Rahime bt. Şaban’a 
sattığı evden alacağı kaldığı
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Kasım Paşa mahallesi sâkinlerinden işbu râfi‘ü’l-kitâb İbrahim Beşe b. Hüdâverdi 
nâm kimesne meclis-i şer‘-i şerîfde zevce-i menkûhası Rahime bt. Şaban nâm 
hâtun mahzarında üzerine da‘vâ ve takrîr-i kelâm edip medîne-i mezbûrede Zey-
neb Hâtun mahallesinde vâki‘ lede’l-ahâlî ve’l-cîrân ma‘lûmü’l-hudûd mülk men-
zilimi bi cümleti’t-tevâbi‘ ve’l-levâhık zevcem merkūme Rahime’ye altı bin ak-
çeye bey‘-i kat‘î ile bey‘ ve teslîm ol dahi vech-i muharrer iştirâ ve tesellüm ve 
kabûl eyledikden sonra semeni olan meblağ-ı mezkûrun altı yüz akçesini mersûm 
Rahime yedinden ahz ve kabz eyledim bâkī zimmetinde beş bin dört yüz akçe 
hakkım kalmışdır suâl olunup meblağ-ı bâkī-i mezbûrun edâsına tenbîh olun-
mak matlûbumdur dedikde gıbbe’s-suâl merkūme Rahime cevâbında fi’l-hakīka 
zevcim mezbûr İbrahim Beşe’ye zikr olunan menzil bahâsından meblağ-ı bâkī-i 
mezbûr beş bin dört yüz akçe zimmetimde lâzımü’l-edâ ve vâcibü’l-kazâ deynim 
vardır deyû bi tav‘ihâ ikrâr ve takrîr-i kelâm edip ve i‘tirâf etmeğin alâ mûcebi 
ikrârihâ meblağ-ı bâkī-i mezbûrun zevci merkūm İbrahim Beşe’ye edâ ve teslîme 
mersûm Rahime’ye tenbîh birle mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene [10]91.
Şuhûdü’l-hâl: Nasuh Efendi el-Müezzin, Mehmed Efendi b. Ahmed, Ramazan Çe-
lebi b. Mustafa, Hüseyin Çelebi b. Ali.









438 [65b-3] Mehmed b. Abdullah’ın evini Mehmed b. Satılmış’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ-
tın dan Servi mahallesinde sâkin Mehmed b. Abdullah meclis-i şer‘-i şerîfde işbu 
râfi‘ü’l-kitâb diğer Mehmed b. Satılmış nâm kimesne mahzarında ikrâr ve takrîr-i 
kelâm edip akd-i âti’z-zikrin sudûruna değin yedimde mülküm ve hakkım olup 
mahalle-i mezbûrede vâki‘ bir tarafı el-Hâc Ali mülkü ve bir tarafı el-Hâc Hasan 
mülkü ve bir tarafı Havva nâm hâtun mülkü ve bir tarafı tarîk-i âm ile mahdûd 
bir bâb tahtânî oda ve havluyu müştemil mülk menzilimi cemî‘ tevâbi‘ ve levâhıkı 
ile mezbûr Mehmed’e kırk esedî guruşa tarafeynden îcâb ve kabûlü hâviye bey‘-i 
bâtt-ı sahîh-i şer‘î ile bey‘ ve teslîm ve temlîk ol dahi minvâl-i muharrer üzre iştirâ 
ve tesellüm ve temellük ve kabz ve kabûl eyledikden sonra semeni olan meblağ-ı 
mezbûr kırk esedî guruşu mezbûr Mehmed yedinden bi’t-tamâm ahzu kabz ey-
ledim ba‘de’l-yevm menzil-i mahdûd-ı mezkûrda alâka ve medhalim yokdur 
mezbûr Mehmed’in mülk-i müşterâsı olmuşdur keyfe mâ yeşâ’ mutasarrıf olsun 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Cemâziyelevvel li sene [10]91.
Şuhûdü’l-hâl: el-Hâc Ali b. Abdullah, Ali b. Mehmed, İbrahim Beşe b. Muharrem, 
Mehmed b. Mustafa, İbrahim b. Hüdâverdi.

439 [65b-4] Hatice bt. Mehmed’in evini Sefer b. Abdullah 
ile karısına satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Evlice Baba mahallesinde sâkine Hatice bt. Mehmed nâm hâtun meclis-i şer‘-i 
hatîr-i lâzımü’t-tevkīrde işbu râfi‘ü’l-kitâb Sefer b. Abdullah zevcesi Râziye bt. Ab-
dullah mahzarlarında bi tav‘ihâ ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik olup mahalle-i mezbûrede 
vâki‘ bir tarafdan İbrahim Beşe mülkü ve bir tarafdan Haffâf Receb Beşe mülkü 
ve bir tarafdan mezbûrân Sefer ile zevcesi Râziye mülkleri ve bir tarafdan tarîk-i 
hâs ile mahdûd bir bâb tahtânî oda ve müşterek bi’r-i mâyı müştemil mülk men-
zilimi bi cümleti’t-tevâbi‘ ve’l-levâhık mezbûrân Sefer ile zevcesi Râziye Hâtun’a 
ale’l-iştirâki’s-seviy kırk beş kıt‘a esedî guruşa tarafeynden îcâb ve kabûlü hâviye 
bey‘-i bâtt-ı sahîh-i şer‘î ile bey‘ ve teslîm ve temlîk edip anlar dahi minvâl-i mu-
harrer üzre iştirâ ve tesellüm ve temellük ve kabûl eyledikden sonra semeni olan 
meblağ-ı mezbûr kırk beş esedî guruşu merkūmân Sefer ile zevcesi Râziye Hâtun 
yedlerinden bi’t-tamâm ahz ve kabz eyledim ba‘de’l-yevm menzil-i mahdûd-ı 
mezkûrda alâka ve medhalim yokdur, mezbûrân Sefer ile zevcesi Râziye Hâtun’un 
mülk-i müşterâları olmuşdur keyfe mâ yeşâ’ ve yahtâr mutasarrıf olsunlar dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî 25 min Cemâziyelevvel li sene [10]91.
Şuhûdü’l-hâl: Mehmed Efendi b. Ahmed el-İmâm, Abdullah b. Abdullah, Ahmed 
Çelebi b. Abdullah, Mustafa Çelebi b. Ramazan.

440 [66a-1] İbrahim b. Sırrı’nın kölesi Rıdvan b. Abdullah’ı âzat etmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sükkânından İbrahim b. Sırrı nâm kimesne meclis-i 
şer‘-i şerîfde kendiye rıkkı mu‘terif orta boylu açık kaşlı gök gözlü sağ gözü mecrûh 
Rûsiyyü’l-asl bâ‘is-i hâze’l-kitâb Rıdvan b. Abdullah nâm abd-i memlûkü mahza-
rında tav‘an ikrâr ve takrîr-i kelâm edip mevsûf-ı mezbûr Rıdvan’ı bundan akdem 
bana yirmi yedi bin beş yüz akçe bedel-i kitâbet vermek üzre malımdan âzâd ve 
kayd-ı rıkdan ıtlâk etmişidim hâlâ mevsûf-ı mezbûr Rıdvan bedel-i merkūm yir-
mi yedi bin beş yüz akçeyi bana def ‘ ve teslîm ben dahi yedinden tamâmen ahz 
ve kabz eylediğimden sonra mevsûf-ı mezbûr Rıdvan sâir ahrâr-ı asliyyîn gibi hür 
olup ba‘de’l-yevm mevsûf-ı mezbûr Rıdvan üzerinde velâ-i şer‘îden gayrı hakkım 
bâkī kalmadı dedikde mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel li sene [10]91.
Şuhûdü’l-hâl: Mehmed b. Hüseyin, Kaytas b. Abdullah, Receb b. Ramazan, Nasuh 
Efendi b. Abdullah, Mehmed b. Ahmed.

441 [66a-2] İbrahim Beşe b. Hüdâverdi’nin karısı Rahime bt. Şaban’da 
kalan alacağından vazgeçtiği
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Kasım 
Paşa mahallesinde sâkin İbrahim Beşe b. Hüdâverdi nâm kimesne meclis-i şer‘-i 
şerîfde zevce-i menkûhası bâ‘isetü’l-kitâb Rahime bt. Şaban nâm hâtun mahza-
rında bi tav‘ihî ikrâr ve takrîr-i kelâm edip zevcem mezbûre Rahime zimmetin-
de medîne-i mezbûrede Zeyneb Hâtun mahallesinde vâki‘ hudûdu beynimizde 
ma‘lûm menzil bahâsından altı bin akçe hakkım olmağın meblağ-ı mezbûrdan 
altı yüz akçesini zevcem mezkûre Rahime yedinden ahz ve kabz edip bâkī beş bin 
dört yüz akçe hakkımdan zevcem mezbûre Rahime’nin zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledim dedikde mukırr-ı mezbûr İbrahim Beşe’nin 
vech-i muharrer üzre cârî ve sâdır olan ikrârını zevce-i mezbûre Rahime vicâhen 
tasdîk ve şifâhen tahkīk etmeğin mâ hüve’l-vâki‘ bi’t-taleb ketb olundu.
Fî 24 Cemâziyelevvel li sene [10]91.
Şuhûdü’l-hâl: Mehmed b. Ahmed, Mehmed b. Nasuh, Ali b. Abdullah, Yusuf b. 
Abdullah, Mehmed b. Eyüb, Mustafa b. Abdullah ve gayruhüm mine’l-hâzırîn.









442 [66a-3] Andon v. Dimitri’nin Rus câriyesi Eline’yi âzat etmesi
Mahmiye-i İstanbul hısnı ebvâbından Cebealikapısı hâricinde sâkin Andon v. Di-
mitri nâm zimmî meclis-i şer‘-i şerîfde tav‘an ikrâr ve takrîr-i kelâm edip kendi-
ye rıkkını mu‘terif olan orta boylu açık kaşlı gök elâ gözlü sol kaşı üstünde ve sağ 
yüzünde ve sol yüzünde benleri olan Rûsiyyetü’l-asl işbu râfi‘atü’l-vesîka Eline bt. 
Yuvan nâm câriye-i memlûkemi lâ li ivazin ‘âcil ve lâ li garazin âcil cemî‘ malım-
dan âzâd ve kayd-ı rıkkıyyetden ıtlâk eyledim ba‘de’l-yevm mevsûf-ı mezbûre Eli-
ne sâir harâir-i asliyyât gibi hürre olup üzerinde hakk-ı velâdan gayrı hakkım kal-
madı dedikde mâ hüve’l-vâki‘ bi’t-taleb ketb olundu.
Fi’[t-târihi’l]-mezbûr.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah.

443 [66a-4] Ümmühani bt. Şahin’in küçük kızı Havva’nın velayetini 
üzerine alması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Zeyneb 
Hâtun mahallesi sâkinelerinden Ümmühâni bt. Şâhin nâm hâtun meclis-i şer‘-i 
şerîfde zevc-i mutallıkı işbu râfi‘ü’l-kitâb Ahmed b. Abdülkerim nâm kimesne 
mahzarında bi tav‘ihâ ikrâr-ı tâm ve takrîr-i kelâm edip zevc-i mutallıkım mezbûr 
Ahmed’in firâşından mütevellide olan Havva nâm sagīreyi yedi yaşına değin ken-
di malım ile infâk ve iksâ etmek üzre babası mezbûr Ahmed sagīre-i merkūmeyi 
bana teslîm ve ben dahi ahz ve kabz eyledim dedikde gıbbe’t-tasdîki’ş-şer‘î mâ 
vaka‘a alâ hâze’l-minvâl bi’l-ibtigā ketb olundu.
Fi’l-yevmi’l-hâmis aşer min Cemâziyelevvel li sene ihdâ ve tis‘în ve elf.
Şuhûdü’l-hâl: İbrahim Beşe b. Hüdâverdi, Hüseyin Çelebi b. Ali, Ali b. Abdullah, 
Mehmed b. Eyüb ve gayruhüm mine’l-hâzırîn.

444 [66a-5] Saraylı Şahbaz Hatun bt. Abdullah’ın terekesinin yarısının 
beytülmâle teslim olunduğu
Mahmiye-i İstanbul’da bi’l-fi‘l Saray-ı atîk ağası olup bilâ-vâris vefât eden Sarayî 
hâtunların muhallefâtını[n] kabzına memûr olan umdetü’l-havâs ve’l-mukarrebîn 
mu‘temedü’l-mülûk ve’s-selâtîn izzetlü Mustafa Ağa b. Abdülvehhab tarafından 
husûs-ı âti’l-beyâna vekîl olup hasm-ı câhid-i şer‘î mahzarında el-Hâc İsmail Efen-
di b. Ahmed ve Mehmed Bey b. Sefer nâm kimesneler şehâdetleriyle şer‘an vekâleti 
sâbite olan Ağa Babalığı Yusuf Bey b. Mustafa nâm bevvâb-ı sultânî meclis-i şer‘-i 
şerîfde işbu râfi‘ü’l-kitâb İsmail Ağa b. Hüseyin tarafından zikr-i âtî sulh ve ibrâya 
vekîl olup nehc-i şer‘î ve tarîk-i mer‘î üzre şer‘an vekâleti sâbite olan Mustafa Ağa 
b. Kasım mahzarında bi’l-vekâle ikrâr ve takrîr-i kelâm edip medîne-i Hazret-i 
Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Takyecibaşı ma-
hallesi sâkinelerinden iken bundan akdem fevt olan Saraylı Şahbaz Hâtun bt. Ab-
dullah nâm müteveffânın zevci müvekkil-i mezbûr İsmail Ağa’dan gayri zâhirde 
vâris-i ma‘rûfu olmamağla terekesinin nısfı zevci müvekkil-i mezbûr İsmail 
Ağa’ya ve nısf-ı âharı cânib-i beytülmâle âid olmağın müteveffât-ı merkūmenin 
terekesine vâzı‘ü’l-yed olan zevci müvekkil-i mezbûr İsmail Ağa’dan nısf tereke 
müteveffât-ı merkūmeyi vekâletim hasebiyle taleb ve da‘vâ eyledikde beynimizde 
münâza‘ât-ı kesîre ve muhâsamât-ı ekîde vâkı‘a olmuşdu el-hâletü hâzihî beyni-
mizde muslihûn tavassut edip müteveffât-ı mersûmenin akār ve menkūl cemî‘ te-
rekesinden taraf-ı beytülmâle âid olan nısf hisse-i şer‘iyyesi mukābelesinde vekîl-i 
mezbûr Mustafa Ağa ile beni on bin akçe üzerine inşâ ve akd-i sulh eyleledikle-
rinde ben dahi sulh-ı mezbûru kabûl ve bedel-i sulh olan meblağ-ı mezbûr on 
bin akçeyi vekîl-i mezbûr Mustafa Ağa yedinden tamâmen ahz ve kabz eyleyip 
müteveffât-ı merkūmenin beytülmâle âid olan nısf terekesine müte‘allik âmme 
da‘vâdan müvekkil-i mezbûr İsmail Ağa’nın zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledim dedikde vekîl-i mezbûr Yusuf Bey’in vech-i muharrer üzre 
cârî ve sâdır olan ikrârını vekîl-i mezbûr Mustafa Ağa vicâhen tasdîk ve şifâhen 
tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Cemâziyelevvel li sene [10]91.
Şuhûdü’l-hâl: Receb Efendi el-İmâm, el-Hâc Sâlih b. Ahmed, Receb Bey b. Meh-
med, İbrahim Bey b. Şaban, Halil Çelebi b. Yahya ve gayruhüm mine’l-hâzırîn.

445 [66b-1] Mehmed Çelebi b. Mustafa ile annesinin kendilerinden 
borç alan ve karşılığında bazı mülklerini rehin veren Zaharya 
v. Dimo’dan paralarını alıp rehini iade ettikleri
Mahmiye-i İstanbul hısnı ebvâbından Demirkapı kurbunda Dâye Hâtun mahal-
lesi sâkinlerinden olup husûs-ı âti’l-beyânı ikrâra kendi tarafından asîl ve vâlidesi 
Bedrimâh Hâtun bt. Abdülmennân tarafından vekîl olup mezbûrenin zâtını 
ma‘rifet-i şer‘iyye ile ârifân olan el-Hâc Ahmed b. Abdullah ve el-Hâc Mahmud b. 
Hüseyin nâm kimesneler şehâdetleriyle şer‘an vekâleti sâbite olan Mehmed Çelebi 
b. Mustafa nâm kimesne meclis-i şer‘-i şerîfde Havâss-ı Aliyye kazâsına tâbi‘ Kü-
çükköy demekle ma‘rûf karye sükkânından işbu râfi‘ü’r-rakīm Zaharya v. Dimo 
nâm zimmî muvâcehesinde bi’l-asâle ve bi’l-vekâle ikrâr-ı tâm ve takrîr-i kelâm 
edip merkūm Zaharya silk-i mülk-i sahîhinde münselik olup karye-i mezbûrede 
vâki‘ bir tarafdan suyolcu Arnavudlar mülkü ve tarafeyni menzil-i âti’z-zikre mül-
hak bağ ve çayır ve taraf-ı râbi‘i tarîk-i âm ile mahdûd beş bâb fevkānî odalar ve 
bir sofa ve üç bâb tahtânî odalar ve bir matbah ve iki ahır ve iki fırın ve sundur-
ma ve zât-ı eşcâr-ı müsmire ve gayr-ı müsmire bahçeyi müştemil menzilden ve 
yine menzil-i mezbûr kurbunda vâki‘ bir tarafı Dimitraki bağı ve bir tarafı tarîk-i 
âm ve tarafeyni bağ yolu ve çayır ile mahdûd bir kıt‘a ve yine bir tarafı Frenk har-
manı ve etrâf-ı selâsesi Heresoğlu bağı ve mer‘â ve yol ile mahdûd bir kıt‘a ve yine 
karye-i mezbûre bağları dâhilinde vâki‘ bir tarafı Saykal bağı ve tarafeyni Pana-
yot bağı ve bir tarafı arsa-i hâliye ile mahdûd bir kıt‘a ki cem‘an üç kıt‘a bağlardan 
ve yine karye-i mezbûrede vâki‘ çeşme kurbunda etrâf-ı erba‘ası Franko ve Mar-
mara nâm zimmîler bağları ve tarîk-i âm ile mahdûd merhûm ve mağfûrun-leh 
Sultan Bayezid-i Velî evkāfı’na senede elli akçe mukāta‘ası olan bir kıt‘a çayırdan 
nısf hisse-i müfreze-i mu‘ayyenelerini, vâlidem müvekkile-i merkūme ile bana 
bin seksen yedi senesi şehr-i Rebî‘ulâhiri’nin yirmi dördüncü gününde bir sene 
tamâmına değin bi safkatin vâhidetin iki bin yedi yüz seksen kıt‘a esedî guruşa 
bey‘ bi’l-vefâ tarîk ile bey‘ ve teslîm edip ben dahi tarîk-i merkūm üzre iştirâ ve 
tesellüm ve kabûl ve def ‘-i semen-i mezkûr etmişidim hâlâ mersûm Zaharya’nın 
emlâk-i merkūmede olan nısf hisse müfreze-i mu‘ayyenesi tarîk-i mezbûr üzre ye-
dimizde rehin olmağla mesfûr Zaharya meblağ-ı mezkûr iki bin yedi yüz seksen 
esedî guruşu bi’t-tamâm bize edâ ve teslîm edip biz dahi ahz ve kabz eyleyip akd-i 
mezkûru fesh ve bey‘-i merkūmu ikāle eyledik ba‘de’l-yevm meblağ-ı mezbûrdan 
iki bin yedi yüz seksen esedî guruşdan mesfûr Zaharya zimmetinde bir akçe ve 
bir habbe hakkım bâkī kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sânî min Cumâdelâhire li sene ihdâ ve tis‘în ve elf.
Şuhûdü’l-hâl: Mehmed Çelebi b. Hasan, Ahmed Beşe b. Abdullah, Mehmed Efen-
di b. Ahmed, Nasuh Efendi b. Abdüsselâm, Mehmed b. Eyüb, Ali b. Abdullah ve 
gayruhüm mine’l-hâzırîn.

446 [66b-2] Fâtıma bt. Hüseyin ile Hatice bt. Mehmed’in evlerini 
İbrahim b. Abdülkerim’e satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Ahmed Dede mahallesi sâkinelerinden Fâtıma bt. Hüseyin ve Hatice bt. Meh-
med nâm hâtunlar meclis-i şer‘-i hatîr-i lâzımü’t-tevkīrde merkūme Fâtıma’nın 
zevci işbu râfi‘ü’l-kitâb İbrahim b. Abdülkerim nâm kimesne mahzarında her 
biri bi tav‘ihâ ikrâr ve takrîr-i kelâm edip akd-i âti’z-zikrin sudûruna değin ale’l-
iştirâki’s-seviy silk-i mülk-i sahîhimde münselik olup mahalle-i mezbûrede vâki‘ 
bir tarafdan Mahmud b. Hüseyin mülkü ve bir tarafdan ba‘zan Parmaksızoğlu 
Mehmed mülkü ve ba‘zan tarîk-i hâs ve bir tarafdan suyolcu Hüseyin Beşe mülkü 
ve bir tarafdan tarîk-i hâs ile mahdûd iki bâb fevkānî odaları bir kileri ve kenîfi ve 
zât-ı eşcâr-ı müsmire ve gayr-ı müsmire bahçeyi müştemil menzilimi bi cümleti’t-
tevâbi‘ ve’l-levâhık mezbûr İbrahim’e yüz kıt‘a esedî guruşa tarafeynden îcâb ve 
kabûlü hâviye bey‘-i bâtt-ı sahîh-i şer‘î ile bey‘ ve teslîm ol dahi ber vech-i mu-
harrer iştirâ ve tesellüm ve kabûl eyledikden sonra semeni olan meblağ-ı mezkûr 
yüz guruşu mezbûr İbrahim yedinden bi’t-tamâm ve’l-kemâl ahz ve kabz eyledik 
ba‘de’l-yevm menzil-i mahdûd-ı mezkûrda vechen mine’l-vücûh alâka ve med-
halimiz yokdur, mezbûr İbrahim’in mülk-i müşterâsı olmuşdur keyfe mâ yeşâ’ ve 
yahtâr mutasarrıf olsun dediklerinde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sânî min Cumâdelâhire li sene ihdâ ve tis‘în ve elf.
Şuhûdü’l-hâl: El-Hâc Yahya b. Mustafa, Hüseyin b. İshak, Mahmud Beşe b. Hüse-
yin, Mustafa Çelebi b. Mehmed, Mahmud b. Hasan ve gayruhüm mine’l-hâzırîn.

447 [66b-3] Yani v. Hristo’nun bazı mülk, hayvan ve 
eşyalarını Nano v. Beniko’ya satıp bir kısım mülkünün de 
kullanım hakkını devretmesi
Vilâyet-i Rumeli’nde livâ-i Avlonya’da Arnavud Belgradı kasabası ma hal lâ tın-
dan Halimez mahallesi ahâlîsinden Yani v. Hristo nâm zimmî meclis-i şer‘-i 
şerîfde işbu râfi‘ü’r-rakīm Nano v. Beniko nâm zimmî muvâcehesinde bi’t-
tav‘i’s-sâf ikrâr ve takrîr-i kelâm edip akd-i âti’z-zikrin sudûruna değin silk-i 
mülk-i sahîhimde münselik olup mahalle-i mezbûrede vâki‘ bir tarafdan Met-
ro v. Vaçko nâm zimmî mülkü bir tarafdan Mustafa Çelebi b. Ali mülkü ve bir 
tarafdan dere ve tarîk-i âm ile mahdûd bir bâb fevkānî oda ve bir çardak ve 
bir bâb tahtânî oda ve iki göz bir anbarı ve elli altı dib zeytin eşcârını ve sâir 
zât-ı eşcâr-ı müsmire ve gayr-ı müsmire bahçeyi müştemil çiftlik ta‘bîr olunur 
mülk menzilimi bi cümleti’t-tevâbi‘ ve’l-levâhık ve menzil-i mezkûrda mevcûd 
bir şırahâne üç kebîr ve iki sagīr beş aded fıçı ve bir çift kara sığır öküzü ve 
hudûd-ı mezkûre dâhilinde vâki‘ tahmînen on beş çapalık bir kıt‘a mülk bağımı, 
bi safkatin vâhidetin merkūm Nano’ya yirmi beş bin fıddî râyic fi’l-vakt akçe-
ye tarafeynden îcâb ve kabûlü hâviye bey‘-i bâtt-ı sahîh-i şer‘î ile bey‘ ve temlîk 
edip ol dahi minvâl-i muharrer üzre iştirâ ve temellük ve kabûl eyledikden son-
ra yine karye-i mezbûr sınırı dâhilinde mevâzi‘-i müteferrikada vâki‘ bir çif-
te kifâyet eder lede’l-ahâlî ma‘lûmü’l-hudûd ve’l-kıta‘ tarlalarımın dahi hakk-ı 
tasarruflarını ma‘rifet-i sâhib-i arz ile mersûm Nano’ya [67a] on beş bin akçe 
bedel mukābelesinde tefvîz ve ferâğ edip ol dahi ber vech-i muharrer tefevvuz 
ve kabûl eyleyip semen-i mezbûr ile bedel-i merkūm ki cem‘an kırk bin akçeyi 
mesfûr Nano yedinden bi’t-tamâm ve’l-kemâl ahz ve kabz eylediğimden sonra 
emlâk-i merkūme ile arâzi-i mersûmemi zabt ve tasarrufa mezbûr Nano’yu taslît 
eyledim ba‘de’l-yevm emlâk-i mezbûreyi merkūm Nano keyfe mâ yeşâ’ muta-
sarrıf ve arâzi-i merkūmeyi dahi emsâli tasarrufu gibi tasarruf eylesin dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi[’l-âşir] min Cumâdelâhire li sene [10]91.
Şuhûdü’l-hâl: Şâhin Hoca b. Hızır, Osman b. Hüseyin ..?, Hüseyin b. Abdullah, 
Mehmed b. Hüseyin, Mehmed b. Mustafa.

448 [67a-1] Dragani v. Dimitri’nin Petro v. Pavli’den alacaklı 
olduğunun ispatı
Mahmiye-i İstanbul’da Meydankapısı kurbunda sâkin işbu râfi‘ü’r-rakīm Draga-
ni v. Dimitri nâm zimmî meclis-i şer‘-i hatîr-i lâzımü’t-tevkīrde mahrûse-i Gala-
ta kazâsına tâbi‘ İstinye nâhiyesi müzâfâtından Fener nâm karye ahâlîsinden Bı-
yıklı Petro v. Pavli nâm zimmî muvâcehesinde üzerine da‘vâ ve takrîr-i kelâm 
edip merkūm Bıyıklı Petro zimmetinde cihet-i karzdan yüz altmış beş esedî gu-
ruş hakkım olmağın meblağ-ı mezbûr zimmetinde bana deyni olduğunu bin sek-
sen dokuz senesi şehr-i Rebî‘ulevveli’nde medîne-i Hazret-i Ebî Eyyûb-i Ensârî’de 
nâibü’ş-şer‘ olan Muharrem Efendi b. Mustafa huzûrunda ikrâr edip mûmâ-ileyh 
efendi merkūm Bıyıklı Petro’nun ikrârını tahrîr ve yedime hat ve hatmini müş-
temil hüccet-i şer‘iyye vermeğin hâlâ yedimde olan hüccet-i şer‘iyye nâtık ol-
duğu üzre meblağ-ı mezbûru merkūm Bıyıklı Petro’dan taleb ederim suâl olu-
nup edâsına tenbîh olunmak matlûbumdur deyû târih-i mezkûr ile mu‘arrefe ve 
mûmâ-ileyh Muharrem Efendi imzâsıyla mümzât ve hatmiyle mahtûm hüccet-i 
şer‘iyye ibrâz edip mersûm Petro muvâcehesinde feth ve kırâat olundukda 
mazmûnu mezbûr Dragani’nin takrîr-i meşrûhuna mutâbık bulunmağın gıbbe’s-
suâl Petro mazmûn-ı hüccet-i merkūmeyi münkir olucak müdde‘î-i mersûm 
Dragani’den mazmûn-ı hüccet-i mezbûreyi mübeyyine beyyine taleb olunduk-
da udûl-i ricâl-i ahrârdan olup zeyl-i hüccet-i mezbûrede isimler mastûr ve 
medîne-i mezbûrede Câmi‘-i Kebîr mahallesi sükkânından olan Hüseyin Çelebi 
b. Abdullah ve Mehmed b. Hüseyin ve yine medîne-i mezbûrede Sofular mahal-
lesinde sâkin Hüseyin Çelebi b. Ali nâm kimesneler li ecli’ş-şehâde meclis-i şer‘a 
hâzırûn olup istişhâd olunduklarında fi’l-hakīka mersûm Bıyıklı Petro târih-i 
mezkûrda nâib-i mûmâ-ileyh Muharrem Efendi huzûrunda müdde‘î-i mezbûr 
Dragani’ye minvâl-i muharrer üzre cihet-i karzdan meblağ-ı merkūm yüz alt-
mış beş esedî guruş zimmetinde lâzımü’l-edâ deyni olduğunu tav‘an ikrâr ve 
i‘tirâf edip nâib-i mûmâ-ileyh Muharrem Efendi dahi işbu cihet-i mezbûreyi bi-
zim huzûrumuzda tahrîr edip imzâ ve mühürleyip müdde‘î-i mezbûr Dragani’ye 
def ‘ eyledi biz bu mazmûn-ı hüccet-i mezbûreye şâhidleriz şehâdet dahi ede-
riz deyû her biri edâ-i şehâdet-i şer‘iyye eylelediklerinde şâhidûn-ı mezbûrûnu 
tezkiyye için küttâb-ı mahkeme-i şer‘iyyeden mevlânâ Nasuh b. Abdüsselâm ve 
Muhzır Hasan b. Abdullah irsâl olunup ol dahi şâhidûn-ı mezbûrûnun mahalle-
lerine varıp Kapıcı Ahmed b. Hüseyin ve Abdullah Beşe b. Abdullah ve Mahmud 
b. Hüseyin ve Hüseyin Çelebi b. İbrahim ve Mehmed b. Abdullah ve Receb Ağa b. 
Abdullah ve Mehmed b. Hasan ve Ali b. Mustafa nâm kimesnelerden şâhidûn-ı 
mezbûrûnun keyfiyyeti-i hâllerini suâl ettiklerinde şâhidûn-ı mezbûrûnu adl ve 
makbûlü’ş-şehâdedir deyû her biri haber verdiklerini mevlânâ-yı mezbûr ma-
hallinde tahrîr ba‘dehû ma‘an irsâl olunan Muhzır Hasan ile meclis-i şer‘a ge-
lip alâ vukū‘ihi inhâ ve takrîr eylediklerinden sonra şâhidûn-ı mezbûrûnun 
şehâdetleri makbûle olmağın mûcebiyle meblağ-ı mezbûr yüz altmış beş esedî 
guruşu müdde‘î-i merkūm Dragani’ye edâ ve teslîme mersûm Bıyıklı Petro’ya 
tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene [10]91.
Şuhûdü’l-hâl: ( ).

449 [67a-2] Bâli b. Hüseyin’in evini karısı Emine bt. Abdullah’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kara Süleyman mahallesinde sâkin Bâli b. Hüseyin tarafından husûs-ı âti’l-
beyânı ikrâra vekîl olup hasm-ı câhid-i şer‘î mahzarında Ahmed b. Abdullah ve 
el-Hâc Ebûbekir b. Sinan nâm kimesne şehâdetleriyle şer‘an vekâleti sâbite olan 
Hüseyin Çelebi b. Yusuf nâm kimesne meclis-i şer‘-i hatîr-i lâzımü’t-tevkīrde 
müvekkil-i mezbûrun zevcesi bâ‘isetü’l-kitâb Emine bt. Abdullah nâm hâtun 
mahzarında bi tav‘ihî ikrâr-ı tâm ve takrîr-i kelâm edip akd-i âti’z-zikrin sudûruna 
değin müvekkil-i mezbûrun silk-i mülk-i sahîhimde münselik olup mahalle-i 
mezbûrede vâki‘ bir tarafı Kapıcızâde Ali Çelebi mülkü ve bir tarafdan Hüseyin 
Ağa mülkü ve bir tarafdan Mehmed Efendi mülkü ve bir tarafdan ba‘zan Mustafa 
Beşe mülkü ve ba‘zan tarîk-i hâs ile mahdûd bir bâb tahtânî odayı müştemil mülk 
menzilini bi cümleti’t-tevâbi‘ ve’l-levâhık zevce-i merkūme Emine Hâtun üç bin 
beş yüz fıddî râyic fi’l-vakt akçeye tarafeynden îcâb ve kabûlü hâviye bey‘-i bâtt-ı 
sahîh-i şer‘î ile bey‘ ve teslîm ve temlîk edip ol dahi minvâl-i muharrer üzre iştirâ 
ve tesellüm ve temellük ve kabûl eyledikden sonra semeni olan meblağ-ı mezbûr 
üç bin beş yüz akçeyi merkūme Emine Hâtun yedinden bi’t-tamâm ahz ve kabz 
eyledim ba‘de’l-yevm menzil-i mahdûd-ı mezkûrda alâka ve medhalim yokdur 
dedikde bi’t-taleb ketb olundu.
Fi’l-yevmi’s-sânî aşer min Cumâdelâhire li sene [10]91.
Şuhûdü’l-hâl: El-Hâc Receb el-İmâm, Mustafa Çelebi el-İmâm, Hüseyin Çelebi 
el-Müezzin, Mustafa Çelebi b. Süleyman.









450 [67b-1] İbrahim b. Dilâver’den kalan ev ve arsadan mirasçıları olan 
karısı ve kardeşinin hisselerinin tespiti
Zikr-i âtî menzilin üzerine varılıp ba‘de’l-mu‘âyene ve’l-mesâha taksîm olun-
masını iltimâs eylelediklerinde savb-ı şer‘-i hatîrden mevlânâ Mehmed Efen-
di b. Nasuh irsâl olunup ol dahi Hâssa mi‘mârlarından Üstâd Ali Beşe b. Ab-
dullah ve sâir ebniye ve sukūf ahvâline vukūfu olan bî-garaz cemâ‘at-i müslimîn 
ile Havâss-ı Aliyye kazâsına tâbi‘ kasaba-i Hasköy’de Abdüsselâm mahallesinde 
menzil-i mezkûra varıp müslimîn-i mezkûrîn huzûrunda akd-i meclis-i şer‘-i 
mübîn eyledikde mahalle-i mezbûrede sâkin iken bundan akdem fevt olan İbra-
him b. Dilâver’in verâseti zevce-i metrûkesi Fâtıma bt. Receb nâm hâtun ile li eb 
er karındaşı Mustafa Çelebi’ye münhasıra olduğu şer‘an zâhir ve müte‘ayyin ol-
dukdan sonra mezbûr Mustafa Çelebi meclis-i ma‘kūd-ı mezkûrda işbu râfi‘atü’l-
kitâb merkūme Fâtıma Hâtun mahzarında takrîr-i kelâm ve ta‘bîr ani’l-merâm 
edip müteveffâ-yı mezbûr İbrahim terekesinden olup mahalle-i mezbûrede vâki‘ 
bir tarafdan mekābir-i müslimîn ve bir tarafdan Şâmîzâde vakfı olan odalar ve 
iki tarafdan benim mülküm menzilim ile mahdûd bir bâb fevkānî oda ve bir ki-
ler ve bir sofa ve ayak dehlizi ve bir bâb tahtânî odayı müştemil işbu menzil ka-
rındaşım müteveffâ-yı mezbûr İbrahim’in mülkü olmağla ba‘de vefâtihî rub‘u 
mezbûre Fâtıma Hâtun ve selâse erbâ‘ı irsen bana isâbet ve intikāl etmişidi hâlâ 
menzil-i mezkûrda olan hisselerimin ba‘de’l-mesâha ta‘yîn ve tahsîs olunmak 
benim ve merkūme Fâtıma Hâtun’un murâdıdır dedikde mi‘mâr-ı mezbûr Ali 
Beşe menzil-i mahdûdun mecmû‘-ı binâsını mesâha eyledikde tûlen ve arzen 
bi hesâb-ı terbî‘î yüz yirmi zirâ‘ binâ ma‘a zemînden mezbûre Fâtıma Hâtun’un 
hisse-i irsiyyesine otuz zirâ‘ isâbet edip lâkin taksîm kabûl etmemekle yine 
mahalle-i mezbûrede vâki‘ bir tarafı Abdüsselâm vakfı ve bir tarafı tarîk-i âm 
ve iki tarafı merhûme Arzi[ye] nâ[m] sâhibetü’l-hayrın vakfından olup benim 
taht-ı tasarrufumda olan arsa ile mahdûd eşcâr-ı müsmire ve gayr-ı müsmire-
yi hâviye tûlen ve arzen bi hesâb-ı terbî‘î yedi yüz elli zirâ‘ mülk arsanın dört yüz 
yirmi zirâ‘ı karındaşım müteveffâ-yı mezbûrun olup ba‘de vefâtihî yüz beş zirâ‘ı 
merkūme Fâtıma Hâtun’un ve üç yüz on beş zirâ‘ı bana isâbet ve intikāl etme-
ğin mezbûre Fâtıma Hâtun’un menzil-i mahdûd-ı mezkûrda olan otuz zirâ‘ arsa-
sı mukābelesinde mülk olan arsa-i mahdûde-i mezkûreden verilmek kendi hak-
larında her vechile enfa‘ olmağla merkūme Fâtıma Hâtun’un rub‘ hissesine isâbet 
eden yüz beş zirâ‘ mülk arsadan mâ‘adâ menzil-i mezkûrun binâsından olan otuz 
zirâ‘ rub‘ hisse-i irsiyyesi altmış mukābelesinde yine arsa-i mezkûreden tûlen ve 
arzen bi hesâb-ı terbî‘î üç yüz elli beş zirâ‘ arsa ki cem‘an dört yüz zirâ‘ taş ve kireç 
ile mahlût yirmi altı zirâ‘ duvarı ve otuz iki zirâ‘ seddi ve elli dib armud ve enâr 
ve ayva ve incir ve asma ve erguvan ve erik eşcârını hâviye mülk arsayı, bâlâda 
zikr olunan yedi yüz elli zirâ‘ arsadan ifrâz ve Bâlizâde Lağımı demekle ma‘rûf 
lağımın ağzı berâberinde ve sedden aşağı arsa seksen zirâ‘ ve sed üzerinde üç yüz 
seksen zirâ‘ olmak üzre mi‘mâr-ı mezbûr mesâha eyledikden sonra merkūme 
Fâtıma Hâtun’un rub‘ hissesi mukābelesinde ta‘yîn ve tahsîs ve alâmet-i fâsıla 
vaz‘ olundukda mezbûre Fâtıma Hâtun dahi sâlifü’l-beyân dört yüz altmış zirâ‘ 
mülk arsa-i merkūmeyi kendi rızâsıyla kabz ve kabûl eyleyip zevci müteveffâ-yı 
mezbûrun ism-i mâl ıtlâk olunur terekesinden rub‘ hisse-i şer‘iyyesine müte‘allik 
âmme-i de‘âvî ve mütâlebâtdan mezbûr Mustafa Çelebi’nin zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledi dedikde merkūm Mustafa Çelebi 
mezbûre Fâtıma Hâtun’un kelimât-ı mahkiyesini vicâhen ve şifâhen tasdîk ve 
tahkīk eylediğini mevlânâ-yı mezbûr mahallinde tahrîr ba‘dehû ma‘an irsâl olu-
nan Hüseyin Çelebi b. Ali ile meclis-i şer‘a gelip her biri alâ vukū‘ihi inhâ ve 
takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Saferi’l-hayr li sene ihdâ ve tis‘în ve elf.
Şuhûdü’l-hâl: Mustafa Çelebi eş-Şeyh Mehmed, Mustafa Bey b. el-Hâc Mehmed, 
Ömer Ağa b. Mehmed, Mehmed Çelebi b. Siyavuş, Hüseyin b. Ali.

451 [67b-2] Fâtıma bt. Receb’in arsasını Ömer Çelebi 
b. Mehmed’e satması
Havâss-ı Aliyye kazâsına tâbi‘ kasaba-i Hasköy ma hal lâ tın dan Abdüsselâm ma-
hallesinde sâkin Fâtıma bt. Receb nâm hâtun meclis-i şer‘-i şerîfde bâ‘isü’l-kitâb 
Ömer Çelebi b. Mehmed mahzarında ikrâr-ı tâm ve takrîr-i kelâm edip akd-i âti’z-
zikrin sudûruna değin yedimde mülküm ve hakkım olup mahalle-i mezbûrede 
vâki‘ bir tarafdan Mustafa Çelebi b. Dilâver mülkü ve iki tarafdan Arziye nâm 
sâhibü’l-hayrın vakfı olan menzil ve ba‘zan Âişe Hâtun mülkü ve ba‘zan tarîk-i 
âm ile mahdûd dört yüz altmış zirâ‘ arsa-i hâliyeyi cemî‘ tevâbi‘ ile mezbûr Ömer 
Çelebi’ye tarafeynden îcâb ve kabûlü hâviye şurût-ı müfsideden ârî yüz kıt‘a esedî 
guruşa bey‘-i bâtt-ı sahîh-i şer‘î ile bey‘ ve teslîm ve temlîk ol dahi minvâl-i mu-
harrer üzre iştirâ ve tesellüm ve temellük eyledikden sonra semeni olan meblağ-ı 
mezbûr yüz esedî guruşu mezbûr Ömer Çelebi yedinden bi’t-tamâm ve’l-kemâl 
ahz ve kabz eyledim ba‘de’l-yevm hudûd-ı mezkûr ile mahdûd olan dört yüz alt-
mış arsa-i hâliyemde alâka ve medhalim yokdur, mezbûr Ömer Çelebi’nin mülk-i 
müşterâsı olmuşdur keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Cumâdelâhire li sene [10]91.
Şuhûdü’l-hâl: Es-Seyyid Ahmed Efendi b. es-Seyyid Nasrullah, Ali Çelebi b. Yusuf, 
Mustafa Efendi eş-Şeyh Mehmed, Ahmed Çelebi b. Murad.









452 [68a-1] Panayot v. Dimo’nun borcunu ödemek üzere 
emlâkinin vârisleri tarafından Eflak voyvodası Şerban’ın 
karısı Mariya’ya satılması
Havâss-ı Aliyye kazâsına tâbi‘ Küçükköy demekle ma‘rûf karye sükkânından iken 
bundan akdem mürd olan Panayot v. Dimo nâm hâlikin verâseti sulbî kebîr oğlu 
Yanaki zimmî ile sulbî sagīr oğulları Dimitraki ve Kiryaki’ye münhasıra olduğu 
şer‘an zâhir ve mütehakkik oldukdan sonra sagīrân-ı mezbûrânın li ebeveyn am-
mileri ve tesviye-i umûrları için kıbel-i şer‘-i hatîrden mansûb vasîleri ve merkūm 
Yanaki’nin dahi ammisi tarafından husûs-ı âti’l-beyâna vekîl-i sâbitü’l-vekâlesi olan 
Zaharya v. Dimo nâm zimmî vekâleten ve vesâyeten ve kendi asâleten meclis-i şer‘-i 
hatîr-i lâzımü’t-tevkīrde bi’l-fi‘l Eflak voyvodası olan Şerban Voyvoda’nın zevce-
si işbu râfi‘atü’l-vesîka Domine Mariya bt. Kehse tarafından husûs-ı âti’l-beyâna 
vekîl olup hasm-ı câhid-i şer‘î Ali Çelebi b. Halil nâm kimesne ve Anastaş v. Yor-
gi nâm zimmîler şehâdetleriyle şer‘an vekâleti sâbite olan Kostantin v. Papa Pra-
niko nâm zimmî muvâcehesinde asâleten ve vekâleten ve vesâyeten ikrâr-ı tâm ve 
takrîr-i kelâm edip karye-i mezbûrede vâki‘ bir tarafı lağımcı Arnavudlar mülkü 
olan menzil ve bir tarafı zikr-i âtî çayır ve bir tarafı zikr-i âtî bağ ve bahçe ve bir 
tarafı tarîk-i âm ile mahdûd ve dâhiliyyesi üç bâb fevkānî odaları ve bir sofa ve 
tahta-pûş ve iki bâb tahtânî odaları ve bir halvetli hamamı ve kenîf ve mâ-i cârî ve 
zât-ı eşcâr-ı müsmire ve gayr-ı müsmire (...) iki bâb fevkānî (...) ve bir sofa ve mat-
bah ve dehliz ve bir bâb tahtânî oda ve bir mahzen ve iki ahırı ve sundurma ve iki 
fırın ve bir bâb tahtânî oda ve iki göz ve anbarı ve iki kenîf ve iki şırahâneyi müş-
temil çiftlik ta‘bîr olunur menzil ve kurbunda vâki‘ bir tarafdan Dimitraki bağı ve 
bir tarafdan menzil-i mahdûd-ı mezkûr ve bir tarafdan Şika Yorgi nâm zimmî bağı 
ve bir tarafdan tarîk-i âm ile mahdûd bir kıt‘a bağ ve yine karye-i mezbûre bağ-
ları dâhilinde vâki‘ bir tarafı Apostol v. Yani bağı ve ba‘zan Kiro v. Dimo bağı ve 
ba‘zan Nikola v. Dimo bağı ve bir tarafı ba‘zan Logaro ve Tafire veledey Aleksi bağ-
ları ve ba‘zan harman yeri ve bir tarafı ba‘zan kürkçü Toma v. Nikola bağı ve bir ta-
rafı tarîk-i âm ile mahdûd dört kıt‘a bağlar ki cem‘an beş kıt‘a bağlar ile menzil-i 
mahdûd-ı mezkûrun nısfı benim ve nısf-ı âharı hâlik-i mezbûrun mülkü olup 
ba‘de helâkihî nısf hisse-i şâyi‘ası sulbî oğulları merkūmûn Yanaki ve Dimitraki ve 
Kiryaki’ye isâbet ve intikāl etmişidi lâkin hâlik-i mezbûrun düyûnu terekesinden 
ezyed olmağla hâlik-i mezbûrun düyûn-ı müsbetesi için bey‘ olunmak lâzım gel-
meğin hâlik-i merkūmun nısf hisse-i mezbûresi sûk-ı Sultânî’de kirâren ve mirâren 
nidâ ve müzâyede olunup rağabât-ı nâs bi’l-külliye münkatı‘a oldukdan sonra 
müvekkile-i merkūme Domine Mariya üzerinde mecmû‘ emlâk-i mezkûre altı bin 
dört yüz esedî guruşda hakk-ı karâr ile karâr edip ziyâde ile tâlib-i âhar zuhûr et-
memeğin zikr olunan menzil ve bağlarda olan benim nısf hisse-i şâyi‘amı asâleten 
ve üç bin iki yüz esedî guruşa mezbûrûn Yanaki ve Dimitraki ve Kiryaki’nin nısf 
hisse-i şâyi‘aları dahi vekâletim ve vesâyetim hasebiyle üç bin iki yüz esedî guruş ki 
cem‘an altı bin dört yüz kıt‘a esedî guruşa müvekkilem mezbûre Domine Mariya’ya 
bi safkatin vâhidetin tarafeynden îcâb ve kabûlü hâviye bey‘-i bâtt-ı sahîh-i şer‘î 
ile bey‘ ve teslîm ve temlîk edip vekîl-i mezbûr Kostantin dahi müvekkilesi için 
minvâl-i muharrer üzre iştirâ ve tesellüm ve temellük ve kabûl eyledikden son-
ra yine karye-i mezbûre sınırı dâhilinde vâki‘ cevânib-i erba‘ası Frenk bağı ve çu-
kur çeşme ve yayayolu ve tarîk-i âm ile mahdûd bir kıt‘a tarla ve Cebeci nâm kar-
ye sınırı dâhilinde vâki‘ bir tarafı Terzioğlu tarlası ve bir tarafı dere ve iki tarafı ba-
yır ve tarîk-i âm ile mahdûd bir kıt‘a tarla ve yine bir tarafı Ali Beşe ve bir tarafı 
Hızır Beşe nâm kimesneler tarlaları ve iki tarafı Paroş nâm zimmî tarlası ve tarîk-i 
âm ile mahdûd bir kıt‘a tarla ve yine bir tarafı mîrî tarla ve bir tarafı Mihayil tar-
lası ve iki tarafı dere ve tarîk-i âm ile mahdûd bir kıt‘a tarla ve yine bir tarafı Yorgi 
tarlası ve bir tarafı âhar bizim tarlamız ve iki tarafı tarîk-i âm ile mahdûd bir kıt‘a 
tarla ki cem‘an beş kıt‘a tarlalar ile yine sâlifü’z-zikrin Küçük nâm karye hudûdu 
dâhilinde vâki‘ etrâf-ı erba‘ası Margarit oğlu Yani bağı ve Noşo ve Dimitraki bağları 
ve menzil-i mezkûr ile mahdûd bir kıt‘a çayır ve Koçluk nâm mevki‘de vâki‘ bir ta-
rafı Dimitraki çayırı ve bir tarafı yine merkūm Dimitraki tarlası ve bir tarafı Arslan 
Kethüdâ tasarrufunda olan tarla ve bir tarafı tarîk-i âm ile mahdûd bir kıt‘a çayır 
dahi cem‘an sâlifü’l-beyân beş kıt‘a tarlalar ile iki kıt‘a çayırın nısfı benim ve nısf-ı 
âharı mezbûrun taht-ı tasarrufunda olmağla benim nısf hissem ile merkūmûnun 
nısf hisse-i mezbûrelerini asâleten ve vekâleten ve vesâyetim hasebiyle müvekkile-i 
mezbûre Domine Mariya’ya yüz kıt‘a esedî guruş bedel mukābelesinde hakk-ı ta-
sarrufunu ma‘rifet-i sâhib-i arz ile tefvîz ve ferâğ edip vekîl-i mezbûr dahi müvek-
kilesi için ber vech-i muharrer tefevvuz ve kabûl eyledikden sonra semen-i mezbûr 
ile bedel-i mezkûr ki cem‘an altı bin beş yüz esedî guruşu müvekkile-i mezbûrenin 
malından olmak üzre vekîl-i merkūm Kostantin yedinden bi’t-tamâm ve’l-kemâl 
ahz ve kabz eyledim ba‘de’l-yevm emlâk-i mezbûre ile arâzi-i merkūmede vechen 
mine’l-vücûh alâka ve medhalim kalmadı müvekkile-i mezbûre emlâk-i mezkûreyi 
keyfe mâ yeşâ’ ve yahtâr mutasarrıf olsun arâzi-i mersûmeyi dahi emsâli gibi ta-
sarruf eylesin dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Cumâdelâhire li sene ihdâ ve tis‘în ve elf.
Şuhûdü’l-hâl: Mehmed Çavuş b. Ali, Mehmed Çavuş b. ( ) der Hasköy, Mehmed 
Efendi Kâtib-i çavuşân, Mehmed Yazıcı der Haseki, Mehmed Efendi b. Ahmed 
el-Müezzin.

453 [68b-1] Mehmed Çelebi b. Veli’nin câriyesi Safiye’yi âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Kasım 
Paşa mahallesi sükkânından Mehmed Çelebi b. Veli nâm kimesne meclis-i şer‘-i 









şerîfde bi’t-tav‘i’s-sâf ikrâr-ı tâm ve takrîr-i kelâm edip bana rıkkını mu‘terif olan 
uzun boylu açık kaşlı gök elâ gözlü Rûsiyyetü’l-asl gāibe ani’l-meclis râfi‘atü’l-kitâb 
Büyükdâye demekle ma‘rûf Safiye bt. Abdullah nâm câriye-i memlûkemi cemî‘ 
malımdan ifrâz edip hasbeten lillâhi’l-ganiyyi’l-hallâk i‘tâk ve tahrîr ve zümre-i 
harâir-i asliyyâta idrâc ve ilhâk eyledim ba‘de’l-yevm mevsûf-ı mezbûre Safiye sâir 
harâir-i asliyyât gibi hurre olup üzerinde hakk-ı velâdan gayrı hakkım kalmadı 
dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Cemâziyelâhir li sene ihdâ ve tis‘în ve elf.
Şuhûdü’l-hâl: El-Hâc Mustafa b. Sefer, Abdülkādir Çelebi b. Mehmed Dede, İs-
mail Çelebi b. Mustafa, Mehmed Çelebi b. Mehmed, Musa Çelebi b. Mehmed, İb-
rahim Efendi b. Hasan el-İmâm, Mehmed Çelebi b. Mehmed el-Müezzin, el-Hâc 
Abdullah b. ( ) el-Müezzin, Mehmed b. İbrahim el-Kayyum ve gayruhüm.
Temme’l-kelâm fî hâze’l-makām harrerehü’l-fakīr ileyhi te‘âlâ.
Seyfullah Efendi b. Abdurrahman el-müvellâ hilâfeten bi medîne-i Ebî Eyyûb el-
Ensârî
-ufiye anhümâ-
[mühür]

454 [69a-1] Eyüp kadılığına eski İstanbul kadısı Hıfzî Abdurrahman’ın 
getirilmesiyle ilgili emir
Akzâ kuzâti’l-müslimîn evlâ vülâti’l-muvahhidîn ma‘denü’l-fazl ve’l-yakīn hücce-
tü’l-hakkı ale’l-halkı ecma‘în vârisü ulûmi’l-enbiyâ ve’l-mürselîn el-muhtassu bi 
mezîdi inâyeti’l-meliki’l-Mu‘în sâbıkan İstanbul kadısı olan mevlânâ Hıfzî Abdur-
rahman -zîdet fezâ’iluhû- tevkī‘-i refî‘-i hümâyûn vâsıl olucak ma‘lûm ola ki sen 
ehl-i ilm ve sâhib-i fazîlet ve müteşerri‘ ve dindâr olduğun ecilden hâliyâ hakkın-
da mezîd inâyet-i aliyye-i şâhânem zuhûra getirilip işbu sene ihdâ ve tis‘în ve elf 
Cemâziyelâhiri’nin on beşinci gününden hatt-ı hümâyûn-ı sa‘âdet-makrûnumla 
Eyüb kazâsın ber vech-i arpalık sana tevcîh ve inâyet edip i‘lâmı için ( ) ta‘yîn 
olunmuşdur buyurdum ki vusûl buldukda sâdır olan hatt-ı hümâyûn-ı sa‘âdet-
makrûnum mûcebince kazâ-i mezbûra ber vech-i arpalık sen mutasarrıf olup 
ahâlîsi beyninde icrâ-yı ahkâm-ı şer‘iyye eyleyesin şöyle bilesin alâmet-i şerîfeme 
i‘timâd kılasın.
Tahrîren fî evâsıtı şehri Cumâdelâhire li sene ihdâ ve tis‘în ve elf.
Vasale fî 19 min Cumâdelâhire li’s-seneti’l-merkūme.
Be makām-ı mahrûse-i Kostantıniyye.









455 [69a-2, Arapça] Sicil kayıtlarının bundan sonraki kısmının yeni 
kadı ve nâib tarafından tutulduğu
Yâ Fettâh, yâ Rezzâk, iftah lenâ hayre’l-bâb.
Aşağıdaki sicillât ve vekāyi‘ medîne-i Hazret-i Ebî Eyyûb el-Ensârî –radiye anhu 
Rabbühü’l-melikü’l-Bârî- kadısı a‘lemü’l-ulemâ’i’l-izâm efdalü’l-fuzalâ’i’l-fihâm 
hazret-i mevlânâ ve seyyidinâ Hıfzî Abdurrahman Efendi zamânında ve hakīr ü 
fakīr, mu‘terif-i acz ü taksîr Abdülhalim b. Ahmed’in niyâbetinde vâki‘ olmuşdur.
Ufiye anhümâ Rabbühü’s-Samed.

456 [69a-3] Eminzâde Mustafa Ağa’nın kızı Afife’nin evini 
Hatice Hatun’a satması
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi medîne-i Hazret-i 
Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Baba Haydar 
mahallesi sâkinelerinden fahrü’l-muhadderât zahrü’l-muvakkarât Hatice Hâtun 
ibnetü’l-merhûmü’l-mebrûr Kametîzâde Mehmed Efendi’nin menziline varıp 
zeyl-i kitâbda muharrerü’l-esâmî müslimîn huzûrunda akd-i meclis-i şer‘-i mübîn 
eyledikde mahmiye-i İstanbul’da Mi‘mâr Sinan mahallesi sâkinelerinden zahrü’l-
muhadderât Afîfe Hâtun bt. el-merhûm Eminzâde Mustafa Ağa meclis-i ma‘kūd-ı 
mezkûrda işbu râfi‘atü’l-kitâb mûmâ-ileyhâ Hatice Hâtun tarafından husûs-ı 
âti’z-zikre vekîli olup nehc-i şer‘î ve tarîk-i mer‘î üzre vekâleti sâbite olan mûmâ-
ileyhâ Hatice Hâtun’un zevci umdetü’l-mevâliyyi’l-izâm zübdetü’l-e‘âliyyi’l-fihâm 
Mehmed Efendi b. el-merhûm Mustafa Efendi mahzarında ikrâr-ı tâm ve takrîr-i 
kelâm edip akd-i âti’z-zikrin sudûruna değin silk-i mülk-i sahîhimde münselik ve 
muntazım olup medîne-i mezbûrede Takyecibaşı mahallesinde vâki‘ bir tarafdan 
Nakkāşzâde Mehmed Efendi b. Ahmed mülkü ve bir tarafdan Turhan Çavuş de-
mekle ma‘rûf Mehmed Çelebi b. Ahmed mülkü ve bir tarafdan tarîk-i hâs ve bir 
tarafdan tarîk-i âm ile mahdûd muhavvateyni hâvî olup muhavvata-i dâhiliyyesi 
bir kebîr fevkānî oda ve bir tahtânî oda ve matbah ve dehliz ve bi’r-i mâ ve kenîf 
ve hâriciyyesi bir bâb fevkānî oda ve bir bâb fevkānî mâbeyn odası ve dehliz ve al-
tında ahırı ve bir bâb tahtânî oda ve dâhiliyyede zât-ı eşcâr-ı müsmire ve gayr-ı 
müsmire hadîkayı müştemil mülk menzilimi bi cümleti’t-tevâbi‘ ve’l-levâhık 
müvekkile-i mûmâ-ileyhâ Hatice Hâtun’a yedi yüz kıt‘a esedî guruşa tarafeynden 
îcâb ve kabûlü hâviye bey‘-i bâtt-ı sahîh-i şer‘î ile bey‘ ve teslîm ve temlîk edip 
ol dahi minvâl-i muharrer üzre iştirâ ve tesellüm ve temellük ve kabûl eyledik-
den sonra semeni olan meblağ-ı mezkûr yedi yüz guruşun iki yüz esedî guru-
şunu müvekkile-i müşârün-ileyhâ yedinden tamâmen ahz ve kabz eylediğimden 
sonra meblağ-ı bâkī beş yüz esedî guruşunu târih-i kitâbdan beş yüz kırk gün 
tamâmında edâya te’cîl eyledim ba‘de’l-yevm menzil-i mahdûd-ı mezkûrda vec-
hen mine’l-vücûh alâka ve medhalim kalmadı müvekkile-i müşârün-ileyhâ key-
fe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î vâki‘ hâli 
mevlânâ-yı mezbûr mahallinde tahrîr ba‘dehû ma‘an ba‘s olunan Hüseyin b. Re-
ceb ve Mehmed b. Eyüb ile meclis-i şer‘a gelip alâ vukū‘ihi inhâ ve takrîr ettikle-
rinde mâ cerâ alâ hâze’l-minvâl bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelâhir li sene ihdâ ve tis‘în ve elf min hic-
reti men lehü’l-izzi ve’ş-şeref.
Şuhûdü’l-hâl: Fahrü’l-müderrisîn İshak Efendi b. Veli, Nakkāşzâde Mehmed Efen-
di b. Ahmed, Hasan Ağa b. Abdülmennân el-ma‘rûf …?, Ali Bey [b.] Selim, Mus-
tafa Çelebi b. Hüseyin, Mehmed Çelebi b. Eyüb.

457 [69b-1] Hatice bt. Abdullah’ın miras hissesini İbrahim Çelebi 
b. Mehmed’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Düğmecibaşı mahallesi sükkânından iken bundan akdem vefât eden Mehmed 
b. İsmail nâm müteveffânın verâseti zevce-i metrûkesi Hatice bt. Abdullah nâm 
hâtun ile li ebeveyn er karındaşı Mahmud Çelebi’ye münhasıra olduğu lede’ş-şer‘i’l-
mutahhar zâhir ve mütehakkik oldukdan sonra mezbûre Hatice Hâtun meclis-i 
şer‘-i şerîf-i enverde işbu râfi‘ü’l-kitâb İbrahim Çelebi b. Mehmed nâm kimes-
ne mahzarında bi tav‘ihâ ikrâr-ı tâm ve takrîr-i kelâm edip zevcem müteveffâ-yı 
mezbûrun muhallefâtından olup mahalle-i mezbûrede vâki‘ bir tarafdan Navlun-
cu Mustafa mülkü ve bir tarafdan mezbûr İbrahim Çelebi mülkü ve bir tarafdan 
mezbûr Mahmud Çelebi mülkü ve bir tarafdan tarîk-i âm ile mahdûd bir fevkānî 
ve bir tahtânî odaları ve matbah ve müşterek bi’r-i mâ ve kenîfi ve havluyu müşte-
mil mülk menzilde olan dört sehimden bir sehim hisse-i şâyi‘amı bi cümleti’t-tevâbi‘ 
ve’l-levâhık mezbûr İbrahim Çelebi’ye bin akçeye tarafeynden îcâb ve kabûlü hâviye 
bey‘-i bâtt-ı sahîh-i şer‘î ile bey‘ ve ve teslîm ve temlîk edip ol dahi minvâl-i muharrer 
üzre iştirâ ve tesellüm ve temellük ve kabûl eyledikden sonra semeni olan meblağ-ı 
mezbûr bin akçeyi mezbûr İbrahim Çelebi yedinden tamâmen ahz ve kabz eyledim 
ba‘de’l-yevm menzil-i mezkûrda olan bir sehim hisse-i mezbûrem merkūme İbra-
him Çelebi’nin mülk-i müşterâsıdır keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Mahmud Çelebi b. İsmail , Mehmed Çelebi b. Osman, Mehmed b. 
Eyüb, Mahmud b. Mehmed, Musli Bey b. Receb, Hüseyin Beşe b. Receb, Hüseyin 
b. Ali Ser-bölük, Ali b. Abdullah.









458 [69b-2] Rahime bt. Abdülmennân’ın menzilini kocası Şaban 
b. Ebûbekir’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Serv[i] mahallesi sâkinelerinden Rahime bt. Abdülmennân nâm hâtun 
tarafından husûs-ı âti’l-beyânı ikrâra vekîl olup hasm-ı câhid-i şer‘î mahzarın-
da mezbûrenin zâtını ma‘rifet-i şer‘iyye ile ârifân olan Himmet Beşe b. Ali ve 
Mehmed b. Ahmed nâm kimesneler şehâdetleriyle şer‘an vekâleti sâbite olan İb-
rahim Beşe b. Hüdâverdi nâm kimesne meclis-i şer‘-i hatîr-i lâzımü’t-tevkīrde 
müvekkile-i mezbûrenin zevci işbu râfi‘ü’l-kitâb Şaban b. Ebûbekir nâm kimesne 
mahzarında bi’l-vekâle ikrâr-ı tâm ve takrîr-i kelâm edip müvekkilem mezbûre 
Rahime Hâtun akd-i âti’z-zikrin sudûruna değin silk-i mülk-i sahîhimde mün-
selik olup mahalle-i mezbûrede vâki‘ iki tarafdan Süleyman Ağa b. Abdülbâkī 
mülkü ve bir tarafdan Ali Bey b. Mahmud mülkü ve bir tarafdan tarîk-i hâs ile 
mahdûd bir bâb fevkānî ve bir tahtânî odaları ve zât-ı eşcâr-ı müsmire ve gayr-ı 
müsmire bahçeyi ve kenîfi müştemil menzilini bi cümleti’t-tevâbi‘ ve’l-levâhık 
zevci mezbûr Şaban’a otuz kıt‘a esedî guruşa tarafeynden îcâb ve kabûlü hâviye 
bey‘-i bâtt-ı sahîh-i şer‘î ile bey‘ ve ve teslîm ve temlîk edip ol dahi ber vech-i 
muharrer iştirâ ve tesellüm ve temellük ve kabûl eyledikden sonra semeni olan 
meblağ-ı mastûr otuz guruşu zevci mezbûr Şaban yedinden bi’t-tamâm ve’l-
kemâl ahz ve kabz eyledim ba‘de’l-yevm menzil-i mahdûd-ı mezkûrda vechen 
mine’l-vücûh alâka ve medhalim kalmadı mezbûr Şaban’ın mülk-i müşterâsı ol-
muşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Ahmed Efendi b. Mehmed el-İmâm, Mehmed Efendi b. Hasan el-
İmâm, Ali b. Mehmed, Ahmed b. Himmet, Hasan b. Abdullah, Ali b. Abdullah, 
Mehmed b. Eyüb.

459 [69b-3] Sâliha Hatun bt. Abdülmennân ile çocuklarının miras ev 
hisselerini Süleyman Ağa b. Abdülmennân’a satmaları
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
enverd[en] mevlânâ Mehmed Efendi b. Nasuh irsâl olunup ol dahi zeyl-i kitâbda 
muharrerü’l-esâmî müslimîn ile Havâss-ı Aliyye kazâsına tâbi‘ kasaba-i Hasköy’de 
Abdüsselâm mahallesi sâkinelerinden Sâliha Hâtun bt. Abdülmennân’ın menzili-
ne varıp akd-i meclis-i şer‘-i mübîn eyledikde mahmiye-i İstanbul’da Cezerî Ka-
sım Paşa mahallesi sükkânından iken bundan akdem vefât eden İbrahim Ağa b. 
Ahmed nâm müteveffânın verâseti zevce-i metrûkesi mezbûre Sâliha Hâtun ile 
sulbî kebîr oğulları Osman Ağa ve Nuh Ağa’ya münhasıra olup tashîh-i mes’eleleri 
on altı sehimden i‘tibâr olunup sihâm-ı mezkûreden iki sehmi merkūme Sâliha 
Hâtun’a ve yedişer sehmi dahi mezbûrân Osman Ağa ve Nuh Ağa’nın her birine 
isâbet ve intikāl eylediği ve mezbûre Sâliha Hâtun mezbûr Nuh Ağa’nın menzil-i 
âti’z-zikrde olan yedi sehim hisse-i mezkûresini semen-i ma‘lûma iştirâ edip irsen 
ve şirâen dokuz sehim hisseye mâlike olduğu şer‘an zâhir ve mütehakkik olduk-
dan sonra mezbûr Osman Ağa asâleten ve merkūme Sâliha Hâtun’un hâlâ zevci 
ve tarafeynden menzil-i mezkûrda olan dokuz sehim hisse-i merkūmesini bey‘a 
ve semeni ba‘de’l-kabz kendiye îsâle vekîli olup hasm-ı câhid-i şer‘î mahzarında 
mezbûrenin zâtını ma‘rifet-i şer‘iyye ile ârifân olan Mustafa Çelebi b. Yusuf ve 
Mehmed Çelebi b. Hasan şehâdetleriyle şer‘an vekâleti sâbite olan el-Hâc Ahmed 
Ağa b. Süleyman vekâleten meclis-i ma‘kūd-ı mezkûrda işbu râfi‘ü’l-kitâb Süley-
man Ağa b. Abdülmennân mahzarında her biri asâleten ve vekâleten ikrâr-ı tâm 
ve takrîr-i kelâm edip müteveffâ-yı mezbûr İbrahim Ağa’nın muhallefâtından 
olup zikr olunan Abdüsselâm mahallesinde vâki‘ bir tarafdan ba‘zan Mahmud 
Ağa b. Mustafa mülkü ve ba‘zan ser-habbâzân Mehmed Çelebi mülkü ve bir ta-
rafdan ba‘zan Fâtıma ve Meryem bintey Şaban nâm hâtunlar mülkleri ve ba‘zan 
yine bizim mülkümüz [70a] ve ba‘zan Birincibaşı kızı Ümmühâni Hâtun mül-
kü ve bir tarafdan ba‘zan Hasan Çelebi b. Ali ve ba‘zan Emine Hâtun vakfı ve 
bir tarafdan tarîk-i âm ile mahdûd dört bâb fevkānî odaları ve sofa ve dehliz ve 
iki bâb tahtânî oda ve bir kiler ve matbah ve iki halvetli hamamı ve camekânı 
ve bir kenîfi ve üç bi’r-i mâ ve iki kenîf ve bir mikdâr arsa-i hâliyeyi ve zât-ı 
eşcâr-ı müsmire ve gayr-ı müsmire hadîkayı müştemil mülk-i mevrûs menzil-
de olan hisse-i mezkûrelerimizi bi cümleti’t-tevâbi‘ ve’l-levâhık mezbûr Süley-
man Ağa’ya bin altı yüz elli esedî guruşa tarafeynden îcâb ve kabûlü hâviye bey‘-i 
bâtt-ı sahîh-i şer‘î ile bey‘ ve teslîm ve temlîk ve ol dahi minvâl-i muharrer üzre 
iştirâ ve tesellüm ve temellük ve kabûl eyledikden sonra semeni olan meblağ-ı 
mezkûr bin altı yüz elli guruşu mezbûr Süleyman Ağa yedinden tamâmen ahz ve 
kabz eyledik ba‘de’l-yevm menzil-i mahdûd-ı mezkûr mezbûr Süleyman Ağa’nın 
mülk-i müşterâsı olmuşdur keyfe mâ yeşâ’ ve hasbe mâ yahtâr mutasarrıf olsun 
dediklerin[d]e gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde 
tahrîr ba‘dehû ma‘an ba‘s olunan çukadâr Hasan Beşe b. Receb ve Hüseyin Çe-
lebi b. Ali ile meclis-i şer‘a gelip her biri alâ vukū‘ihi inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Sâlih Efendi b. Mehmed, Hüseyin b. Ali, Ahmed Efendi b. Mustafa 
el-İmâm, Ahmed Çelebi b. Mehmed, Mehmed Çelebi b. Ahmed, Mustafa Çelebi b. 
Yusuf, Ali Ağa b. Mehmed, Mehmed b. Eyüb, Ali b. Abdullah.









460 [70a-1] Bâğıcinân bt. Abdullah’ın muhâlaa yoluyla boşandığı
İşbu mazmûnunda muhâla‘adan bahseden sahîh ve şer‘î bir hüccetdir. Medîne-i 
Hazret-i Ebî Eyyûb el-Ensârî ma hal lâ tın dan Câmi‘-i Kebîr mahallesinde sâkine 
olan Bâğıcinân bt. Abdullah nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâmil-i hâze’l-kitâb Halil b. Abdülke-
rim nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği 
râyicü’l-vakt bin akçe mehr-i müecceli beynlerinde ma‘lûm ve mu‘ayyen olan id-
det nafakası ve me’ûnet-i süknâsı zevcesi üzerine olmak üzre zevce-i merkūme ile 
muhâla‘a yapdı. Zevce-i mezbûre bu sûretle yeni bir nikâh yapılmadan ve mehir 
ödenmeden helâl olmayacak şekilde zevc-i merkūmundan ayrılmış oldu. Sonra 
her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’r-râbi‘ ve’l-ışrîn min Cumâdelâhire sene ihdâ ve 
tis‘în ve elf.
Şuhûdü’l-hâl: Nasuh Efendi b. Abdüsselâm, Mehmed b. Eyüb, Mehmed b. Mah-
mud, Hüseyin b. Ali

461 [70a-2] Mehmed b. Hacı Ali’nin alacak hususunda Marola, 
İskoline ve Ralinçe ile sulh olması
Mahmiye-i İstanbul’da Vezir hanında sâkin Mehmed b. el-Hâc Ali nâm ki-
mesne meclis-i şer‘-i şerîfde işbu bâ‘isâtü’l-vesîka Marola bt. Kosta ve İskoline 
bt. Emire ve Ralinçe bt. Yanaki nâm nasrâniyyeler taraflarından ikrâr-ı âti’l-
beyânı tasdîke vekîl olup nehc-i şer‘î üzre vekâleti sâbite olan Yanaki v. Argi-
ri nâm zimmî muvâcehesinde ikrâr-ı tâm ve takrîr-i kelâm edip müvekkilât-ı 
mezbûrât Marola ve İskoline ve Ralinçe zimmetlerinde beynimizde ma‘lûm 
tülbent ve yemeni bahâlarından on dört esedî guruş hakkım olup meblağ-ı 
mezbûru müvekkilât-ı mezbûrâtdan da‘vâ ve taleb eylediğimde anlar dahi 
inkâr etmekle beynimizde münâza‘ât-ı kesîre ve muhâsamât-ı şedîde vâki‘ ol-
muşdu el-hâletü hâzihî beynimizde muslihûn tavassut etmeğin beni an inkâr 
mezbûrât ile beş esedî guruş üzerine inşâ-i akd-i sulh eylelediklerinde ben dahi 
sulh-ı mezbûru kabûl ve bedel-i sulh olan meblağ-ı mezbûr beş esedî guruşu 
yedlerinden bi’t-tamâm ahz ve kabz eyledim ba‘de’l-yevm meblağ-ı mezbûrun 
ziyâdesine müte‘allik da‘vâdan mezbûrât Marola ve İstoline ve Ralinçe’nin zim-
metlerini ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Hâfız İsmail Efendi el-İmâm, Ali Çelebi b. Yusuf Müezzin, Mehmed 
b. Ramazan, Kalburî Mehmed Dede, Hüseyin b. Zülalî, Hacı Receb b. Abdullah, 
Hacı Ramazan b. Abdullah.

462 [70a-3] Serkis, Karabet ve Zelale üzerine anneleri Sara bt. Farhad’ın 
vasî tayin edilmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan İslâm Bey mahallesi sükkânından iken bundan akdem mürd olan Hayri v. 
Hanna nâm hâlikin sulbî sagīr oğulları Serkis ve Karabet ile sulbiye sagīre kızı 
Zelale’nin tesviye-i umûrları için bir vasî nasb olunmak lâzım ve mühim olmağla 
hâkim-i muvakki‘-i sadr-ı kitâb tûbâ-lehû ve hüsnü me’âb hazretleri dahi sagīrûn-ı 
merkūmûnun anaları işbu bâ‘isetü’l-vesîka Sara bt. Farhad nâm nasrâniyye 
vesâyet uhdesinden gelmekle kādire olduğunu zeyl-i rakīmde muharrerü’l-
esâmî müslimîn ihbâr etmekle mersûme Sara’yı sagīrûn-ı merkūmûnun tesviye-i 
umûrları için vasî nasb ve ta‘yîn edip ol dahi vesâyet-i mezbûreyi kabûl ve 
merâsimini edâya müte‘ahhid olmağın mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Ali b. Ab-
dullah.

463 [70b-1] Ölen Hayri v. Hanna’nın borcunu ödemek üzere sirkeci 
dükkânındaki aletlerin satılması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan İslâm Bey mahallesi sükkânından iken bundan akdem mürd olan Hayri v. 
Hanna nâm hâlikin eytâm-ı sıgārının tesviye-i umûrları için min kıbeli’ş-şer‘i’l-
mutahhar[dan] mansûbe vasîleri ve anaları işbu râfi‘atü’l-vesîka Sara bt. Farhad 
nâm nasrâniyye meclis-i şer‘-i şerîfde bi’l-vesâye takrîr-i kelâm ve ta‘bîr ani’l-
merâm edip hâlik-i mezbûrun düyûnu terekesinden ezyed olduğundan mâ‘adâ 
sıgār-ı merkūmenin zarûret-i nafaka ve kisveleri olmağla hâlik-i mezbûrun 
düyûnu terekesinden ezyed ve sıgār-ı mersûmenin zarûret-i nafakaları oldu-
ğuna vukūfu olan hâzırûn bi’l-meclis İbrahim b. Şaban ve Mehmed b. Abdul-
lah ve Sâlih b. Mehmed ve Abdi Beşe b. Mehmed ve Abdülkādir b. İbrahim ve 
Mehmed b. Abdülganî nâm kimesneler ile Melkon v. Hacir ve Farhad v. Kara-
göz nâm zimmîlerden ba‘de’l-istihbâr medîne-i mezbûrede Câmi‘-i Kebîr mahal-
lesinde vâki‘ hâlik-i mezbûrun hâl-i hayâtında taht-ı icâresinde olan lede’l-ahâlî 
ma‘lûmü’l-hudûd sirkeci dükkânının içinde mevcûd âlât ve eşyâsını semen-i mis-
li ile ba‘de’l-müzâyede ve inkıtâ‘i’r-rağbete âhara bey‘a ve semenlerinden hâlik-i 
mezbûrun düyûn-ı müsbete-i müteferrikasını edâya kıbel-i şer‘-i şerîfden izin 
taleb ederim dedikde gıbbe’l-istihbâr mezbûrûn İbrahim ve Mehmed ve Sâlih 
ve Abdi Beşe ve Abdülkādir ve Mehmed ve Melkon ve Farhad cevâblarında fi’l-
hakīka hâlik-i merkūmun düyûnu terekesinden ezyed ve sıgār-ı mezbûrenin 
eşedd-i ihtiyâc ile nafaka ve kisveye muhtâc olduğunu her biri alâ tarîki’ş-şehâde 
haber vermeğin vasiyy-i merkūme Sara’ya hâlik-i mezbûrun dükkân-ı mezkûrda 
olan âlât ve eşyâsını ber vech-i muharrer âhara bey‘a cânib-i şer‘den izin birle mâ 
cerâ alâ hâze’l-minvâl gıbbe’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Hüseyin Beşe b. Receb, Hüseyin Çe-
lebi b. Ali, Mehmed b. Eyüb.

464 [70b-2] Ümmühani bt. Mustafa ile kocası Hüseyin b. Süleyman’ın 
evlerini Fütûha Hatun Vakfı’na istiğlâl yoluyla sattıkları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Ahmed Dede mahallesi sâkinelerinden Ümmühâni bt. Mustafa nâm hâtun ile 
zevci Hüseyin b. Süleyman nâm kimesne meclis-i şer‘-i hatîr-i lâzımü’t-tevkīrde 
medîne-i mezbûrede merkūme Fütûha Hâtun vakfı’na bi’l-fi‘l mütevellî olan işbu 
râfi‘ü’l-kitâb Mehmed Çelebi b. Mustafa nâm kimesne mahzarında her biri tav‘an 
ikrâr-ı tâm ve takrîr-i kelâm edip ale’l-iştirâki’s-seviy silk-i mülkümde münselik 
olup mahalle-i mezbûrede vâki‘ bir tarafdan Süleyman Kethüdâ mülkü ve bir ta-
rafdan Hüseyin Beşe b. İshak mülkü ve bir tarafdan Ekmekçibaşı mülkü ve bir ta-
rafdan tarîk-i hâs ile mahdûd mülk menzilimizi bi cümleti’t-tevâbi‘ ve’l-levâhık 
mütevellî-i mezbûr Mehmed Çelebi’ye yirmi kıt‘a esedî guruşa bi tarîki’l-istiğlâl 
bey‘ ve teslîm edip ol dahi vakf-ı mezkûr malıyla tarîk-i merkūm üzre iştirâ ve 
tesellüm ve kabûl eyleyip semeni olan meblağ yirmi guruşu mütevellî-i mezbûr 
yedinden tamâmen ahz ve kabz eylediğimizden sonra yine mütevellî-i merkūm 
menzil-i mahdûd-ı mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î 
târih-i kitâbdan bir sene tamâmına değin üç esedî guruş ücret ile bize îcâr ve 
teslîm biz dahi ber vech-i muharrer istîcâr ve tesellüm ve kabûl eyledik dedikle-
rinde gıbbe’t-tasdîki’ş-şer‘î mukırrân-ı mezbûrân i‘âde-i kelâm edip ehadühümâ 
âharın zimmetine lâzım gelen meblağa emr ve kabûlü hâviye kefâlet-i sahîha-i 
şer‘iyye ile kefîl olduk dediklerinde mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cemâziyelâhir li sene ihdâ ve tis‘în ve elf.
Şuhûdü’l-hâl: Mehmed Çelebi b. Veli, es-Seyyid Mahmud Çelebi b. es-Seyyid 
Mehmed, Mahmud Beşe b. Hüseyin, Mehmed Ağa b. Eyüb, Abdullah Halîfe el-
Müezzin, Mehmed b. Mahmud, Ali b. Abdullah, Hüseyin Çelebi b. Ali, Ali b. İslâm.









465 [70b-3] Hatice bt. Hasan’ın, borçlu olduğu İbrahim Çelebi’yi borç 
karşılığı kirasını tahsil etmek üzere vekil tayini
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Kiremit-
çi Süleyman Çelebi mahallesinde sâkine Hatice bt. Hasan nâm hâtun meclis-i 
şer‘-i şerîfde işbu râfi‘ü’l-kitâb İbrahim Çelebi b. İsmail mahzarında ikrâr ve 
takrîr-i kelâm edip mezbûr İbrahim Çelebi malından bana yüz esedî guruş ikrâz 
ve teslîm ben dahi yedinden iktirâz ve kabz ve tesellüm eyledim meblağ-ı mezkûr 
yüz esedî guruş mezbûr İbrahim Çelebi’ye hâlâ zimmetimde lâzımü’l-edâ ve 
vâcibü’l-kazâ deynimdir dedikde gıbbe’t-tasdîki’ş-şer‘î mezbûre Hatice’nin sadrî 
kebîr oğulları Ali Çelebi ve Hasan Çelebi ibney Ahmed mezbûr İbrahim Çelebi 
mahzarında her biri ikrâr ve takrîr-i kelâm edip meblağ-ı mezbûr yüz esedî gu-
ruşa emr ve kabûlü hâviye kefâlet-i sahîha-i şer‘iyye ile kefîl ve zâmin olduk de-
diklerinden sonra mezbûre Hatice mezbûr İbrahim Çelebi mahzarında takrîr-i 
kelâm edip mahmiye-i İstanbul’da Mahmud Paşa kurbunda vâki‘ Ayasofya-i 
Kebîr evkāfı’ndan icâre-i mu‘accele ve müeccele ile mutasarrıf olduğum bir bâb 
mahzenin beher mâh ücreti olan yüz elli [71a] akçeyi müste’cirinden almak 
üzre mezbûr İbrahim Çelebi’yi tarafımdan vekîl ettim dedikde ol dahi vekâlet-i 
merkūmeyi kabûl ve levâzımını edâya ta‘ahhüd ve iltizâm etmeğin mâ cerâ bi’l-
ibtigā ketb olundu.
Fi’l-yevmi’s-sâdis ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Ahmed Efendi b. Mustafa el-İmâm, Ahmed Çelebi b. Mehmed, 
Mehmed Çelebi b. Mustafa, Mustafa Ağa, Mehmed b. Eyüb, Mehmed b. Mahmud.

466 [71a-1] Mütevelli Sâlih Efendi’nin tevliyetindeki üç vakıf ile Koca 
Sinan Paşa Vakfı’na borçlu olduğuna dair beyanı
Husûs-ı âti’l-beyânın mahallinde ketb ve tahrîri iltimâs olunmağın savb-ı 
şer‘-i hatîrden mevlânâ Mustafa Efendi b. İsmail irsâl olunup ol dahi medîne-i 
Hazret-i Ebî Eyyûb-i Ensârî’de Zal Mahmud Paşa câmi‘-i şerîfi kurbunda sâkin 
mahmiye-i İstanbul’da vâki‘ merhûm Hacı Hasanzâde Muhyiddin Efendi ve müf-
tü Mehmed Efendi ve Safiye Hâtun evkāfı ile merhûm Koca Sinan Paşa vakfı’nın 
meşrûtiyyet üzre mütevellîsi olan Bostânîzâde Sâlih Efendi ibnü’l-merhûm Ah-
med Efendi’nin menziline varıp zeyl-i kitâbda muharrerü’l-esâmî müslimîn 
huzûrunda akd-i meclis-i şer‘-i mübîn eyledikde evkāf-ı mezkûre umûru için 
kāimmakām-ı mütevellî nasb ve ta‘yîn olunan işbu râfi‘ü’l-kitâb fahrü’l-eşbâh 
Hasan Ağa b. Mehmed mahzarında tav‘an ikrâr-ı tâm ve takrîr-i kelâm edip 
merhûm-ı mezbûr Hacı Hasanzâde Muhyiddin Efendi ve müftü Mehmed Efen-
di ve Safiye Hâtun evkāfının icârât ve mahsûlât ve müşâhere ve rüsûmâtından 
benim zamânımda kırk dört bin yüz elli iki akçe ahz ve kabz edip ve merhûm-ı 
mezbûr Koca Sinan Paşa evkāfı’ndan medîne-i mezbûreye tâbi‘ Silivri nâhiyesi 
müzâfâtından Kedili nâm karyenin bin doksan bir ve doksan iki ve doksan üç 
senelerinin mahsûbunu âhara der-uhde etmekle ber vech-i peşîn beş yüz sek-
sen bir esedî guruş ahz ve kabz edip kendi mesârifime sarf ile istihlâk etmişidim 
hâlâ zikr olunan kırk dört bin yüz elli iki akçe ile beş yüz seksen bir esedî guruş 
evkāf-ı mezkûreye zimmetimde lâzımü’l-edâ ve vâcibü’l-kazâ deynimdir dedik-
de gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde tahrîr ba‘dehû 
ma‘an irsâl olunan muhzır Hüseyin Çelebi ve Mehmed b. Mehmed ile meclis-i 
şer‘a gelip her biri alâ vukū‘ihi inhâ ve takrîr etmeğin mâ hüve’l-vâki‘ bi’t-taleb 
ketb olundu.
Fi’l-yevmi’s-sâdis ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Mehmed Efendi b. Ömer el-İmâm, Hacı Şaban b. Ahmed, Kâtib Ab-
durrahman Çelebi b. Mehmed Efendi, Mehmed Efendi b. ( ) el-İmâm, Mustafa 
Çelebi b. ( ) el-Kayyum, Mustafa b. ( ) Müezzin.

467 [71a-2] Arakin v. Avanos’un alacak-verecek davasında Mehmed 
Efendi b. Veli ile sulh olması
Vilâyet-i Rumeli’nde nefs-i Dimetoka ma hal lâ tın dan Kuyumcu mahalle-
si ahâlîsinden Arakin v. Avanos nâm zimmî meclis-i şer‘-i şerîfde işbu râfi‘ü’l-
kitâb Mehmed Efendi b. Veli mahzarında tav‘an ikrâr-ı tâm ve takrîr-i kelâm 
edip mezbûr Mehmed Efendi bundan akdem mahrûse-i Edirne mahkemesin-
de kethüdâ iken beynimizde ma‘lûm bir husûs için mezbûr Mehmed Efendi’ye 
malımdan yetmiş esedî guruş vermişidim lâkin ol husûs müyesser olmamağla 
meblağ-ı mezkûr yetmiş esedî guruşu mezbûr Mehmed Efendi’den taleb ve da‘vâ 
eylediğimde beynimizde münâza‘ât-ı kesîre vâkı‘a olmuşdu el-hâletü hâzihî bey-
nimizde muslihûn-ı müslimûn tavassut edip meblağ-ı mezkûr da‘vâsından beni 
mezbûr Mehmed Efendi ile otuz beş esedî guruş üzerine inşâ ve akd-i sulh eyle-
lediklerinde ben dahi sulh-ı mezbûru kabûl ve bedel-i sulh olan meblağ-ı mezkûr 
otuz beş esedî guruşu mezbûr Mehmed Efendi yedinden tamâmen ahz ve kabz 
edip meblağ-ı ziyâde otuz beş esedî guruşa müte‘allika da‘vâdan mezbûr Mehmed 
Efendi’nin zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: İbrahim Efendi b. Hacı Ali el-Kefevî, İbrahim Ağa b. Ahmed, Hüse-
yin Efendi b. Hasan, Hüseyin Efendi b. Ali, Hüseyin Çelebi b. Hasan, Veli b. Ah-
med, Mehmed b. Eyüb.









468 [71a-3] Ahmed b. Ömer’in evini Ebûbekir Beşe b. Veli’ye satması
Havâss-ı Aliyye kazâsına tâbi‘ Çiftalan nâm karye sükkânından Ahmed b. Ömer 
nâm kimesne meclis-i şer‘-i şerîfde işbu râfi‘ü’l-kitâb Ebûbekir Beşe b. Veli nâm 
kimesne mahzarında ikrâr-ı tâm ve takrîr-i kelâm edip akd-i âti’z-zikrin sudûruna 
değin yedimde mülküm ve hakkım olup karye-i mezbûrede vâki‘ bir tarafı Ali 
Beşe mülkü ve bir tarafı Süleyman Beşe mülkü ve bir tarafı Hüseyin mülkü ve 
bir tarafı tarîk-i âm ile mahdûd bir bâb tahtânî oda ve bir sofa ve havluyu müş-
temil mülk menzilimi cemî‘ tevâbi‘ ve levâhıkı ile mezbûr Ebûbekir Beşe’ye yir-
mi esedî guruşa tarafeynden îcâb ve kabûlü hâviye bey‘-i bâtt-ı sahîh-i şer‘î ile 
bey‘ ve ve teslîm ve temlîk edip ol dahi minvâl-i muharrer üzre iştirâ ve tesel-
lüm ve temellük ve kabûl eyledikden sonra semeni olan meblağ-ı mezbûr yirmi 
esedî guruşu mezbûr Ebûbekir Beşe yedinden bi’t-tamâm ahz ve kabz eyledim 
ba‘de’l-yevm menzil-i mahdûd-ı mezkûrda alâka ve medhalim yokdur, mezbûr 
Ebûbekir Beşe’nin müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Hüseyin b. Abdullah, Süleyman b. Mehmed, Ali b. Himmet, Rama-
zan b. Ali, Mehmed b. Ali, Mehmed b. Eyüb, Mehmed b. Mahmud, Ali b. Abdullah.

469 [71b-1] Abraham v. Kanber’in borçlarını karşılamak için işlettiği 
fırın malzeme ve aletlerini Hacı Hasan b. Ali’ye satması
Husûs-ı âti’l-beyânın mahallinde tahrîri iltimâs olunmağın savb-ı şer‘den mevlânâ 
Ahmed Efendi b. Mehmed irsâl olunup ol dahi zeyl-i vesîkada muharrerü’l-esâmî 
müslimîn ile a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în 
yenbû‘ü’l-fezâ’il metbû‘ü’l-efâzıl keşşâfü’l-müşkilâti’d-dîniyye hallâlü’l-mu‘dilâti’l-
yakīniyye sa‘âdetlü semâhatlü Dâmâd Mustafa Efendi hazretlerinin Sütlüce’de 
vâki‘ sa‘âdet-hânelerine varıp akd-i meclis-i şer‘-i şerîf olundukdan sonra hazret-i 
müşârün-ileyhin mezbûr Sütlüce’de vâki‘ ekmekçi fırınlarında müste’ciri olan Ab-
raham v. Kanber nâm Ermeni meclis-i ma‘kūd-ı mezkûrda Navluncu tâifesinden 
râfi‘ü hâze’l-kitâb el-Hâc Hasan b. Ali nâm kimesne mahzarında bi’t-tav‘i’s-sâf 
ikrâr ve takrîr-i kelâm edip emlâkimden hazret-i müşârün-ileyhin mezbûr fırın-
ları içinde mevcûd her bir keyli yetmişer akçeden yüz seksen keyl hâs buğdayı on 
iki bin altı yüz akçeden, yüz doksan bir buçuk keyl mahlût buğday dokuz bin beş 
yüz yetmiş beş akçeye ve her bir keyl ellişer akçeden elli iki buçuk keyl buğday iki 
bin altı yüz yirmi beş akçeye ki cem‘an beş yüz on dokuz keyl buğday min haysi’l-
mecmû‘ otuz bin akçeye ve fırın-ı mezkûr içinde mevcûd her bir re’si ikişer bin ak-
çeden dokuz re’s bârgir ve altmış çeki odun ve her bir keyli yirmişer akçeden yüz 
keyl kepek ve her bir vakıyyesi yirmişer akçeden elli vakıyye bezir yağı ve bir re’s 
himârı ve sâir ekmekçi fırını âlâtını dahi otuz bin akçeye, cem‘an altmış bin akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bi safkatin vâhidetin 
mezbûr el-Hâc Hasan’a bey‘ ve teslîm edip ol dahi vech-i muharrer üzre iştirâ ve 
tesellüm ve kabûl eyledikden sonra semeni olan meblağ-ı merkūm altmış bin ak-
çeden elli dört bin akçesini müşârün-ileyh efendi hazretlerine olan deynim için 
üçümüz bir mahalde iken havâle ve anlar dahi ba‘de’l-kabûl altı bin akçesini dahi 
mezbûr el-Hâc Hasan’a olan deynim için takās ol dahi mukāssa ve kabûl eyle-
di dedikde gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde tahrîr 
ba‘dehû ma‘an ba‘s olunan Mehmed b. İbrahim ile meclis-i şer‘a gelip alâ vukū‘ihi 
inhâ ve takrîr etmeğin mâ cerâ bi’l-ibtigā ketb olundu.
Fi’l-yevmi’s-sâmin ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Fahrü’l-eimme Mehmed Efendi b. İbrahim el-İmâm bi câmi‘-i 
Hazret-i Ebî Eyyûb-i Ensârî, Mehmed Efendi b. Mehmed el-Hatîb bi câmi‘-i Mah-
mud Ağa, es-Seyyid Mehmed Çelebi b. Ahmed, Mehmed Çelebi b. Mehmed el-
Müezzin, el-Hâc Veli Ağa b. Eyüb, Hüseyin Beşe b. Hüseyin, Bekir Ağa b. Halil 
Paşa, Abdülbâkī Çelebi b. Ramazan.

470 [71b-2] Hüseyin b. Eyüb’ün arsasını Rabia bt. Mustafa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Düğmeci-
başı mahallesi sükkânından Hüseyin b. Eyüb nâm kimesne meclis-i şer‘-i şerîfde 
işbu râfi‘atü’l-kitâb Râbia bt. Mustafa nâm hâtun mahzarında bi’t-tav‘i’s-sâf ikrâr 
ve takrîr-i kelâm edip silk-i mülkümde münselik olup mahalle-i mezbûrda vâki‘ 
bir tarafdan mezbûre Râbia mülkü ve bir tarafdan yine âhar mülküm ve bir taraf-
dan ba‘zan Mutahharzâde Efendi mülkü ve ba‘zan imâma meşrûta vakf menzil ve 
bir tarafdan tarîk-i âm ile mahdûd olup tahmînen bir tarafı dört zirâ‘ ve bir tara-
fı üç zirâ‘ içinde müşterek su kuyusu olan mülk arsa-i hâliyemi cemî‘ tevâbi‘iyle 
mezbûre Râbia’ya otuz kıt‘a esedî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi ber vech-i muharrer iştirâ ve tesel-
lüm ve kabûl eylediğinden sonra semeni olan meblağ-ı mezbûr otuz esedî guru-
şu merkūme Râbia yedinden tamâmen ahz ve kabz eyledim ba‘de’l-yevm arsa-i 
mezkûrede alâka ve medhalim yokdur merkūme Râbia’nın mülk-i müşterâsı ol-
muşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Mehmed Çelebi b. Halil, İbrahim Çelebi b. Mahmud, Mahmud Çe-
lebi b. İsmail, Musa Beşe b. Abdullah, Hasan b. Mustafa.









471 [71b-3] Musa Beşe b. Abdullah’ın hanımı Fâtıma bt. Mustafa’ya ev 
hissesini satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Düğmecibaşı mahallesi sâkinlerinden Musa Beşe b. Abdullah nâm kimesne 
meclis-i şer‘-i şerîf-i enverde takrîr-i kelâm ve ta‘bîr ani’l-merâm edip silk-i mül-
kümde münselik olup mahalle-i mezbûrede vâki‘ bir tarafdan Musli Bey b. Receb 
mülkü ve bir tarafdan eskici Mustafa mülkü ve bir tarafdan ba‘zan Havva bt. Mus-
tafa nâm hâtun mülkü ve ba‘zan Ramazan Çelebi b. Mustafa mülkü ve bir taraf-
dan tarîk-i âm ile mahdûd bir fevkānî ve bir tahtânî odaları ve bir sofa ve müşte-
rek kuyu ve bahçe ve kenîf ve havluyu müştemil menzilin nısfı benim mülküm ve 
nısf-ı âharı zevcem gāibe ani’l-meclis Fâtıma bt. Mustafa nâm hâtunun mülkü ol-
mağın hâlâ benim nısf hisse-i mezkûre-i şâyi‘amı dahi merkūme Fâtıma’ya üç bin 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
ve temlîk ol dahi ber vech-i muharrer iştirâ ve tesellüm ve temellük ve kabûl ey-
ledikden sonra semeni olan meblağ-ı mezkûr üç bin akçeyi zevcem merkūmenin 
yedinden tamâmen ahz ve kabz eyledim ba‘de’l-yevm mecmû‘-ı menzil mezbûre 
Fâtıma’nın mülk-i mahzı ve hakk-ı sırfıdır keyfe mâ teşâ’ mutasarrıfe [72a] olsun 
dedikde mâ cerâ hıfzan li’l-makāl bi’l-ibtigā ketb olundu.
Fi’l-yevmi’s-sâmin ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Mehmed Çelebi b. Halil, Mahmud Çelebi b. İsmail, İbrahim Çelebi 
b. Mahmud, Hasan b. Mustafa, Hasan b. Abdünnebi.

472 [72a-1] Havva bt. Abdullah’ın boşandığı Osman Çelebi b. Sinan’dan 
mehrini alması
Havâss-ı Aliyye kazâsına tâbi‘ Ayas Ağa nâm karye sâkinelerinden Havva bt. Ab-
dullah nâm hâtun tarafından husûs-ı âti’l-beyânı ikrâra vekîl olup mezbûrenin 
zâtını ma‘rifet-i şer‘iyye ile ârifân olan Mehmed Çelebi b. Mustafa ve diğer Meh-
med b. Mustafa nâm kimesneler şehâdetleriyle hasm-ı hâss-ı şer‘î mahzarında 
şer‘an vekâleti sâbite olan diğer Mehmed Çelebi b. Mustafa nâm kimesne meclis-i 
şer‘-i şerîfde müvekkile-i mezbûrenin zevc-i mutallıkı işbu râfi‘ü’l-kitâb Osman 
Çelebi b. Sinan mahzarında bi’l-vekâle ikrâr ve takrîr-i kelâm edip müvekkile-i 
mezbûre merkūm Osman Çelebi’nin zevcesi olup bundan akdem tatlîk etmek-
le mezbûr Osman Çelebi zimmetinde mütekarrir ve ma‘kūdun-aleyh olan bin 
akçe mehr-i müeccel hakkı zimmetinde kalmağla müvekkilem merkūme Hav-
va meblağ-ı mezbûru hâlâ da‘vâ ve taleb eylediğinde beynlerinde nizâ‘-ı küllî 
vâki‘ olmağın beynlerine muslihûn-ı müslimûn tavassut edip müvekkile-i 
mezbûre Havva’yı merkūm Osman Çelebi ile beş yüz akçe üzerine inşâ-i akd-i 
sulh eylelediklerinde ol dahi sulh-ı mezbûru kabûl ve bedel-i sulh olan meblağ-ı 
mezbûr beş yüz akçeyi mezbûr Osman Çelebi yedinden bi’t-tamâm ahz ve kabz 
edip ba‘de’l-yevm mehr-i müecceline ve hukūk-ı zevciyyete müte‘allika da‘vâdan 
mezbûr Osman Çelebi’nin zimmetini ibrâ ve iskāt eyledim dedi dedikde gıbbe’t-
tasdîki’ş-şer‘î, mâ hüve’l-vâki‘ bi’t-taleb ketb olundu.
Fî selhi Cumâdelâhire li sene ihdâ ve tis‘în ve elf.
Şuhûdü’l-hâl: Osman b. Mahmud, İbrahim b. İsmail, Musa b. Mustafa, Hasan b. 
Abdullah, Ali b. Mehmed.

473 [72a-2] Hasan Beşe b. Murad’ın miras evdeki hissesini kardeşi 
Hüseyin Beşe’ye satması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de İslâm Bey ma-
hallesi sükkânından Hasan Beşe b. Murad nâm [kimesne] meclis-i şer‘-i şerîfde li 
ebeveyn er karındaşı işbu râfi‘ü’l-kitâb Hüseyin Beşe mahzarında ikrâr ve takrîr-i 
kelâm edip akd-i âti’z-zikrin sudûruna değin karındaşım mezbûr Hüseyin Beşe ile 
ale’l-iştirâki’s-seviy yedimizde mülkümüz ve hakkımız olup mahalle-i mezbûrede 
vâki‘ iki tarafı mezbûr İslâm Bey vakfı ve bir tarafı mekābir-i müslimîn ve bir tara-
fı tarîk-i âm ile mahdûd iki bâb fevkānî ve iki bâb tahtânî odaları ve bir sofa ve bir 
mikdâr bahçe ve müşterek bi’r-i mâ ve havluyu müştemil mülk-i mevrûs menzilde 
olan nısf hisse-i şer‘iyye-i şâyi‘amı cümle tevâbi‘ ve levâhıkı ile karındaşım mezbûr 
Hüseyin Beşe’ye doksan kıt‘a esedî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘î [ile] bey‘ ve teslîm ve temlîk ol dahi minvâl-i muharrer üzre 
iştirâ ve tesellüm ve temellük ve kabûl eyledikden sonra semeni olan mezbûr dok-
san esedî guruşu mezbûr Hüseyin Beşe yedinden bi’t-tamâm ahz ve kabz eyledim 
ba‘de’l-yevm menzil-i mahdûd-ı mezkûrda olan nısf hisse-i şer‘iyye-i şâyi‘amda 
alâka ve medhalim kalmadı mecmû‘-ı menzil irsen ve şirâen mezbûr Hüseyin 
Beşe’nin mülk-i müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fî selhi Cumâdelâhire li sene ihdâ ve tis‘în ve elf.
Şuhûdü’l-hâl: Es-Seyyid Abdurrahman Efendi b. es-Seyyid Yakub el-İmâm, Meh-
med b. Hüseyin, Mustafa b. Osman, Mustafa b. Mehmed, İbrahim b. Mehmed, 
el-Hâc Mustafa b. Abdurrahman, Musa Beşe b. Abdullah.

474 [72a-3] Fâtıma bt. İbrahim ile Ahmed b. Mahmud’un evlenmesi
Medîne-i Ebî Eyyûb el-Ensârî -radiye anhu Rabbühü’l-Bârî-’de Ahmed Dede ma-
hallesi sâkinelerinden Fâtıma bt. İbrahim nâm hâtun meclis-i şer‘-i şerîf-i enverde 
işbu râfi‘ü’l-kitâb Ahmed b. Mahmud mahzarında bi tav‘ihâ ikrâr-ı tâm ve takrîr-i 
kelâm edip zeyl-i vesîkada muharrerü’l-esâmî müslimîn huzûrunda iki bin akçe 
mehr-i müeccel ile nefsimi mezbûr Ahmed’e tezvîc eyledim dedikde mezbûr Ah-
med ben dahi zevcemerkūme Fâtıma’yı nefsim için tezevvüc ve kabûl eyledim dedikde ahadühümâ 
âharın ikrârını vicâhen ve şifâhen tahkīk ve tasdîk etmeğin mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Mehmed b. Yakub, Mehmed b. Mahmud, Ali b. Abdullah, Hüseyin 
b. Ali.

475 [72b-1] Karısının bazı eşyalarını ondan izinsiz olarak alan Osman 
b. Hüsameddin’in malları iadesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kasımpaşa mahallesi sâkinelerinden işbu râfi‘atü’l-kitâb Peymâne bt. Abdul-
lah nâm hâtun meclis-i şer‘-i şerîfde zevci Osman b. Hüsameddin nâm kimesne 
mahzarında üzerine da‘vâ ve takrîr-i kelâm edip zevcim mezbûr Osman sâkin ol-
duğumuz menzilde bir garâr içine vaz‘ eylediğim altı aded sahan ve üç tencere ve 
bir leğen ma‘a ibrik ve bir kahve ibriği ve bir tas ve bir kefçe ve bir sini ile iki san-
dık içinde vaz‘ eylediğim üç entari ve sekiz aded gömlek ve iki don ve iki çintiyân 
ve iki çatma yastık ve bir hamam esbâbı ve yüz dirhem beyaz .....? ve bir çift pabuç 
ve mest ve bir topuk mesti ve bir dimi entari ve bir neftî çuka kürdiyemi bundan 
akdem benim iznim yoğiken fuzûl[i] ahz ve kabz edip firâr etmişidi hâlâ merkūm 
Osman’ı buldum suâl olunup takrîr-i tahrîr ve eşyâ-i muharrer-i mezkûremi 
bana teslîme tenbîh olunmak matlûbumdur dedikde gıbbe’s-suâl mezbûr Osman 
cevâbında fi’l-hakīka zevcem müdde‘iyye-i merkūmenin zikr olunan garâra ve 
sandıklara vaz‘ eylediği eşyâ-i muharrere-i mezkûresini minvâl-i muharrer üzre 
zevcem müdde‘iyye-i merkūmenin izni yoğiken ben ahz ve kabz eyledim hâlâ 
bendedir deyû tav‘an ikrâr ve i‘tirâf etmeğin alâ mûcebi ikrârihî eşyâ-i mezkûreyi 
müdde‘iyye-i mezbûreye teslîme mezbûr Osman’a tenbîh birle mâ vaka‘a bi’t-taleb 
ketb olundu.
Fî selhi Cumâdelâhire sene [10]91.
Şuhûdü’l-hâl: Süleyman Efendi b. Ali, Mehmed b. Halil el-Mübâşir, Veyis Beşe b. 
Hüseyin, Hüseyin b. Receb, Sâlih b. Ahmed, Dilâver b. Abdullah.476 [72b-2] Yorgi v. Nikola’nın evini Aleksi v. Manol’e satması
Havâss-ı Aliyye kazâsı a‘mâlinden Silivri nâhiyesine tâbi‘ Fener nâm karye 
sükkânından Yorgi v. Nikola nâm zimmî meclis-i şer‘-i şerîfde işbu râfi‘ü’r-rakīm 
Aleksi v. Manol nâm zimmî muvâcehesinde ikrâr ve takrîr-i kelâm edip akd-i âti’z-
zikrin sudûruna değin yedimde mülküm ve hakkım olup karye-i mezbûrede vâki‘ 
bir tarafı Kirace mülkü ve bir tarafı Petre Çako mülkü ve iki tarafı tarîk-i âm ile 
mahdûd bir bâb fevkānî ve bir bâb tahtânî oda ve havluyu müştemil mülk men-
zilimi cemî‘ tevâbi‘ ve levâhıkı ile mezbûr Aleksi’ye altı bin sekiz yüz fıddî râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ve temlîk edip ol dahi minvâl-i muharrer üzre iştirâ ve tesellüm ve temellük 
eyledikden sonra semeni olan meblağ-ı mezbûr altı bin sekiz yüz akçeyi mezbûr 
Aleksi yedinden bi’t-tamâm ahz ve kabz eyledim ba‘de’l-yevm menzil-i mahdûd-ı 
mezkûrda alâka ve medhalim yokdur, mezbûr Aleksi’nin mülk-i müşterâsı olmuş-
dur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î, mâ vaka‘a bi’t-
taleb ketb olundu.
Fi’l-yevmi’s-sânî min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin b. 
Ali, Kika Şiro [v.] Baçko, Mankola [v.] İlya.

477 [72b-3] Ahmed b. Mahmud’un boşadığı hanımı Hatice 
bt. Abdullah’ta kalan eşyalarını aldığı
Medîne-i Hazret-i Ebî Eyyûb el-Ensârî’de Ahmed Dede mahallesinde sâkin Ah-
med b. Mahmud nâm kimesne meclis-i şer‘-i şerîfde zevce-i mutallakası işbu 
râfi‘atü’l-kitâb Hatice bt. Abdullah nâm hâtun mahzarında ikrâr ve takrîr-i kelâm 
edip mezbûre Hatice zevcem olup bundan akdem tatlîk eylediğimde zimmetim-
de mütekarrir ve ma‘kūdun-aleyh olan dört yüz akçe mehr-i müeccel hakkı ile 
nafaka-i iddet ve me’ûnet-i süknâsı için dahi dört yüz elli akçe ki cem‘an sekiz yüz 
elli akçe hakkını mezbûre Hatice’ye edâ ve teslîm edip ol dahi yedimden ahz ve 
kabz eylediğinden hîn-i talâkda emlâkimden mezbûre Hatice yedinde üç tencere 
ve üç sahan ve bir kazgan ve dört gömlek ve iki sarığım kalmış idi hâlâ zikr olu-
nan eşyâmı mezbûre Hatice yedinden bi’t-tamâm ahz ve kabz edip ba‘de’l-yevm 
hukūk-ı zevciyyete ve gayra müte‘allika da‘vâdan mezbûre Hatice’nin zimmetini 
ibrâ ve iskāt eyledim dedikde gıbbe’t-tasdîki’ş-şer‘î, mâ hüve’l-vâki‘ bi’t-taleb ketb 
olundu.
Fî selhi Cumâdelâhire li sene ihdâ ve tis‘în ve elf.
Şuhûdü’l-hâl: Mahmud b. Hüseyin, Mehmed b. Mustafa, Hüseyin b. Ali, Mehmed 
b. Eyüb.









478 [72b-4] Mehmed b. Ahmed ile Ümmühani bt. Abdullah’ın uygunsuz 
halde subaşı tarafından yakalandığı
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Kü-
çük Hâslar’da bi’l-fi‘l subaşı olan işbu râfi‘ü’l-kitâb el-Hâc Yusuf Bey b. Abdullah 
meclis-i şer‘-i şerîfe Mehmed b. Ahmed ve Ümmühâni bt. Abdullah nâm hâtunu 
ihzâr ve mahzarlarında takrîr-i kelâm ve ta‘bîr ani’l-merâm edip mezbûr Mehmed 
kendiye nâ-mahrem olan mezbûre Ümmühâni ile işbu târih-i kitâb günü ba‘de’z-
zuhr mahmiye-i İstanbul hısnı ebvâbından Edirnekapısı hâricinde vâki‘ mekābir-i 
müslimîn içinde nazar-ı nâssa hafî bir mahalde oturup mu‘âmele-i fuhş eder-
ler iken mezbûrânı ahz ve ihzâr-ı şer‘ eylemişimdir suâl olunup takrîrleri tahrîr 
olunmak matlûbumdur dedikde gıbbe’s-suâl mezbûrân Mehmed ve Ümmühâni 
cevâblarında birbirine nâ-mahrem olduklarını ve vakt-i mezbûrda mahall-i 
mezkûrda oturup mu‘âmele-i fuhş üzre iken mezbûr subaşı el-Hâc Yusuf Bey bizi 
ahz eyledi deyû her biri tâyi‘an ikrâr ve i‘tirâf eylelediklerinde mâ cerâ mezbûr su-
başı talebiyle ketb olundu.
Fi’l-yevmi’s-sânî min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed b. İbrahim, Ali b. Hasan, Murtaza Beşe b. Ahmed, Kahra-
man b. Hüseyin, Mehmed b. Ebûbekir, Mehmed b. Mahmud, Hüseyin b. Ali.

479 [74a-1]bt. Abdullah’ı âzat ettiği
İşbu orta boylu açık kaşlı gök gözlü Rûsiyyetü’l-asl râfi‘atü’l-kitâb Mülâyim bt. 
Abdullah mahfil-i kazâda medîne-i Hazret-i Ebî Eyyûb el-Ensârî -radiye anhu 
Rabbühü’l-Bârî-’de Kiremitçi Süleyman mahallesi sükkânından iken bundan ak-
dem vefât eden sayacı Ahmed b. Abdullah’ın verâseti zevce-i metrûkesi Âişe bt. 
Ali nâm hâtun ile li ebeveyn er karındaşları Ali ve Mustafa’ya münhasıra oldu-
ğu şer‘an zâhir ve mütehakkik oldukdan sonra müteveffâ-yı mezbûrun terekesi-
ne vâzı‘atü’l-yed olan mezbûre Âişe mahzarında üzerine da‘vâ ve takrîr-i kelâm 
edip müteveffâ-yı mezbûrun ben câriye-i memlûkesi olmağla bundan akdem 
maraz-ı mevtinde beni cemî‘ malından ifrâz ve i‘tâk edip sâir harâir-i asliyyâta 
idrâc ve ilhâk eyleyip tereke-i müteveffâ-yı mezbûrun sülüsü müsâ‘id olup ben 
sâir harâir-i asliyyât gibi hürre olmuş iken merkūme Âişe bana rıkkıyyet üzre 
vaz‘-ı yed eder suâl olunup sebîlim tahliyye ve mezbûre Âişe’nin kasr-ı yedine 
tenbîh olunmak matlûbumdur dedikde gıbbe’s-suâl mezbûre Âişe cevâbında 
tereke-i müteveffâ-yı mezbûra vaz‘-ı yedini ikrâr lâkin müdde‘iyye-i merkūme da defterdeki numaralandırmaya bağlı kalınmıştır.
Mülâyim’in ber vech-i muharrer ıtkını inkâr edicek müdde‘iyye-i merkūme 
Mülâyim’den da‘vâsına mutâbıka beyyine taleb olundukda udûl-i ricâl-i [a]
hrârdan olup yine mahalle-i mezbûre sâkinlerinden Ahmed Çelebi b. Mehmed ve 
Hasan Beşe b. Abdullah nâm kimesneler li ecli’ş-şehâde makām-ı kazâya hâzırân 
olup istişhâd olunduklarında fi’l-hakīka müteveffâ-yı mezbûr sayacı Ahmed bun-
dan akdem maraz-ı mevtinde müdde‘iyye-i merkūme Mülâyim’i cemî‘ malın-
dan ifrâz edip bizim huzûrumuzda i‘tâk ve tahrîr edip sâir harâir-i asliyyâta idrâc 
ve ilhâk eyledi hâlâ tereke-i müteveffâ-yı mezbûr müsâ‘id olmağın müdde‘iyye-i 
merkūme sâir harâir-i asliyyât gibi hürredir, biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylelediklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebiyle müdde‘iyye-i mezbûre 
Mülâyim’in ıtkına ba‘de’l-hükm merkūme Âişe’nin kasr-ı yedine tenbîh birle mâ 
vaka‘a bi’t-taleb ketb olundu.
Fi’l-yevmi’s-sânî min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed b. Receb, Siyavuş b. Abdullah, Mehmed b. Eyüb, Mehmed 
b. Mahmud, Ali b. Abdullah.

480 [74a-2] Hasan Beşe b. Ahmed’in Hasan Dede Zâviyesi’ne bitişik arsa 
ve bina üzerindeki sahiplik iddiasının reddi
Mahmiye-i İstanbul’da merkūm Sultan Selim Hân sûku kurbunda Kovacı Dede 
mahallesi sükkânından Hasan Beşe b. Ahmed nâm kimesne mahfil-i kazâda 
mahmiye-i mezkûre hısnı ebvâbından Edirnekapısı hâricinde vâki‘ binâsı 
merhûm Hasan Dede vakfı ve arsası cennet-mekân firdevs-âşiyân merhûm 
ve mağfûrun-leh Sultan Bayezid Hân-ı Velî hazretleri evkāfı arâzisinden olan 
zâviyenin meşrûtiyyet üzre hâlâ mutasarrıfesi işbu râfi‘atü’l-kitâb Âişe bt. Meh-
med nâm hâtun ile evkāf-ı mezkûreye bi’l-fi‘l mütevellî olan umdetü’l-emâcid 
ve’l-e‘âlî Abdüllatif Efendi taraf-ı bâhirü’ş-şereflerinden husûs-ı âti’l-beyâna vekîl 
olup nehc-i şer‘î ve tarîk-i mer‘î üzre vekâleti şer‘an sâbite olan Mehmed Çelebi 
b. Veli mahzarlarında merkūme Âişe Hâtun üzerine da‘vâ ve takrîr-i kelâm edip 
zâviye-i merkūmeye muttasıl arsası merhûm-ı müşârün-ileyh Sultan Bayezid Hân 
evkāfı’ndan olup üç tarafı mekābir-i müslimîn ve bir tarafı tarîk-i âm ile mahdûd 
bir bâb fevkānî ve iki bâb tahtânî odaları ve bir sundurma ve zât-ı eşcâr-ı müsmire 
ve gayr-ı müsmire bahçeyi müştemil menzilin binâsı zâviye-i mezkûreye mezbûre 
Âişe’den mukaddem mutasarrıf olup bundan [akdem] vefât eden Osman b. Ah-
med nâm müteveffâ malıyla müceddeden binâ ve ihdâs edip ba‘de vefâtihî am-
mesi zevcem Şerife Rahime bt. Mahmud nâm hâtuna irsen intikāl ettikden son-
ra merkūme Şerife Rahime Hâtun dahi hâl-i hayâtında menzil-i merkūmu bana 
beş bin akçeye bey‘-i kat‘î ile bey‘ ve teslîm edip ben dahi iştirâ ve tesellüm ve 
kabûl ve def ‘-i semen eyleyip arsasını ma‘rifet-i mütevellî ile meccânen bana 
ferâgat eyledikden sonra merkūme Şerife Rahime vefât edip menzil-i mezkûr 
mülk-i müşterâm olmuş iken mezbûre Âişe benim zabt ve tasarrufuma mâni‘ olup 
menzil-i mezbûra bi gayri hakkın vaz‘-ı yed eder suâl olunup kasr-ı yedine tenbîh 
olunmak matlûbumdur dedikde gıbbe’s-suâl merkūme Âişe cevâbında. menzil-i 
mahdûd-ı mezkûrun arsası zâviye-i merkūmenin hudûdu dâhilinde olup ve binâsı 
dahi müteveffâ-yı mezbûr Osman hâl-i hayâtında malıyla müceddeden binâ ve 
ihdâs eylediğinden sonra ihdâs ettiği binâyı zâviye-i mezkûre vakfına teberru‘ et-
mekle otuz seneden beri menzil-i mahdûd-ı mezkûr zâviye-i merkūme ile ma‘an 
zabt ve tasarruf oluna gelmeğin binâen aleyh zâviye-i merkūmeden olmak üzre 
vaz‘-ı yed ederim deyicek isre’l-istintâk ve akībe’l-inkâr ve gıbbe talebi’l-beyyineti 
udûl-i ricâl-i ahrârdan olup medîne-i Hazret-i Ebî Eyyûb-i Ensârî’de Emir Buhârî 
mahallesi sükkânından Ahmed b. Mahmud ve Handan b. İskender ve zikr olu-
nan Edirnekapısı dâhilinde Hacı Muhyiddin mahallesinde sâkin Ömer b. Mustafa 
ve Neslişah Sultan mahallesi sâkinlerinden Mustafa b. Mehmed nâm kimesneler 
li ecli’ş-şehâde makām-ı kazâya hâzırûn olup istişhâd olunduklarında fi’l-hakīka 
menzil-i mahdûd-ı merkūmun arsası zâviye-i mezkûrenin hudûdu dâhilinde olup 
ve binâsı müteveffâ-yı mezbûr Osman hâl-i hayâtında otuz sene mukaddem ma-
lıyla binâ ve ihdâs edip zâviye-i merkūme vakfına bizim huzûrumuzda teberru‘ ey-
ledi ve menzil-i mezkûr otuz seneden beri târih-i kitâba gelince zâviye-i merkūme 
ile ma‘an zabt olunageldiği bizim ma‘lûmumuzdur biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyleledikle-
rinde ba‘de’t-ta‘dîl ve’t-tezkiyye şehâdetleri makbûle olmağın mûcebiyle menzil-i 
mezkûre müte‘allika mezbûre Âişe ile bî-vech mu‘ârazadan merkūm Hasan Beşe 
men‘ olunup mâ cerâ gıbbe’t-taleb ketb olundu.
Fî gurreti Recebi’l-ferd li sene ihdâ ve tis‘în ve elf.
Şuhûdü’l-hâl: Hüseyin b. Ali, Receb b. Çavuş Veli, Nasuh Efendi b. Abdüsselâm, 
Hüseyin Efendi b. Ali, Hüseyin b. Receb, Mehmed b. Mahmud, Ali b. Abdullah, 
Mehmed b. Eyüb, Hüseyin b. Abdullah.

481 [74b-1] Hatice bt. Abdullah’ın boşandığı Ahmed b. Mahmud ile ev 
hissesi konusundaki dava hususunda anlaşmaları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Ahmed Dede mahallesi sâkinelerinden Hatice bt. Abdullah nâm hâtun ta-
rafından menzil-i âti’z-zikrde olan nısf hissesi da‘vâsından sulh ve ibrâya vekîl 
olup hasm-ı hâs mahzarında mezbûrenin zâtını ma‘rifet-i şer‘iyye ile ârifân olan 
Mustafa Çelebi b. Receb ve Hüseyin b. İshak nâm kimesneler şehâdetleriyle şer‘an 
vekâleti sâbite olan Mahmud b. Hüseyin nâm kimesne meclis-i şer‘-i şerîfde 
müvekkile-i merkūmenin zevc-i mutallıkı işbu râfi‘ü’l-kitâb Ahmed b. Mahmud 
nâm kimesne mahzarında bi’l-vekâle ikrâr-ı tâm ve takrîr-i kelâm edip merkūm 
Ahmed’in zabt ve tasarrufunda olup mahalle-i mezbûrede vâki‘ lede’l-ahâlî ve’l-
cîrân ma‘lûmü’l-hudûd menzili müvekkilem merkūme Hatice bundan akdem 
ale’l-iştirâki’s-seviy semen-i ma‘lûma iştirâ ve tesellüm edip nısfı müvekkile-i 
mezbûrenin ve nısf-ı âharı mezbûr Ahmed’in mülkü olmağla merkūm Ahmed 
müvekkile-i mezbûrenin nısf hisse-i mezkûresine dahi vaz‘-ı yed edip mecmû‘-ı 
menzil-i mezkûru zabt ve tasarruf etmeğin müvekkilem merkūme Hatice hâlâ 
menzil-i mezkûrda olan nısf hisse-i mezkûresini mezbûr Ahmed’den da‘vâ ve ta-
leb eyledikde beynlerinde münâza‘ât-ı kesîre ve muhâsamât-ı ekîde vâki‘ olmuş-
du el-hâletü hâzihî beynlerinde muslihûn-ı müslimûn tavassut edip müvekkilem 
mezbûre Hatice’yi zikr olunan nısf menzil da‘vâsından merkūm Ahmed ile sekiz 
kıt‘a esedî guruş üzerine inşâ-i akd-i sulh eylediklerinde ol dahi sulh-ı mezbûru 
kabûl ve bedel-i sulh olan meblağ-ı mezbûr sekiz esedî guruşu vekâletim hasebiy-
le mezbûr Ahmed yedinden tamâmen ahz ve kabz edip müvekkilem merkūmenin 
nısf hisse-i mezkûresine müte‘allika âmme-i da‘vâdan mezbûr Ahmed’in zimme-
tini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Abdullah Efendi el-Kadı, Abdullah el-Halîfe el-Müezzin, Receb b. 
İslâm, Ahmed b. Abdullah, Yusuf b. Abdullah, Mehmed b. Mahmud, Abdülganî 
Çelebi, Hüseyin b. Ali.

482 [74b-2] Receb b. Yusuf ’un vârislerinin miras evi Hacı Ali b. Abdullah 
ile hanımı Mücellâ bt. Abdullah’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Evli-
ce Baba mahallesinde sâkin iken bundan akdem vefât eden Receb b. Yusuf ’un 
verâseti zevce-i metrûkesi Râbia bt. Abdullah nâm hâtun ile zî-rahm cihe-
tinden umdetü’l-kuzât Mustafa Efendi b. el-Hâc Receb’e münhasıra olup ve 
tashîh-i mes’eleleri dört sehimden i‘tibâr olunup sihâm-ı mezkûreden bir sehmi 
merkūme Râbia’ya ve üç sehmi mûmâ-ileyh Mustafa Efendi’ye isâbet ve intikāl 
eylediği lede’ş-şer‘i’l-mutahhar zâhir ve mütehakkik oldukdan sonra mezbûre 
Râbia asâleten ve mûmâ-ileyh Mustafa Efendi tarafından husûs-ı âti’l-beyâna 
vekîl olup hasm-ı câhid-i şer‘î mahzarında Ahmed b. Emrullah ve Yusuf b. Meh-
med nâm kimesneler şehâdetleriyle şer‘an vekâleti sâbite olan Süleyman Çe-
lebi b. Davud nâm kimesne vekâleten meclis-i şer‘-i şerîfde işbu bâ‘isü’l-kitâb 
el-Hâc Ali b. Abdullah nâm kimesne ile zevce-i menkûhası Mücellâ bt. Abdul-
lah nâm hâtun mahzarında her biri bi’l-asâle ve bi’l-vekâle ikrâr-ı tâm ve takrîr-i 
kelâm edip mûrisimiz müteveffâ-yı mezbûrun muhallefâtından olup mahalle-i 
mezbûrede vâki‘ bir tarafı es-Seyyid İbrahim Çelebi mülkü ve bir tarafı Abdul-
lah Halîfe mülkü ve bir tarafı Saraylı Hâtun mülkü ve bir tarafı tarîk-i âm ile 
mahdûd bir bâb fevkānî oda ve bir bâb tahtânî oda ve sofa ve bi’r-i mâ ve bir 
mikdâr bahçe ve havluyu müştemil mülk-i mevrûs menzilde olan hisse-i irsiy-
yelerimizi asâlet ve vekâletimiz hasebiyle mezbûrân el-Hâc Ali ve Mücellâ’ya 
ale’l-iştirâki’s-seviy on bir bin sekiz yüz akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ve temlîk edip anlar dahi ber vech-i 
muharrer üzre ale’l-iştirâk iştirâ ve tesellüm ve temellük ve kabûl eylediklerin-
den sonra semeni olan meblağ-ı mezbûr on bir bin sekiz yüz akçeyi mezbûrân 
el-Hâc Ali ve Mücellâ yedlerinden bi’t-tamâm ahz ve kabz eyledik ba‘de’l-yevm 
menzil-i mahdûd-ı mezkûrda vechen mine’l-vücûh alâka ve medhalimiz kalma-
dı mezbûrân el-Hâc Ali ve Mücellâ’nın ale’l-iştirâk mülk-i müşterâları olmuşdur 
keyfe mâ yeşâ’ân mutasarrıf olsunlar dediklerinde gıbbe’t-tesâdiki’ş-şer‘î, mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis min şehri Recebi’l-ferd li sene ihdâ ve tis‘în ve elf.
Şuhûdü’l-hâl: El-Hâc Abdülkādir b. Osman el-İmâm, Receb Efendi b. Yusuf el-
İmâm, Sadullah b. Mehmed, Hüseyin b. Mehmed, Ali b. Süleyman, Abdullah 
Efendi el-İmâm, Mehmed b. Ahmed el-İmâm.

483 [75a-1] Katarine bt. Foti ile Petro v. Şermet’in boşanması
Medîne-i Hazret-i Ebî Eyyûb el-Ensârî kazâsına tâbi‘ Bahçe-i Belgrad nâm 
karye sâkinelerinden olup hâlâ medîne-i mezbûreye tâbi‘ kasaba-i Hasköy’de 
Turşcuzâde Hüseyin Çelebi mahallesinde sâkine Katarine bt. Foti nâm Nasrâniyye 
meclis-i şer‘-i şerîfde zevci işbu râfi‘ü’r-rakīm Petro v. Şermet muvâcehesinde 
ikrâr ve takrîr-i kelâm edip mezbûr Petro zevcim olup lâkin beynimizde hüsn-i 
zindegânemiz olmamağla zimmetinde mütekarrir ve ma‘kūdun-aleyh olan 
on beş esedî guruş mehr-i müeccel hakkımdan fâriğa olup ve nafaka-i iddet-i 
mu‘ayyenem ile me’ûnet-i süknâm dahi kendi üzerime olmak üzre zevcim 
mezbûr Petro ile muhâla‘a-i sahîha-i şer‘iyye ile muhâla‘a eyleyip ol dahi hul‘-ı 
mezbûru kabûl ve her birimiz hukūk-ı zevciyyete ve gayra müte‘allika da‘vâdan 
âharın zimmetini ibrâ ve iskāt eyledik dedikde gıbbe’t-tasdîki’ş-şer‘î, mâ cerâ 
ketb olundu.
Fi’l-yevmi’s-sâbi‘ min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Ali Çavuş b. Mehmed Usta, Ömer Çelebi b. Mehmed, Hüseyin b. 
Ali, Mehmed b. Eyüb.









484 [75a-2] Fâtıma bt. Yusuf ’un evini İbrahim Çelebi 
b. Mustafa’ya satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Takyeci-
başı mahallesi sâkinelerinden Fâtıma bt. Yusuf nâm hâtun meclis-i şer‘-i şerîfde 
işbu bâ‘isü’l-kitâb İbrahim Çelebi b. Mustafa nâm kimesne mahzarında ikrâr ve 
takrîr-i kelâm edip akd-i âti’z-zikrin sudûruna değin silk-i mülk-i sahîhimde 
münselik emlâkimden mahalle-i mezbûrede vâki‘ tarafeyni Galata Sarayı 
gılmânına meşrûta menzil ve bir tarafı Medîne-i Münevvere -şerrefehallâhu te‘âlâ- 
fukarâsına meşrûta menzil ve bir tarafı tarîk-i âm ile mahdûd bir bâb fevkānî ve 
bir bâb tahtânî odaları ve cüneyne ve bi’r-i mâ ve kenîf ve bir mikdâr bahçeyi 
müştemil mülk menzilimi cemî‘ tevâbi‘ ve levâhıkı ile mezbûr İbrahim Çelebi’ye 
yüz kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm ol dahi minvâl-i muharrer üzre iştirâ ve tesellüm ve kabz eylediğin-
den sonra semeni olan meblağ-ı mezbûr yüz esedî guruşu mezbûr İbrahim Çe-
lebi yedinden bi’t-tamâm ve’l-kemâl ahz ve kabz eyledim ba‘de’l-yevm menzil-i 
mahdûd-ı mezkûrda vechen mine’l-vücûh alâka ve medhalim yokdur, mezbûr İb-
rahim Çelebi’nin mülk-i müşterâsı olmuşdur keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î, mâ hüve’l-vâki‘ bi’t-taleb ketb olundu.
Fi’l-yevmi’s-sâmin min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah b. Abdullah, Abdi 
Beşe b. Mehmed, Ali Bey b. Hasan, Ahmed b. Oruc, Ahmed b. Mahmud, Musta-
fa b. Mehmed, Hüseyin b. Ali.

485 [75a-3] Şaban b. Mehmed’in sirkeci dükkânındaki hissesini ortağı 
Ramazan Beşe b. Kâmil’e satması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Câmi‘-i Kebîr 
mahallesinde vâki‘ sirkeci tâifesinden Şaban b. Mehmed el-Müezzin nâm kimesne 
meclis-i şer‘-i şerîfde şerîki işbu râfi‘ü’l-kitâb Ramazan Beşe b. Kâmil mahzarın-
da ikrâr ve takrîr-i kelâm edip ben mezbûr Ramazan Beşe ile sirkecilik san‘atında 
şerîkler olup bundan akdem beynimizde fesh-i akd-i şirket eylediğimizden son-
ra mahalle-i mezbûrede vâki‘ olan dükkân içinde mevcûd nısfı benim ve nısf-ı 
âharı mezbûr Ramazan Beşe’nin mülkü olan on aded fıçı ve dört tekne ve sâir 
aded ve cinsi beynimizde ma‘lûm âlâtında olan gedik ta‘bîr olunur nısf hisse-i 
şâyi‘amı mezbûr Ramazan Beşe’ye on üç bin akçeye bi safkatin vâhidetin bey‘-i 
bâtt-ı sahîh-i şer‘î ile bey‘ ve teslîm ol dahi minvâl-i muharrer üzre iştirâ ve tesel-
lüm ve kabz u kabûl eyledikden sonra semeni olan meblağ-ı mezbûr on üç bin ak-
çeyi mezbûr Ramazan Beşe ıcâleten edâya iktidârı olmamağla târih-i kitâbdan üç 
gün tamâmına değin te’cîl eyledim ba‘de’l-yevm sâlifü’l-beyân fıçı ve tekne ve sâir 
âlâtda olan nısf hisse-i mezkûremde alâkam kalmadı mezbûr Ramazan Beşe keyfe 
mâ yeşâ’ mutasarrıf olsun dedikde gıbbe’t-tasdîki’ş-şer‘î, mâ vaka‘a bi’t-taleb ketb 
olundu.
Fi’l-yevmi’s-sâlis min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Sefer Beşe b. Ahmed, Mahmud Bey b. Hamza, Hacı Mahmud b. Ah-
med, Mehmed Beşe b. Ali.

486 [75a-4, Arapça] Sâliha bt. Ahmed’in muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan Dökmebaşı mahallesinde 
sâkine olan Sâliha bt. Ahmed nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâmil-i hâze’l-kitâb İsmail Beşe b. Ab-
dullah nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği 
râyicü’l-vakt iki bin akçe mehr-i müecceli beynlerinde ma‘lûm ve mu‘ayyen olan 
iddet nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yapdı. Zevce-i mezbûre bu sûretle yeni bir nikâh yapılmadan ve me-
hir ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’t-tâsi‘ min şehri Recebi’l-ferd sene ihdâ ve tis‘în 
ve elf.
Şuhûdü’l-hâl: Mustafa Efendi b. Ahmed, Mehmed Çelebi b. Abdülkādir, Musli 
Bey b. Abdullah, Hüseyin Çelebi b. Ali

487 [75b-1] Hace Rahime bt. Hasan ile Hacı Mustafa Ağa b. Hüseyin’in 
muhâlaa yoluyla boşanması
Husûs-ı âti’l-beyânın mahallinde tahrîr olunmağın savb-ı şer‘-i hatîrden mevlânâ 
Mustafa Efendi b. İsmail irsâl olunup ol dahi zeyl-i kitâbda muharrerü’l-esâmî 
müslimîn ile medîne-i Ebî Eyyûb el-Ensârî’de Câmi‘-i Kebîr mahallesinde vâki‘ 
merhûm Sadeddin Efendi zâviyesine zâviye-nişîn olan umdetü’l-meşâyihi’l-
kirâm Yahya Efendi b. el-merhûm eş-Şeyh Şaban Efendi’nin sâkin olduğu zâviye-i 
mezkûreye varıp akd-i şer‘-i şerîf eyledikde mahmiye-i İstanbul’da Vâlide 
hanı kurbunda sâkine Hâcce Rahime bt. Hasan nâm hâtun meclis-i ma‘kūd-ı 
mezkûrda zevci işbu râfi‘ü’l-kitâb fahrü’l-emâsil ve’l-akrân el-Hâc Mustafa Ağa 
b. Hüseyin mahzarında ikrâr ve takrîr-i kelâm [edip] mezbûr el-Hâc Mustafa 
Ağa zevcim olup lâkin beynimizde hüsn-i zindegânemiz olmamağla zimme-
tinde mütekarrir ve ma‘kūdun-aleyh üç bin akçe mehr-i müeccelimden hak-
kımdan fâriğa olduğumdan mâ‘adâ nafaka-i iddet-i mu‘ayyenem ve me’ûnet-i 
süknâm dahi kendi üzerime olmak üzre zevcim mezbûr el-Hâc Mustafa Ağa ile 
muhâla‘a-i sahîha-i şer‘iyye ile muhâla‘a edip ol dahi minvâl-i muharrer üzre 
olan hul‘u kabûl ve her birimiz âharın zimmetini zevciyyete müte‘allika da‘vâdan 
ibrâ ve iskāt eyledik dedikde gıbbe’t-tasdîki’ş-şer‘î merkūm Hâce Rahime Hâtun 
mezbûr el-Hâc Mustafa Ağa mahzarında i‘âde-i kelâm edip mezbûr el-Hâc Mus-
tafa Ağa muhzır zimmetinde cihet-i karz-ı şer‘îden elli aded şerîfi altın hakkım 
olmağla sâlifü’z-zikr altını Mustafa Ağa ile beni altmış esedî guruş üzerine inşâ-i 
akd-i sulh eylediklerinde ben dahi sulh-ı mezbûru kabûl ve bedel-i sulh olan 
meblağ-ı mezbûr altmış esedî guruşu mezbûr el-Hâc Mustafa Ağa yedinden bi’t-
tamâm ahz ve kabz eyledim ba‘de’l-yevm zikr olunan altına müte‘allika da‘vâdan 
mezbûr el-Hâc Mustafa Ağa’nın zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim dedikde ba‘de’t-tasdîki’l-mu‘teber vâki‘ hâli mevlânâ-yı mezbûr 
mahallinde tahrîr ba‘dehû ma‘an ba‘s olunan Abdullah Halîfe b. Murad ve Meh-
med b. Eyüb ile meclis-i şer‘a gelip her biri alâ vukū‘ihi inhâ ve takrîr etmeğin 
mâ cerâ bi’t-taleb ketb olundu.
Fi’l-yevmi’l-âşir min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Mehmed, Ali b. Ahmed, Hasan b. Ab-
dullah.

488 [75b-2] Ahmed Ağa b. Receb Ağa’nın câriyesi Nâziki 
bt. Abdullah’ı âzat etmesi
Mahmiye-i İstanbul’da Yarhisar mahallesinde sâkin fahrü’l-emâsil ve’l-akrân Ah-
med Ağa b. el-merhûm Receb Ağa meclis-i şer‘-i şerîfde kendiye rıkkını mu‘terife 
orta boylu, açık kaşlı, gök elâ gözlü, yüzü çiçekli Rûsiyyetü’l-asl bâ‘isetü’l-kitâb 
Nâziki bt. Abdullah nâm memlûkesi mahzarında ikrâr ve takrîr-i kelâm edip 
câriye-i merkūme Nâziki’yi hasbeten lillâhi te‘âlâ cemî‘ malımdan ifrâz ve i‘tâk-ı 
sahîh-i şer‘î ile i‘tâk ve tahrîr edip sâir harâir-i asliyyâta ilhâk ve idrâc eyledim 
ba‘de’l-yevm câriye-i mezbûre Nâziki harâir-i asliyyât gibi hürre olup sâir mevâlî 
i‘tâk için sâbit olan hakk-ı velâdan gayrı üzerinde hakkım kalmadı dedikde gıbbe’t-
tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Abdülbâkī Efendi b. Ahmed, Hüseyin Efendi b. Yusuf, İsmail Efen-
di b. Yusuf, Umdetü’l-kuzât Şeyhî Ahmed Efendi b. Muharrem, Mehmed Halîfe 
el-Müezzin, Muharrem b. Ahmed.









489 [75b-3] Mehmed Emrullah Efendi b. Hacı Ömer’in kölesi İvaz 
b. Abdullah’ı âzat etmesi
Medîne-i Kostantıniyye ma hal lâ tın dan Molla Ahi mahallesi sâkinlerinden 
fahrü’l-kuzât Mehmed Emrullah Efendi b. el-Hâc Ömer nâm kimesne meclis-i 
şer‘-i şerîf-i lâzımü’t-teşrîfde kendiye rıkkını mu‘terif orta boylu, açık kaşlı, sarı, 
elâ gözlü, yüzü çiçekli Rûsiyyü’l-asl işbu bâ‘isü’l-kitâb İvaz b. Abdullah nâm abd-i 
memlûkü mahzarında bi’t-tav‘i’s-sâf ikrâr ve takrîr-i kelâm edip mevsûf-ı mezbûr 
İvaz’ı hasbeten lillâhi te‘âlâ ve li rûhi resûlihi’l-mu‘allâ ve hadîs-i şerîf muktezâsınca 
ki men a‘teka abden müminen, a‘tekallâhu te‘âlâ min küllî uzvin uzven mine’n-nâr 
fehvâsına i‘timâd edip cemî‘ malımdan ifrâz ve i‘tâk ve tahrîr ve zümre-i harâir-i 
asliyyâta idrâc ve ilhâk eyledim ba‘de’l-yevm mevsûf-ı mezbûr İvaz sâir ahrâr-ı 
asliyyîn gibi hür olup üzerinde hakk-ı velâdan gayrı alâka ve medhalim kalmadı 
dedikde mâ vaka‘a bi’l-ibtigā ketb olunup yed-i tâlibe def ‘ olundu.
Fi’l-yevmi’t-tâsi‘ min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Fahrü’s-sulehâ Hüseyin Efendi, Fahrü’l-kuzât Ali Efendi b. Abdül-
mümin, Ahmed Çelebi b. Ali, Muharrem Çelebi b. Ahmed, Ahmed Çelebi b. Os-
man, Mustafa Çelebi b. ( ) tâbi‘-i o, Halil Beşe b. ( ) er-Râcil, Musa Efendi el-
Müezzin, Ahmed b. Sinan, Musli Çelebi tâbi‘-i o.

490 [75b-4] Hüseyin ve İbrahim b. İsa’nın miras menzili Rahime 
bt. Hüseyin’e satması
Medîne-i Hazret-i Ebî Eyyûb-i Ensârî -radiye anhu Rabbühü[’l-Bârî]- ma hal lâ tın-
dan Fethi Çelebi mahallesi sâkinelerinden iken bundan akdem fevt olan Fâtıma bt. 
İbrahim nâm müteveffânın verâseti sadrî kebîr oğulları Hüseyin ve Ramazan ib-
ney İsa nâm kimesnelere münhasıra olduğu şer‘an zâhir ve mütehakkik oldukdan 
sonra merkūm Ramazan meclis-i şer‘-i şerîf-i enverde işbu râfi‘atü’l-kitâb Rahime 
bt. Hüseyin nâm hâtun mahzarında tav‘an ikrâr-ı tâm ve takrîr-i kelâm edip ka-
rındaşım mezbûr Hüseyin silk-i mülkünde münselik olup mahalle-i mezbûrede 
vâki‘ bir tarafı el-Hâc Kalender vakfı olan menzil ve bir tarafı yine karındaşım 
mezbûr Hüseyin’in mülkü ve bir tarafı yine benim mülküm ve bir tarafı tarîk-i 
âm ile mahdûd bir fevkānî ve bir tahtânî odaları ve sofa ve havluyu müştemil 
vâlidemiz müteveffât-ı mezbûre Fâtıma Hâtun’dan kendinin hissesine isâbet ve 
intikāl eden mülk-i mevrûs menzilini bi cümleti’t-tevâbi‘ ve’l-levâhık mezbûre 
Rahime’ye bundan akdem on bin akçeye bey‘-i kat‘î ile bey‘ ve teslîm ve temlîk 
edip ol dahi ba‘de’l-iştirâ ve’t-tesellüm semeni olan meblağ-ı mezkûru merkūme 
Rahime yedinden karındaşım hâzır bi’l-meclis mezbûr Hüseyin bi’t-tamâm ve’l-
kemâl ahz ve kabz etmişidi hâlâ menzil-i mezkûr merkūme Rahime’nin [76a] 
mülk-i müşterâsı ve hakk-ı sırfıdır kat‘â mezbûr Hüseyin’in ve benim alâka ve 
medhalimiz yokdur dedikde gıbbe’t-tasdîki’ş-şer‘î, mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. İbrahim el-İmâm, Ahmed Çelebi b. Receb el-
Müezzin, Ali Beşe b. Abdullah, Musli Beşe b. Veli, Mustafa Beşe b. Ahmed, Musli 
b. Sefer, Mehmed b. Eyüb, Ali b. Abdullah.

491 [76a-1] Mehmed Çelebi b. Ahmed’in aldığı borç karşılığı evini Şerife 
Fâtıma Hatun Vakfı’na istiğlâl yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Mehmed Bey es-Selâmi sükkânından Mehmed Çelebi b. Ahmed nâm kimes-
ne meclis-i şer‘-i hatîr-i lâzımü’t-tevkīrde medîne-i mezbûrede vâki‘ merhûme Şe-
rife Fâtıma Hâtun nukūd-ı mevkūfesine bi’l-fi‘l mütevellî olan işbu râfi‘ü’l-kitâb 
İbrahim Efendi b. Hasan mahzarında tav‘an ikrâr-ı tâm ve takrîr-i kelâm edip 
silk-i mülkümde münselik olup mahalle-i mezbûrede vâki‘ bir tarafdan merhûme 
Şemsperi nâm hâtun vakfı olan menzil ve bir tarafdan Benlizâde Ahmed Çelebi 
b. Mustafa mülkü ve bir tarafdan hattât Suyolcuzâde Mustafa Efendi tasarrufunda 
vakıf menzil ve bir tarafdan tarîk-i hâs ile mahdûd mülk menzilimi bi cümleti’t-
tevâbi‘ ve’l-levâhık mütevellî-i mezbûr İbrahim Efendi’ye seksen kıt‘a esedî gu-
ruşa bi tarîki’l-istiğlâl bey‘ ve teslîm edip ol dahi vakf-ı mezbûr malıyla tarîk-i 
mezkûr üzre iştirâ ve tesellüm ve kabûl eyleyip semeni olan meblağ-ı merkūm 
seksen guruşu mütevellî-i mezbûr İbrahim Efendi yedinden tamâmen ahz ve kabz 
eylediğinden sonra yine mütevellî-i mezbûr İbrahim Efendi me nzil-i mahdûd-ı 
mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâb şehri gur-
resinden her senesi sekizer esedî guruş ücret ile üç sene tamâmına değin cem‘an 
yirmi dört esedî guruşa bana icâre ve teslîm ben dahi ber vech-i muharrer istîcâr 
ve tesellüm ve kabûl eyledim dedikde gıbbe’t-tasdîki’ş-şer‘î yine mukırr-ı mezbûr 
Mehmed Çelebi i‘âde-i kelâm edip sinîn-i merkūme tamâmında ücret-i mersûme 
ile asl-ı mâl-ı mezkûr seksen guruşu mütevellî-i mezbûra edâ ve teslîm edemez 
isem menzil-i mahdûd-ı mezkûru semen-i misli ile âhara bey‘ edip semenini 
ba‘de’l-kabz asl-ı mâl-ı vakf-ı mezbûr ile ücret-i merkūmeyi mütevellî-i mezbûra 
edâ ve teslîmden sonra fazla kalan meblağı bana teslîm etmek üzre küllemâ azel-
tüke fe-ente vekîli mazmûnu üzre azilden masûne vekâlet-i devriye ile hâzır bi’l-
meclis vakf-ı mezbûrun câbîsi olan Süleyman Çelebi b. Ali’yi tarafımdan vekîl 
ve nâib-i menâb nasb ve ta‘yîn eyledim dedikde mezbûr Süleyman Çelebi dahi 
vekâlet-i merkūmeyi kabûl ve merâsimini edâya ta‘ahhüd ve iltizâm etmeğin mâ 
cerâ gıbbe’t-taleb ketb olundu.
Fi’l-yevmi’t-tâsi‘ min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Hüseyin Ağa b. Mustafa, Mehmed Efen-
di b. Osman İmâm-ı Hanzâde, Mehmed Çelebi b. Mustafa el-Müezzin, Hüseyin 
Halîfe b. Mahmud el-Müezzin, Ahmed Çelebi b. Mustafa, Mehmed Çelebi b. İbra-
him, Ali Çelebi b. Mahmud, Ali Halîfe b. Halil, Mehmed b. Eyüb.

492 [76a-2] Dimitri v. Yorgi’nin, oğlu İsteryanos’un ölümüne sebep olan 
Yorgaki’nin babası Kosta v. İsteryanos ile sulh olması
Havâss-ı Aliyye kazâsına tâbi‘ Çekmece-i Kübrâ nâhiyesi müzâfâtından Kladine 
nâm karye ahâlîsinden Dimitri v. Yorgi nâm zimmî meclis-i şer‘-i şerîf-i enver-
de yine karye-i mezbûre sükkânından işbu râfi‘ü’r-rakīm Kosta v. İsteryanos nâm 
zimmî muvâcehesinde tav‘an ikrâr-ı tâm ve takrîr-i kelâm edip târih-i kitâbdan on 
gün mukaddem sulbî oğlum İsteryanos nâm sagīri karye-i mezbûrda vâki‘ men-
zilimin çardağından merkūm Kosta’nın sulbî oğlu Yorgaki kakıp helâk etmekle 
ben dahi oğlum hâlik-i merkūmun dem ve diyetini mesfûr Kosta’dan da‘vâ ey-
lediğimde beynimizde münâza‘ât-ı kesîre vâki‘ olmuş idi el-hâletü hâzihî beyni-
mize muslihûn tavassut edip da‘vâ-yı mezkûremden merkūm Kosta ile beni kırk 
esedî guruş üzerine inşâ-i akd-i sulh eylediklerinde ben dahi sulh-ı mezbûru 
kabûl ve bedel-i sulh olan meblağ-ı merkūm kırk guruşu mersûm Kosta yedin-
den bi’t-tamâm ve’l-kemâl ahz ve kabz edip min ba‘d oğlum hâlik-i mezbûrun 
dem ve diyetine müte‘allika da‘vâdan merkūm Kosta’nın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î, mâ vaka‘a bi’t-
taleb ketb olundu.
Fi’l-yevmi’l-hâdî aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Çavuş b. Hasan el-Mübâşir, el-Hâc Ahmed b. Abdullah, 
Ahmed Çelebi b. Yusuf, Hasan Beşe b. Receb, Nasuh Efendi b. Abdüsselâm, Pana-
yot v. Tanaş, Dimitri v. Yani, Mihayil v. Saltan Sarrâc.

493 [76a-3] Seyyid Mustafa Çelebi b. Ahmed’in evini eski Medine kadısı 
Musa Efendi b. Ali’ye satması
Es‘ad-ı emâkin ve emsâr olan belde-i mübâreke-i Hâlidiyye medîne-i Hazret-i 
Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Ali Paşa ma-
hallesi sükkânından es-Seyyid Mustafa Çelebi b. Ahmed nâm kimesne meclis-i 
şer‘-i şerîf-i nebevî ve mahfil-i dîn-i münîf-i Muhammedî’de, işbu kitâb-ı sıhhat-
nisâbın sâhibi olup sâbıkan Medîne-i münevvere’de mesned-nişîn-i şerî‘at-ı garrâ 
olan a‘lemü’l-ulemâ’i’l-izâm efdalü’l-fuzalâ’i’l-fihâm yenbû‘ü’l-fezâ’il metbû‘ü’l-
efâzıl sa‘âdetlü Musa Efendi b. Ali mahzarında bi’t-tav‘i’s-sâf ikrâr-ı tâm ve takrîr-i 
kelâm edip akd-i âtî sudûruna değin silk-i mülk-i sahîhamda münselik ve mun-
tazım yedimde mülküm ve hakkım olup mahalle-i mezbûrede vâki‘ bir tarafdan 
tarîk-i âm ve bir tarafdan tarîk-i hâs ve bir tarafdan Benli Mehmed Çelebi muta-
sarrıf olduğu vakf menzil ve bir tarafdan ba‘zan Mehmed Çelebi b. Mehmed mül-
kü ve ba‘zan zevcem [76b] Havva bt. Abdülcelil nâm hâtun mülkü ile mahdûd ve 
muhavvata-i hâriciyyesi olup mukaddemâ fevt olan vâlidem Rahime bt. ( ) nâm 
hâtun semen-i ma‘lûma iştirâ eylediğim tûlen ve arzen bi hesâb-ı terbî‘î üç yüz 
seksen zirâ‘ arsa üzerine kendi malım ile binâ ettiğim dört bâb fevkānî odala-
rı ve bir sofa ve bir bâb tahtânî oda ve bir ahır ve bir kenîf ve bir su kuyusu ve 
dâhiliyyesi olup selâse erbâ‘ı vâlidem müteveffâ-yı mezbûreden irsen intikāl edip 
ve bir nısfı üveyi babam Rıdvan b. Abdullah [nâm] kimesneden semen-i ma‘lûma 
iştirâ eylediğim fevkānî ve tahtânî iki bâb oda ve iki sofa ve bir matbah ve bir 
kiler ve çatma ta‘bîr olunur elvâhdan mebnî beyt-i süflî hissesiyle ve fevkānî ve 
tahtânî iki bâb karaçav oda ve mâ beynlerinde cüneyneyi ve zât-ı eşcâr-ı müsmire 
ve gayr-ı müsmire iki kıt‘a bahçeyi ve bir su kuyusunu müştemil mülk menzilimi 
bi cümleti’t-tevâbi‘ ve’l-levâhık ve kâffeti’l-hukūk ve’l-merâfık mûmâ-ileyh Musa 
Efendi hazretlerine bin iki yüz elli kıt‘a esedî guruşa tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ve temlîk edip anlar dahi minvâl-i 
muharrer üzre iştirâ ve tesellüm ve temellük ve kabûl eylediklerinden sonra seme-
ni olan merkūmü’l-vasıf bin iki yüz elli guruşu mûmâ-ileyh Musa Efendi hazret-
leri yedlerinden bi’t-tamâm ve’l-kemâl ahz ve kabz eyledim ba‘de’l-yevm menzil-i 
mahdûd-ı mezkûrda vechen mine’l-vücûhi’ş-şer‘î alâka ve medhalim kalma-
dı müşârün-ileyh Musa Efendi hazretlerinin mülk-i müşterâları olmuşdur key-
fe mâ yeşâ’ ve haysü mâ yahtâr mutasarrıf olsun dedikde gıbbe’t-tasdîki’ş-şer‘î, mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Yahya Efendi b. Ali mütevellî-i Ali Paşa-yı Cedîd, Mustafa Çelebi 
b. Abdünnebi mütevellî-i mescid, Fahrü’l-kuzât Hüseyin Efendi b. Ahmed, Ah-
med Çelebi b. Mustafa el-İmâm, Ali Efendi b. Mehmed el-İmâm, Mehmed Efen-
di b. Yusuf, Ahmed Çelebi b. Mehmed, Hüseyin Beşe b. Receb, Mehmed Çelebi 
b. Mehmed el-Müezzin, Ali Çelebi b. Abdullah, Ali Çelebi b. Sinan ve gayruhüm 
mine’l-hâzırûn.

494 [76b-1] Seyyid Mustafa Çelebi b. Ahmed’in Kiremitçi Süleyman 
Çelebi Vakfı’na olan borcunu ödediğinden ev rehininin kaldırılması
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Ali Paşa-yı Cedîd mahallesinde vâki‘ zikri âtî menzile varıp zeyl-i kitâbda 
muharrerü’l-esâmî müslimîn huzûrunda akd-i meclis-i şer‘-i mübîn eyledik-
de medîne-i mezbûrede vâki‘ merhûm Kiremitçi Süleyman Çelebi vakfı’na bi’l-
fi‘l mütevellî olan Abdülganîzâde Mustafa Efendi meclis-i ma‘kūd-ı mezkûrda 
mahalle-i mezbûre sükkânından işbu râfi‘ü’l-kitâb es-Seyyid Mustafa Çelebi b. 
Ahmed nâm kimesne mahzarında bi’t-tevliyye ikrâr-ı tâm ve takrîr-i kelâm edip 
asl-ı mâl-ı vakf-ı mezkûrdan mezbûr es-Seyyid Mustafa Çelebi zimmetinde sekiz 
yüz kıt‘a esedî guruş olup mukābelesinde mezbûr es-Seyyid Mustafa Çelebi’nin 
silk-i mülkünde münselik emlâkinden mahalle-i mezbûrede vâki‘ bir tarafı 
tarîk-i âm ve bir tarafı tarîk-i hâs ve bir tarafı Benli Mehmed Çelebi tasarrufun-
da olan vakf menzil ve bir tarafı ba‘zan Mehmed Çelebi b. Mehmed mülkü ve 
ba‘zan mezbûr es-Seyyid Mustafa Çelebi zevcesi Havva bt. Abdülhalil nâm hâtun 
mülkü ile mahdûd hâriciyye ve dâhiliyyesi büyût-ı adîdeyi ve bahçeyi müşte-
mil mülk menzili bi tarîki’l-istiğlâl yedimde rehn-i makbûz olmağla mezbûr es-
Seyyid Mustafa Çelebi meblağ-ı mezkûr sekiz yüz esedî guruş asl-ı mâl-ı vakf-ı 
mezbûru bana bi’t-tamâm edâ ve teslîm ben dahi tevliyyet-i mahkiyem hasebiy-
le yedinden ahz ve kabz edip fekk-i rehin eyledim min ba‘d meblağ-ı mezkûr se-
kiz yüz guruşdan mezbûr es-Seyyid Mustafa Çelebi zimmetinde bir akçe ve bir 
habbe kalmadı dedikde gıbbe’t-tasdîki’ş-şer‘î vâki‘ hâli mevlânâ-yı mezbûr ma-
hallinde tahrîr ba‘dehû ma‘an irsâl olunan Hüseyin Beşe b. Receb ve Ali b. Abdul-
lah ile meclis-i şer‘a gelip her biri alâ vukū‘ihi inhâ ve takrîr etmeğin mâ cerâ alâ 
hâze’l-minvâl gıbbe’t-taleb ketb olundu.
Fi’l-yevmi’s-sâmin min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Yahya Efendi b. Ali mütevellî-i Ali Paşa, Hüseyin Efendi b. Ahmed 
el-Kadı, Hasan Efendi b. Cilasun, Ahmed Çelebi b. Mustafa el-İmâm, Ali Efendi b. 
Mehmed el-İmâm, Mehmed Efendi b. Yusuf, Ahmed Çelebi b. Mehmed.

495 [76b-2] Rahime bt. Receb’in evini kızı Emine bt. Hasan’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Düğmeci-
başı mahallesi sâkinelerinden Rahime bt. Receb nâm hâtun meclis-i şer‘-i şerîfde 
sadriye kebîre kızı işbu râfi‘atü’l-kitâb Emine bt. Hasan nâm hâtun tarafından 
ikrâr-ı âti’l-beyânı tasdîke vekîl olup nehc-i şer‘î üzre şer‘an vekâleti sâbite olan 
İbrahim Çelebi b. Mahmud mahzarında ikrâr ve takrîr-i kelâm edip akd-i âti’z-
zikrin sudûruna değin yedimde mülküm ve hakkım olup mahalle-i mezbûrede 
vâki‘ bir tarafı Safiye Hâtun mülkü ve bir tarafı Odabaşı mülkü ve bir tarafı tarîk-i 
âm ile mahdûd bir bâb fevkānî ve bir bâb tahtânî oda ve bir sofa ve tûlen ve ar-
zen bi hesâb-ı şatrancî seksen dört zirâ‘ ba[h]çe kapısına varınca arsa-i hâliyemi 
müştemil mülk menzilimi cemî‘ tevâbi‘ ve levâhıkı ile kızım müvekkile-i mezbûre 
Emine Hâtun’a üç bin fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi minvâl-i muharrer üzre iştirâ 
ve tesellüm ve kabz ve kabûl eyledikden sonra semeni olan meblağ-ı mezbûr üç 
bin akçeden kızım müvekkile-i mezbûre Emine’nin zimmetini ibrâ ve iskāt ey-
ledim ba‘de’l-yevm menzil-i mahdûd-ı mezkûrda vechen mine’l-vücûh alâka ve 
medhalim kalmadı kızım müvekkile-i mezbûre Emine’nin mülk-i müşterâsı ol-
muşdur keyfe mâ teşâ’ mutasarrıfe olsun dedikde gıbbe’t-tasdîki’ş-şer‘î, mâ vaka‘a 
bi’t-taleb ketb olundu.
Fi’l-yevmi’l-âşir min şehri Recebi’l-ferd li sene ihdâ ve tis‘în ve elf.Şuhûdü’l-hâl: 
Musli Çelebi b. Receb, Musa Beşe b. Abdullah, Mustafa b. Yusuf, İsmail Çelebi b. 
Mustafa, Mehmed b. Eyüb, Mehmed b. Mahmud, Ali b. Abdullah, Hüseyin b. Ali.

496 [77a-1] Turşucuzâde Hüseyin Çelebi Camii’nin tamiri 
keşif muhasebesi
Havâss-ı Aliyye kazâsına tâbi‘ kasaba-i Hasköy’de vâki‘ merhûm Turşucuzâde 
Hüseyin Çelebi nâm sâhibü’l-hayrın binâ eylediği câmi‘-i şerîf vakfına bi’l-fi‘l 
mütevellî olan işbu râfi‘ü’l-kitâb Mehmed Çelebi b. Eyüb nâm kimesne meclis-i 
şer‘-i şerîfde bi’t-tevliyye takrîr-i kelâm ve ta‘bîr ani’l-merâm edip câmi‘-i 
mezbûrun sakfı ve ba‘zı mevâzi‘i mürûr-ı eyyâm ile harâb olup ta‘mîr ve termîme 
eşedd-i ihtiyâc ile muhtâc olmağın bundan akdem izn-i şer‘le câmi‘-i mezkûr içi-
nin taşra sofalarının sakflarını ve sâir lâzımü’l-meremme mevâzi‘ini mâl-ı vakf-ı 
mezbûr ile ta‘mîr ve termîm etmişidim hâlâ kıbel-i şer‘-i hatîrden üzerine varılıp 
harc ve sarf eylediğim meblağın mertebe-i tahammülü ba‘de’l-keşf ve’l-mesâha 
tahmîn-i sahîh ile tahmîn ve takvîm olunmak murâdımdır dedikde savb-ı 
şer‘-i münîrden mevlânâ Mehmed Efendi b. Nasuh irsâl olunup ol dahi Hâssa 
mi‘mârlarından Üstâd Ali Halîfe b. Abdullah ve sâir sukūf ve ebniye ahvâline 
vukūfu olup zeyl-i kitâbda muharrerü’l-esâmî olan bî-garaz cemâ‘at-i müslimîn 
ile câmi‘-i mezkûra varıp müslimîn-i mezkûrîn huzûrunda akd-i meclis-i şer‘-i 
mübîn eyledikde mi‘mâr-ı mezbûr mesâha eyledikde tûlen ve arzen bi hesâb-ı 
terbî‘î iki yüz yetmiş yedi zirâ‘ mahlût sakf meremmâtının beher zirâ‘ on üçer ak-
çeden üç bin beş yüz akçe ve sundurma altında İznikmid direği ma‘a üstâdiyye ve 
mismâr aded on üç, altmışar akçeden yedi yüz seksen akçe ve nîm şişeli çam tah-
tası tav‘an ma‘a sülügen tûlen ve arzen bi hesâb-ı terbî‘î altmış üç zirâ‘ kırk beşer 
akçeden iki bin sekiz yüz otuz beş akçe ve trabzan için aşı boyalı samanlı merte-
ği aded yirmi dokuz, beşer akçeden yüz kırk beş akçe ve yine sofa altında İznik-
mid çubuğu ma‘a üstâdiyye ve mismâr aded bir, seksen beş akçe ve dehliz sofa-
sı üzerinde tahta mertek tûlen ve arzen bi hesâb-ı terbî‘î yedi buçuk yirmi beşer 
akçeden yüz seksen yedi akçe ve yine İznikmid direği aşı boyalı ma‘a üstâdiyye 
ve mismâr aded bir, altmış akçe ve tav‘an desteği aşı boyalı ma‘a üstâdiyye ve 
mismâr aded sekiz, altmışar akçeden dört yüz seksen akçe ve çifte çubuk ma‘a 
üstâdiyye ve mismâr aded bir, yüz otuz beş akçe ve trabzan ortasında aşı boya-
lı İznikmid direği, [aded] bir, yetmiş beş akçe ve yine Bolu çifte ma‘a üstâdiyye 
ve mismâr aded iki, doksan beşer akçeden yüz doksan akçe ve yine tûlen ve ar-
zen bi hesâb-ı mezbûr kırk dört zirâ‘ tuğlası atîk döşemenin beher zirâ‘ı on beşer 
akçeden altı yüz altmış akçe ve İznikmid tahtası ma‘a mismâr ve üstâdiyye, aded 
on dokuz, yedişer akçeden yüz otuz üç ve ağa tahtası ma‘a mismâr ve üstâdiyye, 
aded on bir, on dörder akçeden yüz elli dört akçe ve sofa altında İznikmid çu-
buğu ma‘a üstâdiyye ve mismâr aded iki, seksen beşer akçeden yüz yetmiş akçe 
ve direk başlarına ve taban altında yirmişer zirâ‘ bağa ma‘a mismâr ve üstâdiyye, 
aded sekiz, otuzar akçeden iki yüz kırk akçe ve yine tûlen ve arzen bi hesâb-ı 
mezbûr yüz otuz altı zirâ‘ câmi‘-i şerîf için ağa tahtası döşemenin beher zirâ‘ı otu-
zar akçeden dört bin seksen akçe ve tahta döşeme altında İznikmid direği ma‘a 
mismâr ve üstâdiyye, aded on altı, altmışar akçeden dokuz yüz altmış akçe ve İz-
nikmid topacı ma‘a yeşil boyaya üstâdiyye ve mismâr aded altı, iki yüz on akçe-
den bin iki yüz altmış akçe ve büyük topacdan taban üstâdiyye ve mismâr aded 
dört, yüz seksener akçeden yedi yüz yirmi akçe ve yine tûlen ve arzen bi hesâb-ı 
mezbûr yedi zirâ‘ üstâdiyye ve mismâr ile mahfil altında tahta döşemenin be-
her zirâ‘ı otuzar akçeden iki yüz on akçe ve yine tûlen ve arzen bi hesâb-ı mezbûr 
yedi zirâ‘ mahfil altında çam tahtası nîm şişeli mismâr ve üstâdiyye ma‘a sülügen 
boyalı tav‘anın beher zirâ‘ı kırk beşer akçeden üç yüz on beş akçe ve yine tûlen 
ve arzen bi hesâb-ı mezbûr üç zirâ‘ sülügen boyalı tav‘anın beher zirâ‘ı kırk be-
şer akçeden yüz otuz beş akçe ve yine tûlen iki zirâ‘ kadden on sekiz parmak bi 
hesâb-ı mezbûr bir buçuk zirâ‘ mahfil üzerinde mismâr ve üstâdiyyesiyle trabza-
nın beher zirâ‘ı kırk beşer akçeden altmış yedi buçuk akçe ve câmi‘-i şerîfin tava-
nı için makās altında kebîr yama direği üstâdiyye aded altı, yirmi beşer akçeden 
yüz elli akçe ve çifte-i İnebolu üstâdiyye ve mismâr aded bir, doksan beş akçe ve 
câmi‘-i şerîf içinde cedîd pencere çerçevesi [aded] bir, yüz on akçe ve yine tûlen 
ve arzen bi hesâb-ı mezbûr on beş zirâ‘ kenîflerin tahta perdesinin beher zirâ‘ı 
yirmi beşer akçeden üç yüz yetmiş beş akçe ve kenîflerin tahtası hâzır olup ancak 
üstâdiyye ve mismârı vech-i tahmîn yüz elli akçe ve yine tûlen ve arzen bi hesâb-ı 
mezbûr on altı zirâ‘ mahlût kenîf sakfının beher zirâ‘ı on üçer akçeden iki yüz 
sekiz akçe ve iki kâriz tahliyyesi ber vech-i tahmîn yüz on akçe ve kenîflere ar-
karı taban yerine konulan İznikmid direği ma‘a üstâdiyye, aded iki, altmışar ak-
çeden yüz yirmi akçe ve kenîfler çukurunun duvarı için üstâdiyyesi ber vech-i 
tahmîn yüz doksan akçe ve meremmât-ı sırça cam ma‘a alçı üstâdiyye, aded yir-
mi sekiz, üçer akçeden seksen dört akçe ve tav‘an meremmât[ı] için üstâdiyye 
ve mismâr altmış beşer akçeden üç yüz akçe ve yine tûlen ve arzen bi hesâb-ı 
mezbûr on zirâ‘ tav‘an meremmâtının beher zirâ‘ı otuzar akçeden üç yüz akçe ve 
vakfın huddâmı ma‘rifetleri ile taşrada olan sofalarının ve tav‘anların bi’l-cümle 
mancınık üstâdiyyesi dahi ber vech-i tahmîn dört yüz elli akçe ki cem‘an yirmi 
bin otuz dokuz akçeye bâliğ olduğunu mi‘mâr-ı mezbûr ve müslimîn-i mezkûrîn 
tahmîn-i sahîh ile tahmîn ve takvîm eylediklerinden sonra zikr olunan imâret 
ve meremmet meblağ-ı mastûr yirmi bin otuz dokuz akçe ile ancak olur bun-
dan noksan ile olmaz deyû icmâ‘ ve ittifâk eylelediklerinde vâki‘ hâli mevlânâ-yı 
mezbûr mahallinde ketb ve terkīm ba‘dehû ma‘an irsâl olunan Hüseyin Beşe b. 
Receb ve Mehmed b. Mahmud ve Muharrem b. Ahmed ile meclis-i şer‘a gelip her 
biri alâ vukū‘ihi inhâ ve takrîr etmeleriyle mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene ihdâ ve tis‘în ve elf.
Şuhûdü’l-hâl: Ali Efendi b. el-Hâc Mehmed el-İmâm, Ali Çelebi b. Hüseyin, es-
Seyyid Mahmud Çelebi b. Mehmed, Hüseyin Beşe b. Receb, Ahmed Beşe b. Meh-
med, Mehmed b. Siyavuş, Mehmed Çelebi b. Mustafa, Mehmed Çelebi b. Abdün-
nebi, Mustafa b. Ali, İbrahim b. Halil, İbrahim Halîfe el-İmâm, Mehmed Bey b. 
Mustafa.

497 [77a-2] Rahime bt. Receb’in arsasını İbrahim Çelebi 
b. Mahmud’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Düğ-
mecibaşı mahallesi sâkinelerinden Rahime bt. Receb nâm hâtun meclis-i şer‘-i 
şerîfde işbu râfi‘ü’l-kitâb İbrahim Çelebi b. Mahmud nâm kimesne mahzarında 
ikrâr ve takir-i kelâm edip akd-i âti’z-zikrin sudûruna değin yedimde mülküm ve 
hakkım olup mahalle-i mezbûrede vâki‘ bir tarafı Mustafa Beşe mülkü ve bir tarafı 
müşterî-i mezbûr İbrahim Çelebi mülkü ve bir tarafı Mahmud mülkü ve bir tarafı 
tarîk-i âm ile mahdûd tûlen ve arzen bi hesâb-ı şatrancî on altı zirâ‘ arsa-i hâliyemi 
cemî‘ [77b] tevâbi‘i ile mezbûr İbrahim Çelebi’ye bin yedi yüz fıddî râyic fi’l-vakt 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk 
edip ol dahi minvâl-i muharrer üzre iştirâ ve temellük ve kabûl eylediğinden son-
ra semeni olan meblağ-ı mezkûr bin yedi yüz akçeyi mezbûr İbrahim Çelebi ye-
dinden bi’t-tamâm ahz ve kabz eyledim ba‘de’l-yevm zikr olunan arsa-i hâliyede 
alâka ve medhalim yokdur, mezbûr İbrahim Çelebi’nin mülk-i müşterâsı olmuş-
dur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î, mâ vaka‘a bi’t-
taleb ketb olundu.
Fi’l-yevmi’l-âşir min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Musli b. Receb, Musa Beşe b. Abdullah, Mustafa b. Yusuf, İsmail b. 
Mustafa ve gayruhüm mine’l-huzzâr.









498 [77b-1] Pilaşe bt. İskerlet’in evini Üsküve v. Duka’ya satması
Havâss-ı Aliyye kazâsına tâbi‘ Avasya nâm karye sâkinelerinden Pilaşe bt. İsker-
let nâm Nasrâniyye meclis-i şer‘-i şerîfde işbu râfi‘ü’r-rakīm Üsküve v. Duka nâm 
zimmî muvâcehesinde ikrâr ve takrîr-i kelâm edip akd-i âti’z-zikrin sudûruna 
değin yedimde mülküm ve hakkım olup karye-i mezbûrede vâki‘ bir tarafı Riga 
nâm zimmî mülkü ve bir tarafı kilise ve tarafeyni tarîk-i âm ile mahdûd iki bâb 
fevkānî oda ve ahır ve bir bâb bakkal dükkânı ve havluyu müştemil mülk menzili-
mi cemî‘ tevâbi‘i ile mezbûr Üsküve’ye elli esedî guruşa tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ol dahi minvâl-i muharrer üzre 
iştirâ ve tesellüm ve kabz ve kabûl eyledikden sonra semeni olan meblağ-ı mezbûr 
elli esedî guruşu mezbûre Üsküve ve yedinden bi’t-tamâm ahz ve kabz eyledim 
ba‘de’l-yevm menzil-i mahdûd-ı mezkûrda alâka ve medhalim yokdur, mezbûr 
Üsküve’nin mülk-i müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î, mâ hüve’l-vâki‘ bi’t-taleb ketb olundu.
Fi’l-yevmi’l-âşir min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Osman b. Abdullah, Mehmed b. Eyüb, Mehmed b. Mahmud, Ali b. 
Abdullah, Ali b. Hüseyin, Hüseyin b. Ali, Yani [v.] Rado, Yorgo, Yani Haffâf, Lo-
rende [v.] Filo, Palaş [v.] Ziro, Dimitri [v.] Palaş.

499 [77b-2] Havva bt. Receb’in boşandığı Halil b. Himmet’ten 
alacaklı olduğu
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Çavuş Kasım mahallesi sâkinelerinden işbu râfi‘atü’l-kitâb Havva bt. Receb 
nâm hâtun meclis-i şer‘-i hatîr-i lâzımü’t-tevkīrde zevc-i mutallıkı Halil b. Him-
met nâm kimesne mahzarında üzerine da‘vâ ve takrîr-i kelâm edip mezbûr Ha-
lil sâbıkan zevcim olup beni talâk-ı bâyin ile tatlîk etmeğin zimmetinde mütekar-
rir ve ma‘kūdun-aleyh olan yedi yüz akçe mehr-i müeccelim ile nafaka-i iddet-i 
mu‘ayyenem ile me’ûnet-i süknâm mukābelesinde üç yüz akçe ki cem‘an bin akçe 
hakkımı mezbûr Halil’den taleb ederim suâl olunup alıverilmek matlûbumdur 
dedikde gıbbe’s-suâl merkūm Halil cevâbında fi’l-hakīka müdde‘iyye-i mezbûre 
Havva sâbıkan zevcem olup bundan akdem minvâl-i muharrer üzre tatlîk etmek-
le zimmetimde olan yedi yüz akçe mehr-i müecceli ile nafaka-i iddet-i mu‘ayyene 
ve me’ûnet-i süknâsı mukābelesinde dahi üç yüz akçe ki cem‘an meblağ-ı mezkûr 
bin [akçe] müdde‘iyye-i merkūme Havva’ya zimmetimde lâzımü’l-edâ ve vâcibü’l-
kazâ deynimdir deyû tav‘an ikrâr ve i‘tirâf etmeğin alâ mûcebi ikrârihî meblağ-ı 
mezkûru müdde‘iyye-i mezbûre Havva’ya edâya mezbûr Halil’e tenbîh birle mâ 
vaka‘a bi’t-taleb ketb olundu.
Fi’l-yevmi’s-sâlis aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed b. Eyüb, Ali b. Abdullah, Mehmed b. Mahmud, Hüseyin 
Çelebi b. Ali ve gayruhüm mine’l-huzzâr.

500 [77b-3] Nikola v. Yorgi’nin evini Ferruh Kethüda para vakfına 
istiğlâl yoluyla satması
Mahmiye-i İstanbul’da hısnı ebvâbından Fenerkapısı hâricinde Abdi Subaşı ma-
hallesinde sâkin Nikola v. Yorgi nâm zimmî meclis-i şer‘-i şerîfde Ferruh Kethüdâ 
nukūd-ı mevkūfesine bi’l-fi‘l mütevellî olan işbu bâ‘isü’l-kitâb Mehmed Efendi b. 
Osman mahzarında ikrâr-ı tâm ve takrîr-i kelâm edip silk-i mülk-i sahîhimde 
münselik emlâkimden mahalle-i mezbûrede vâki‘ bir tarafı Dimitri v. Yani mül-
kü ve bir tarafı Kostantin v. Yani mülkü ve bir tarafı sâhil-i bahr ve bir tarafı 
tarîk-i âm ile mahdûd mülk menzilimi cemî‘ tevâbi‘i ile mütevellî-i mezbûr Meh-
med Efendi’ye dört yüz kıt‘a esedî guruşa bi tarîki’l-istiğlâl bey‘ ve teslîm edip ol 
dahi mâl-ı vakf-ı mezbûr ile vech-i muharrer üzre iştirâ ve kabz ve tesellüm ey-
ledikden sonra semeni olan meblağ-ı mezbûr dört yüz esedî guruşu mütevellî-i 
mezbûr Mehmed Efendi yedinden bi’t-tamâm ahz ve kabz eylediğimden sonra 
yine mütevellî-i mezbûr menzil-i mahdûd-ı mezkûru gıbbe’t-tahliyyeti’ş-şer‘iyye 
ve’t-tekābuzi’l-mer‘î târih-i kitâb senesi Şa‘bân’ı gurresinden bir sene tamâmına 
değin altmış esedî guruşa bana îcâr ve teslîm ben dahi minvâl-i muharrer üzre 
istîcâr ve kabz ve tesellüm eyledim dedikde gıbbe’t-tasdîki’ş-şer‘î derk-i menzil-i 
merkūma ve asl-ı mâla ve ücret-i merkūmeye işbu hâzır bi’l-meclis Boyacı Si-
vastoş v. Gaytan nâm zimmî emr ve kabûlü hâviye kefâlet-i sahîha-i şer‘iyye ile 
kefîl oldum dedikde ba‘de’t-tasdîki’l-mu‘teber mukırr-ı mezbûr Nikola i‘âde-i 
kelâm edip meblağ-ı mezbûr dört yüz esedî guruşu ve ücret-i merkūmemi sene-i 
merkūme tamâmında mütevellî-i mezbûra edâ ve teslîm edemez isem menzil-i 
mezkûru semen-i misli ile âhara bey‘ edip semeninden ba‘de’l-kabz meblağ-ı 
mezbûr dört yüz guruş ile ücret-i merkūmeyi mütevellî-i merkūma edâya ve faz-
la kalırsa bana îsâle ve kabz ve îsâl mütevakkıf olduğu umûrun küllîsine küllemâ 
azeltüke fe-ente vekîli mazmûnu üzre azl ve in‘izâlden mazmûn vekâlet-i devriye 
ile işbu hâzır bi’l-meclis el-Hâc Mustafa b. Abdullah nâm kimesneyi tarafımdan 
vekîl ve nâib-i menâb nasb ve ta‘yîn eyledim dedikde ol dahi vekâlet-i mezbûreyi 
kabûl ve merâsimini edâya ta‘ahhüd ve iltizâm etmeğin mâ cerâ bi’t-taleb ketb 
olundu.
Fi’l-yevmi’r-râbi‘ aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Abdurrahman Efendi b. ( ) el-Kadı, Süleyman Efendi b. Ömer, Hacı 
Mustafa Berber, Mehmed b. Ömer, İbrahim b. Hasan.









501 [78a-1] Franko v. Yani’nin bağını Yani v. Dimo’ya satması
Vilâyet-i Rumeli’nde Gerbeniş kazâsına tâbi‘ Koriş nâm karye sâkinlerinden olup 
hâlâ İstanbul’da sâkin bakkal tâifesinden Franko v. Yani nâm zimmî meclis-i şer‘-i 
şerîf-i lâzımü’t-tevkīrde işbu hâmilü’r-rakīm Yani v. Dimo nâm zimmî mahza-
rında bi’t-tav‘i’s-sâf ikrâr ve takrîr-i kelâm edip karye-i mezbûre kurbunda vâki‘ 
bir tarafdan benim mülk bağım ve bir tarafdan Yani bağı ve bir tarafdan Fran-
ko Papa’nın bağı ve taraf-ı râbi‘i tarîk-i âm ile mahdûd ber vech-i tahmîn yarım 
dönüm bağımı, mesfûr Yani’ye bin altı yüz nakd-i râyic fi’l-vakt akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i mu-
harrer üzre iştirâ ve kabûl eyleyip semeni olan meblağ-ı mezbûr bin altı yüz akçe 
merkūm Yani yedinden bi’t-tamâm ve’l-kemâl ahz ve kabz eylediğimden sonra 
mebî‘-i mahdûd-ı mezkûru mahallinde zabt ve tasarrufa mersûm Yani’yi taslît ey-
ledim ba‘de’l-yevm bağ-ı mahdûd-ı mezkûr mesfûr Yani’nin mülk-i müşterâsıdır 
keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-
vâki‘ bi’l-ibtigā ketb olundu.
Min şehri Recebi’l-ferd fi’l-yevmi’l-hâmis li sene ihdâ ve tis‘în ve elf.
Şuhûdü’l-hâl: Dimo v. Yani, Franko v. Tanaş, Yani v. Nikola, Dimo v. Nata?, Ko-
mino v. Çamraz.

502 [78a-2] Mehmed Çelebi’nin evini, ölen oğlundan kalıp torununa 
intikal eden parayı harcaması sebebiyle torunu Mehmed Çelebi 
b. Yahya’ya devretmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Süleyman 
Subaşı mahallesinde sâkin Mehmed Çelebi b. Mustafa tarafından bey‘-i âti’z-zikri 
ikrâra vekîl olup Abdülkādir Çelebi b. Hızır ve Hasan Çelebi b. Mustafa nâm ki-
mesneler şehâdetleriyle şer‘an vekâleti sâbite olan fahrü’l-eşbâh Hüseyin Ağa b. 
İbrahim meclis-i şer‘-i şerîfde müvekkil-i mezbûr Mehmed Çelebi’nin sulbî oğ-
lunun oğlu işbu râfi‘ü’l-kitâb Mehmed Çelebi b. Yahya mahzarında bi’l-vekâle 
ikrâr ve takrîr-i kelâm edip müvekkil-i merkūm yedinde mülküm ve hakkım olup 
mahalle-i mezbûrede vâki‘ bir tarafı Hüseyin Ağa mülkü ve bir tarafı müvekkil-i 
merkūmun âhar mülkü ve bir tarafı Süleyman Ağa mülkü ve bir tarafı tarîk-i 
âm ile mahdûd bir tahtânî oda ve ahır ve bir mikdâr bahçe ve bi’r-i mâyı müşte-
mil mülk menzilimi cemî‘ tevâbi‘i ile mezbûr Mehmed Çelebi’ye on iki bin fıddî 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ol dahi minvâl-i muharrer üzre iştirâ ve tesellüm ve kabz ve 
kabûl eyledikden sonra müvekkilim mezbûrun oğlu olup bundan akdem vefât 
olan Yahya’dan mezbûr Mehmed Çelebi’ye irsen intikāl eden on iki bin akçesini 
mezbûr Mehmed sagīr iken müvekkilim mezbûr velâyeti hasebiyle ahz ve kabz 
edip kendi mesârifine harc ve sarf etmekle hâlâ semen-i mezbûr on iki bin akçe-
yi müvekkilim mezbûr Mehmed Çelebi oğlunun oğlu mezbûr Mehmed Çelebi’ye 
zimmetinde lâzımü’l-edâ deyni olup kendi mesârifine sarf ettiği on iki bin akçe-
ye takās edip mezbûr Mehmed Çelebi dahi mukāssa ve kabûl eyledi ba‘de’l-yevm 
menzil-i mahdûd-ı mezkûrda alâka ve medhalim kalmadı mezbûr Mehmed Çe-
lebi keyfe mâ yeşâ’ mutasarrıf olsun dedi dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâdis min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, el-Hâc Abdülkādir Efendi el-İmâm, 
Mehmed Efendi el-İmâm, Osman b. Bayram, Mustafa b. Ali, Mehmed b. Eyüb, 
Mehmed b. Mahmud.

503 [78a-3] Mirahor Mustafa Ağa Mescidi’nin tamiri için mütevelli 
Mehmed Çelebi b. Eyüb’e izin verilmesi
Havâss-ı Aliyye kazâsına tâbi‘ Müderris nâm karyede vâki‘ merhûm mirahor Musta-
fa Ağa binâ eylediği mescid-i şerîfin vakfına bi’l-fi‘l mütevellî olan işbu bâ‘isü’l-kitâb 
Mehmed Çelebi b. Eyüb nâm kimesne meclis-i şer‘-i şerîf-i enverde bi’t-tevliyye 
takrîr-i kelâm ve ifâde-i merâm edip mescid-i şerîfin sakfı ve cevânib-i erba‘asında 
olan taş duvarı mürûr-ı eyyâm ile harâb olup bir vechile içinde edâ-i salât mümkün 
olmamağla mâl-ı vakf-ı mezkûr ile mescid-i mezkûru imâret ve meremmet murâd 
etmişimdir kıbel-i şer‘den dahi izin taleb ederim dedikde fi’l-hakīka sâlifü’z-zikr 
mescid ber vech-i muharrer harâb olduğunu zeyl-i rakīmde mektûbetü’l-esâmî bî-
garaz müslimîn ihbâr etmeğin mâl-ı vakf-ı mezbûr ile mescid-i mezkûru ta‘mîr ve 
termîme cânib-i şer‘-i hatîrden mütevellî-i mezbûr Mehmed Çelebi izin birle mâ 
hüve’l-vâki‘ alâ hâze’l-minvâl gıbbe’l-ibtigā ketb olundu.
Fi’l-yevmi’s-sâlis aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Mustafa Efendi b. İsmail, Mehmed b. 
Eyüb, Hasan b. Abdullah, Mehmed b. Mahmud ve gayruhüm mine’l-huzzâr.

504 [78a-4] Havva bt. Ali’nin kardeşi Mustafa b. Ali’nin terekesini alması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Evlice Baba ma-
hallesi sâkinelerinden Havva bt. Ali nâm hâtun meclis-i şer‘-i şerîfde işbu râfi‘ü’l-
kitâb İbrahim b. Hasan nâm kimesne mahzarında ikrâr ve takrîr-i kelâm edip li 
ebeveyn er karındaşım olup vilâyet-i Rumeli’nde Kili kazâsında ticâret üzre iken 
bundan akdem vefât eden Mustafa b. Ali nâm müteveffânın verâseti ancak bana 
münhasıra olmağla müteveffâ-yı mezbûrun hîn-i fevtinde yanında mevcûd olup 
kasaba-i mezbûre nâzırı ve beytülmâl kabzına memûr olan İbrahim Ağa nâm ki-
mesnenin kabz ettiği tereke-i müteveffâ-yı merkūmu mahallinde da‘vâ ve taleb ve 
ahz ve kabza ve bana îsâle ve lede’l-hükkâmi’l-kirâm mürâfa‘a ve muhâsamaya ve 
iktizâ ederse sulh ve ibrâya ve kabz ve îsâl mütevakkıf olduğu umûrun küllîsine 
mezbûr İbrahim Beşe’yi tarafımdan vekîl ve nâib-i menâb nasb ve ta‘yîn eyledi-
ğimde ol dahi vekâlet-i merkūmeyi kabûl ve merâsimini edâya ta‘ahhüd ve iltizâm 
ettikden sonra mezbûr İbrahim Beşe tereke-i müteveffâ-yı mezbûr için bundan 
akdem kasaba-i merkūmeye varıp nâzır-ı mezbûr İbrahim Ağa’nın karındaşım 
müteveffâ-yı mezbûrun terekesinden hîn-i makbûzu olan fevtinde ancak kırk iki 
guruşu ahz ve kabz ve tahsîl etmekle mezbûr İbrahim dahi meblağ-ı mezkûru 
hâlâ tamâmen getirip bana def ‘ ve teslîm ben dahi ahz ve kabz edip min ba‘d ka-
rındaşım müteveffâ-yı mezbûrun terekesinden mezbûr İbrahim Beşe zimmetin-
de bir akçe ve bir habbe kalmadı dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis aşer min Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Halîfe b. ( ) el-
Müezzin, Abdülkādir Bey b. Kadri, Halil b. Ahmed.

505 [78b-1] Âişe bt. Mustafa’nın arsasını Mustafa Çelebi 
b. Mehmed’e satması
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
münîrden mevlânâ Mehmed Efendi b. Nasuh irsâl olunup ol dahi medîne-i Ebî 
Eyyûb-i Ensârî -radiye anhu Rabbühü’l-Bârî-’de Câmi‘-i Kebîr mahallesinde vâki‘ 
zikri âtî arsaya varıp zeyl-i kitâbda muharrerü’l-esâmî müslimîn huzûrunda akd-i 
meclis-i şer‘-i mübîn eyledikde mahalle-i mezbûre sâkinelerinden Âişe bt. Mus-
tafa nâm hâtunun vâlidesi ve tarafından husûs-ı âti’l-beyânı ikrâra vekîl olup 
hasm-ı câhid-i şer‘ mahzarında mezbûrenin zâtını ma‘rifet-i şer‘iyye ile ârifân 
olan Mustafa Çelebi b. Mehmed ve Ahmed Çelebi b. Abdullah nâm kimesneler 
şehâdetleriyle şer‘an vekâleti sâbite olan Sahra Hâtun bt. Abdülmennân meclis-i 
ma‘kūd-ı mezkûrda işbu râfi‘ü’l-kitâb Mustafa Çelebi b. Mehmed nâm kimesne 
mahzarında bi’l-vekâle ikrâr-ı tâm ve takrîr-i kelâm edip sadriye kebîre kızım 
müvekkilem mezbûre Âişe Hâtun akd-i âti’z-zikrin sudûruna değin silk-i mülk-i 
sahîhimde münselik olup mahalle-i mezbûrede vâki‘ bir tarafdan tarîk-i âm ve 
bir tarafdan dere ve bir tarafdan yine kızım müvekkile-i mezbûrenin âhar mül-
kü ve bir tarafdan Sabiha bt. Abdullah nâm hâtun mülkü ile mahdûd tûlen ve ar-
zen bi hesâb-ı terbî‘î üç yüz yetmiş dört zirâ‘ mülk arsa-i hâliyesini cemî‘ tevâbi‘ ve 
levâhıkıyla mezbûr Mustafa Çelebi’ye doksan kıt‘a esedî guruşa tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm ve temlîk edip ol dahi ber 
vech-i muharrer iştirâ ve tesellüm ve temellük ve kabûl eyledikden sonra semeni 
olan meblağ-ı mezbûr doksan guruşu mezbûr Mustafa Çelebi yedinden tamâmen 
ahz ve kabz eyledim ba‘de’l-yevm arsa-i mezkûrede vechen mine’l-vücûh alâka ve 
medhalim kalmadı mezbûr Mustafa Çelebi’nin mülk-i müşterâsı olmuşdur key-
fe mâ yeşâ’ ve haysü mâ yahtâr mutasarrıf olsun dedikde gıbbe’ş-şer‘î vâki‘ hâli 
mevlânâ-yı mezbûr mahallinde ketb ve tahrîr ba‘dehû ma‘an irsâl olunan Muhar-
rem Çelebi b. Ahmed ve Mehmed b. Mahmud nâm kimesneler ile meclis-i şer‘a 
gelip alâ vukū‘ihi inhâ ve takrîr etmeleriyle mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Halîfe b. Abdullah 
el-Müezzin, Şaban Bey b. Mustafa, Sâlih Çelebi b. Mehmed, Abdurrahman b. Yu-
suf, İbrahim Çelebi b. Mahmud, Mehmed Çelebi b. Abdünnebi, Ahmed Çelebi b. 
Abdullah.

506 [78b-2] Mustafa Çelebi b. Mehmed’in arsasını Evlice Baba Vakfı’na 
istiğlâl yoluyla satması
Husûs-ı âti’z-zikrin mahallinde ketb ve tahrîr iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Ça-
vuş mahallesi sükkânından Mustafa Çelebi b. Mehmed’in menziline varıp zeyl-i 
kitâbda muharrerü’l-esâmî müslimîn huzûrunda akd-i meclis-i şer‘-i mübîn ey-
ledikde mezbûr Mustafa Çelebi meclis-i ma‘kūd-ı mezkûrda medîne-i mezbûrede 
merhûm Evlice Baba vakfına bi’l-fi‘l olan işbu bâ‘isü’l-kitâb diğer Mustafa Çele-
bi b. Mehmed nâm kimesne mahzarında tav‘an ikrâr-ı tâm ve takrîr-i kelâm edip 
silk-i mülk-i sahîhimde münselik olup medîne-i mezbûrede Câmi‘-i Kebîr ma-
hallesinde vâki‘ bir tarafı dere ve bir tarafı Âişe Hâtun bt. Mustafa mülkü ve bir 
tarafı Sabiha bt. Abdullah nâm hâtun mülkü ve bir tarafı tarîk-i âm ile mahdûd 
tûlen ve arzen bi hesâb-ı terbî‘î üç yüz yetmiş dört zirâ‘ arsa-i hâliyemi mütevellî-i 
mezbûr Mustafa Çelebi’ye kırk kıt‘a esedî guruşa bi tarîki’l-istiğlâl bey‘ ve teslîm 
ol dahi vakf-ı mezkûr malıyla tarîk-i merkūm üzre iştirâ ve tesellüm ve kabûl ey-
leyip semeni olan meblağ-ı mastûr kırk guruşu mütevellî-i mezbûr Mustafa Çelebi 
yedinden tamâmen ahz ve kabz eyledikden sonra yine mütevellî-i mezbûr arsa-i 
mezkûreyi her senesi altışar esedî guruş ücret ile bana îcâr ve teslîm ben dahi ber 
vech-i muharrer istîcâr ve tesellüm ve kabûl eyledim dedikde gıbbe’t-tasdîki’ş-şer‘î 
vâki‘ hâli mevlânâ-yı mezbûr mahallinde tahrîr ba‘dehû ma‘an irsâl olunan Mu-
harrem Çelebi b. Ahmed ve Mehmed b. Mahmud nâm kimesneler ile meclis-i 
şer‘a gelip her biri alâ vukū‘ihi inhâ ve takrîr etmeleriyle mâ cerâ bi’t-taleb ketb 
olundu.
Fi’l-yevmi’s-sâbi‘ aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Efendi b. Abdullah 
el-Müezzin, Şaban Bey b. Mustafa, Mehmed Çelebi b. Abdünnebi, Sâlih Çelebi b. 
Mehmed, el-Hâc Ali b. Abdullah, Ahmed Çelebi b. Abdullah.

507 [78b-3] Havva bt. Mustafa ile Şaban b. Abdülmümin’in uygunsuz 
vaziyette bir evde yakalandıkları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de bi’l-fi‘l 
subaşı olan Musa Bey b. Mehmed ve Kolluk odabaşısı Hüseyin Beşe b. Ah-
med nâm kimesneler meclis-i şer‘-i şerîfe gelip her biri takrîr-i kelâm ve ifâde-i 
merâm edip medîne-i mezbûrede Serv[i] mahallesinde sâkine gāibe ani’l-meclis 
Havva bt. Mustafa nâm hâtun kendiye nâ-mahrem olan Şaban b. Abdülmümin 
nâm kimesne ile işbu târih-i kitâb gecesi mahalle-i mezbûrede vâki‘ sâkine ol-
duğu menzilde bir oda içinde oturup mu‘âmele-i fuhş üzre olduklarını istimâ‘ 
eylediğimiz ecilden kıbel-i şer‘den üzerlerine varılıp ba‘de’l-keşf ve’l-mu‘âyene 
vâki‘ hâl ketb ve terkīm olunmak matlûbumuzdur dediklerinde savb-ı şer‘den 
mevlânâ Mustafa Efendi b. İsmail irsâl olunup zeyl-i kitâbda muharrerü’l-esâmî 
cemâ‘at-i müslimîn ile merkūme Havva’nın mahalle-i mezbûrede sâkine ol-
duğu menzile varıp keşf ve mu‘âyene eylediklerinde fi’l-vâki‘ merkūme Havva 
kendiye nâ-mahrem olan mezbûr Şaban ile sâlifü’z-zikr oda içinde bir döşek-
de yattıklarını mu‘âyene ve müşâhede eylediklerinden sonra mezbûrân Havva 
ve Şaban’dan suâl olundukda cevâblarında birbirlerine nâ-mahrem olduklarını 
her biri tav‘an ikrâr ve i‘tirâf ettiklerinde vâki‘ hâli mevlânâ-yı mezbûr mahal-
linde tahrîr ba‘dehû ma‘an irsâl olunan Hasan b. Abdullah ve Süleyman b. Ab-
dullah ile meclis-i şer‘a gelip her biri alâ vukū‘ihi inhâ ve takrîr etmeğin mâ cerâ 
bi’t-taleb ketb olundu.
Fi’l-yevmi’l-hâmis aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. Hasan el-İmâm, Süleyman Çelebi b. Âbidin?, Re-
ceb b. Ahmed, Ahmed b. Hüseyin, Mehmed b. Eyüb, Hüseyin b. Ahmed, Ali b. 
Abdullah.

508 [79a-1] Domine bt. Dimo’nun bağını Yorgaki v. Yani’ye satması
Havâss-ı Aliyye kazâsına tâbi‘ Avasya nâm karye sâkinelerinden Domine bt. 
Dimo nâm nasrâniyye meclis[-i şer‘-i şerîfde] işbu râfi‘ü’r-rakīm Yorgaki v. Yani 
nâm zimmî muvâcehesinde ikrâr ve takrîr-i kelâm edip akd-i âtî sudûruna değin 
yedimde mülküm ve hakkım olup karye-i mezbûrede vâki‘ bir tarafı Kosta nâm 
zimmî mülkü ve bir tarafı Dimitri nâm zimmî bağı ve bir tarafı Yanaki nâm zimmî 
tarlası ve taraf-ı râbi‘i Nikola nâm zimmî tarlası ile mahdûd bir mikdâr arsa-i 
hâliyeyi müştemil bir kıt‘a mülk bağımı, cemî‘ tevâbi‘i ile mezbûr Yorgaki’ye iki 
bin iki yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve temlîk edip ol dahi minvâl-i muharrer üzre iştirâ ve temellük ve kabûl ey-
ledikden sonra semeni olan meblağ-ı mezbûr iki bin iki yüz akçeyi mezbûr Yor-
gaki yedinden bi’t-tamâm ahz ve kabz eyledim ba‘de’l-yevm zikr olunan bağda 
alâka ve medhalim yokdur mezbûr Yorgaki’nin mülk-i müşterâsı olmuşdur keyfe 
mâ yeşâ’ mutasarrıf olsun dedikde gıbbe’t-tasdîki’ş-şer‘î, mâ hüve’l-vâki‘ bi’t-taleb 
ketb olundu.
Fi’l-yevmi’s-sâdis aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi el-İmâm, Hüseyin Bey b. Hasan, Mehmed b. Eyüb, 
Mehmed b. Mahmud, Osman Beşe, Yani [v.] Hristo, Yani [v.] Yanaki, İskerlet [v.] 
Riga.

509 [79a-2] Yorgaki v. Yanaki’nin bağını Nişancı Paşa Vakfı’na istiğlâl 
yoluyla satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- kazâsına 
tâbi‘ Avasya nâm karye sükkânından Yorgaki v. Yanaki nâm zimmî meclis-i şer‘-i 
şerîfde yine medîne-i mezbûrede merhûm Nişancı Paşa vakfına bi’l-fi‘l mütevellî 
olan işbu râfi‘ü’l-kitâb Hüseyin Efendi b. Mehmed mahzarında ikrâr ve takrîr-i 
kelâm edip yedimde mülküm ve hakkım olup karye-i mezbûrede vâki‘ bir tara-
fı Kosta nâm zimmî bağı ve bir tarafı Dimitri nâm zimmî bağı ve bir tarafı Yanaki 
nâm zimmî bağı ve taraf-ı râbi‘i Nikola zimmî tarlası ile mahdûd bir mikdâr arsa-i 
hâliyeyi müştemil bir kıt‘a mülk bağımı, cemî‘ tevâbi‘i ile mütevellî-i mezbûr Hü-
seyin Efendi’ye on beş esedî guruşa bi tarîki’l-istiğlâl bey‘ ve teslîm ol dahi mâl-ı 
vakf-ı mezbûr ile tarîk-i mersûm üzre iştirâ ve tesellüm ve kabûl edip semeni olan 
meblağ-ı mersûm on beş esedî guruşu mütevellî-i mezbûr Hüseyin Efendi yedin-
den ahz ve kabz eylediğimden sonra yine mütevellî-i mezbûr târih-i kitâb şehri 
gurresinden bağ-ı mezkûru üç sene tamâmına değin beher senesi ikişer guruş ve 
bir rub‘dan altı guruş ile üç rub‘a bana îcâr ve teslîm edip ben dahi minvâl-i mu-
harrer üzre istîcâr ve tesellüm ve kabûl eyledim dedikde gıbbe’t-tasdîki’ş-şer‘î, mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Hüseyin Bey b. Receb, Mehmed b. Eyüb, Hüseyin Bey b. Hasan, 
Mehmed b. Mahmud.









510 [79a-3] Sâliha bt. Derviş’in bekâretini bozduğu gerekçesiyle davacı 
olduğu Mehmed b. İsmail ile anlaşması
Mahmiye-i İstanbul hısnı ebvâbından Eğrikapı dâhilinde Avcıbey mahallesi 
sâkinelerinden Sâliha bt. Derviş nâm kıbtiye meclis-i şer‘-i hatîr-i lâzımü’t-tevkīrde 
işbu râfi‘ü’l-kitâb Mehmed b. İsmail nâm kıbtî mahzarında bi tav‘ihâ ikrâr-ı tâm ve 
takrîr-i kelâm edip mezbûr Mehmed’in bundan [akdem] benim bekâretimi izâ[le] 
eyledin deyû da‘vâ eylediğimde ol dahi inkâr etmekle beynimizde münâza‘ât-ı 
kesîre ve muhâsamât-ı ekîde vâkı‘a olmuşdu el-hâletü hâzihî beynimize muslihûn 
tavassut edip da‘vâ-yı mezkûremden mezbûr Mehmed ile beni an inkâr yir-
mi esedî guruş üzerine inşâ-i akd-i sulh eylediklerinde ben dahi sulh-ı mezbûru 
kabûl ve bedel-i sulh olan meblağ-ı mezbûr yirmi guruşu merkūm Mehmed ye-
dinden tamâmen ahz ve kabz edip husûs-ı mezkûra müte‘allika da‘vâdan mezbûr 
Mehmed’in zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’ş-şer‘î, mâ hüve’l-vâki‘ alâ hâze’l-minvâl bi’t-taleb ketb olundu.
Fi’l-yevmi’s-sâmin aşer min Recebi’l-ferd li sene ihdâ ve tis‘în ve elf.
Şuhûdü’l-hâl: Hüseyin Ağa b. Kaya, Hüseyin b. Mehmed, Hüseyin b. Oruc çeriba-
şı, Mustafa b. Mehmed, Mustafa b. İsmail, Sefer b. Hasan, Hasan b. Derviş, Bay-
ram b. Mustafa, Sefer b. Mehmed.

511 [79a-4] Hatice bt. Abdullah’ın evini Mehmed Efendi b. İbrahim’e 
istiğlâl yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- mahallâtında 
Çavuş Kasım mahallesi sâkinelerinden Hatice bt. Abdullah nâm hâtunun sadrî 
kebîr oğlu ve tarafından husûs-ı âti’l-beyânı ikrâra vekîli olup hasm-ı câhid-i şer‘î 
mahzarında mezbûrenin zâtını ma‘rifet-i şer‘iyye ile ârifân olan Mustafa b. Meh-
med ve Ahmed Ağa b. Mahmud şehâdetleriyle şer‘an vekâleti sâbite olan Abdur-
rahman Çelebi b. Abdi nâm kimesne meclis-i şer‘-i şerîf-i enverde işbu râfi‘ü’l-
kitâb Mehmed Efendi b. İbrahim nâm kimesne mahzarında bi’l-vekâle ikrâr-ı 
tâm ve takrîr-i kelâm edip vâlidem müvekkilem merkūme Hatice silk-i mülkün-
de münselik olup mahalle-i mezbûrede vâki‘ bir tarafı Râbia Hâtun mülkü ve bir 
tarafı Züleyha Hâtun mülkü ve bir tarafı Âişe Hâtun mülkü ve bir tarafı tarîk-i 
âm ile mahdûd mülk menzilini bi cümleti’t-tevâbi‘ ve’l-levâhık mezbûr Mehmed 
Efendi’ye elli kıt‘a esedî guruşa bi tarîki’l-istiğlâl bey‘ ve teslîm ol dahi kendi ma-
lıyla tarîk-i merkūm üzre iştirâ ve tesellüm ve kabûl eyleyip semeni olan meblağ-ı 
mastûr elli guruşu mezbûr Mehmed Efendi yedinden bi’t-tamâm ve’l-kemâl ahz 
ve kabz eylediğimden sonra yine mezbûr Mehmed Efendi menzil-i mahdûd-ı 
mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan bir sene 
tamâmına değin dokuz yüz akçe ücret ile müvekkile-i mezbûreye îcâr ve teslîm 
ol dahi ber vech-i muharrer istîcâr ve tesellüm ve kabûl eyledim dedi dedikde 
gıbbe’t-tasdîki’ş-şer‘î, mâ cerâ bi’t-taleb ketb olundu.
Fi’l-yevmi’l-hâmis aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Çelebi b. Musli, Yahya Bey oğlu, Ramazan Bey b. Abdul-
lah, Ali b. Abdullah, Mehmed b. Eyüb, Hasan b. Abdullah, Mehmed b. Mahmud.

512 [79a-5] Meryem bt. Mehmed ile Osman Çelebi b. Mehmed 
Usta’nın boşanması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Evlice Baba 
mahallesi sâkinelerinden Meryem bt. Mehmed nâm hâtun tarafından hul‘ ve ibrâ-i 
âti’z-zikri ikrâra vekîl olup hasm-ı câhid-i şer‘î mahzarında mezbûrenin zâtını 
ma‘rifet-i şer‘iyye ile ârifân olan Ömer Efendi b. Ahmed ve Abdi Beşe b. Mehmed 
nâm kimesneler şehâdetleriyle şer‘an vekâleti sâbite olan İbrahim Çelebi b. Musta-
fa meclis-i şer‘-i şerîfde işbu râfi‘ü’l-kitâb Osman Çelebi b. Mehmed Usta nâm ki-
mesnenin li ebeveyn er karındaşı ve tarafından ikrâr-ı âti’z-zikri tasdîke vekîl olup 
şâhidân-ı mezbûrân şehâdetleri ile şer‘an vekâleti sâbite olan Ali Çavuş b. Mehmed 
Usta mahzarında bi’l-vekâle ikrâr-ı tâm ve takrîr-i kelâm edip müvekkil-i merkūm 
Osman Çelebi müvekkilem merkūmenin zevci olmağla beynlerinde hüsn-i 
zindegâneleri olmamağın müvekkilem mezbûre Meryem müvekkil-i merkūm Os-
man Çelebi zimmetinde mütekarrir ve ma‘kūdun-aleyh olan iki [bin] beş yüz akçe 
mehr-i müeccel hakkımın bin akçesini müvekkil-i mezbûr Osman Çelebi yedin-
den ahz ve kabz edip bâkī bin beş yüz akçesinden fâriğa olup ve nafaka-i iddet 
ve me’ûnet-i süknâsı dahi kendi üzerine olmak üzre müvekkil-i mezbûr Osman 
Çelebi ile muhâla‘a-i sahîha-i şer‘iyye ile [muhâla‘a] eyleyip [79b] ol dahi hul‘-ı 
mezbûru ba‘de’l-kabûl hukūk-ı zevciyyete ve gayra müte‘allika da‘vâdan her biri 
âharın zimmetini ibrâ-i âm ile ve kātı‘ü’n-nizâ‘la ibrâ ve iskāt eyledik dedi dedikde 
gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Abdullah Halîfe b. Abdullah, Mustafa Efendi b. Mehmed el-İmâm, 
Mehmed b. Abdullah, Mustafa Çelebi b. Mehmed, Nasuh Çelebi, Mehmed Çelebi 
b. Mahmud, Ali b. Abdullah, Hüseyin b. Ali.

513 [79b-1] Mustafa b. Abdülgani’nin Ali Ağa b. Ömer’e küfredip kölesi 
Yusuf ’u başından yaraladığı
Husûs-ı âti’l-beyânın mahallinde ketb ve tahrîri iltimâs olunmağın savb-ı 
şer‘den mevlânâ Mustafa Efendi b. İsmail irsâl olunup ol dahi Havâss-ı Aliyye 
kazâsı a‘mâlinden Terkos nâhiyesine tâbi‘ Kadı Yakublu nâm karyede sâkin Ali 
Ağa b. Ömer’in çiftlik ta‘bîr olunur menziline varıp zeyl-i kitâbda muharrerü’l-
esâmî müslimîn huzûrunda akd-i meclis-i şer‘-i şerîf eyledikde işbu râfi‘ü’l-kitâb 
mezbûr Ali Ağa meclis-i ma‘kūd-ı mezkûrda yine karye-i mezbûrede vâki‘ diğer 
Ali Ağa nâm kimesnenin çiftliği kethüdâsı olan Mustafa b. Abdülganî mahzarın-
da üzerine da‘vâ ve takrîr-i kelâm edip mezbûr Mustafa târih-i kitâbdan dört gün 
mukaddem bi gayri hakkın işbu hâzır bi’l-meclis Yusuf b. Abdullah nâm abd-i 
memlûkümün değnek ile başını urup mecrûh eyledikden sonra benim dahi ana-
ma ve avratıma cimâ‘ lafzı ile şetm eylemişdir suâl olunup mûceb-i şer‘iyyesi icrâ 
olunmak matlûbumdur dedikde gıbbe’s-suâl mezbûr Mustafa cevâbında fi’l-vâki‘ 
târih-i mezbûrda minvâl-i muharrer üzre mezbûr Ali Ağa’nın abd-i memlûkü 
olan mezbûr Yusuf ’un değnek ile başına darb ve mecrûh edip ve mezbûr Ali 
Ağa’nın dahi anasına ve avratına cimâ‘ lafzı ile şetm eyledim deyû bi tav‘ihî ikrâr 
ve i‘tirâf eyledikden sonra mezbûr Ali Ağa merkūm Mustafa’nın nefsine ve hîn-i 
mütâlebede meclis-i şer‘a ihzârına kefîl taleb ettikde mezbûr Mustafa’ya ahâlî-i 
karye-i merkūmeden ve âhardan kimesne kefîl bulunmamağın vâki‘ hâli mevlânâ-
yı mezbûr mahallinde tahrîr ba‘dehû ma‘an irsâl olunan çukadâr Hüseyin Beşe b. 
Receb ve Muhzır Hüseyin b. Abdullah ile meclis-i şer‘a gelip her biri alâ vukū‘ihi 
inhâ ve takr[îr] etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Halîfe b. Davud el-İmâm, Receb Bey b. Hasan, Ramazan 
b. Durmuş, Ömer b. Rıdvan, Musli Bey b. ( ) el-Cündî, Hüseyin b. Hüseyin, Hü-
seyin b. Mehmed.

514 [79b-2] Mehmed Çelebi b. Ali’nin kiraya verdiği odalarını Receb 
b. Mehmed ile Ali b. Mustafa’ya satması
Medîne-i Hazret-i Ebî Eyyûb el-Ensârî –radiye anhu [Rabbühü’]l-Bârî- ma hal-
lâ tın dan Takyecibaşı mahallesi sükkânından Mehmed Çelebi b. Ali nâm kimes-
ne meclis-i şer‘-i hatîr-i lâzımü’t-tevkīrde işbu râfi‘ü’l-kitâb Receb b. Mehmed ve 
Ali b. Mustafa nâm kimesneler mahzarlarında bi’t-tav‘i’s-sâf ikrâr-ı tâm ve takrîr-i 
kelâm edip akd-i âti’z-zikr sudûruna değin silk-i mülk-i sahîhimde münselik olup 
mahalle-i mezbûrede vâki‘ bir tarafı Derviş Çelebi mülkü ve bir tarafı Mehmed 
Ağa mülkü ve bir tarafı Hatice Hâtun mülkü ve bir tarafı tarîk-i âm ile mahdûd 
on dört bâb mülk müte’ehhilîn odalarımı cemî‘ tevâbi‘ ve levâhıkı ve kâffe-i hukūk 
ve merâfıkı ile mezbûrân Receb ve Ali’ye ale’l-iştirâki’s-seviy altmış sekiz bin fıddî 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm ve temlîk edip anlar dahi minvâl-i muharrer üzre iştirâ ve tesellüm 
ve kabûl ve temellük eylediklerinden sonra semeni olan meblağ-ı mezkûr altmış 
sekiz bin akçeyi mezbûrân Receb ve Ali yedlerinden bi’t-tamâm ve’l-kemâl ahz 
ve kabz eyledim ba‘de’l-yevm sâlifü’l-beyân on dört bâb odalarda vechen mine’l-
vücûhi’ş-şer‘iyye alâka ve medhalim kalmadı mezbûrân Receb ve Ali’nin mülk-i 
müşterâları olmuşdur keyfe mâ yeşâ’ ve haysü mâ yahtârân mutasarrıf olsunlar 
dedikde gıbbe’t-tasdîki’ş-şer‘î, mâ vaka‘a alâ hâze’l-minvâl bi’l-ibtigā ketb olundu.
Fi’l-yevmi’t-tâsi‘ aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Receb Efendi b. Yusuf el-İmâm, Mehmed Çelebi b. Abdülaziz el-
Müezzin, Mustafa Halîfe b. Musa, Ahmed Çelebi b. Ali, Osman Çelebi b. Ah-
med, Mehmed b. İbrahim, Yusuf Dede b. Ali, Ahmed Çelebi b. Emrullah, es-
Seyyid Mustafa b. Halil, Usta Mehmed b. ( ), Mustafa b. Yahya, Şaban Beşe b. Ali, 
Abdülkādir b. Hasan.

515 [79b-3] Evlice Baba Mescidi tamir keşfi muhasebesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm Evlice Baba vakfına bi’l-fi‘l mütevellî olan işbu râfi‘ü’l-kitâb Mustafa Çe-
lebi b. Mehmed nâm kimesne meclis-i şer‘-i şerîfde bi’t-tevliyye takrîr-i kelâm ve 
ta‘bîr ani’l-merâm edip merhûm-ı mezbûr Evlice Baba’nın medîne-i mezbûrede 
vâki‘ mescid-i şerîfinin sakfı ve ba‘zı mevâzi‘i mürûr-ı eyyâm ile harâb olup 
ta‘mîr ve termîme eşedd-i ihtiyâc ile muhtâc olmağın bundan akdem izn-i şer‘le 
mescid-i mezkûrun sakfını ve ba‘zı mevâzi‘ini mâl-ı vakf-ı mezbûr ile ta‘mîr ve 
termîm etmiş idim hâlâ kıbel-i şer‘-i hatîrden üzerine varılıp harc ve sarf eyledi-
ğim meblağın mertebe-i tahammülü ba‘de’l-keşf ve’l-mesâha tahmîn-i sahîh ile 
tahmîn ve takdîm olunmak murâdımdır dedikde savb-ı şer‘-i münîrden mevlânâ 
Mehmed Efendi b. Nasuh irsâl olunup ol dahi Hâssa mi‘mârlarından Üstâd Ali 
Bâşe b. Abdullah ve sâir sukūf [80a] ve ebniye ahvâline vukūfu olup zeyl-i kitâbda 
muharrerü’l-esâmî olan bî-garaz cemâ‘at-i müslimîn ile mescid-i mezkûra varıp 
akd-i meclis-i şer‘-i mübîn eyledikde mi‘mâr-ı mezbûr mescid-i mezbûrun sak-
fını mesâha eyledikde tûlen on buçuk zirâ‘ ve arzen dokuz zirâ‘ bi hesâb-ı terbî‘î 
doksan dört buçuk zirâ‘ cedîd çam tahtası tav‘anın beher zirâ‘ı yirmi beşer akçe-
den iki bin üç [yüz] altmış üç akçe ve yine tûlen on zirâ‘ ve arzen yedi buçuk zirâ‘ 
bi hesâb-ı mezkûr yetmiş beş zirâ‘ mahlût sakf meremmâtının beher zirâ‘ı yirmi-
şer akçeden bin beş yüz akçe ve yine tûlen ve arzen bi hesâb-ı mezbûr yirmi yedi 
buçuk zirâ‘ cedîd mahfil tahta döşemesinin beher zirâ‘ı otuzar akçeden sekiz yüz 
yirmi beş akçe ve on ikişer tahta billur dört aded camın beher tânesi yüz otuzar ak-
çeden beş yüz yirmi akçe ve dörder zirâ‘ üç aded koltuk trabzanı yüz ellişer akçe-
den dört yüz elli akçe ve yine sâde kanadlı iki dolap ile bir pencerenin beher tânesi 
yüzer akçeden üç yüz akçe ve yine tûlen ve kadden bi hesâb-ı mezbûr yirmi bir 
zirâ‘ kaplama tahta perdenin beher zirâ‘ı on beşer akçeden üç yüz on beş akçe ve 
mahfil altında beş aded dişbudak direği yirmişer akçeden yüz akçe ve yirmi zirâ‘ 
sıva meremmâtının beher zirâ‘ı onar akçeden iki yüz akçe ve mescid-i mezkûr na-
kışı için ber vech-i tahmîn bin yedi yüz akçe ki cem‘an sekiz bin iki yüz yetmiş üç 
akçeye bâliğ oldukda mi‘mâr-ı mezkûr ve sâir müslimîn-i mezkûrîn zikr olunan 
imâret ve meremmet meblağ-ı mezbûr ile ancak olur bundan noksan ile olmaz 
deyû icmâ‘ ve ittifâk ettiklerinde vâki‘ hâli mevlânâ-yı mezbûr mahallinde ketb 
ve tahrîr ba‘dehû ma‘an irsâl olunan Muharrem Çelebi b. Ahmed ve Mehmed b. 
Mahmud ile meclis-i şer‘a gelip her biri alâ vukū‘ihi inhâ ve takrîr etmeleriyle mâ 
vaka‘a bi’t-taleb ketb olundu.
Fi’l-yevmi’s-sâdis aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Halîfe b. Abdullah 
el-Müezzin, Şaban Bey b. Hasan, el-Hâc Ahmed b. Oruc, Ahmed Çelebi b. Mah-
mud, Mehmed b. Ahmed, Mehmed Çelebi b. Abdünnebi.

516 [80a-1, Arapça] Havva bt. Mahmud’un muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan Otakçıbaşı mahallesinde 
sâkine olan Havva bt. Mahmud nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâmil-i hâze’l-kitâb Osman b. Mus-
tafa nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği 
râyicü’l-vakt bin akçe mehr-i müecceli beynlerinde ma‘lûm ve mu‘ayyen olan id-
det nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yapdı zevce-i mezbûre bu sûretle yeni bir nikâh yapılmadan ve me-
hir ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî ve’l-ışrîn min şehri Recebi’l-ferd sene ihdâ 
ve tis‘în ve elf.
Şuhûdü’l-hâl: Mehmed Çelebi b. Mustafa, Mehmed Çelebi b. ( ), Hasan b. Abdul-
lah, Mehmed b. Eyüb

517 [80a-2] Fâtıma bt. Hasan ile Mustafa Çelebi b. Ali’nin boşanması
Medîne-i Hazret-i Ebî Eyyûb el-Ensârî kazâsına tâbi‘ kasaba-i Hasköy’de Sütlü-
ce mahallesi sâkinelerinden Fâtıma bt. Hasan nâm hâtun tarafından hul‘ ve ibrâ-i 
âti’z-zikri ikrâra vekîl olup hasm-ı câhid-i şer‘î mahzarında mezbûrenin zâtını 
ma‘rifet-i şer‘iyye ile ârifân olan Mehmed b. Mustafa ve Ahmed b. Mehmed nâm 
kimesneler şehâdetleriyle şer‘an vekâleti sâbite olan Mehmed Bey b. Receb meclis-i 









şer‘-i şerîfde işbu râfi‘ü’l-kitâb Mustafa Çelebi b. Ali mahzarında bi’l-vekâle ikrâr-ı 
tâm edip mezbûr Mustafa Çelebi müvekkilem mezbûre Fâtıma’nın zevci olmağla 
beynlerinde hüsn-i zindegâneleri olmamağın mezbûr Mustafa Çelebi zimmetinde 
mütekarrir ve ma‘kūdun-aleyh olan bin beş yüz akçe mehr-i müeccel hakkından 
fâriğa olup ve nafaka-i iddet-i mu‘ayyene ve me’ûnet-i süknâsı dahi kendi üzerine 
olmak üzre mezbûr Mustafa Çelebi ile muhâla‘a-i sahîha-i şer‘iyye ile muhâla‘a ey-
leyip ol dahi hul‘-ı mezbûru ba‘de’l-kabûl hukūk-ı zevciyyete ve gayra müte‘allika 
da‘vâdan her biri âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyle-
di dedi dedikde gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mustafa b. Sinan, Mustafa Çelebi b. Ahmed, Hasan b. Bayram, Meh-
med b. Eyüb.

518 [80a-3] Receb Odabaşı b. Yunus’un kölesi Hasan b. Abdullah’ı 
âzat etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kasımpaşa mahallesi sükkânından Receb Odabaşı b. Yunus meclis-i şer‘-i 
hatîr-i lâzımü’t-tevkīrde kendiye rıkkını mu‘terif olup uzun boylu, gök elâ gözlü, 
çatık kaşlı, sarı bıyıklı, sol kaşı üzerinde beni olan işbu râfi‘ü’l-kitâb Rûsiyyetü’l-
asl Hasan b. Abdullah nâm abd-i memlûkü mahzarında tav‘an ikrâr-ı tâm ve 
takrîr-i kelâm edip abd-i memlûküm olan mevsûf-ı mezbûr Hasan’ı cemî‘ malım-
dan ifrâz edip hasbeten lillâhi’l-ganiyyi’l-hallâk ve taleben fi’l-mevâ‘îdi’l-vârideti 
li tahlîsi’n-nüfûs ani’l-istirkāk i‘tâk ve tahrîr ve zümre-i ahrâr-ı asliyyeye ilhâk ve 
idrâc eyledim ba‘de’l-yevm mevsûf-ı mezkûr sâir asliyyîn gibi hür olup üzerinde 
hakk-ı velâdan gayrı hakkım kalmadı dedikde mâ cerâ alâ hâze’l-minvâl gıbbe’t-
taleb ketb olundu.
Fi’l-yevmi’l-hâdî ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Şükür Beşe b. Kasım, Ramazan b. Mustafa, Ahmed Beşe b. Yunus, 
Hüseyin Çelebi b. Abdullah, Mehmed b. Eyüb, Hasan b. Abdullah, Yusuf b. Abdul-
lah, Mehmed b. Mahmud, Hüseyin Beşe b. ( ) Çukadâr.

519 [80a-4] Âişe bt. Hacı Halil’in ev ve dükkânlarını Hadım Ali Ağa 
Vakfı’na istiğlâl yoluyla satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Kasım-
paşa mahallesi sâkinelerinden Âişe bt. el-Hâc Halil nâm hâtun tarafından husûs-ı 
âti’l-beyânı ikrâra vekîli olup hasm-ı câhid-i şer‘î mahzarında mezbûrenin zâtını 
ma‘rifet-i şer‘iyye ile ârifân olan Mustafa Çelebi b. Ömer ve İbrahim b. Mehmed 
nâm kimesneler şehâdetleriyle şer‘an vekâleti sâbite olan fahrü’l-müderrisîn Sâlih 
Efendi b. Mehmed meclis-i şer‘de medîne-i mezbûrede vâki‘ merkūm Hadım 
[80b] Ali Ağa vakfı’na bi’l-fi‘l mütevellî olan işbu râfi‘ü’l-kitâb İbrahim Efendi b. 
Hasan mahzarında bi’l-vekâle ikrâr ve takrîr-i kelâm edip müvekkilem mezbûre 
Âişe Hâtun silk-i mülkünde münselik olup mahalle-i mezbûrede vâki‘ bir tarafı Ta-
vukçu Yusuf mülkü ve bir tarafı tarîk-i âm ve iki tarafı Sâliha ve Afîfe Hâtun mülk-
leri ile mahdûd mülk menzilini cemî‘ tevâbi‘i ile ve yine mahalle-i mezbûrede vâki‘ 
bir tarafı kapıcı Mustafa mülkü ve iki tarafı yine mezbûretân Sâliha ve Afîfe Hâtun 
mülkleri ve bir tarafı tarîk-i âm ile mahdûd bir bâb berber dükkânı ve bir hayyât 
ve bir papuççu dükkânlarını dahi cemî‘ tevâbi‘i ile mütevellî-i mezbûr İbrahim 
Efendi’ye kırk esedî guruşa bi safkatin vâhidetin bi tarîki’l-istiğlâl bey‘ ve teslîm 
ol dahi mâl-ı vakf-ı mezbûr ile tarîk-i merkūm üzre iştirâ ve tesellüm ve kabûl ey-
leyip semeni olan meblağ-ı mezbûr kırk esedî guruşu mütevellî-i mezbûr İbra-
him Efendi yedinden bi’t-tamâm ahz ve kabz eylediğimden sonra yine mütevellî-i 
mezbûr menzil-i mahdûd-ı mezkûru ve sâlifü’z-zikr dükkânları ba‘de’t-tahliyyeti’ş-
şer‘iyye ve’t-tekābuzi’l-mer‘î târih-i kitâbdan bir sene tamâmına değin dört esedî 
guruş ücret ile müvekkile-i mezbûreye îcâr ve teslîm ol dahi ber vech-i muhar-
rer istîcâr ve tesellüm ve kabûl eyledim dedi dedikde gıbbe’t-tasdîki’ş-şer‘î vekîl-i 
mezbûr Sâlih Efendi ve müvekkile-i mezbûrenin babası el-Hâc Halil Çelebi b. Ali 
mütevellî-i mezbûr mahzarında her biri takrîr-i kelâm edip menzil-i mezbûrun 
derkine ve ücret-i merkūmeye emr ve kabûlü hâviye kefâlet-i sahîha-i şer‘iyye ile 
kefîl olduk dediklerinde mâ vaka‘a bi’t-taleb ketb olundu.
Fi’l-yevmi’l-ışrîn min Recebi’l-ferd li sene ihdâ ve tis‘în ve elf.
Şuhûdü’l-hâl: Seyyid Abdurrahman Çelebi, Mehmed Çelebi b. Veli, Nasuh Efendi 
[b.] Abdüsselâm, Mehmed b. Eyüb, Mehmed b. Mahmud.

520 [80b-1] Tanaş v. Dimo’nun bağ ve tarlalarını Niko v. Yorgi’ye satması
Vilâyet-i Rumeli’nde Gerbeniş kazâsına tâbi‘ Miriş nâm karye ahâlîsinden Tanaş 
v. Dimo nâm zimmî meclis-i şer‘-i şerîfde işbu râfi‘ü’r-rakīm Niko v. Yorgi nâm 
zimmî muvâcehesinde ikrâr ve takrîr-i kelâm edip akd-i âti’z-zikrin sudûruna de-
ğin yedimde mülküm ve hakkım olup karye-i mezbûrede vâki‘ bir tarafı Anastaş 
nâm zimmî mülkü ve bir tarafı Tanaş nâm zimmî mülkü ve bir tarafı Niko nâm 
zimmî mülkü ve bir tarafı Dimo Laka nâm zimmî mülkü ile mahdûd tahmînen 
yarım dönüm bir kıt‘a mülk bağımı cemî‘ tevâbi‘i ile mezbûr Niko’ya dört yüz fıddî 
râyic fi’l-vakt akçeye tarafeynden îcâb ve kabûl[ü] hâvî bey‘-i bâtt-ı sahîh-i şer‘î ile 
bey‘ ve temlîk edip ol dahi minvâl-i muharrer üzre iştirâ ve temellük ve kabûl eyle-
dikden sonra yine karye-i mezbûre sınırı dâhilinde vâki‘ taht-ı tasarrufumda olup 
her birinin hudûdu beynimizde ma‘lûm altı kıt‘a tarlalarımın dahi hakk-ı tasarruf-
larını sâhib-i arz ma‘rifetiyle mezbûr Niko’ya sekiz yüz akçe bedel mukābelesinde 
tefvîz bi’l-ferâğ edip ol dahi tefevvuz ve kabûl eyledikden sonra semen-i mezbûr 
ile bedel-i merkūm cem‘an bin iki yüz akçeyi mezbûr Niko yedinden bi’t-tamâm 
ahz ve kabz eyledim ba‘de’l-yevm zikr olunan bağda alâka ve medhalim yokdur, 
mezbûr Niko’nun mülk-i müşterâsı olmuşdur ve arâzi-i merkūm dâhil-i taht-ı ta-
sarruf olmuşdur keyfe mâ yeşâ’ mahallinde zabt ve tasarrufa mezbûr Niko’yu taslît 
eyledim dedikde gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin b. 
Ali, Danyal [v.] Niko, Niko [v.] Makri, Dimo [v.] Niyo.

521 [80b-2] Ölen Hristo v. Dimo’nun Âsım Ahmed Çelebi Vakfı’ndan 
aldığı borç karşılığı rehin gösterdiği dükkân ve bağın satılıp 
borcun ödendiği
Havâss-ı Aliyye kazâsına tâbi‘ Avasya nâm karye sükkânından iken bundan ak-
dem mürd olan Hristo v. Dimo nâm hâlikin verâseti sulbiye kebîre kızı Raliha 
nâm nasrâniyyeye münhasıra olduğu lede’ş-şer‘i’l-mutahhar zâhir ve müte‘ayyin 
oldukdan sonra merkūme Raliha tarafından husûs-ı âti’l-beyânı ikrâra vekîl 
olup hasm-ı câhid-i şer‘î mahzarında Todori v. Panayot ve Dimitri v. Palaş nâm 
zimmîler şehâdetleriyle şer‘an vekâleti sâbite olan Nikola v. Dimo nâm zimmî 
meclis-i şer‘-i hatîr-i lâzımü’t-tevkīrde merhûm Âsım Ahmed Çelebi vakfı’na bi’l-
fi‘l mütevellî olan bâ‘isü hâze’l-kitâb Mehmed Çelebi b. Mustafa nâm kimesne 
mahzarında bi’l-vekâle ikrâr-ı tâm ve takrîr-i kelâm edip müvekkile-i mezbûrenin 
mûrisi ve babası hâlik-i mezbûr vakf-ı mezkûra yirmi beş esedî guruş deyni 
olup mukābelesinde karye-i mezkûrede vâki‘ etrâf-ı erba‘ası Kurt ve Hristo nâm 
zimmîler mülkleri ve tarîk-i âm ile mahdûd dört kepenk bir kıt‘a mülk dükkânı 
ile yine karye-i mezbûrede vâki‘ iki tarafı Deveci tarlası ve iki tarafı Yorgaki ve 
Dimitri nâm zimmîler tarlalarıyla mahdûd ve mümtâz tahmînen üç dönüm bir 
kıt‘a mülk bağı mütevellî-i merkūm yedinde bi tarîki’l-istiğlâl rehn-i makbûz olup 
lâkin hâlik-i mezbûr kable’l-edâ mürd olmağla zikr olunan dükkân ve bağdan 
gayrı ism-i mâl ıtlâk olunur terekesi kalmamağla meblağ-ı mezbûr yirmi beş esedî 
guruş ile sâlifü’z-zikr dükkân ve bağı müvekkile-i merkūme Raliha mütevellî-i 
mezbûr Mehmed Çelebi’ye bey‘-i kat‘î ile bey‘ ve teslîm ol dahi vakf için iştirâ 
ve tesellüm ve kabûl eyledikden sonra semeni olan meblağ-ı mezkûr otuz buçuk 
esedî guruşu hâlik-i merkūmun deyni olan meblağ-ı merkūm otuz buçuk guru-
şa takās edip ol dahi mukāssa ve kabûl eyledi ba‘de’l-yevm zikr olunan dükkân ve 
bağda vechen mine’l-vücûh alâka ve medhalim yokdur, mütevellî-i mezbûr vakf-ı 
merkūmdan olmak üzre mutasarrıf olsun dedi dedikde gıbbe’t-tasdîki’ş-şer‘î, mâ 
cerâ bi’t-taleb ketb olundu.
Fi’l-yevmi’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Çelebi b. Veli, es-Seyyid Mustafa b. Sefer, İbrahim Efendi 
b. Hasan, el-Hâc Abdullah b. Mustafa.

522 [80b-3, Arapça] Âişe bt. Ahmed’in muhâlaa yoluyla boşandığı
Medîne-i mahmiye-i Kostantıniyye’de vâki‘ dâhil-i bâb-ı Balat’da sâkine olan Âişe 
bt. Ahmed nâm hâtun meclis-i şer‘-i şerîf ve mahfil-i dîn-i münîfde -el-masûn 
ani’t-tağyîr ve’t-tahrîf- hâmil-i hâze’l-kitâb Durmuş b. Ahmed nâm zevci ile 
muhâla‘a yapdı. Zevc-i mezbûr da nikâhında ta‘ahhüd ettiği râyicü’l-vakt bin üç 
yüz akçe mehr-i müecceli beynlerinde ma‘lûm ve mu‘ayyen olan iddet nafakası ve 
me’ûnet-i süknâsı zevcesi üzerine olmak üzre zevce-i merkūme ile muhâla‘a yap-
dı. Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘ 
de‘âvî, mütâlebât, eymân ve muhâsamâtdan umûmen, zevciyyetle alâkalı da‘vâdan 
husûsen yek diğerinin zimmetini ibrâ-i âm ile husûmet ve nizâ‘ı bertaraf edecek 
şekilde ibrâ etti.
Cerâ zâlike ve hurrire fi’l-yevmi’s-sâlis ve’l-ışrîn min şehri Recebi’l-ferd sene ihdâ 
ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin 
b. Ali

523 [81a-1] Vildan bt. Abdullah’ın evini Mehmed Çelebi b. Ali’ye satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Takyeci-
başı mahallesi sâkinelerinden Vildan bt. Abdullah nâm hâtun tarafından bey‘-i 
âti’l-beyânı ikrâra vekîli olup mezbûrenin zâtını ma‘rifet-i şer‘iyye ile ârifân olan 
Mehmed Bey b. el-Hâc Hasan ve Ali Bey b. Hüseyin nâm kimesneler şehâdetleriyle 
şer‘an vekâleti sâbite olan Yusuf Bey b. Mehmed nâm kimesne meclis-i şer‘-i şerîfde 
işbu bâ‘isü’l-kitâb Mehmed Çelebi b. Ali mahzarında bi’l-vekâle ikrâr ve takrîr-i 
kelâm edip müvekkile-i mezbûre Vildan Hâtun akd-i âti’z-zikrin sudûruna değin 
silk-i mülk-i sahîhinde münselik olup mahalle-i mezbûrede vâki‘ iki tarafı Kürd 
Hasan mülkü ve bir tarafı mekābir-i müslimîn ve bir tarafı tarîk-i âm ile mahdûd 
iki bâb tahtânî odaları ve havlu ve bir mikdâr bahçe ve kenîf ve bi’r-i mâyı müşte-
mil mülk menzilini cemî‘ tevâbi‘i ile mezbûr Mehmed Çelebi’ye yüz kırk bir esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
ol dahi vech-i muharrer üzre iştirâ ve tesellüm ve kabûl eyledikden sonra semeni 
olan meblağ-ı mezbûr yüz kırk bir esedî guruşu mezbûr Mehmed Çelebi yedinden 
tamâmen ahz ve kabz eyledim ba‘de’l-yevm menzil-i mahdûd-ı mezkûrda alâka ve 
medhalim yokdur, mezbûr Mehmed Çelebi’nin mülk-i müşterâsı olmuşdur key-
fe mâ yeşâ’ mutasarrıf olsun dedi dedikde gıbbe’t-tasdîki’ş-şer‘î, mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Receb Efendi el-İmâm, Sadık Mehmed Çelebi b. Mehmed, Receb 
b. Osman, Ahmed Efendi b. Osman, Receb Halîfe b. Abdullah, Mehmed Çelebi b. 
Abdülaziz, İbrahim b. Abdullah.

524 [81a-2] Rabia Hatun bt. Mehmed’in câriyesi Tevekkül 
bt. Abdullah’ı âzat etmesi
Vilâyet-i Rumeli’nde medîne-i Siroz sâkinelerinden olup hâlâ medîne-i Hazret-i 
Ebî Eyyûb el-Ensârî kazâsına tâbi‘ kasaba-i Hasköy’de Sütlüce mahallesinde 
müsâferet vechi üzre mütemekkine fahrü’l-muhadderât Râbia Hâtun bt. Mehmed 
tarafından husûs-ı âti’l-beyânı ikrâra vekîl olup zât-ı mezbûreyi ma‘rifet-i şer‘iyye 
ile ârifân olan İbrahim Bey b. İsmail ve Mehmed b. Ahmed nâm kimesneler 
şehâdetleriyle şer‘an vekâleti sâbite olan Ali Bey b. Mustafa meclis-i şer‘-i şerîfde 
bi’l-vekâle ikrâr ve takrîr-i kelâm edip müvekkilem mezbûre Râbia Hâtun kendiye 
rıkkını mu‘terife olup orta boylu açık kaşlı sarı elâ gözlü Rûsiyyetü’l-asl bâ‘isetü’l-
kitâb Tevekkül bt. Abdullah nâm câriye-i memlûkesini cemî‘ malından ifrâz edip 
hasbeten lillâhi’l-ganiyyi’l-hallâk i‘tâk ve tahrîr ve zümre-i harâir-i asliyyâta idrâc 
ve ilhâk eyleyip min ba‘d sâir asliyyât gibi hürre olup üzerinde hakk-ı velâdan gay-
rı hakkım kalmadı dedi dedikde mâ cerâ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Zülfikār Ağa b. Abdullah, Mustafa b. ( ), Halil Bey, Murtaza Bey b. 
Hasan, Şâhin b. Abdullah.

525 [81a-3] Rabia Hatun bt. Mehmed’in câriyesi Kaygüniş’i âzat etmesi
Vilâyet-i Rumeli’nde medîne-i Siroz sâkinelerinden olup hâlâ medîne-i Hazret-i 
Ebî Eyyûb el-Ensârî kazâsına tâbi‘ kasaba-i Hasköy’de Sütlüce mahallesinde 
müsâferet vechi üzre mütemekkine fahrü’l-muhadderât Râbia Hâtun bt. Meh-
med tarafından husûs-ı âti’l-beyânı ikrâra vekîl olup zât-ı mezbûreyi ma‘rifet-i 
şer‘iyye ile ârifân olan İbrahim Bey b. İsmail ve Mehmed b. Ahmed nâm kimes-
neler şehâdetleriyle şer‘an vekâleti sâbite olan Ali Bey b. Mustafa meclis-i şer‘-i 
şerîfde bi’l-vekâle ikrâr ve takrîr-i kelâm edip müvekkilem mezbûre Râbia Hâtun 
kendiye rıkkını mu‘terife olup orta boylu açık kaşlı sarı elâ gözlü Rûsiyyetü’l-asl 
bâ‘isetü’l-kitâb Kaygüniş bt. Abdullah nâm câriye-i memlûkesini cemî‘ malın-
dan ifrâz edip hasbeten lillâhi’l-ganiyyi’l-hallâk i‘tâk ve tahrîr ve zümre-i harâir-i 
asliyyâta idrâc ve ilhâk eyleyip min ba‘d sâir harâir-i asliyyât gibi olup üzerinde 
hakk-ı velâdan gayrı hakkım kalmadı dedi dedikde mâ cerâ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Receb li sene ihdâ ve tis‘în ve elf.
Şuhûdü’l-hâl: Zülfikār Ağa b. Abdullah, Mustafa Çelebi b. ( ) Çukadâr, Halil Bey b. 
( ), Murtaza Bey b. Hasan, Şâhin b. Abdullah, Mehmed b. Eyüb.

526 [81a-4] Cebeci köyü yakınlarında bir kişiyi yaralayıp diğerini 
katledenlerin çobanlar olduğu ve Cebeci köyü ahalisinin bir 
ilgisinin bulunmadığı
Havâss-ı Aliyye kazâsına tâbi‘ Cebe[ci] nâm karye ahâlîsinden bâ‘isü’l-vesîka Ah-
med Çelebi b. Mustafa ve Hızır Beşe b. Abdullah ve Foti v. Dimo ve Polihroni 
v. Argiri ve Hristo v. Kini ve Apostol v. Hristo ve Yorgo v. Manol nâm zimmîler 
[meclis-i] şer‘-i şerîfe gelip her biri takrîr-i kelâm ve ifâde-i merâm edip hamal 
tâifesinden işbu hâzır bi’l-meclis Mardiros v. Kemel nâm Ermeni zimmî ile Ra-
mazan nâm kimesne târih-i kitâbdan bir gün mukaddem dağdan odun kat‘ ve 
her biri (.…) edip gelirken karye-i mezbûre ile Küçükköy demekle ma‘rûfe kar-
ye beyninde Dokuzbaba nâm mevzi‘e geldikde (….) ile önlerine çıkıp tarîk-i âm 
üzerinde gece ile merkūm Mardiros’u nacak ve sopa ta‘bîr olunur değnek ile 
darb ve mecrûh edip ve mezbûr Ramazan’ı dahi nacak ve sopa ile katl eyleyip 
bârgirlerini (.…) [81b] mersûm Mardiros’un eser-i cerhine ba‘de’n-nazar vâki‘ 
hâl merkūm Mardiros ile maktûl-i mezbûrun sulbî kebîr oğlu hâzır bi’l-meclis 
İbrahim’den suâl olunup takrîr ve tahrîr olundukdan sonra merkūm Ramazan’ın 
dahi kıbel-i şer‘den üzerine varılıp eser-i cerhi keşf ve mu‘âyene ve müşâhede 
olunmak matlûbumuzdur dediklerinde mersûm Mardiros’un eser-i cerhine na-
zar olundukda başında ve sağ kolunda ve sol kolunda nacak ve sopa yara ve be-
resi olduğu mu‘âyene ve müşâhede olundukdan sonra gıbbe’s-suâl merkūm Mar-
diros cevâbında fi’l-hakīka hâl-i kaziyye ahâlî-i karye-i mezbûrenin bâlâda bast 
ve tafsîl ettikleri minvâl üzre olmuşdur dem ve diyetime müte‘allika zikr olunan 
Cebeci karyesi ahâlîsinden da‘vâ ve nizâ‘ım yokdur deyû tav‘an ikrâr ve i‘tirâf et-
tikden sonra maktûl-i mezbûrun sulbî kebîr oğlu mezbûr İbrahim dahi babam 
merkūm Ramazan minvâl-i muharrer üzre zikr olunan çobanlar katl etti babam 
mezbûrun dem ve diyetine müte‘allika sâlifü’z-zikr Cebeci karye ahâlîsiyle kat‘â 
da‘vâ ve nizâ‘ım yokdur deyû bi tav‘ihî ikrâr ve i‘tirâf eyledikden sonra cânib-i 
şer‘den mevlânâ Mehmed Efendi b. Nasuh irsâl olunup ol dahi zeyl-i kitâbda 
muharrerü’l-esâmî müslimîn ile mevzi‘-i mezkûrda maktûl-i mezbûrun üzerine 
varıp keşf ve nazar olundukda fi’l-hakīka sağ kulağı tarafından nacak yarası ve sol 
kolunda sopa yarası olduğunu mu‘âyene ve müşâhede eylediklerinden sonra vâki‘ 
hâli mevlânâ-yı mezbûr mahallinde tahrîr ba‘dehû ma‘an irsâl olunan çukadâr 
Hüseyin Beşe b. Receb ve Yusuf b. Abdullah ile mahallinde [ketb ve meclis-i] şer‘a 
gelip her biri alâ vukū‘ihi inhâ ve takrîr etmeğin mâ cerâ bi’t-taleb ketb olundu.
Fi’l-yevmi’s-sânî ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Fahrü’l-kuzât Ali Efendi b. Abdülmümin, Fahrü’l-müderrisîn Mus-
tafa Efendi b. Abdülaziz Efendi, Mustafa Bey b. Osman, Veli Çelebi b. ( ), Hasan 
Beşe b. Receb, Hasan Beşe b. Odabaşı, sâir huddâm-ı mahkeme.

527 [81b-1] Ahmed Çelebi b. Mehmed’in İvaz’ın kölesi olduğu 
iddiasının reddi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ-
tın dan el-Hâc Hüsrev mahallesi sâkinlerinden işbu orta boylu, açık kaşlı, sarışın 
Boğdaniyyü’l-asl bâ‘isü’l-kitâb İvaz b. Abdullah meclis-i şer‘-i şerîfde medîne-i 
mezbûrede hazret-i müşârün-ileyh evkāfına bi’l-fi‘l mütevellî olup medîne-i 
mezbûrede vâki‘ beytülmâl-i âmme ve hâssa kabzına memûr olan fahrü’l-akrân 
Yusuf Ağa tarafından husûs-ı âti’l-beyâna vekîl-i mü[se]cceli olan Ahmed Çelebi 
b. Mehmed mahzarında üzerine da‘vâ ve takrîr-i kelâm edip mahalle-i mezbûre 
sükkânından olup gāib ani’l-meclis es-Seyyid Hasan Bey’in ben abd-i memlûkü 
olup lâkin mezbûr es-Seyyid Hasan Bey bundan akdem beni yetmiş esedî gu-
ruşa kitâbete kat‘ edip ben dahi kabûl eyledikden sonra bedel-i kitâbetim olan 
yetmiş guruşu işbu hâzıre bi’l-meclis Sâliha bt. İsmail nâm hâtuna zimmetinde 
cihet-i karz-ı şer‘îden yetmiş esedî guruş deyni olmağla yetmiş esedî guruşu bana 
mezbûre Sâliha’ya sen [edâ] eyledikden sonra malımdan âzâd ol deyû emr edip 
ben dahi meblağ-ı mezbûrun mukaddemâ kırk guruşunu mezbûre Sâliha Hâtun’a 
emrine binâen edâ ve teslîm edip bâkī kalan otuz guruşu def ‘a edâya iktidârım ol-
mamağla merkūme Sâliha Hâtun mukaddemâ her otuz gün tamâmında kendiye 
birer esedî guruş vermek üzre taksît eyleyip ben dahi taksît-i mezbûru kabûl et-
miş idim hâlâ ben meblağ-ı mezbûr otuz guruşu dahi mezbûre Sâliha Hâtun’a edâ 
ettikden sonra hür olurken vekîl-i mezbûr Ahmed Çelebi bana rık olmak üzre 
vaz‘-ı yed murâd eder suâl olunup sebîlim tahliyye olunmak matlûbumdur dedik-
de gıbbe’s-suâl ve akībe’l-inkâr müdde‘î-i mezbûrdan da‘vâsına mutâbıka beyyine 
taleb olundukda udûl-i ahrâr-ı ricâlden olup yine mahalle-i mezbûr sükkânından 
Kasım b. Ahmed ve Hüseyin Bey b. Nasuh ve Halil Beşe b. Mehmed nâm kimesne-
ler li ecli’ş-şehâde makām-ı kazâya hâzırûn olup istişhâd olunduklarında fi’l-vâki‘ 
müdde‘î-i mezbûr İvaz gāib-i mezbûr es-Seyyid Hasan Bey’in abd-i memlûkü ol-
mağla bundan akdem bizim huzûrumuzda minvâl-i muharrer üzre yetmiş esedî 
guruşa kitâbete kat‘ edip ol dahi kabûl eyledikden sonra bedel-i kitâbeti olan 
meblağ-ı mezkûru mezbûr es-Seyyid Hasan Bey cihet-i mezbûreden merkūme 
Sâliha Hâtun’a olan yetmiş esedî guruş deynini edâ eyledikden sonra malımdan 
âzâd ol deyû emr edip müdde‘î-i mezbûr İvaz dahi meblağ-ı mezbûrun kırk gu-
ruşunu mezbûre Sâliha’ya edâ edip bâkī kalan otuz guruşu dahi merkūme Sâliha 
minvâl-i muharrer üzre taksît eyledi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylelediklerinde gıbbe’t-ta‘dîl 
ve’t-tezkiyye şehâdetleri makbûle olmağın mûcebiyle müdde‘î-i mezbûr İvaz’a 
vekîl-i merkūm Ahmed Çelebi bî-vech ta‘arruzdan men‘ birle mâ vaka‘a bi’t-taleb 
ketb olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Ahmed Çelebi b. Mustafa, İsmail b. Resul, Süleyman b. Mehmed, 
Mehmed b. Eyüb.

528 [81b-2] Dimo v. Nikola’nın Duka v. Dimo’yu yaraladığının tespiti
Havâss-ı Aliyye kazâsına tâbi‘ Küçükköy demekle ma‘rûfe karye ahâlîsinden işbu 
râfi‘ü’r-rakīm Duka v. Dimo nâm zimmî meclis-i şer‘-i şerîfde çoban tâifesinden 
Dimo v. Nikola nâm zimmî muvâcehesinde üzerine da‘vâ ve takrîr-i kelâm edip 
mezbûr Dimo târih-i kitâbdan sekiz gün mukaddem karye-i mezbûrede vâki‘ 
mülk bağımda kendi hâlimde dururken mezbûr Dimo gelip bi gayri hakkın be-
nim değnek ile sağ elimin baş parmağıma urup mecrûh eylemişdir suâl olunup 
mûceb-i şer‘îsi icrâ olunmak murâdımdır dedikde gıbbe’s-suâl merkūm Dimo 
cevâbında minvâl-i muharrer üzre târih-i mezkûrda müdde‘î-i mersûm Duka’nın 
baş parmağına değnek ile darb edip mecrûh eyledim deyû tav‘an ikrâr ve i‘tirâf et-
meğin mûcebiyle ba‘de’l-hükm, mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Recebi’l-mürecceb li sene ihdâ ve tis‘în ve elf.
Şuhûdü’l-hâl: (….), Mehmed b. Eyüb, Mehmed b. Mahmud, Ali b. Abdullah.

529 [82a-1] Mehmed Çelebi b. Abdi ile annesi Saime’nin ortak oldukları 
ev ve odalarını Mehmed Çelebi b. Yusuf ’a satmaları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Fethi Çelebi mahallesi sükkânından Mehmed Çelebi b. Abdi ile vâlidesi Sai-
me bt. Abdullah meclis-i şer‘-i hatîr-i lâzımü’t-tevkīrde işbu râfi‘ü’l-kitâb Mehmed 
Çelebi b. Yusuf nâm kimesne mahzarında her biri tav‘an ikrâr-ı tâm ve takrîr-i 
kelâm edip akd-i âti’z-zikrin sudûruna değin ber vech-i iştirâk silk-i mülkümüzde 
münselik olup mahalle-i mezbûrede vâki‘ iki tarafdan Afîfe Hâtun tasarrufunda 
olan yorgancı dükkânı ve bir tarafdan İbrahim Çelebi tasarrufunda olan vakıf 
menzil ve bir tarafdan tarîk-i hâs ile mahdûd üç bâb fevkānî odaları ve tahta-pûşu 
ve müşterek bi’r-i mâyı ve bir mikdâr havluyu müştemil mülk menzil ile yine bir 
tarafı mezbûre Afîfe Hâtun tasarrufunda olan dükkân ve bir tarafı mezbûr İb-
rahim Çelebi tasarrufunda olan vakıf menzil ve iki tarafı tarîk-i hâs ile mahdûd 
fevkānî odaları mezbûr Mehmed Çelebi’ye bi safkatin vâhidetin yüz seksen kıt‘a 
esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ol dahi minvâl-i muharrer üzre iştirâ ve tesellüm ve kabûl eyledikden son-
ra semeni olan meblağ-ı mezkûr yüz seksen guruşu mezbûr Mehmed Çelebi ye-
dinden tamâmen ahz ve kabz eyledim ba‘de’l-yevm zikr olunan menzil ve odada 
vechen mine’l-vücûh alâka ve medhalimiz yokdur, mezbûr Mehmed Çelebi’nin 
mülk-i müşterâsı olmuşdur keyfe mâ yeşâ’ ve yahtâr mutasarrıf olsun dediklerin-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed Efendi b. İbrahim el-İmâm, Ahmed Çelebi b. Receb el-
Müezzin, İbrahim Beşe Taşçı, el-Hâc Mehmed b. ( ), kovacı İbrahim b. ( ), suyolcu 
Musli Beşe, attâr Hasan Çelebi, Kahveci Hasan Dede, Mustafa Beşe taşçı, el-Hâc 
Himmet Beşe.

530 [82a-2] İbrahim Çelebi b. Mahmud’un Hasan Çelebi b. Mustafa’nın 
evinin üstüne rızayla oda yapması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Düğmecibaşı mahallesi sükkânından bâ‘isü hâze’l-kitâb İbrahim Çele-
bi b. Mahmud nâm kimesne meclis-i şer‘-i şerîfde takrîr-i kelâm ve ta‘bîr ani’l-
merâm edip mahalle-i mezbûrede vâki‘ lede’l-ahâlî ma‘lûmü’l-hudûd mülk men-
zilimden câr-ı mülâsıkım olup ammizâdem olan hâzır bi’l-meclis Hasan Çelebi b. 
Mustafa’nın mülk menzilinin hânesi üstüne kendi rızâsıyla bir mikdâr binâ ihdâs 
etmişimdir hâlâ kıbel-i şer‘den üzerine [varılıp] ba‘de’l-mu‘âyene ve’l-mesâha 
mezbûr Hasan Çelebi’nin takrîri tahrîr olunmak matlûbumdur dedikde savb-ı 
şer‘-i hatîrden mevlânâ Mehmed Efendi b. Nasuh irsâl olunup ol dahi Hâssa 
mi‘mârlarından Üstâd Mehmed Halîfe b. Sefer ve sâir zeyl-i kitâbda muharrerü’l-
esâmî olup sukūf ve ebniye ahvâline vukūfu olan bî-garaz cemâ‘at-i müslimîn ile 
mezbûr İbrahim Çelebi’nin menziline varıp mu‘âyene olundukdan sonra mi‘mâr-ı 
mezbûr merkūm İbrahim Çelebi’nin ihdâs ettiği binâyı mesâha eyledikde tûlen 
ve arzen bi hesâb-ı terbî‘î yedi zirâ‘ binâ mezbûr Hasan Çelebi’nin menzili üstüne 
tecâvüz ettiği müşâhede ve mu‘âyene olundukdan sonra gıbbe’s-suâl mezbûr Ha-
san Çelebi cevâbında fi’l-vâki‘ mezbûr İbrahim Çelebi’nin benim menzilim üstü-
ne ihdâs eylediği yedi zirâ‘ binâ-yı mezkûru benim kendi rızâm ile ihdâs etmişdir 
ve muhdes olan binâya muttasıl odasının altında olan kerpiç …? duvar beynimiz-
de müşâ‘ ve müşterekdir deyû tav‘an ikrâr etmeğin vâki‘ hâli mevlânâ-yı mezbûr 
mahallinde tahrîr ba‘dehû ma‘an irsâl olunan çukadâr Hüseyin Beşe b. Receb ve 
Mehmed b. Eyüb ile meclis-i şer‘a gelip alâ vukū‘ihi inhâ ve takrîr etmeleri ile mâ 
cerâ bi’t-taleb ketb olundu.
Fi’l-yevmi’s-sâlis ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mustafa Çelebi b. Şaban, Mahmud b. Mehmed, Musa Beşe b. Abdul-
lah, Hasan b. Abdullah, İsmail b. Mustafa, Halil b. Ömer, Hasan b. Eyüb, Hüseyin 
Beşe b. Receb, Mehmed b. Eyüb.

531 [82a-3] Mahmud Bey b. İsmail’in evlerini Hasan Çelebi 
b. Mustafa’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Düğmecibaşı mahallesi sükkânından Mahmud Bey b. İsmail nâm kimesne 
meclis-i şer‘-i hatîr-i lâzımü’t-tevkīrde li ebeveyn er karındaşı oğlu işbu râfi‘ü’l-
kitâb Hasan Çelebi b. Mustafa nâm kimesne mahzarında tav‘an ikrâr-ı tâm ve 
takrîr-i kelâm edip akd-i âti’z-zikrin sudûruna değin silk-i mülkümde münselik 
olup mahalle-i mezbûrede vâki‘ bir tarafı mezbûr Hasan mülkü ve bir tarafı oğ-
lum İbrahim Çelebi mülkü ve bir tarafı benim âhar mülküm ve bir tarafı tarîk-i 
âm ile mahdûd bir bâb fevkānî ve bir tahtânî odaları ve bir sofa ve zât-ı eşcâr-ı 
müsmire ve gayr-ı müsmireyi müştemil mülk menzilimi cemî‘ tevâbi‘ ve levâhıkı 
ile mezbûr Hasan Çelebi’ye, yine mahalle-i mezbûrede vâki‘ bir tarafdan menzil-i 
mezkûr ve bir tarafdan navluncu Mustafa mülkü ve bir tarafdan mezbûr İbrahim 
mülkü ve bir tarafdan tarîk-i âm ile mahdûd bir bâb fevkānî ve bir bâb tahtânî 
odaları ve bir sofa ve zât-ı eşcâr-ı müsmire ve gayr-ı müsmireyi müştemil mülk 
menzilimi cemî‘ tevâbi‘ ve levâhıkı ile mezbûr Hasan Çelebi’ye, yine mahalle-i 
mezbûrede vâki‘ bir tarafdan menzil-i mezkûr ve bir tarafdan Navluncu Mustafa 
mülkü ve bir tarafdan mezbûr İbrahim mülkü [ile mahdûd] bir bâb fevkānî ve bir 
bâb tahtânî odaları ve bir sofa ve matbah ve zât-ı eşcâr-ı müsmire ve gayr-ı müs-
mireyi müştemil mülk menzil ile üç [bin] fıddî râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i 
muharrer üzre [82b] iştirâ ve tesellüm ve kabûl eyledikden sonra semeni [olan] 
meblağ-ı mezkûr üç bin akçe ile menzil-i mahdûd-ı mezkûr[u] [mezbûr] Hasan 
Çelebi yedinden ahz ve kabz eyledim ba‘de’l-yevm benim mülküm olan menzil-i 
mahdûd-ı mezkûr mezbûr Hasan Çelebi’nin mülk-i müşterâsı olmuşdur keyfe mâ 
yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î, mâ hüve’l-vâki‘ bi’t-
taleb ketb olundu.
Fi’l-yevmi’s-sâmin ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Fahrü’l-müderrisîn Mehmed Efendi b. Mahmud, Hüseyin Beşe b. 
Receb, Hüseyin Çelebi b. Ali, Mehmed b. Eyüb, Mehmed b. Mahmud, Hasan b. 
Abdullah.

532 [82b-1] Veli Baba Mescidi Vakfı’na ait evi mütevelli Mehmed 
Efendi’nin zaptına Ümmühani bt. Abdullah’ın engel olmaması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ 
merhûm Veli Baba mescid-i şerîfinin imâmı olup süknâsı mescid-i mezkûrda 
imâm olanlara meşrûta zikr-i âtî vakf menzilin mütevellîsi olan işbu râfi‘ü’l-
kitâb Mehmed Efendi b. Ahmed nâm kimesne meclis-i şer‘-i hatîr-i lâzımü’t-
tevkīrde Ümmühâni bt. Abdullah nâm hâtun mahzarında üzerine da‘vâ ve 
takrîr-i kelâm edip mahalle-i mezbûrede vâki‘ bir tarafdan merhûm mezbûr Veli 
Baba vakfı’na ve bir tarafdan kasab Kara Mehmed mülkü ve iki tarafdan tarîk-i 
âm ile mahdûd üç bâb fevkānî odayı ve kileri ve fırın ve kenîfi ve altında olan 
mahzenini ve bir bâb tahtânî küçük odayı ve bi’r-i mâyı ve muhavvata [ve] zât-ı 
eşcâr-ı müsmire ve gayr-ı müsmireyi müştemil mülk menzili Kara Yusuf nâm 
sâhibü’l-hayr vakf-ı sahîh ve lâzım ile vakf ve haps edip süknâsını mahalle-i 
mezbûrede vâki‘ merhûm-ı mezbûrun mescid-i şerîfinde imâm olanlara şart ve 
ta‘yîn edip lâkin menzil-i mezkûr mürûr-ı eyyâm ile harâb ve kābil-i [süknâ] ol-
mamağın merkūme Ümmühâni’nin zevci olup bundan akdem vefât eden Hasan 
Çelebi b. Murad hâl-i hayâtında mütevellîsinden ücret-i müeccele-i ma‘lûme ile 
istîcâr ve icâre-i mu‘accelesi mahsûb olmak üzre izn-i mütevellî ve ma‘rifet-i şer‘ 
ile binâ ihdâs edip mutasarrıf iken fevt oldukda menzil-i mahdûd-ı mezkûr sul-
biye kebîre kızı Hatice ile sulbî oğlu Mustafa’ya intikāl-i âdî ile intikāl ettikden 
sonra mezbûr Mustafa dahi bilâ-veled vefât edip menzil-i mezkûrda olan nısf 
hissesi mahlûl olmağla tevliyyetim hasebiyle müteveffâ-yı mezbûr Mustafa’nın 
nısf hisse-i mezbûruna vakf için zabtıma merkūme Ümmühâni mâni‘ olur suâl 
olunup takrîri ve tahrîr müteveffâ-yı mezbûr Mustafa’nın hisse-i mezkûresini 
bana zabt için kıbel-i şer‘den izin taleb ederim dedikde gıbbe’s-suâl mezbûre 
Ümmühâni fi’l-hakīka hâl-i kaziyye mütevellî-i mezbûrun bâlâda bast ve tafsîl 
ettiği minvâl üzre olmuşdur deyû bi tav‘ihâ ikrâr ve i‘tirâf etmeğin alâ mûcebi 
ikrârihâ menzil-i mezkûrun nısf hisse-i mezbûresini zabta mütevellî-i merkūma 
cânib-i şer‘-i münîrden izin birle mâ cerâ alâ hâze’l-minvâl gıbbe’t-taleb ketb 
olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Abdullah Halîfe b. Abdullah el-Müezzin, Abdi Beşe b. Mehmed, 
Mustafa Çelebi b. Mehmed, el-Hâc Ahmed b. Oruc, İbrahim Çelebi b. Mustafa, 
Osman b. Mehmed.









533 [82b-2] Ali Çelebi b. Siyâmi’nin evini kız kardeşinin torunu Âişe’ye 
istiğlâl yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sükkânından Ali Çelebi b. Siyâmi nâm kimesne meclis-i 
şer‘-i hatîr-i lâzımü’t-tevkīrde li ebeveyn kız karındaşı kızının kızı Âişe nâm 
hâtunun tesviye-i emrine min kıbeli’ş-şer‘ mansûb vasîsi olan işbu râfi‘ü’l-kitâb 
Mehmed Çelebi b. Veli nâm kimesne mahzarında tav‘an ikrâr-ı tâm ve takrîr-i 
kelâm edip silk-i mülkümde münselik olup mahalle-i mezbûrede vâki‘ bir tarafı 
Mehmed Ağa b. Abdullah mülkü ve bir tarafı Resul Beşe nâm kimesne mülkü ve 
bir tarafı ba‘zan Hatice bt. Abdullah mülkü ve ba‘zan mekābir-i müslimîn ve bir 
tarafı tarîk-i âm ile mahdûd mülk menzilimi cemî‘ tevâbi‘ ve levâhıkı ile vasiyy-i 
mezbûr Mehmed Çelebi’ye yüz esedî guruşa bi tarîki’l-istiğlâl bey‘ ve teslîm edip 
ol dahi sagīre-i merkūme malıyla tarîk-i mersûm üzre iştirâ ve tesellüm ve kabûl 
eyleyip semeni olan meblağ-ı mezkûr yüz guruşu vasiyy-i mezbûr Mehmed Çe-
lebi yedinden tamâmen ahz ve kabz eylediğimden sonra yine menzil-i mahdûd-ı 
mezkûru vasiyy-i mezbûr ba‘de’t-tahliyyeti’ş-şer‘iyye ve’t-tekābuzi’l-mer‘î târih-i 
kitâbdan bir sene tamâmına değin on esedî guruş ücret ile bana îcâr ve teslîm ben 
dahi ber vech-i muharrer istîcâr ve tesellüm ve kabûl eyledim dedikde gıbbe’t-
tasdîki’ş-şer‘î, mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Derviş Mehmed Çelebi ve Ahmed Çelebi evlâd-ı Hüseyin Dede ve 
Mustafa Çelebi, Mustafa Çelebi b. Mehmed, Mehmed Efendi b. Yusuf el-İmâm, 
Ali b. Abdullah, Mehmed b. Mahmud, Hüseyin Efendi b. Ali el-Mukayyid, Süley-
man Çelebi b. ( ).

534 [82b-3] Zoyi bt. Panayot’un çiftlik evini ve tarlalarının tasarruf 
hakkını Aleksandra v. İşon’a satması
Husûs-ı âti’l-beyânın mahallinde tahrîri için bi’l-iltimâs savb-ı şer‘den mevlânâ 
Mustafa Efendi b. İsmail irsâl olunup ol dahi zeyl-i kitâbda muharrerü’l-esâmî 
müslimîn ile Havâss-ı Aliyye kazâsına tâbi‘ kasaba-i Hasköy’de Kiremitçi Ahmed 
Çelebi mahallesinde sâkin Mehmed Efendi’nin menziline varıp akd-i meclis-i şer‘-i 
şerîf eyledikde mahmiye-i İstanbul hısnı ebvâbından Balatkapısı hâricinde Kara-
baş mahallesi sâkinelerinden Zoyi bt. Panayot nâm nasrâniyye meclis-i ma‘kūd-ı 
mezkûrda işbu râfi‘ü’r-rakīm Aleksandra v. İşon nâm zimmî muvâcehesinde bi 
tav‘ihâ ikrâr-ı tâm ve takrîr-i kelâm edip akd-i âti’z-zikrin sudûruna değin silk-i 
mülkümde münselik emlâkimden yine Havâss-ı mezbûra tâbi‘ Terkos nâhiyesi 
müzâfâtından Ayazma nâm karyede vâki‘ bir tarafı Yani nâm zimmî mülkü ve üç 
tarafı tarîk-i âm ile mahdûd iki bâb fevkānî ve iki bâb tahtânî odaları ve fırını müş-
temil çiftlik ta‘bîr olunur mülk menzil ile yine karye-i mezbûrede vâki‘ bir tara-
fı karye-i mezbûr ahâlîsi bostanı ve bir tarafı İstati nâm zimmî mülkü ve bir tarafı 
çiftlik-i âti’z-zikre mülhak çayır ve bir tarafı tarîk-i âm ile mahdûd bir bâb fevkānî 
ve iki bâb tahtânî odaları ve samanlık ve iki anbar ve bir dönüm bağ ve bostan-
ları ve fırın ve zât-ı eşcâr-ı müsmire ve gayr-ı müsmire bahçeyi müştemil çiftlik 
ta‘bîr olunur mülk menzilimi dahi cemî‘ tevâbi‘ ve levâhıkı ve kâffe-i menâfi‘ ve 
merâfıkı ile lede’l-ahâlî ma‘lûmü’l-hudûd altı kıt‘a çayırlarımı ve menzil-i sânîde 
mevcûd üç çift kara sığır öküzü ve bir kara sığır ineği ma‘a buzağı ve bir su sığı-
rı ineği ve buzağı ve yirmi tavuk ve üç Hind tavuğu ve altı kaz ve kırk keyl hınta 
ve kırk keyl alef ve yedi keyl hınta ve bir cebe ve beş kovan ve üç tırpan ve iki bal-
ta ve bir kebîr saban demiri ve iki sagīr saban demiri ve iki sahan ve üç tencere ve 
bir bakraç ve iki araba ve iki semer ve üç saban demiri ve iki demir [83a] çekiç 
ve bir el değirmeni ve bir bıçak ve üç fıçı ve bir tekne-i kebîr ve bir tekne-i sagīr 
ve bir kebe ve bir ağaç sandık ve bir tâbe ma‘a demir kapağı bi safkatin vâhidetin 
mezbûr Aleksandra’ya yüz yirmi bin fıddî râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi minvâl-i muhar-
rer üzre iştirâ ve tesellüm ve kabz eyledikden sonra yine tefvîz-i âtî sudûruna de-
ğin zabt ve taht-ı tasarrufumda olup karye-i mezbûre sınırı dâhilinde mevâzi‘-i 
[ma‘lûmede] vâki‘ her birinin hudûdu beynimizde ma‘lûm tahmînen dört keyl to-
hum istî‘âb eder on sekiz kıt‘a tarlalarımın hakk-ı tasarruflarını bi izni’l-mütevellî 
mezbûr Aleksandra’ya yirmi bin akçe bedel mukābelesinde tefvîz bi’l-ferâğ edip 
ol dahi tefevvuz ve kabûl eyledikden sonra semen-i mezbûr ile bedel-i merkūm 
cem‘an yüz kırk bin akçeyi mezbûr Aleksandra yedinden bi’t-tamâm ve’l-kemâl 
ahz ve kabz eyledim ba‘de’l-yevm emlâk-i mezbûrede vechen mine’l-vücûh alâka 
ve medhalim yokdur, mesfûr Aleksandra mülk-i müşterâsı ve arâzi-i merkūme 
dâhil-i taht-ı tasarrufu olmuşdur keyfe mâ yeşâ’ mutasarrıf olsun dedikde gıbbe’t-
tasdîki’ş-şer‘î vâki‘ hâli mevlânâ-yı mezbûr mahallinde tahrîr ba‘dehû ma‘an irsâl 
olunan Muharrem Çelebi b. Ahmed ve Yusuf b. Abdullah ile meclis-i şer‘a gelip 
her biri alâ vukū‘ihi inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: (...) Çelebi b. (....), Mehmed Çelebi b. Mustafa, Muharrem Çelebi b. 
Ahmed, Yusuf b. Abdullah, Ali b. Abdullah, Yorgi [v.] Dimitri, Aslan [v.] Baron, 
Yako [v.] Mosi, Panayot Kethüdâ.

535 [83a-1] Pertev Paşa su yolu keşif ve muayenesi
Su hüccetidir.
Pertev Paşa Suyu.
İstanbul’da Vefâ meydanı kurbunda Molla Hüsrev mahallesi sâkinlerinden olup 
merhûm ve mağfûrun-leh Pertev Paşa evlâdı olan işbu râfi‘ü’l-kitâb Mahmud Bey 
ve Süleyman Bey ve Ali Bey evlâd-ı Mehmed nâm kimesneler meclis-i şer‘-i şerîfde 
her biri takrîr-i kelâm ve ta‘bîr ani’l-merâm edip ceddimiz merhûm-ı mezbûr Per-
tev Paşa hazretleri hâl-i hayâtında mahalle-i mezbûrede [vâki‘] saraylarına cârî ol-
mak üzre medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de 
Bıçakçı Ferhad mahallesinde vâki‘ Mevkūfâtî demekle ma‘rûf Mehmed Efendi nâm 
kimesnenin bahçesinde âbâr-ı müteferrika hafr ettirip [taht]e’l-arzdan lağımlar ve 
kanavât ile cem‘ ve tahsîl eylediği suyun yolu mürûr-ı eyyâm ile harâb olup (.…) ve 
mikdârı ma‘lûm olmadığı ecilden bi’l-fi‘l su nâzırı olan Mehmed Ağa ma‘rifetiyle 
sâlifü’z-zikr su keşf ve vezn eyle deyû yedimizde olan fermân-ı şerîf mûcebince 
kıbel-i şer‘den üzerine varılıp ba‘de’l-keşf ve’l-mu‘âyene tahmîn-i sahîh ile tahmîn 
ve mu‘tâd-ı kadîm üzre vezn ve ayâr ve ketb ve terkīm olunmak matlûbumdur deyû 
yedlerinde olan fermân-ı âlîyi ibrâz ve feth-i kırâat olundukda mazmûn-ı münîf-i 
mezbûrûnun takrîr-i meşrûhlarına mutâbık bulunmağın savb-ı şer‘-i hatîrden 
mevlânâ Mustafa Efendi b. İsmail irsâl olunup ol dahi Hâssa Su yolcularından İs-
mail Beşe b. Abdullah, Mustafa Çelebi b. Veli ve sâir zeyl-i kitâbda muharrerü’l-
esâmî müslimîn ile zikr olunan bahçeye varıp (…) erbâbı beyninde vezn ve ayâr ve 
tahmîn-i sahîh ile ale’l-vechi’l-mu‘tâd vezn ve tahmîn olundukda kâmil (…) masu-
ra ve bir çuvaldız su cârî olduğunu mu‘âyene ve müşâhede eylediklerini mevlânâ-yı 
mezbûr mahallinde tahrîr ba‘dehû ma‘an irsâl olunan çukadâr Hüseyin Beşe b. Re-
ceb ve Mehmed b. Mahmud ile meclis-i şer‘a gelip her biri alâ vukū‘ihi inhâ ve 
takrîr etmeğin mâ cerâ bi’t-taleb ketb olundu.
Fi’l-yevmi’l-hâdî ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Abdullah Halîfe b. Hızır, Mehmed Çelebi b. Muharrem, Mustafa b. 
Mehmed, Sinan b. Hüseyin, Mehmed Çelebi b. Halil.

536 [83a-2, Arapça] Ümmühan bt. Ali’nin muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan Emânî Çelebi mahallesin-
de sâkine olan Ümmühân bt. Ali nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâmil-i hâze’l-kitâb Abdullah b. el-Hâc 
Sinan nâm zevci ile muhâla‘a yapdı zevc-i mezbûr da nikâhında ta‘ahhüd ettiği 
râyicü’l-vakt iki bin akçe mehr-i müecceli beynlerinde ma‘lûm ve mu‘ayyen olan 
iddet nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yapdı. Zevce-i mezbûre bu sûretle yeni bir nikâh yapılmadan ve me-
hir ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’t-tâsi‘ ve’l-ışrîn min şehri Recebi’l-ferd sene ihdâ 
ve tis‘în ve elf.
Şuhûdü’l-hâl: El-Hâc Mehmed Efendi, Ali Efendi, İsmail b. Siyavuş, İbrahim b. 
Abdullah, Mehmed b. Mahmud, Ali b. Abdullah

537 [83a-3] Belkıs bt. Abdullah’ın hayattayken câriyesi Gülbûy 
bt. Abdullah’ı âzat etmiş olduğu
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sâkinelerinden iken bundan akdem fevt olan Belkıs bt. Abdul-
lah nâm müteveffânın verâseti bi tarîki’l-usûbeti’n-nesebiyye Mahmud Bey ve 
Abdülbâkī Bey ibney el-merhûmü’l-merkūmü’l-mebrûr Ahmed Paşa’ya münha-
sıra olduğu lede’ş-şer‘i’l-mutahhar zâhir ve müte‘ayyin oldukdan sonra mûmâ-
ileyhimâ Mahmud Bey ve Abdülbâkī taraflarından husûs-ı âti’l-beyâna vekîl olup 
hasm-ı câhid-i şer‘î mahzarında İbrahim Bey b. Mehmed ve Mustafa Bey b. Hüse-
yin nâm kimesneler şehâdetleriyle şer‘an vekâleti sâbite olan Ahmed Ağa b. Hüse-
yin meclis-i şer‘-i şerîfde orta boylu, açık kaşlı, elâ gözlü Rûsiyyetü’l-asl bâ‘isetü’l-
kitâb Gülbûy bt. Abdullah mahzarında bi’l-vekâle üzerine da‘vâ ve takrîr-i kelâm 
edip mevsûfe-i merkūme Gülbûy müteveffâ-yı mezbûrenin hayâtında [83b] 
mülkü olup ba‘de vefâtihâ müvekkilân-ı müşârün-ileyhimâ Mahmud Bey ve 
Abdülbâkī Bey[’e] isâbet ve intikāl etmiş iken hâlâ merkūme Gülbûy’a vekâletim 
hasebiyle rıkkıyyet üzre vaz‘-ı yed murâd eylediğimde mersûme Gülbûy inkıyâd 
etmeyip ta‘allül ve inâd eyler suâl olunup rıkkıyyet üzre itâ‘ate mezbûre Gülbûy’a 
tenbîh olunmak matlûbumdur dedikde gıbbe’s-suâl merkūme Gülbûy cevâbında 
fi’l-hakīka müteveffât-ı merkūmenin ber vech-i muharrer ben mülkü olup lâkin 
hâl-i hayât ve kemâl-i akl-i sıhhatinde târih-i kitâbdan bir buçuk sene mukaddem 
beni cemî‘ malından ifrâz ve i‘tâk ve tahrîr edip zümre-i harâir-i asliyyâta idrâc ve 
ilhâk eyledi deyicek isre’l-istintâk ve akībe’l-inkâr ve gıbbe talebi’l-beyyine udûl-i 
ricâl-i ahrârdan olup mahalle-i mezbûre sükkânından Abdullah Bey b. Yusuf ve 
Mahmud Bey b. Hamza ve Şaban Bey b. Abdülmümin nâm kimesneler li ecli’ş-
şehâde makām-ı kazâya hâzırûn olup istişhâd olunduklarında fi’l-vâki‘ mevsûfe-i 
merkūme müteveffât-ı mezbûrenin câriye-i memlûkesi olup minvâl-i muharrer 
üzre târih-i kitâbdan bir buçuk sene mukaddem müteveffât-ı mezbûre Belkıs hâl-i 
hayât ve kemâl-i akl ve sıhhatinde bizim huzûrumuzda merkūme Gülbûy’u cemî‘ 
malından ifrâz ve i‘tâk ve tahrîr edip zümre-i harâir-i asliyyâta idrâc ve ilhâk ey-
ledi biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle ol-
mağın mûcebiyle mezbûre Gülbûy’un ıtkına ba‘de’l-hükm vekîl-i mezbûr bî-vech 
mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Abdi Çavuş b. Rüstem, İsmail Çelebi b. Ahmed, Mehmed Efendi b. 
Yusuf el-Müezzin, el-Hâc Himmet b. Yusuf, Mehmed Beşe b. Bâli.

538 [83b-1] Ramazan Bey b. Mustafa’nın Fâtıma bt. Osman’daki alacağını 
taksitlendirmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Baba Haydar mahallesi sükkânından işbu râfi‘ü’l-kitâb Ramazan Bey b. Mus-
tafa nâm kimesne meclis-i şer‘-i hatîr-i lâzımü’t-tevkīrde Fâtıma bt. Osman nâm 
hâtun mahzarında takrîr-i kelâm ve ta‘bîr ani’l-merâm edip mezbûre Fâtıma Hâtun 
zimmetinde cihet-i karz-ı şer‘îden on sekiz esedî guruş hakkım olup meblağ-ı 
mezkûru merkūme Fâtıma Hâtun def ‘aten edâya iktidârı olmamağla târih-i 
kitâbdan her otuz gün tamâmında bana üçer esedî guruş verip altı ay tamâmına 
değin haklaşmak üzre taksît eylediğimde ol dahi taksît-i mezkûru kabûl eyledi 
suâl olunup takrîr tahrîr olunmak matlûbumdur dedikde gıbbe’s-suâl merkūme 
Fâtıma Hâtun cevâbında fi’l-hakīka mezbûr Ramazan Bey’e cihet-i merkūmeden 
meblağ-ı mezkûr zimmetimde lâzımü’l-edâ deynim olmağla merkūm Ramazan 
Bey meblağ-ı mezbûr on sekiz esedî guruşu ber vech-i muharrer taksît eyledi deyû 
bi tav‘ihâ ikrâr ve i‘tirâf eyledikden sonra mahalle-i mezbûre sâkinelerinden Nes-
lihan bt. Mustafa nâm hâtun merkūm Ramazan Bey mahzarında bi tav‘ihâ ikrâr 
ve takrîr-i kelâm edip mersûme Fâtıma’nın nefsine ve hîn-i mütâlebede meclis-i 
şer‘a ihzârına emr ve kabûlü hâviye kefâlet-i sahîha-i şer‘iyye ile kefîl oldum de-
dikde gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fî gurreti Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Hüseyin Efendi b. Ali, Muhyiddin 
Mehmed Efendi el-Kadı, Hüseyin b. Receb.

539 [83b-2] Mehmed b. Veli’nin evini Ramazan Çelebi 
b. Mustafa’ya satması
Havâss-ı Aliyye kazâsına tâbi‘ Terkos nâhiyesi müzâfâtından Pirinççi nâm kar-
ye sükkânından Mehmed b. Veli nâm kimesne meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Ramazan Çelebi b. Mustafa nâm kimesne mahzarında 
bi tav‘ihî ikrâr-ı tâm ve takrîr-i kelâm edip akd-i âti’z-zikrin sudûruna değin silk-i 
mülkümde münselik olup karye-i mezbûrede vâki‘ bir tarafdan Yalama Mustafa 
mülkü ve bir tarafdan bâzirgân el-Hâc Musli mülkü ve bir tarafdan tarîk-i âm ile 
mahdûd üç bâb tahtânî odaları ve ahırı ve fırını ve bi’r-i mâyı ve bahçeyi müşte-
mil mülk menzilimi bi cümleti’t-tevâbi‘ ve’l-levâhık mezbûr Ramazan Çelebi’ye 
beş bin beş yüz fıddî râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm edip ol dahi ber vech-i muharrer iştirâ ve 
tesellüm ve kabûl eyledikden sonra semeni olan meblağ-ı mezkûr beş bin beş 
yüz akçeyi merkūm Ramazan Çelebi yedinden tamâmen ahz ve kabz eyledim 
ba‘de’l-yevm menzil-i mezkûrda vechen mine’l-vücûh alâka ve medhalim kal-
madı mezbûr Ramazan Çelebi’nin mülk-i müşterâsı olmuşdur keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’ş-şer‘î, mâ vaka‘a bi’l-ibtigā ketb 
olundu.
Fi’l-yevmi’t-tâsi‘ ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Hüseyin b. Mustafa, Himmet b. İbrahim, Osman Beşe b. İbrahim, 
Hüseyin Beşe b. Receb, Ali b. Abdullah.

540 [83b-3] Cave bt. Panayot’un miras hissesini vasî Yani v. Margarit’ten 
alarak zimmetini ibrâ etmesi
Mahmiye-i İstanbul hısnı ebvâbından medîne-i Hazret-i Ebî Eyyûb-i Ensârî kapı-
sı dâhilinde Mustafa Paşa mahallesinde sâkin iken bundan akdem mürd olan Pa-
nayot v. Kiryaki nâm hâlikin verâseti sulbiye sagīre kızları Cave ve Filo’ya mün-
hasıra olduğu şer‘an zâhir ve mübeyyen oldukdan sonra medîne-i mezbûreye tâbi‘ 
Avasya nâm karyede sâkine merkūme Cave tarafından husûs-ı âti’l-beyânı ikrâra 
vekîl olup hasm-ı câhid-i şer‘î muvâcehesinde [84a] Yani v. Apostol ve Dimit-
raki v. Labranos nâm zimmîler şehâdetleriyle şer‘an vekâleti sâbite olan Yorgo v. 
Kor nâm zimmî meclis-i şer‘-i şerîfde hâlik-i mersûm hayâtında vasiyy-i muhtâr 
nasb ve ta‘yîn ve ihtiyâr ettiği işbu râfi‘ü’r-rakīm Yani v. Margarit nâm zimmî 
muvâcehesinde bi’l-vekâle ikrâr ve takrîr-i kelâm [edip] müvekkilem merkūme 
Cave’nin hissesine babası hâlik-i mersûmun kalîl ü kesîr ve celîl ü hakīr ism-i mâl 
ıtlâk olunur cemî‘ terekesinden isâbet ve intikāl eden yirmi altı bin beş yüz akçe-
ye müvekkilem mersûme sagīre olmağla mersûm Yani bi’l-vesâye vaz‘-ı yed etmiş 
idi el-hâletü hâzihî müvekkile-i mesfûre Cave âkile [ve] bâliğa olmağın meblağ-ı 
mezkûr yirmi altı bin beş yüz akçeyi müvekkilem merkūme Cave vasiyy-i mersûm 
yedinden bi’t-tamâm ahz ve kabz edip babası hâlik-i merkūmun terekesinden 
kendi hissesine müte‘allika âmme-i da‘vâdan vasiyy-i mezbûr Yani’nin zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim dedi dedikde gıbbe’t-tasdîki’ş-
şer‘î, mâ vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah, Rizo [v.] Rito, Papa Yani, Franko Küçükköy, Boragi? Yani, Kara Yuvan, Üs-
küve [v.] Kor.









541 [84a-1] Davutpaşa menzili için ot alımı yapan İbrahim Bey 
b. Mehmed’in Küçükçekmece ahalisine paralarını ödemesi
Havâss-ı Aliyye kazâsı nevâhîsinden nefs-i Küçükçekmece kasabası ahâlîsinden 
Panayot v. Yani ve Nikola v. Dimo ve kazâ-i mezkûra tâbi‘ kurâ-yı Suyolcuyân’dan 
Küçükköy demekle ma‘rûfe karye ahâlîsinden Papariz Yorgi v. İstati ve Franko 
Kethüdâ v. Yani ve yine kazâ-i mezkûr Çekmece kurâsından Safra nâm karye 
sükkânından Todoş v. Yani ve Doled v. Todori ve Yani v. Kosto ve Ayas Ağa nâm 
karyeden Ahmed Halîfe b. Mehmed ve Ali Bey nâm karyeden Mehmed b. Bay-
ram ve Pirvaliçe nâm karyeden Halil b. Mahmud ve Kağıdhâne nâm karyeden 
Mehmed Halîfe b. Ali ve Soğanlı nâm karyeden Malkoç v. Dimo ve Ayapa nâm 
karye[den] Eskili v. Anastaş ve Nifos nâm karyeden Dimitri v. Paskal ve Ayaste-
fanos nâm karyeden İstefanos v. Yani meclis-i şer‘-i şerîf-i enver ve mahfil-i dîn-i 
münîf-i ezherde târih-i kitâb senesi şehr-i Recebü’l-ferdinde kazâ-i mezbûrda 
vâki‘ Davudpaşa menzili için nâhiye-i Çekmece-i mezkûre tevâbi‘inden üç yüz 
araba otlak iştirâsına emr-i şerîf-i âlîşân ile memûr olan işbu râfi‘ü’l-kitâb İbrahim 
Bey b. Mehmed nâm kimesne mahzarında her biri ikrâr-ı tâm ve takrîr-i kelâm 
edip her arabası ikişer yüz vakıyye gelmek üzre ve her arabasına menzil-i mezbûra 
nakli ile sekiz akçeden cem‘an üç yüz arabaya taraf-ı mîrîden irsâl buyurulan yir-
mi dört bin akçeyi ber mûceb-i fermân-ı münîf mübâşir-i mezbûr İbrahim Bey 
yedinden bi’t-tamâm ve’l-kemâl ahz ve kabz eyledik min ba‘d sâlifü’l-beyân yirmi 
dört bin akçeden mübâşir-i merkūm İbrahim Bey yedinden bir akçe ve bir hab-
be bâkī kalmadı dediklerinde gıbbe’t-tasdîki’ş-şer‘î, mâ cerâ bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Hüseyin b. Ali, Hüseyin b. Receb, Na-
suh Efendi b. Abdüsselâm, Hüseyin Çelebi b. Ali, Hüseyin b. Abdullah, Mehmed 
b. Mahmud, Mehmed b. Eyüb.

542 [84a-2] Emine, Hatice ve Havva adlı kadınların mezarlıkta Ahmed ve 
Mustafa adlı şahıslarla uygunsuz durumda yakalandıkları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de bi’l-fi‘l su-
başı olan bâ‘isü hâze’l-kitâb Musa Bey b. Mehmed meclis-i şer‘-i hatîr-i lâzımü’t-
tevkīrde takrîr-i kelâm ve ta‘bîr ani’l-merâm edip işbu târih-i kitâb günü Emi-
ne bt. Mustafa ve Hatice bt. Abdullah ve Havva bt. Abdullah nâm hâtunlar ken-
dilere nâ-mahrem olan Ahmed b. Mustafa ve Mustafa b. Ali nâm kimesneler ile 
medîne-i mezbûrede Câmi‘-i Kebîr mahallesinde vâki‘ mekābir-i müslimîn üze-
rinde nazar-ı nâsdan hafî mevzi‘de oturup mu‘âmele-i fuhş ederlerken ahz edip 
mahalle-i merkūmede vâki‘ bu menzile getirmişdir hâlâ kıbel-i şer‘den üzerlerine 
varılıp vâki‘ hâl merkūmûndan ba‘de’s-suâl ketb ve tahrîr olunmak matlûbumdur 
dedikde savb-ı şer‘-i hatîrden mevlânâ Mustafa Efendi b. İsmail irsâl olunup ol 
dahi zeyl-i vesîkada muharrerü’l-esâmî cemâ‘at-i müslimîn ile menzil-i mezbûra 
varıp akd-i meclis-i şer‘-i mübîn ettikde gıbbe’s-suâl mezbûrûn Ahmed ve Musta-
fa ve Emine ve Hatice ve Havva cevâblarında fi’l-vâki‘ işbu bâ‘isü’l-kitâb günü ber 
vech-i muharrer mevzi‘-i mezkûrda birbirimize nâ-mahrem olduğu hâlde oturup 
mu‘âmele-i fuhş ederlerken merkūm subaşı Musa Bey bizi ahz eyledi deyû her biri 
tav‘an ikrâr ve i‘tirâf eylediklerini mevlânâ-yı mezbûr mahallinde tahrîr ba‘dehû 
ma‘an irsâl olunan Ali b. Abdullah ve Süleyman b. Ali meclis-i şer‘a gelip her biri 
alâ vukū‘ihi inhâ ve takrîr etmeğin mâ cerâ bi’t-taleb ketb olundu.
Fi’l-yevmi’l-hâdî ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Ahmed Çelebi b. ( ), Mehmed [b.] Hacı Ebûbekir, es-Seyyid Ali b. 
Abdullah, Mehmed b. Ahmed, Ali b. Abdullah ve gayruhüm.

543 [84a-3] Mehmed Çelebi b. Mustafa’nın kölesi Hasan’ı âzat etmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Zal Mah-
mud Paşa câmi‘-i şerîfi kurbunda sâkin fahrü’l-eşbâh Mehmed Çelebi b. Mustafa 
tarafından husûs-ı âti’l-beyânı ikrâra vekîl-i müsecceli olan sulbî kebîr oğlu Mus-
tafa Çelebi meclis-i şer‘-i şerîfde babam müvekkil-i merkūm Mehmed Çelebi’ye 
rıkkını mu‘terif olup orta boylu çatık kaşlı sarı [84b] elâ gözlü Rûsiyyü’l-asl işbu 
râfi‘ü’l-kitâb Hasan b. Abdullah mahzarında bi’l-vekâle ikrâr ve takrîr-i kelâm edip 
müvekkilim mezbûr Mehmed Çelebi mevsûf-ı mezbûr Hasan’ı hasbeten lillâhi 
te‘âlâ ve haseneten li rûhi resûlihi’l-mu‘allâ cemî‘ malından ifrâz ve i‘tâk ve tahrîr 
eyledim ba‘de’l-yevm mevsûf-ı mezbûr Hasan sâir ahrâr-ı asliyyîn gibi hür olup 
üzerinde hakk-ı velâdan gayrı hakkım kalmadı dedi dedikde gıbbe’t-tasdîki’ş-şer‘î, 
mâ vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Ali Çelebi el-Attâr, Mehmed Çelebi b. Davud Efendi, Berber Ah-
med Bey, İbrahim Çelebi b. ( ), Mustafa b. ( ) huddâm.

544 [84b-1] Dimo v. Koçu’nun evini Koçu v. Niçonako’ya satması
Vilâyet-i Rumeli’nde Göllükesri kazâsına tâbi‘ Kalisore nâm [karye] ahâlîsinden 
Dimo v. Koçu nâm zimmî meclis-i şer‘-i şerîfde işbu râfi‘ü’l-vesîka Koçu v. Ni-
çonako nâm zimmî muvâcehesinde ikrâr ve takrîr-i kelâm edip akd-i âti’z-zikrin 
sudûruna değin yedimde mülküm ve hakkım olup karye-i mezbûrede vâki‘ bir ta-
rafı Manoyaki zimmî mülkü ve bir tarafı Diryo v. Konati zimmî mülkü ve bir tarafı 
Yani Borat zimmî mülkü ve bir tarafı tarîk-i hâs ile mahdûd zât-ı eşcâr-ı müsmire 
ve gayr-ı müsmire bahçe ve bir mikdâr arsa-i hâliyemi müştemil bir bâb mülk 
menzilimi cemî‘ tevâbi‘ ve levâhıkı ile mezbûr Koçu’ya altı bin fıddî râyic fi’l-vakt 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk 
edip ol dahi minvâl-i muharrer üzre iştirâ ve temellük ve kabûl eyledikden son-
ra semeni olan meblağ-ı mezbûr altı bin akçeyi Koçu yedinden bi’t-tamâm ahz ve 
kabz eyledim ba‘de’l-yevm emlâk-i mezbûrda vechen mine’l-vücûh alâka ve med-
halim yokdur, mezbûr Koçu’nun mülk-i müşterâsı olmuşdur keyfe mâ yeşâ’ ma-
hallinde zabt ve tasarrufa mezbûr Koçu’yu taslît eyledim dedikde gıbbe’t-tasdîki’ş-
şer‘î, mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene ihdâ ve tis‘în ve elf.
[Şuhûdü’l-hâl]: Mehmed b. Eyüb, Mehmed b. Mahmud, Ali b. Abdullah, Hüseyin 
b. Ali, Yorgo [v.] Yani, Yano [v.] Yani, Kiryako [v.] İmir, Kiryako [v.] Toriki, Niko 
[v.] Haço, Foçi [v.] Karaca.

545 [84b-2] Dimitri v. Mihal’e babası Mihal v. Yorgi’den ev, bahçe, 
samanlık ve ahır miras kalması
Havâss-ı Aliyye kazâsına tâbi‘ Litros nâm karye ahâlîsinden işbu râfi‘ü’r-rakīm Di-
mitri v. Mihal nâm zimmî meclis-i şer‘-i şerîfde takrîr-i kelâm ve bast-ı merâm edip 
karye-i mezbûrede vâki‘ etrâf-ı erba‘ası tarîk-i âm ile mahdûd fevkānî ve tahtânî 
beş bâb odaları ve fırın ve su kuyusu ve zât-ı eşcâr-ı müsmire bahçeyi müştemil 
menzil ve yine karye-i merkūmede vâki‘ bir tarafdan zevcem Hirsohalemo nâm 
nasrâniyyenin harman yeri ve bir tarafdan Karaoğlan nâm zimmînin veresesi mülk-
leri ve bir tarafdan Diyomander tarlası ve bir tarafdan tarîk-i âm ile mahdûd eşcâr-ı 
müsmire ve gayr-ı müsmireyi hâvî bir kıt‘a bahçe ve yine karye-i mezkûrede vâki‘ 
bir tarafı kilise ve bir tarafı Polihroni nâm zimmî mülkü ve iki tarafı tarîk-i âm 
ile mahdûd samanlık ve ahır bundan akdem mürd olan babam mersûm Mihal v. 
Yorgi’nin mülkü olup ba‘de helâkihî bi’l-irsi’ş-şer‘î hasren bana isâbet ve intikāl etmi-
şidi hâlâ karye-i mersûme sükkânından olup hâzırûn bi’l-meclis olan Yorgo v. Niko-
la ve Panayot v. Nikola ve Avyori v. Yani nâm zimmîlerden vâki‘ hâl suâl olunup ha-
berleri tahrîr olunmak matlûbumdur dedikde gıbbe’s-suâl merkūmûn Yorgo ve Pa-
nayot ve Avyori cevâblarında fi’l-vâki‘ zikr olunan menzil ve bahçe ve samanlık ve 
ahır hâlik-i mersûmun mülkü olup ba‘de helâkihî ber vech-i muharrer hasren sulbî 
oğlu merkūm Dimitri’ye isâbet ve intikāl eylediği bizim ma‘lûmumuz deyû her biri 
haber vermeğin mâ hüve’l-vâki‘ alâ hâze’l-minvâl gıbbe’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Yusuf Bey b. Osman, Hüseyin Efen-
di b. Ali, Hüseyin Beşe b. Receb, Hüseyin b. Abdullah, Mehmed b. Eyüb, Mehmed 
b. Mahmud.









546 [84b-3] Fâtıma bt. Mustafa ile İbrahim Bey b. Süleyman’ın 
muhâlaa yoluyla boşanması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Evlice Baba mahallesi sâkinelerinden Fâtıma bt. Mustafa nâm hâtun tara-
fından hul‘ ve ibrâ-i âti’z-zikri ikrâra vekîl olup hasm-ı câhid-i şer‘î mahzarın-
da mezbûrenin zâtını ma‘rifet-i şer‘iyye ile ârifân olan Ali b. Yusuf ve Mehmed 
b. Abdullah nâm kimesneler şehâdetleriyle şer‘an vekâleti sâbite olan Abdi Beşe 
b. Mehmed nâm kimesne meclis-i şer‘-i hatîr-i lâzımü’t-tevkīrde müvekkile-i 
mezbûrenin zevci işbu râfi‘ü’l-kitâb İbrahim Bey b. Süleyman el-Bostânî mah-
zarında bi’l-vekâle ikrâr-ı tâm ve takrîr-i kelâm edip mezbûr İbrahim Bey mü-
vekkilem merkūme Fâtıma’nın zevci olup lâkin beynlerinde hüsn-i zindegâneleri 
olmamağla müvekkile-i mezbûrenin zevci merkūm İbrahim Bey’in zimmetinde 
mütekarrir ve ma‘kūdun-aleyh olan sekiz yüz akçe mehr-i müeccel hakkından 
fâriğa olup nafaka-i iddet-i mu‘ayyene ve me’ûnet-i süknâsı dahi kendi üzerine ol-
mak [üzre] mezbûr İbrahim Bey ile muhâla‘a-i sahîha-i şer‘iyye ile muhâla‘a eyle-
yip ol dahi minvâl-i muharrer üzre hul‘u kabûl edip her biri âharın zimmetini ve 
hukūk-ı zevciyyete ve gayra müte‘allika da‘vâdan ibrâ-i âmm-ı kātı‘ü’n-nizâ‘la ibrâ 
ve iskāt eylediler dedikde gıbbe’t-tasdîki’ş-şer‘î, mâ vaka‘a bi’l-ibtigā ketb olundu.
Fi’l-yevmi’s-sâdis min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Hüseyin Çelebi b. Ali, Nasuh Efendi b. Abdüsselâm, Hüseyin Beşe b. 
Receb, Mehmed b. Eyüb, Hüseyin b. Abdullah, Ali b. Abdullah.

547 [85a-1] Ali Bey b. Hasan’ın babasından intikal eden miras konusunda 
kardeşi Sinan Beşe b. Hasan ile sulh olması
Vilâyet-i Rumeli’nde Arnavud Belgradı kazâsına tâbi‘ Drenova karye sükkânından 
Ali Bey b. Hasan nâm kimesne meclis-i şer‘-i şerîfde li ebeveyn er karındaşı işbu 
râfi‘ü’l-kitâb Sinan Beşe b. Hasan mahzarında tav‘an ikrâr-ı tâm ve takrîr-i kelâm 
edip bundan akdem vefât eden babamız merkūm Hasan’ın muhallefâtından olup 
karye-i mezbûrede vâki‘ bir tarafı Ahmed mülkü ve bir tarafı Sinan mülkü ve iki 
tarafı tarîk-i âm ile mahdûd bir bâb mülk menzil ile hudûdu beynimizde ma‘lûm 
bir kıt‘a mülk bağ ve bir kıt‘a arsa-i hâliye ve sâir ism-i mâl ıtlâk olunur terekesinin 
cümlesine karındaşım mezbûr Sinan Beşe vaz‘-ı yed edip müteveffâ-yı mezbûrun 
terekesinden benim hissemi ahz ve kabz etmekle ben dahi karındaşım mezbûr Si-
nan Beşe’den nısf hisse-i irsiyye-i mezkûrumu da‘vâ ve taleb eylediğimde beyni-
mizde münâza‘ât-ı kesîre ve muhâsamât-ı ekîde vâki‘ olmuşdu el-hâletü hâzihî 
beynimize muslihûn-ı müslimûn tavassut edip beni mezbûr Sinan Beşe ile bin beş 
yüz akçe üzerine inşâ-i akd-i sulh eylediklerinde ben dahi sulh-ı mezbûru kabûl 
ve bedel-i sulh olan meblağ-ı mezbûr bin beş yüz akçeyi mezbûr Sinan Beşe ye-
dinden bi’t-tamâm ahz ve kabz edip ba‘de’l-yevm babam müteveffâ-yı mezbûrun 
muhallefâtına müte‘allika da‘vâdan mezbûr Sinan Beşe’nin zimmetini ibrâ ve iskāt 
eyledim dedikde gıbbe’t-tasdîki’ş-şer‘î, mâ vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mustafa b. ( ) Kapıcı, Ahmed b. Hasan, Ali b. Mehmed, İbrahim b. ( 
), Murad Beşe b. Hüseyin.

548 [85a-2] Belkıs bt. Abdullah’ın terekesinin dedelerinin âzatlı câriyesi 
olmakla Mahmud ve Abdülbâki Bey b. Ahmed Paşa’ya verilmesi
Mahrûse-i Galata’ya tâbi‘ kasaba-i Tophâne ma hal lâ tın dan Süheyl Bey mahallesi 
sükkânından iftihârü’l-emâcid ve’l-ekârim Mahmud Bey b. el-merhûmü’l-mebrûr 
Ahmed Paşa ve medîne-i Hazret-i Ebî Eyyûb-i Ensârî’de Takyecibaşı mahallesin-
de sâkin mefharü’l-emâcid ve’l-ekârim Abdülbâkī Bey b. el-merhûmü’l-mezbûr 
Ahmed Paşa nâm karındaşlar taraflarından husûs-ı âti’l-beyâna vekîl olup bimâ 
hüve nehcü’s-sübût şer‘an vekâleti sâbite olan Ahmed Ağa b. Hüseyin nâm kimes-
ne meclis-i şer‘-i şerîfde medîne-i mezbûrede Câmi‘-i Kebîr mahallesinde sâkine 
iken bundan akdem vefât eden Belkıs bt. Abdullah nâm müteveffânın muhallefâtına 
zâhirde vâris-i ma‘rûfu olmamak zu‘muyla vaz‘-ı yed edip ve medîne-i mezbûrede 
vâki‘ beytülmâl-i âmme ve hâssa kabzına memûr olup hazret-i müşârün-ileyh 
evkāfına bi’l-fi‘l mütevellî olan fahrü’l-akrân Yusuf Ağa tarafından husûs-ı âti’l-
beyâna vekîl-i sâbitü’l-vekâlesi olan Ahmed Çelebi b. Mehmed mahzarında üzeri-
ne bi’l-vekâle da‘vâ ve takrîr-i kelâm edip müteveffât-ı mezbûre Belkıs müvekkilân-ı 
mûmâ-ileyhimâ Mahmud Bey ve Abdülbâkī Bey’in babaları merhûm-ı mezbûr 
Ahmed Paşa’nın babası Mehmed Ağa’nın mu‘tekası olmağla tereke-i müteveffât-ı 
mezbûre bi tarîki’l-usûbeti’n-nesebiyye müvekkilân-ı müşârün-ileyhimâya isâbet ve 
intikāl etmiş iken vekîl-i mezbûr Ahmed Çelebi tereke-i müteveffât-ı merkūmeye 
bi gayri hakkın vaz‘-ı yed eder suâl olunup tereke-i müteveffât-ı mezbûreden 
vekîl-i mezbûr Ahmed Çelebi’nin kasr-ı yedine ve bana teslîme tenbîh olun-
mak matlûbumdur dedikde gıbbe’s-suâl vekîl-i mezbûr Ahmed Çelebi cevâbında 
tereke-i müteveffât-ı mezbûreye ber vech-i muharrer vaz‘ eylediğim mukarrer lâkin 
müteveffât-ı merkūme Belkıs merhûm-ı mezbûr Ahmed Paşa’nın babası mezbûr 
Mehmed Ağa’nın mu‘tekası olduğunu münkir olucak vekîl-i mezbûr Ahmed 
Ağa’dan da‘vâsına mutâbıka beyyine taleb olundukda udûl-i ricâlden olup mahalle-i 
merkūme Süheyl Bey sükkânından İbrahim Bey b. Mehmed ve Mustafa Bey b. Hü-
seyin nâm kimesneler li ecli’ş-şehâde mahfil-i kazâya hâzırân olup istişhâd olun-
duklarında fi’l-hakīka müteveffât-ı merkūme Belkıs müvekkilân-ı mûmâ-ileyhimâ 
Mahmud Bey ve Abdülbâkī Bey’in babaları merhûm-ı mezbûr Ahmed Paşa’nın 
babası Mehmed Ağa’nın mu‘tekasıdır biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-
tezkiyye şehâdetleri makbûle olmağın mûcebiyle tereke-i müteveffât-ı merkūmeden 
vekîl-i mezbûr Ahmed Çelebi kasr-ı yed edip vekîl-i mezbûr Ahmed Ağa’ya teslîme 
tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Recebi’l-ferd li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah, Hasan b. Abdullah.

549 [85a-3] Mahmud ve Abdülbâki Bey b. Ahmed Paşa’nın Belkıs 
Hatun’dan intikal eden ve Mehmed Çelebi’nin elinde bulunan miras 
hisselerini almaları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sâkinelerinden iken bundan akdem fevt olan Belkıs bt. Abdul-
lah nâm müteveffânın verâseti bi tarîki’l-usûbeti’n-nesebiyye Mahmud Bey ve 
Abdülbâkī Bey ibney el-merhûmü’l-mebrûr Ahmed Paşa’ya münhasıra oldu-
ğu şer‘an zâhir ve mütehakkik oldukdan sonra müşârün-ileyhimâ Mahmud 
Bey ve Abdülbâkī Bey taraflarından husûs-ı âti’l-beyâna vekîlleri olup hasm-ı 
câhid-i şer‘î mahzarında İbrahim Bey b. Mehmed ve Mustafa Bey b. Hüseyin nâm 
kimesne[ler] şehâdetleriyle şer‘an vekâleti sâbite olan Ahmed Ağa b. Hüseyin nâm 
kimesne meclis-i şer‘-i hatîr-i lâzımü’t-tevkīrde işbu râfi‘ü’l-kitâb Mehmed Çele-
bi b. Mehmed nâm kimesne mahzarında bi’l-vekâle ikrâr-ı tâm ve takrîr-i kelâm 
edip müteveffât-ı merkūme Belkıs mahalle-i mezbûrede vâki‘ merkūm Meh-
med Çelebi’nin menzilinde ma‘an sâkine iken fevt olmağla terekesi müvekkilân-ı 
mûmâ-ileyhimâ Mahmud Bey ve Abdülbâkī Bey’e isâbet ve intikāl etmekle hîn-i 
fevtinde müteveffât-ı merkūmenin yanında mevcûd bulunan kalîl ve kesîr tereke-
sini mezbûr Mehmed Çelebi yedinden vekâlet-i mahkiyem hasebiyle ahz ve kabz 
etmiş idim lâkin tereke-i müteveffât-ı merkūmeden kırk şerîfî altın ile yüz elli 
dirhem bir sîm raht kuşak ve yirmi beş dirhem iki sîm ön kuşağı dahi mezbûr 
Mehmed Çelebi’den da‘vâ ve taleb eylediğimde beynimizde münâza‘ât-ı kesîre 
ve muhâsamât-ı ekîde vâkı‘a olmuş idi el-hâletü hâzihî beynimize muslihûn-ı 
müslimûn tavassut edip da‘vâ-yı mezkûremden vekâletim hasebiyle mezbûr Meh-
med Çelebi ile beni on beş esedî guruş üzerine inşâ-i akd-i sulh eylediklerinde ben 
dahi sulh-ı mezbûru kabûl ve bedel-i sulh olan meblağ-ı mezkûr on beş guruşu 
mezbûr Mehmed Çelebi yedinden tamâmen ahz ve kabz edip tereke-i müteveffât-ı 
merkūmeye müte‘allika âmme-i da‘vâdan mezbûr Mehmed Çelebi’nin zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î, 
mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis min Şa‘bâni’l-mu‘azzam sene [10]91.
Şuhûdü’l-hâl: Abdi Çelebi b. Rüstem, Abdi Bey b. Yusuf, Mustafa Ağa b. İshak, 
Mahmud Bey b. Hamza, Ali Beşe b. Arpacı, Ahmed Çelebi b. Mehmed, Hüseyin 
Beşe b. Receb, Hüseyin b. Abdullah, Hasan b. Abdullah, Yusuf b. Abdullah.

550 [85b-1] Şahbaz bt. Abdullah ile Deli Mehmed b. Abdullah’ın 
muhâlaa yoluyla boşanması
Medîne-i Hazret-i Ebî Eyyûb el-Ensârî’de Câmi‘-i Kebîr mahallesinde sâkine 
Şahbaz bt. Abdullah nâm hâtun meclis-i şerîfde zevci işbu râfi‘ü’l-kitâb Deli 
Mehmed b. Abdullah tarafından hul‘ ve ibrâ-i âti’l-beyâna vekîl olup Mustafa b. 
Ahmed ve Ahmed b. Mehmed şehâdetleriyle şer‘an vekâleti sâbite olan Hüseyin 
Beşe b. Hasan mahzarında ikrâr ve takrîr-i kelâm edip müvekkil-i mezbûr Deli 
Mehmed zevcim olup lâkin beynimizde hüsn-i zindegânemiz olmamağla zim-
metinde mütekarrir ve ma‘kūdun-aleyh olan iki bin akçe mehr-i müeccel hak-
kımdan fâriğa olup ve nafaka-i iddet-i mu‘ayyenem ve me’ûnet-i süknâm dahi 
kendi üzerime olmak üzre vekîl-i mezbûr Hüseyin Beşe ile muhâla‘a-i sahîha-i 
şer‘iyye ile hul‘ edip ol dahi bi’l-vekâle hul‘-ı mezbûru kabûl eyleyip hukūk-ı 
zevciyyete ve gayra müte‘allika âmme-i da‘vâdan her birimiz âharın zimmeti-
ni ibrâ ve iskāt eyledik dedikde gıbbe’t-tasdîki’ş-şer‘î, mâ vaka‘a bi’t-taleb ketb 
olundu.
Fi’l-yevmi’s-sâmin min Şa‘bâni’l-mu‘azzam sene [10]91.
Şuhûdü’l-hâl: Mehmed Beşe b. Bâli, Kenan Bey b. Abdullah, Mustafa b. Mustafa, 
Mehmed b. Eyüb, Mehmed b. Mahmud, Ali b. Abdullah, Hüseyin b. Ali.

551 [85b-2] Mehmed b. Osman’ın kendisine ait olduğunu iddia ettiği ev 
hissesi davasının reddi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Ali Paşa-yı Cedîd mahallesi sâkinelerinden iken bundan akdem fevt olan 
Canfedâ bt. Abdullah nâm müteveffânın verâseti bi tarîki’l-usûbeti’n-nesebiyye 
Mehmed b. Osman’a münhasıra olduğu şer‘an zâhir ve mütehakkik oldukdan 
sonra mezbûr Mehmed meclis-i şer‘-i şerîfde zikr-i âtî menzilin nısfına şirâ-i 
şer‘î vechi üzre vâzı‘atü’l-yed olan işbu râfi‘atü’l-kitâb Belkıs bt. Abdullah nâm 
hâtun mahzarında üzerine da‘vâ ve takrîr-i kelâm edip mahalle-i mezbûrede vâki‘ 
bir tarafdan Ali Çelebi mülkü ve bir tarafdan Abdülkerim Çelebi mülkü ve bir 
tarafdan tarîk-i âm ve bir tarafdan tarîk-i hâs ile mahdûd iki bâb fevkānî oda 
ve bir sofa ve bir bâb tahtânî oda ve ahırı ve bi’r-i mâyı ve zât-ı eşcâr-ı müsmire 
ve gayr-ı müsmire bahçeyi müştemil menzil müteveffât-ı merkūme Canfedâ’nın 
hîn-i fevtine değin mülkü olup ba‘de vefâtihâ menzil-i mezkûr irsen bana isâbet 
etmiş iken menzil-i mahdûd-ı mezkûrun nısfına merkūme Belkıs bi gayri hakkın 
vaz‘-ı yed eder suâl olunup nısf menzil-i mezkûrdan kasr-ı yed ve bana teslîme 
tenbîh olunmak matlûbumdur dedikde gıbbe’s-suâl merkūme Belkıs cevâbında 
fi’l-hakīka menzil-i mezkûrun nısfına ber vech-i muharrer vaz‘-ı yed eylediğim 
mukarrerdir lâkin müteveffât-ı mezbûre Canfedâ hâl-i hayâtında târih-i kitâb 
senesi Saferü’l-hayrının yirmi dördüncü günü menzil-i mezkûrun nısf-ı şâyi‘ini 
on iki bin akçeye bana bey‘ ve teslîm ben dahi minvâl-i muharrer üzre iştirâ 
ve tesellüm ve kabûl eyledikden sonra semeni olan meblağ-ı mezkûrun on bin 
akçesinden zimmetini ibrâ ve iskāt edip iki bin akçesi zimmetimde bâkī kal-
mağla târih-i mezbûrda medîne-i merkūmede hilâfeten müvellâ olan Seyful-
lah Efendi huzûruna varıp husûs-ı mezkûru tahrîr ve yedime hüccet-i şer‘iyye 
vermiş idi binâen aleyh vaz‘-ı yed ederim deyû târih-i mezkûr ile müverra-
ha ve mûmâ-ileyh Seyfullah Efendi’nin hat ve hatmini hâviye hüccet-i şer‘iyye 
ibrâz ve müdde‘î-i mezbûr Mehmed muvâcehesinde feth ve kırâat olundukda 
mazmûnu merkūme Belkıs’ın takrîr-i meşrûhuna muvâfık bulunmağın isre’l-
istintâk müdde‘î-i merkūm Mehmed mazmûn-ı hüccet-i mezbûreyi inkâr et-
meğin mersûme Belkıs’dan mazmûn-ı hüccet-i merkūmeyi mübeyyine beyyine 
taleb olundukda udûl-i ricâlden olup zeyl-i hüccet-i mezkûrda isimleri mastûr 
olan Abdullah Halîfe b. Abdullah ve Mehmed Çelebi b. Şaban nâm kimesne-
ler li ecli’ş-şehâde mahfil-i kazâya hâzırân olup istişhâd olunduklarında fi’l-
vâki‘ müteveffât-ı mezbûre hâl-i hayâtında mezbûre Belkıs’a menzil-i mahdûd-ı 
mezkûrun nısf-ı şâyi‘ini meblağ-ı mezbûr on iki bin akçeye bey‘ ve teslîm ol 
dahi ber vech-i muharrer iştirâ ve tesellüm ve kabûl eyledikden sonra seme-
ni olan meblağ-ı mezbûrun on iki bin akçesinden mezbûre Belkıs’ın zimmeti-
ni ibrâ ve iskāt edip iki bin akçesi bâkī kalmağla mûmâ-ileyh Seyfullah Efendi 
dahi işbu hücceti tahrîr ve bizim huzûrumuzda mezbûre Belkıs’ın yedine vaz‘ ey-
ledi hüccet-i mezkûrda olan hat ve hatm mûmâ-ileyh Seyfullah Efendi’nin hat 
ve hatmidir biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylelediklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebiyle müdde‘î-i mezbûr Mehmed merkūme Belkıs ile nısf 
menzil-i mezkûra müte‘allika bî-vech mu‘ârazadan men‘ birle mâ vaka‘a gıbbe’t-
taleb ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Ahmed Çavuş b. Ali, Nasuh Efendi b. Abdüsselâm, Himmet Beşe b. 
Mehmed, Mahmud Bey b. Hamza, Yusuf b. Mustafa, Mehmed b. Eyüb, Mahmud 
b. Mehmed.









552 [85b-3] Rabia bt. Abdullah’ın boşandığı kocasından nafaka ve 
mehir alacak davasının reddi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Serv[i] mahallesi sâkinelerinden Râbia bt. Abdullah nâm hâtun meclis-i şer‘-i 
şerîfde zevc-i mutallıkı işbu râfi‘ü’l-kitâb Mehmed b. Ahmed mahzarında üzerine 
da‘vâ ve takrîr-i kelâm edip mezbûr Mehmed zevcim olup hâlâ beni tatlîk etmek-
le zimmetinde mütekarrir ve ma‘kūdun-aleyh olan beş yüz akçe mehr-i müeccel 
hakkım ve nafaka-i iddet-i mu‘ayyenem ile me’ûnet-i süknâm mukābelesinde dört 
yüz elli akçe ki cem‘an dokuz yüz elli akçe hakkım zimmetinde kalmışdır suâl olu-
nup alıverilmek matlûbumdur dedikde gıbbe’s-suâl mezbûr Mehmed cevâbında 
müdde‘iyye-i merkūme Râbia zevcem olup beynimizde hüsn-i zindegâne olma-
mağla zimmetimde olan beş yüz akçe mehr-i müeccel hakkı ve nafaka-i iddet-i 
mu‘ayyenesiyle me’ûnet-i süknâsından fâriğa olmak üzre müdde‘iyye-i mersûme 
Râbia benim ile muhâla‘a-i sahîha ile hul‘ olmuş idi diyecek, isre’l-istintâk ve 
akībe’l-inkâr ve gıbbe talebi’l-beyyine udûl-i ricâlden olup yine mahalle-i 
mezbûre sükkânından Ömer Çelebi b. Osman ve Oruc b. Murad nâm kimesne-
ler li ecli’ş-şehâde mahfil-i kazâya hâzırân olup istişhâd olunduklarında fi’l-hakīka 
müdde‘iyye-i mersûme Râbia minvâl-i muharrer üzre beş yüz akçe mehr-i mü-
eccel hakkı ve nafaka-i iddet-i mu‘ayyenesi ve me’ûnet-i süknâsı mukābelesinde 
olan dört yüz [elli] akçe ki cem‘an dokuz yüz elli akçe hakkından fâriğa olup zev-
ci mezbûr Mehmed ile bizim huzûrumuzda muhâla‘a-i sahîha [ile] hul‘ olup ol 
dahi hul‘-ı mezkûru kabûl eyledi biz bu husûsa bu vech üzre şâhidleriz şehâdet 
dahi ederiz deyû her biri [86a] edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebiyle meblağ-ı mezkûr talebiyle 
mezbûr Mehmed’e bî-vech mu‘ârazadan merkūme Râbia men‘ birle mâ vaka‘a bi’t-
taleb ketb olundu.
Fi’l-yevmi’l-âşir min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: İbrahim Çavuş b. ( ), Hüseyin Beşe b. Receb, Hüseyin Çelebi b. Ali, 
Mehmed b. Mehmed, Mehmed b. Eyüb.

553 [86a-1] Mehmed b. Ahmed üzerine kızı Kaya için nafaka 
takdir edilmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Serv[i] mahallesi sâkinelerinden işbu râfi‘atü’l-kitâb Râbia bt. Abdullah 
nâm hâtun meclis-i şer‘-i hatîr-i lâzımü’t-tevkīrde takrîr-i kelâm ve ta‘bîr ani’l-
merâm edip zevc-i mutallıkım hâzır bi’l-meclis Mehmed b. Ahmed nâm ki-
mesnenin firâşından mütevellid olup hâlâ hucr ve terbiyemde olan Kaya nâm 
sagīreye kadr-i kifâye nafaka ve kisve-bahâ takdîr olunmak matlûbumdur de-
dikde hâkim-i muvakki‘-i sadr-ı kitâb tûbâ-lehû ve hüsnü me’âb hazretleri dahi 
sagīre-i merkūmenin nafaka ve kisve-bahâsı için babası mezbûr Mehmed üzerine 
târih-i kitâbdan yevmî dörder akçe farz ve takdîr edip meblağ-ı mefrûz-ı mezkûru 
sagīre-i mezbûrenin nafaka ve kisve-bahâ ve sâir havâyic-i lâzımesi için harc ve 
sarfa ve lede’l-hâce istidâneye ve vakt-i zaferde babası mezbûr Mehmed’e rücû‘a 
mersûme Râbia’ya izin birle mâ cerâ gıbbe’l-ibtigā ketb olundu.
Fi’l-yevmi’l-âşir min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Ömer Çelebi b. Osman, Oruc b. Murad, Nasuh Efendi b. Abdüsselâm, 
Hüseyin b. Ali Ser-bölük, Mehmed b. Yusuf.

554 [86a-2] Bıçakçı Ferhad Mescidi’nin tamiri için mütevelli Hacı 
Mehmed Efendi b. Ahmed’e izin verilmesi
Medîne-i Hazret-i Ebî Eyyûb-i Ensârî -radiye anhu’l-Bârî-’de vâki‘ merhûm 
Bıçakçı Ferhad Mescid-i Şerîfi vakfı’nın bi’l-fi‘l mütevellîsi olan işbu râfi‘ü’l-
kitâb el-Hâc Mehmed Efendi b. Ahmed meclis-i şer‘-i şerîf-i enverde merhûm-ı 
mezbûr mahallesi ahâlîsinden olup yine vakf-ı mezkûrun hasbî nâzırları olan 
Mustafa Ağa b. Hüseyin ve Ahmed Çelebi b. Şaban ve es-Seyyid Mahmud Çe-
lebi b. Mehmed ve Halil Efendi b. Haydar ve Mustafa Halîfe b. Mahmud ve 
el-Hâc Ahmed b. Abdullah ve Mustafa Çelebi b. Şaban nâm kimesneler mah-
zarlarında bi’t-tevliyye takrîr-i kelâm ve ta‘bîr ani’l-merâm edip mescid-i 
mezkûr mürûr-ı eyyâm ile ba‘zı mevâzi‘i harâb olup eşedd-i ihtiyâc ile ta‘mîr 
ve termîme muhtâc olduğu ahâlî-i mahalle-i mezbûrenin ma‘lûmları olmağın 
vâki‘ hâl merkūmûndan ba‘de’l-istintâk takrîrleri tahrîr ve mâl-ı vakf-ı mezkûr 
ile lâzımü’l-meremme olan mevâzi‘ini imâret ve meremmete kıbel-i şer‘den izin 
taleb ederim dedikde gıbbe’s-suâl mezbûrûn Mustafa Ağa ve Mehmed Çelebi ve 
es-Seyyid Mahmud Çelebi ve Halil Efendi ve Mustafa Halîfe ve el-Hâc Ahmed 
ve Mustafa Çelebi cevâblarında fi’l-vâki‘ zikr olunan mescid-i şerîf mütevellî-i 
mezbûrun bâlâda bast ve tafsîl ettiği minvâl üzre olup mürûr-ı eyyâm ile 
harâb ve eşedd-i ihtiyâc ile ta‘mîr ve termîme muhtâc olduğu ma‘lûmumuzdur 
deyû her biri haber vermeğin ber vech-i muharrer mescid-i şerîfin lâzımü’l-
meremme olan mevâzi‘ini mâl-ı vakf-ı mezkûr ile imâret ve meremmete 
mütevellî-i mezbûr el-Hâc Mehmed Efendi’ye cânib-i şer‘-i hatîrden izin birle 
mâ cerâ bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Hüseyin Beşe b. Receb, Mehmed b. 
Mahmud, Yusuf b. Abdullah.









555 [86a-3] Fâtıma bt. İbrahim’in tarla ve çayır davasının reddi
Havâss-ı Aliyye kazâsı nevâhîsinden Terkos nâhiyesine tâbi‘ Mirahor nâm kar-
ye sâkinelerinden işbu râfi‘atü’l-kitâb Sâkine bt. Derviş nâm hâtun meclis-i şer‘-i 
hatîrde mahmiye-i İstanbul’da vâki‘ merhûm ve mağfûrun-leh Sultan Baye-
zid Hân-ı Velî -tâbe serâhû- hazretleri evkāfına bi’l-fi‘l mütevellî olan umdetü’l-
emâcid ve’l-e‘âlî Abdüllatif Efendi taraf-ı bâhirü’ş-şereflerinden husûs-ı âti’l-
beyâna vekîl-i şer‘îleri olan Mehmed Çelebi b. Veli nâm kimesne ile yine karye-i 
mezbûre sâkinelerinden Fâtıma bt. İbrahim nâm hâtun mahzarlarında mezbûre 
Fâtıma üzerine da‘vâ ve takrîr-i kelâm edip evkāf-ı mezkûre arâzisinden karye-i 
merkūme sınırı dâhilinde vâki‘ bir tarafı zikri âtî çayır ve bir tarafı Sultan tarla-
sı demekle ma‘rûf tarla ve bir tarafı mezarlık ve bir tarafı Paşa tarlası demekle 
meşhûr tarla ile mahdûd tahmînen on keyl tohum alır bir kıt‘a tarla ve yine iki ta-
rafı tarîk-i âm ve iki tarafı Paşa tarlası ile mahdûd tahmînen dört keyl tohum alır 
bir kıt‘a tarla ve yine üç tarafı Paşa tarlası ve bir tarafı tarîk-i âm ile mahdûd için-
de beş dip ceviz eşcârı olup tahmînen iki araba otlak hâsıl olur bir kıt‘a çayır li 
ebeveyn karındaşım olup bundan akdem fevt olan merkūme Fâtıma’nın vâlidesi 
Rahime bt. Derviş nâm hâtun ile ale’l-iştirâki’s-seviy taht-ı tasarrufumuzda ol-
mağla târih-i kitâbdan yirmi sene mukaddem zikr olunan tarlalar ve çayırda olan 
nısf hissesini bana fâriğa olmağla yirmi seneden beri merkūme Fâtıma Hâtun 
muvâcehesinde bilâ-nizâ‘ zabt ve tasarruf üzre iken mezbûre Fâtıma sâlifü’l-
beyân tarlalar ve çayıra vâlidem mezbûre Rahime’nin fevtinden mahlûl olmak 
zu‘muyla evkāf-ı mezkûre tevliyyetinden temessük alıp ber mûceb-i temessük 
zabt edip bi gayri hakkın vaz‘-ı yed murâd eder suâl olunup men‘ [ve] def ‘ olun-
mak matlûbumdur dedikde gıbbe’s-suâl merkūme Fâtıma cevâbında müdde‘iyye-i 
merkūme Sâkine’nin ber vech-i muharrer yirmi seneden beri sâlifü’z-zikr tarla-
lar ve çayır zabt ve tasarrufunu münkire olucak müdde‘iyye-i mezbûre Sâkine’den 
da‘vâsını mübeyyine beyyine taleb olundukda udûl-i ahrârdan olup yine karye-i 
mezbûre sükkânından Ebûbekir Beşe b. Rüstem ve karye-i mezbûreye karîb 
Boğluca nâm karyede sâkin Mehmed b. Abdullah nâm kimesne li ecli’ş-şehâde 
mahfil-i kazâya hâzırân olup istişhâd olunduklarında fi’l-hakīka müdde‘iyye-i 
merkūme Sâkine sâlifü’l-beyân tarlaları ve çayırı târih-i kitâba gelince yirmi se-
nedir mezbûre Fâtıma’nın muvâcehesinde bilâ-nizâ‘ bizim huzûrumuzda zabt 
ve tasarruf edip taht-ı yedinde olduğu bizim ma‘lûmumuzdur biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lelediklerinde ba‘de’t-ta‘dîl ve’t-tezkiyye şehâdetleri makbûle [olmağın] mûcebiyle 
merkūme Fâtıma müdde‘iyye-i mezbûre Sâkine’ye zikr olunan tarlalar ve çayıra 
müte‘allika bî-vech [86b] mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Süleyman Çelebi b. Abdullah, Hü-
seyin Efendi b. Ali, Hasan b. Abdullah, Hüseyin Çelebi b. Ali, Yusuf b. Abdullah, 
Mehmed b. Mahmud, Ali b. Abdullah ve gayruhüm mine’l-huzzâr.

556 [86b-1] Eski Lipova sancak beyi Yakub Bey’in Ömer Bey’e 
borçlu olduğu
Medîne-i Hazret-i Ebî Eyyûb Ensârî -radiye anhu Rabbühü’l-Bârî-’de Câmi‘-i 
Kebîr mahallesi sükkânından olup sâbıkan vilâyet-i Rumeli’nde Lipova sancağı-
na mutasarrıf olan kıdvetü’l-ümerâ’i’l-kirâm Yakub Bey b. Murad meclis-i şer‘-i 
hatîr-i lâzımü’t-tevkīrde işbu râfi‘ü’l-kitâb Ömer Bey b. Mehmed nâm kimesne 
mahzarında tav‘an ikrâr-ı tâm ve takrîr-i kelâm edip mezbûr Ömer Bey’e bi tarîki’l-
havâle zimmetimde dokuz yüz dört kıt‘a esedî guruş lâzımü’l-edâ ve vâcibü’l-kazâ 
deynim vardır dedikde mukırr-ı müşârün-ileyh Yakub Bey’in minvâl-i meşrûh 
üzre cârî ve sâdır olan ikrârını mezbûr Ömer Bey vicâhen ve şifâhen tasdîk ve 
tahkīk etmeğin mâ cerâ alâ hâze’l-minvâl gıbbe’l-ibtigā ketb olundu.
Fi’l-yevmi’l-hâdî min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Umdetü erbâbi’t-tahrîr Mehmed Efendi Kâtib-i çavuşân, Şeyhî Ağa 
b. Mehmed Efendi, Bektaş Ağa b. Eyüb, Receb Çavuş b. Mehmed, Hüseyin Beşe b. 
Receb, Hüseyin Çelebi b. Ali.

557 [86b-2] Sahar v. Şisko adlı Ermeni’nin eski Lipova sancak beyi 
Yakub Bey’de alacağı kalmadığı
Mahrûse-i Galata’ya tâbi‘ kasaba-i Kasımpaşa’da Tatavla mahallesinde sâkin Sakar 
v. Şişko nâm Ermeni meclis-i şer‘-i şerîfde medîne-i Hazret-i Ebî Eyyûb-i Ensârî’de 
Câmi‘-i Kebîr mahallesi sükkânından olup sâbıkan vilâyet-i Rumeli’nde Lipova 
sancağına mutasarrıf olan mefharü’l-ümerâ’i’l-kirâm bâ‘isü hâze’l-kitâb Yakub Bey 
b. Murad mahzarında ikrâr-ı tâm ve takrîr-i kelâm edip mûmâ-ileyh Yakub Bey 
zimmetinde cihet-i karz-ı şer‘îden dokuz yüz seksen dört esedî guruş hakkım ol-
mağla meblağ-ı mezkûrun üç yüz otuz guruşunu gāib ani’l-meclis Halil b. ( ) nâm 
kimesneye ve elli iki guruşunu Veli Mehmed Beşe nâm kimesne[ye] bundan ak-
dem havâle-i sahîha-i şer‘iyye ile havâle edip anlar dahi her biri minvâl-i muhar-
rer üzre havâleyi kabûl eylediklerinden sonra mûmâ-ileyh Yakub Bey zimmetin-
de bâkī altı yüz iki esedî guruş hakkım kalmış idi. Meblağ-ı bâkī-i mezbûr altı yüz 
iki guruşu dahi hâzır bi’l-meclis Ömer Bey b. Mehmed nâm kimesneye üçümüz 
bir meclisde iken havâle-i sahîha-i şer‘iyye ile havâle edip ol dahi havâleyi kabûl 
etmekle min ba‘d müşârün-ileyh Yakub zimmetinde bir akçe ve bir habbe hakkım 
bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam.
Şuhûdü’l-hâl: Umdetü erbâbi’t-tahrîr Mehmed Efendi çavuşân, Şeyhî Ağa b. Meh-
med Efendi el-mezbûr, Bektaş Ağa b. Eyüb, Receb Çavuş, Mustafa b. Ebussuûd, 
Anber Çavuş b. Derviş.

558 [86b-3] Hacı Mehmed Beşe b. Bâli’nin Eyüp’teki kayıkhanesini 
Hasan Ağa b. Ali’ye satması
Medîne-i Hazret-i Ebî Eyyûb Ensârî -radiye anhu Rabbühü’l-Bârî- ma hal lâ tın-
dan Nâzperver mahallesi sükkânından el-Hâc Mehmed Beşe b. Bâli nâm ki-
mesne meclis-i şer‘-i hatîr-i lâzımü’t-tevkīrde işbu kitâb-ı sıhhat-nisâbın sâhibi 
iftihârü’l-emâcid ve’l-ekârim câmi‘ü’l-mehâmid ve’l-mekârim Hasan Ağa b. Ali 
taraf-ı bâhir-i şereflerinden ikrâr-ı âti’z-zikri tasdîke vekîl-i sâbitü’l-vekâleleri 
olan Hüseyin Ağa b. Mehmed mahzarında tav‘an ikrâr-ı tâm ve takrîr-i kelâm 
edip arsasının hazret-i müşârün-ileyh evkāfına senede yüz yirmi akçe mukāta‘ası 
olup yine medîne-i mezbûrede Bostan iskelesi kurbunda vâki‘ bir tarafdan Ah-
med Ağa menzili ve bir tarafdan şem‘hâneler ve bir tarafdan yine benim tasarru-
fumda olan atîk kayıkhâne ve bir tarafdan leb-i deryâ ile mahdûd tûlen otuz üç 
zirâ‘ ve arzen on dört zirâ‘ bi hesâb-ı terbî‘î dört yüz altmış iki zirâ‘ arsayı muhtevî 
olup binâ pûşîde üç yüz kırk sekiz zirâ‘ arsa üzerinde mebnî mülküm olan dokuz 
göz kayıkhânemi müvekkil-i müşârün-ileyh Hasan Ağa’ya seksen üç bin altı yüz 
fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ve temlîk ve sâlifü’l-beyân dört yüz altmış iki zirâ‘ arsa-i 
mezkûremi dahi ma‘rifet-i mütevellî ile tefvîz ve ferâğ edip anlar dahi ber vech-i 
muharrer zikr olunan kayıkhânelerimi iştirâ ve tesellüm ve temellük ve arsa-i 
mezkûreyi tefevvuz ve kabûl eylediklerinden sonra semeni olan meblağ-ı mastûr 
seksen üç bin altı yüz akçeyi müvekkil-i müşârün-ileyh Hasan Ağa hazretlerinin 
yedlerinden bi’t-tamâm ve’l-kemâl ahz ve kabz eyledim ba‘de’l-yevm sâlifü’z-zikr 
kayıkhâne müvekkil-i mûmâ-ileyh Hasan Ağa hazretlerinin mülk-i müşterâsı ve 
arsa-i mezkûre dâhil-i taht-ı tasarrufları olmuşdur keyfe mâ yeşâ’ mutasarrıf ol-
sun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Rıdvan Bey b. Abdullah, Ahmed Çelebi b. Rıdvan, Osman Çelebi b. 
( ), Hüseyin Bey b. Süleyman, Mehmed Bey b. Kasım.

559 [86b-4] İstemihan bt. Mehmed ile Mehmed b. Mustafa’nın muhâlaa 
yoluyla boşanması
Mahmiye-i İstanbul’da ma hal lâ tın dan Sultanhamamı kurbunda Ali Paşa ma-
hallesi sâkinelerinden İstemihan bt. Mehmed nâm hâtun meclis-i şer‘-i hatîr-i 
lâzımü’t-tevkīrde zevci işbu râfi‘ü’l-kitâb Mehmed b. Mustafa nâm kimes-
ne mahzarında bi tav‘ihî ikrâr-ı tâm ve takrîr-i kelâm edip mezbûr Mehmed 
zevcim olup beynimizde mu‘âşeretimiz olmamağla zimmetinde mütekarrir 
ve ma‘kūdun-aleyh olan bin iki yüz akçe mehr-i müeccel hakkımdan fâriğa 
olup ve nafaka-i iddet-i mu‘ayyenem ile me’ûnet-i süknâm dahi kendi üzeri-
me olmak üzre zevcim mezbûr Mehmed ile muhâla‘a-i sahîha-i şer‘iyye ile hul‘ 
edip ol dahi hul‘-ı mezkûru kabûl eyledikden sonra zevciyyete ve sâir hukūka 
müte‘allika da‘vâdan her birimiz âharın zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sânî aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Musli Ahmed Çelebi b. ( ), Hüseyin b. Receb, Mehmed b. Eyüb, Yu-
suf b. Abdullah.

560 [87a-1] Yusuf Bey b. Ali’nin menzilini Mustafa Beşe 
b. Hüseyin’e satması
Medîne-i Hazret-i Ebî Eyyûb el-Ensârî’de Evlice Baba mahallesi sükkânından 
Yusuf Bey b. Ali meclis-i şer‘-i şerîfde işbu râfi‘ü’l-kitâb Mustafa Beşe b. Hüse-
yin mahzarında ikrâr ve takrîr-i kelâm edip akd-i âti’z-zikrin sudûruna değin 
yedimde mülküm olup mahalle-i mezbûrede vâki‘ bir tarafı matlabî Ahmed Çe-
lebi mülkü ve bir tarafı Mehmed Efendi vakfı ve bir tarafı Kalafatçızâde mül-
kü ve bir tarafı tarîk-i âm ile mahdûd iki bâb fevkānî ve üç bâb tahtânî oda-
ları ve zât-ı eşcâr-ı müsmire ve gayr-ı müsmire bahçe ve bi’r-i mâyı müştemil 
mülk menzilimi cemî‘ tevâbi‘ ve levâhıkı ile mezbûr Mustafa Beşe’ye iki yüz 
otuz esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm ol dahi minvâl-i muharrer üzre iştirâ ve tesellüm ve kabz ve kabûl 
eyledikden [sonra] semeni olan meblağ-ı mezbûr iki yüz otuz guruşu mezbûr 
Mustafa Beşe yedinden bi’t-tamâm ahz ve kabz eyledim ba‘de’l-yevm menzil-i 
mahdûd-ı mezkûrda vechen mine’l-vücûh alâka ve medhalim yokdur Musta-
fa Beşe’nin mülk-i müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, İbrahim Beşe b. Ali, İbrahim 
Çelebi b. ( ), el-Hâc Ahmed b. Oruc, Abdullah Halîfe el-Müezzin, Abd[i] Beşe b. 
Mehmed, Kara Mehmed b. Abdullah, Ahmed b. Abdullah.









561 [87a-2] Seyyid Hasan Çelebi’nin tüfekçi ortalarının nakit 
sandığından aldığı borç karşılığı, mütevelli Sefer Beşe’ye bahçesini 
istiğlâl yoluyla satışı
Medîne-i Hazret-i Ebî Eyyûb el-Ensârî’de Nişancı Paşa mahallesinde sâkin es-
Seyyid Hasan Çelebi b. es-Seyyid Mehmed nâm kimesne meclis-i şer‘-i şerîfde 
mahmiye-i İstanbul’da mîrî tüfenkçilere mahsûs olan nukūd-ı mevkūfeye bi’l-fi‘l 
mütevellî işbu râfi‘ü’l-kitâb Sefer Beşe b. Mehmed mahzarında ikrâr ve takrîr-i 
kelâm edip silk-i mülkümde münselik olup mahalle-i mezbûrede vâki‘ etrâf-ı 
erba‘adan Yusuf Ağa ve el-Hâc Hasan mülkleri ve mekābir-i müslimîn ve Hasan 
Ağa tarlası ve tarîk-i âm ile mahdûd mülk bahçemi, cemî‘ tevâbi‘i ile mütevellî-i 
mezbûr Sefer Beşe’ye kırk esedî guruşa bi tarîki’l-istiğlâl bey‘ ve teslîm ol dahi 
vakf-ı mezbûr malıyla tarîk-i merkūm üzre iştirâ ve tesellüm ve kabûl eyleyip se-
meni olan meblağ-ı mezbûr kırk esedî guruşu mütevellî-i mezbûr yedinden bi’t-
tamâm ahz ve kabz eylediğimden sonra yine mütevellî-i mezbûr mârrü’z-zikr 
bahçemi târih-i kitâb senesi şehri gurresinden bir sene tamâmına değin altı esedî 
guruş ücret ile bana îcâr ve teslîm ben dahi ber vech-i muharrer istîcâr ve tesellüm 
ve kabûl eyledim dedikde gıbbe’t-tasdîki’ş-şer‘î mukırr-ı mezbûr es-Seyyid Hasan 
Çelebi’nin üveyi vâlidesi Hatice bt. Abdullah tarafından husûs-ı âti’l-beyânı ikrâra 
vekîl olup mezbûrenin zâtını ma‘rifet-i şer‘iyye ile ârifân olan Hüseyin Bey b. Ha-
san ve Mehmed Çelebi b. Ahmed nâm kimesneler şehâdetleriyle şer‘an vekâleti 
sâbite olan mezbûr es-Seyyid Hasan Çelebi mütevellî-i mezbûr Sefer Beşe mah-
zarında bi’l-vekâle takrîr-i kelâm edip üveyi vâlidem müvekkile-i merkūme asl-ı 
mâl-ı mezbûra ve ücret-i merkūmeye emr ve kabûlü hâviye kefâlet-i sahîha-i 
şer‘iyye ile kefîl ve zâmin oldum dedi dedikde ba‘de’t-tasdîki’l-mu‘teber mâ vaka‘a 
bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Mehmed b. Eyüb, Ali b. Abdullah, 
Hüseyin b. Ali.

562 [87a-3] Komini v. Valçık’ın tarlasını Metre v. Yuvan’a satması
Vilâyet-i Rumeli’nde Bihilişte kazâsına tâbi‘ Kosteneç nâm karye ahâlîsinden Ko-
mini v. Valçık nâm zimmî meclis-i şer‘-i şerîfde işbu râfi‘ü’r-rakīm Metre v. Yu-
van nâm zimmî muvâcehesinde ikrâr ve takrîr-i kelâm edip tefvîz-i âtî sudûruna 
değin zabt ve tasarrufunda olup karye-i mezbûre sınırı dâhilinde vâki‘ bir tara-
fı Rado nâm zimmî tarlası ve bir tarafı Toyo nâm zimmî tarlası ve bir tarafı Velo 
nâm zimmî tarlası ve bir tarafı tarîk-i âm ile mahdûd tahmînen iki buçuk dö-
nüm bir kıt‘a tarlamı, sâhib-i arz ma‘rifetiyle dört yüz akçe bedel mukābelesinde 
mezbûr Metre’ye tefvîz bi’l-ferâğ edip ol dahi minvâl-i muharrer üzre tefevvuz ve 
kabûl eyledikden sonra bedel-i merkūm dört yüz akçemi mezbûr Metre yedinden 
bi’t-tamâm ahz ve kabz eyledim ba‘de’l-yevm zikr olunan tarlada alâkam yokdur 
mezbûr Metre’nin hakk-ı tefevvuzu olmuşdur keyfe mâ yeşâ’ mahallinde zabt ve 
tasarrufa mezbûr Metre’yi taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mehmed b. Mahmud, Ali b. Abdullah, Mehmed b. Eyüb, Hasan b. 
Abdullah, Panço [v.] Dimitri, Yuvan [v.] Nikola, Todori, Niko [v.] Kiro ve Niko-
la [v.] Kiro.

563 [87b-1] Basra Beylerbeyi Hüseyin Paşa’nın annesi Rukiye Hanım’ın 
Sâlih Ağa’dan aldığı borç karşılığı evini rehin vermesi ve Kethüda 
İbrahim Ağa’yı kefil göstermesi
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî-’de vâki‘ Zal Mahmud 
Paşa câmi‘-i şerîfi kurbunda bi’l-fi‘l Basra vâlisi olan düstûr-ı mükerrem müşîr-i 
müfahham vezîr-i zîşân refî‘ü’l-kadri ve’l-erkân devletlü ve sa‘âdetlü Hüseyin 
Paşa -yesserallâhu mâ yürîdü ve mâ yeşâ’- hazretlerinin halîle-i muhteremeleri 
olan umdetü’l-muhadderâti’l-mükerreme zübdetü’l-muvakkarâti’l-mu‘azzama 
sa‘âdetlü Rukiye Hanım sultanım hazretlerinin menzillerine varıp zeyl-i kitâbda 
muharrerü’l-esâmî müslimîn huzûrunda akd-i meclis-i şer‘-i mübîn eyledik-
de mûmâ-ileyhâ Rukiye Hanım sultan hazretleri taraf-ı bâhirü’ş-şereflerinden 
husûs-ı âti’z-zikre vekîlleri olup hasm-ı câhid-i şer‘î mahzarında zât-ı müşârün-
ileyhâyı ma‘rifet-i şer‘iyye ile ârifân olan vekîl-i harc Mehmed Ağa b. Süleyman ve 
Baltacılar kethüdâsı Mustafa Bey b. Abdullah şehâdetleriyle şer‘an vekâleti sâbite 
fahrü’l-a‘yân İslâm Ağa b. Arslan meclis-i ma‘kūd-ı mezkûrda işbu râfi‘ü’l-kitâb 
zahrü’l-akrân Sâlih Ağa b. Sinan mahzarında bi’l-vekâle ikrâr-ı tâm ve takrîr-i 
kelâm edip müvekkilem mûmâ-ileyhâ Rukiye Hanım sultan hazretlerinin mezbûr 
Sâlih Ağa’ya karz-ı şer‘îden iki bin dört yüz esedî guruş ve levn ve cinsi beynlerin-
de ma‘lûm semeni târih-i kitâbdan üç yüz gün tamâmına değin müeccel emti‘a-i 
mütenevvi‘a bahâlarından dahi iki yüz esedî guruş ki cem‘an iki bin altı yüz kıt‘a 
esedî guruş deyni olup meblağ-ı mastûr mukābelesinde silk-i mülk-i sahîhinde 
münselik olup mahmiye-i İstanbul hısnı ebvâbından Balatkapısı hâricinde Kara-
baş mahallesinde vâki‘ iki tarafı cidâr-ı hısn ve bir tarafı Kalimre bt. İsak nâm Ya-
hudiye mülkü ve bir tarafı tarîk-i âm ile mahdûd büyût-ı adîde ve mahzen ve su 
kuyusu ve bahçeyi müştemil mülk menzillerini ba‘de’t-tahliyyeti’ş-şer‘iyye mezbûr 
Sâlih Ağa yedine rehin vaz‘ ve teslîm ol dahi ber vech-i muharrer irtihân ve kabz ve 
tesellüm eyledikden sonra ecel-i mezkûr hulûlünde meblağ-ı merkūm iki bin altı 
yüz esedî guruşu mezbûr Sâlih Ağa’ya edâ ve teslîm edemezsem menzil-i mahdûd-ı 
mezkûru semen-i misli ile âhara bey‘a ve semenini ahz ve kabz ve deyn-i mezkûru 
mezbûr Sâlih Ağa’ya edâ ve teslîme ve fazla kalırsa kendilere îsâle ve kabz ve îsâl 
mütevakkıf olduğu umûrun küllîsine küllemâ azeltüke fe-ente vekîli mazmûnu 
üzre azilden masûne vekâlet-i devriye ile mahmiye-i mezkûrede Aksaray kur-
bunda Oruc Gāzi mahallesi sükkânından olup paşa-yı müşârün-ileyh hazretleri-
nin kapı kethüdâları olan hâzır bi’l-meclis İbrahim Ağa b. Hüseyin’i müvekkile-i 
mûmâ-ileyhâ taraflarından vekîl ve nâib-i menâb nasb ve ta‘yîn eylelediklerinde 
ol dahi vekâlet-i merkūmeyi kabûl ve merâsimini edâya ta‘ahhüd ve iltizâm ettik-
den sonra mûmâ-ileyh İbrahim meclis-i mezkûrda mezbûr Sâlih Ağa mahzarında 
ikrâr ve takrîr-i kelâm edip meblağ-ı mezbûr iki bin altı yüz esedî guruşa emr ve 
kabûlü hâviye kefâlet-i sahîha-i şer‘iyye ile kefîl ve zâmin oldum dedikde gıbbe’t-
tasdîki’ş-şer‘î vâki‘ hâli mevlânâ-yı mezbûr mahallinde tahrîr ba‘dehû ma‘an irsâl 
olunan muhzır Ali b. Abdullah meclis-i şer‘a gelip her biri alâ vukū‘ihi inhâ ve 
takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Zekâi Mustafa Efendi b. Hasan Efendi, el-Hâc Mehmed Ağa b. Mah-
mud, el-Hâc Mustafa b. Mehmed, Mahmud Ağa b. Selim, Ahmed Ağa b. Mehmed.

564 [87b-2] Hacı Ali b. Abdullah’ın karısıyla ortak evlerini Rahime 
bt. Abdullah’a satmaları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Evlice Baba mahallesi sükkânından olup menzil-i câ’i’z-zikri bey‘a ve kabz-ı 
semene kendi asâleten ve zevcesi Mücellâ bt. Abdullah nâm hâtun tarafından vekîl 
olmağla hasm-ı câhid-i şer‘î mahzarında merkūmenin zâtını ma‘rifet-i şer‘iyye 
ile ârifân olan el-Hâc Ali b. Abdullah ve Mustafa b. Mehmed nâm kimesneler 
şehâdetleriyle şer‘an vekâleti sâbite olan el-Hâc Ali b. Abdullah vekâleten meclis-i 
şer‘-i hatîr-i lâzımü’t-tevkīrde işbu râfi‘ü’l-kitâb Rahime bt. Abdullah nâm hâtun 
mahzarında asâleten ve vekâleten ikrâr-ı tâm ve takrîr-i kelâm edip akd-i âti’z-
zikrin sudûruna değin zevcem müvekkilem mezbûre Mücellâ ile ale’l-iştirâki’s-
seviy silk-i mülkünde münselik olup mahalle-i merkūmede vâki‘ bir tarafdan es-
Seyyid İbrahim Çelebi mülkü ve bir tarafdan Abdullah Halîfe mülkü ve bir taraf-
dan Saraylı Hâtun mülkü ve taraf-ı râbi‘i tarîk-i âm ile mahdûd dört bâb fevkānî 
ve bir bâb tahtânî odaları ve sofayı ve bi’r-i mâyı ve bir mikdâr bahçe ve havluyu 
müştemil menzilimi bi cümleti’t-tevâbi‘ ve’l-levâhık mezbûre Rahime Hâtun’a on 
dört bin fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ve temlîk edip ol dahi ber vech-i muharrer iştirâ 
ve tesellüm ve kabz ve kabûl eyledikden sonra semeni olan meblağ-ı mezkûr on 
dört bin akçeyi merkūme Rahime Hâtun yedinden tamâmen ahz ve kabz eyledik 
ba‘de’l-yevm menzil-i mahdûd-ı mezkûrda vechen mine’l-vücûh alâkamız kalma-
dı mersûme Rahime Hâtun’un mülk-i müşterâsı olmuşdur keyfe mâ yeşâ’ muta-
sarrıfe olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Halîfe el-Müezzin, 
Ahmed Çelebi b. Abdullah, Mustafa b. Ramazan, Ahmed Çelebi b. Mahmud, Hü-
seyin Çelebi b. Ebûbekir, Hasan b. Abdullah, Mehmed b. Ahmed, Süleyman b. Ali.

565 [87b-3] Hamile olan Ümmühani bt. Ali’ye eski kocası Yakub 
Efendi’nin nafaka ödemesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sâkinelerinden işbu râfi‘ü’l-kitâb Ümmühâni bt. Ali 
nâm hâtun meclis-i şer‘-i şerîf-i enver ve mahfil-i dîn-i münîf-i ezherde takrîr-i 
kelâm ve ta‘bîr ani’l-merâm edip gāib ani’l-meclis Yakub Efendi b. ( ) nâm kimes-
ne zevcim olup bundan [akdem] beni tatlîk etmekle mûmâ-ileyh Yakub Efendi’nin 
firâşından hâlâ beş aylık hamlim olmağın mûmâ-ileyh Yakub Efendi üzerine vaz‘-ı 
haml edinceye değin kadr-i kifâye nafaka takdîr olunmak matlûbumdur dedikde 
hâkim-i muvakki‘ sadr-ı kitâb tûbâ-lehû ve hüsnü me’âb hazretleri dahi müşârün-
ileyh Yakub Efendi üzerine merkūme Ümmühâni vaz‘-ı haml edinceye değin na-
fakası için târih-i kitâbdan yevmî sekiz akçe nafaka farz ve takdîr edip meblağ-ı 
mefrûz-ı mezkûrı harc ve sarfa ve lede’l-hâce istidâneye ve vakt-i zaferde zevci 
mutallıkı gāib-i mûmâ-ileyh Yakub Efendi üzerine rücû‘a mezbûre Ümmühâni’ye 
izin birle mâ vaka‘a bi’t-taleb ketb olundu.
Fi’l-yevmi’s-sânî aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Mustafa Efendi b. İsmail, Hüseyin Beşe 
b. Receb, Hasan b. Abdullah.

566 [88a-1] Hüseyin b. Mehmed’in evini Mehmed b. Oruc’a satması
Havâss-ı Aliyye kazâsına tâbi‘ Kadı Yakublu nâm karye sükkânından Hüse-
yin b. Mehmed nâm kimesne meclis-i şer‘-i şerîfde işbu râfi‘ü’l-kitâb Mehmed 
b. Oruc mahzarında ikrâr ve takrîr-i kelâm edip silk-i mülk ü sahîhinde münse-
lik olup işbu hâzır bi’l-meclis Ali Ağa b. Ömer’den semen-i ma‘lûma iştirâ eyle-
diğim karye-i mezbûrede vâki‘ bir tarafı Ramazan nâm kimesne mülkü ve bir ta-
rafı İbrahim nâm kimesne mülkü ve bir tarafı mer‘â ve bir tarafı tarîk-i âm ile 
mahdûd bir bâb tahtânî oda ve bir mikdâr arsa-i hâliyeyi müştemil mülk men-
zilimi cemî‘ tevâbi‘i ile mezbûre Mehmed Bey[’e] sekiz yüz elli akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi minvâl-i 
muharrer üzre iştirâ ve tesellüm ve kabz ve kabûl eyledikden sonra semeni olan 
meblağ-ı mezbûr bin sekiz yüz elli akçeyi mezbûr Mehmed yedinden bi’t-tamâm 
ahz ve kabz eyledim ba‘de’l-yevm menzil-i mahdûd-ı mezkûrda vechen mine’l-
vücûh alâka ve medhalim yokdur mezbûr Mehmed’in mülk-i müşterâsı olmuş-
dur keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam sene [10]91.
Şuhûdü’l-hâl: Mustafa Efendi b. Abdülganî, Mehmed b. Eyüb, Mehmed b. Mah-
mud, Ali b. Abdullah, Hüseyin b. Ali, Mehmed b. Nasuh.

567 [88a-2] Hasan Çelebi’nin amcası Mehmed’den kalan miras hususunda 
diğer amcası Mahmud ile anlaşma sağladığı
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Düğmecibaşı mahallesi sükkânından Hasan Çelebi b. Mustafa nâm kimesne 
meclis-i şer‘-i şerîf-i enverde li ebeveyn ammisi işbu râfi‘ü’l-kitâb Mahmud Bey b. 
İsmail nâm kimesne mahzarında tav‘an ikrâr-ı tâm ve takrîr-i kelâm edip li ebe-
veyn âhar ammim olup bundan akdem fevt olan Mehmed nâm müteveffânın 
mezbûr Mahmud Bey zimmetinde yirmi bin akçe hakkı olup kable’l-ahz fevt ol-
mağın verâseti hasren mezbûre Mahmud Bey ile Babam merkūm Mustafa’ya mün-
hasıra olmağla meblağ-ı mezkûrun on bin akçesi mezbûr Mahmud Bey’e ve on 
bin akçesi babam mezbûr Mustafa’ya isâbet ettikden sonra babam mezbûr Mus-
tafa dahi kable’l-ahz vefât edip hisse-i merkūmesine isâbet eden meblağ-ı mezbûr 
on bin akçe bana isâbet etmekle ben dahi meblağ-ı mezkûr on bin akçeyi ammim 
mezbûr Mahmud Bey’den taleb ve da‘vâ eylediğinde ol dahi benim sâkin oldu-
ğum menzilin havlusu içinde vâki‘ su kuyusunun nısfı ceddimizden kalmış mülk-i 
mevrûsumdur deyû mârrü’z-zikr kuyunun nısfını benden da‘vâ eyledikde beyni-
mizde münâza‘ât-ı kesîre ve muhâsamât-ı ekîde vâkı‘a olmuş idi el-hâletü hâzihî 
beynimizde muslihûn-ı müslimûn tavassut edip meblağ-ı mezkûr on bin akçe 
da‘vâsından mezbûr Mahmud Bey’in ben zimmetini ibrâ ve iskāt eylediğimden 
sonra merkūm Mahmud Bey’in oğlu hâzır bi’l-meclis İbrahim Çelebi’nin taht-ı ye-
dinde olup mahalle-i mezbûrede vâki‘ hudûd ve müştemilâtı beynimizde ma‘lûm 
olan menzilden nısf hisse da‘vâsından mezbûr İbrahim Çelebi’nin zimmetini ibrâ ve 
iskāt eylediğimde mezbûr Mahmud Bey dahi sâlifü’l-beyân nısf kuyuya müte‘allika 
da‘vâdan benim zimmetimi ibrâ-i âmm-ı kātı‘ü’n-nizâ‘la ibrâ ve iskāt eyledi dedik-
de gıbbe’t-tasdîki’ş-şer‘î mâ hüve’l-vâki‘ alâ hâze’l-minvâl bi’l-ibtigā ketb olundu.
Fi’l-yevmi’s-sânî aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, el-Hâc Pîr b. Kaytaş [Kaytas], İbrahim b. 
Ahmed, İsmail b. Ahmed, Yusuf b. Osman, Nasuh Efendi Nâib-i recül, Mehmed 
Ağa b. Ahmed, Musli Bey [b.] Receb.

568 [88a-3] Seydi Beşe b. Hüseyin’in evini Yani v. Yako’ya satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Sofular mahallesi sükkânından Seydî Beşe b. Hüseyin nâm kimesne meclis-i 
şer‘-i hatîr-i lâzımü’t-tevkīrde işbu râfi‘ü’r-rakīm kasab Küçük Yazıcı, Yani v. Yako 
nâm zimmî tarafından ikrâr-ı âti’z-zikri tasdîke vekîl olup bimâ hüve tarîkü’s-
sübût şer‘an vekâleti sâbite olan Dimo v. Aleksi nâm zimmî muvâcehesinde tav‘an 
ikrâr-ı tâm ve takrîr-i kelâm edip silk-i mülk-i sahîhimde münselik olup medîne-i 
mezbûre tevâbi‘inden Avasya nâm karyede vâki‘ bir tarafdan Palaş v. Duka nâm 
zimmî mülkü ve bir tarafdan Dimo v. Aleksi nâm zimmî mülkü ve bir tarafdan Ya-
zıcı Panayot mülkü ve bir tarafdan ba‘zan çeşme ve ba‘zan tarîk-i âm ile mahdûd 
iki bâb fevkānî oda ve bir sofa ve altında ahırı ve bir mikdâr havluyu müştemil 
menzilimi bi cümleti’t-tevâbi‘ ve’l-levâhık müvekkil-i merkūm Yani’ye dört bin 
beş yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ve temlîk edip ol dahi minvâl-i muharrer üzre iştirâ ve tesellüm ve temel-
lük ve kabûl eyledikden sonra semeni olan meblağ-ı mezkûr dört bin beş yüz ak-
çeyi müvekkil-i mesfûr Yani yedinden tamâmen ahz ve kabz eyledim ba‘de’l-yevm 
menzil-i mahdûd-ı mezkûrda vechen mine’l-vücûh alâkam kalmadı müvekkil-i 
mersûm Yani’nin mülk-i müşterâsı olmuşdur keyfe mâ yeşâ’ mutasarrıf olsun de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam sene [10]91.
Şuhûdü’l-hâl: Nasuh Efendi b. Abdüsselâm, Hüseyin Çavuş b. Şaban, Osman Beşe 
b. Mehmed, Hüseyin Beşe b. Receb, Hüseyin b. Ali, Mehmed b. Eyüb, Hasan b. 
Abdullah, Mehmed b. Mahmud.

569 [88a-4, Arapça] Âişe bt. Mehmed’in muhâlaa yoluyla boşandığı
Medîne-i Ebî Eyyûb el-Ensârî ma hal lâ tın dan Câmi‘-i Kebîr mahallesinde sâkine 
olan Âişe bt. Mehmed nâm hâtun meclis-i şer‘-i şerîf ve mahfil-i dîn-i münîfde 
-el-masûn ani’t-tağyîr ve’t-tahrîf- hâmil-i hâze’l-kitâb İbrahim Bey b. Ahmed nâm 
zevci ile muhâla‘a yapdı. Zevc-i mezbûr da nikâhında ta‘ahhüd ettiği râyicü’l-vakt 
altı bin akçe mehr-i müecceli beynlerinde ma‘lûm ve mu‘ayyen olan iddet nafaka-
sı ve me’ûnet-i süknâsı zevcesi üzerine olmak üzre zevce-i merkūme ile muhâla‘a 
yapdı. Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘ 
de‘âvî, mütâlebât, eymân ve muhâsamâtdan umûmen, zevciyyetle alâkalı da‘vâdan  
husûsen yek diğerinin zimmetini ibrâ-i âm ile husûmet ve nizâ‘ı bertaraf edecek 
şekilde ibrâ etti.
Cerâ zâlike ve hurrire fi’l-yevmi’s-sâbi‘ aşer min Şa‘bâni’l-mu‘azzam sene ihdâ ve 
tis‘în ve elf.
Şuhûdü’l-hâl: Mübâşir (…) b. İbrahim, Seyyid Yusuf Çelebi, Mehmed b. Musta-
fa, Mehmed Çelebi b. Bâli, Mahmud Bey b. Hamza, Râcil İbrahim Beşe, Mehmed 
Çelebi b. Kahveci

570 [88b-1] Eyüp’te olan mumhânelerin kaldırılma kararı 
üzerine İbrahim Ağa Vakfı’na ait mumhânenin kiracıları 
tarafından vakfa iadesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Kasım-
paşa câmi‘-i şerîfi mahallesinde vâki‘ merhûm İbrahim Ağa vakfından lede’l-
ahâlî ma‘lûmü’l-hudûd olup yevm [yirmi] akçe icâre-i müeccele ile altı sehim 
şem‘hâneden üç sehim hisseye mutasarrıflar olan Kosta v. Yani ve Dimitri v. Yor-
gi ve Rizo v. Apostol nâm zimmîler meclis-i şer‘-i hatîr-i lâzımü’t-tevkīrde vakf-ı 
mezkûra meşrûtiyyet üzre bi’l-fi‘l mütevellî olan işbu râfi‘ü’l-kitâb fahrü’l-eşbâh 
Mehmed Mukīm Bey b. Ahmed Ağa mahzarında her biri tav‘an ikrâr-ı tâm ve 
takrîr-i kelâm edip icâre-i mezkûre ile sâlifü’z-zikr üç sehim şem‘hâne târih-i 
kitâba gelince taht-ı tasarrufumuzda olup yevmî yirmi akçe icâre-i merkūmesini 
taraf-ı vakf-ı mezkûra edâ ederdik lâkin bundan akdem fermân-ı âlî ile medîne-i 
mezbûreden şem‘hâneler ref ‘ olunmağla zikr olunan üç sehm-i mezkûremizden 
kendi hüsn-i ihtiyârımız ile her birimiz kasr-ı yed edip mütevellî mûmâ-ileyh 
Mehmed Mukīm Bey’e teslîm eyleyip fesh-i akd-i icâre eyledik min ba‘d üç se-
him hisse-i mezbûremizde alâka ve medhalimiz kalmadı dediklerinde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Ahmed Çelebi b. Mehmed, Mustafa Çelebi b. Mehmed, Hüseyin 
Beşe b. Receb, Hüseyin Çelebi b. Ali, Hüseyin Efendi b. Ahmed, Mehmed b. Eyüb, 
Hasan b. Abdullah, Ali b. Abdullah.

571 [88b-2] Nikola, Lanberto ve Yanaki v. Aleksandri’nın tarlalarını 
valideleri Malta bt. Dimitri’ye satmaları
Havâss-ı Aliyye kazâsı a‘mâlinden Ereğli kasabası ma hal lâ tın dan Papa Yanaki 
mahallesi sâkinlerinden Nikola ve Lanberto ve Yanaki evlâd-ı Aleksandri nâm 
zimmîler meclis-i şer‘-i şerîfde vâlideleri işbu râfi‘atü’l-vesîka Malta bt. Dimit-
ri nâm nasrâniyye muvâcehesinde her biri edâ ve takrîr-i kelâm edip tefvîz-i âtî 
sudûruna değin ale’l-iştirâki’s-seviy zabt ve taht-ı tasarrufumuzda olup kasaba-i 
mezbûr sınırı dâhilinde vâki‘ her bir hudûdu beynimizde ma‘lûm tahmînen 
iki yüz elli keyl tohum istî‘âb eder tarlalarımızın hakk-ı tasarruflarını bi izn-i 
mütevellî yetmiş esedî guruş bedel mukābelesinde vâlidemiz mezbûre Malta’ya 
tefvîz bi’l-ferâğ edip ol dahi minvâl-i muharrer üzre tefevvuz ve kabûl eyledikden 
sonra bedel-i merkūm yetmiş esedî guruşu mezbûre Malta yedinden bi’t-tamâm 
ahz ve kabz edip beynimizde iktisâm eyledik ba‘de’l-yevm mârrü’z-zikr tarlalar-
da alâka ve medhalimiz yokdur vâlidemiz mezbûre Malta’nın hakk-ı müfevvezi 
olmuşdur keyfe mâ teşâ’ mutasarrıfe olsun dediklerinde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Ebûbekir Beşe b. Abdullah, Derviş Çelebi, Mehmed b. Eyüb, Mah-
mud b. Mehmed, Palayani [v.] Dimitraki, Dimitraki [v.] Galave.

572 [88b-3] Aleksandri v. Nikola’nın vârislerinin miras evini enişteleri 
Rizo v. Dimitri’ye satması
Havâss-ı Aliyye kazâsı a‘mâlinden Ereğli kasabası ma hal lâ tın dan Papa Yanaki ma-
hallesi sükkânından iken bundan akdem mürd olan Aleksandri v. Nikola nâm 
zimmînin verâseti sulbî kebîr oğulları Nikola ve Lanberto ve Yanaki’ye ve sul-
biye kebîre kızı Dökine’ye münhasıra olduğu şer‘an zâhir ve mütebeyyin olduk-
dan sonra mezbûrûn Nikola ve Lanberto ve Yanaki meclis-i şer‘-i şerîfde enişte-
leri işbu râfi‘ü’r-rakīm Rizo v. Dimitri nâm zimmî tarafından ikrâr-ı âti’l-beyânı 
tasdîke vekîl olup nehc-i şer‘î üzre vekâleti sâbite olan Malta bt. Dimitri nâm 
nasrâniyye muvâcehesinde her biri ikrâr ve i‘tirâf edip babamız mürd-i mezbûrun 
muhallefâtından olup mahalle-i mezbûrede vâki‘ bir tarafı Rizo oğlu mülkü ve üç 
tarafı tarîk-i âm ile mahdûd mülk-i mevrûs menzilimizi cemî‘ tevâbi‘i ile enişte-
miz mezbûr Rizo’ya altmış esedî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi minvâl-i muharrer üzre iştirâ ve tesel-
lüm ve kabûl eyledikden sonra semeni olan meblağ-ı mezbûr altmış esedî guruşu 
mezbûr Rizo yedinden bi’t-tamâm ahz ve kabz edip beynimizde iktisâm eyledik 
ba‘de’l-yevm menzil-i mahdûd-ı mezkûrda alâka ve medhalimiz yokdur mezbûr 
Rizo’nun mülk-i müşterâsı olmuşdur keyfe mâ yeşâ’ mutasarrıf olsun dediklerin-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Ebûbekir Beşe b. Abdullah, Derviş Çelebi, Mehmed b. Eyüb, Meh-
med b. Mahmud, Palayani [v.] Dimitraki, Dimitraki [v.] Galave?.









573 [88b-4] İzmir tüccarından Hasan Beşe ile Yusuf Beşe’nin ortak 
işlerini tasfiye davasında anlaşma sağladıkları
İzmir tüccârından Hasan Beşe b. Abdullah nâm kimesne meclis-i şer‘-i şerîfde 
işbu râfi‘ü’l-kitâb Yusuf Beşe b. Abdullah nâm kimesne mahzarında tav‘an ikrâr-ı 
tâm ve takrîr-i kelâm edip mezbûr Yusuf Beşe ile târih-i kitâbdan iki sene mukad-
dem şerîk olup bundan akdem fesh-i akd-i şirket ettiğimizde merkūm Yusuf Beşe 
zimmetinde ba‘de küllî hesâb kendi hakkımdan yüz otuz esedî guruş zuhûr et-
mekle meblağ-ı mezkûru mezbûr Yusuf [89a] Beşe’den hâlâ taleb ve da‘vâ eyledi-
ğimde ol dahi ikrâr lâkin te‘allül ve nizâ‘ etmeğin beynimizde münâza‘ât-ı kesîre 
ve muhâsamât-ı ekîde vâkı‘a olmuş idi el-hâletü hâzihî beynimize muslihûn-ı 
müslimûn tavassut edip meblağ-ı mezkûr yüz otuz guruş da‘vâsından merkūm 
Yusuf Beşe ile beni an ikrâr yetmiş esedî guruş üzerine inşâ-i akd-i sulh eylele-
diklerinde ben dahi sulh-ı mezbûru kabûl ve bedel-i sulh olan meblağ-ı merkūm 
yetmiş kıt‘a esedî guruşu mezbûr Yusuf Beşe yedinden meclis-i şer‘de tamâmen 
ahz ve kabz edip meblağ-ı bâkī altmış guruşa müte‘allika da‘vâdan mezbûr Yu-
suf Beşe’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim de-
dikde merkūm Yusuf Beşe dahi şirkete müte‘allika cemî‘ de‘âvî ve mütâlebâtdan 
mezbûr Hasan Beşe’nin zimmetini ibrâ ve iskāt eyledim min ba‘d her birimizden 
asâleten veya vekâleten husûs-ı mezkûra müte‘allika da‘vâ ve nizâ‘ sâdır olursa 
lede’l-hükkâmi’l-kirâm mesmû‘a ve makbûle olmasın dedikde ahadühümâ âharın 
kelimât-ı mahkiyesini vicâhen ve şifâhen tasdîk ve tahkīk etmeğin mâ hüve’l-vâki‘ 
gıbbe’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Nurullah Beşe b. Mehmed, Hüseyin Beşe b. Abdülmümin, Hüse-
yin b. Ahmed, Hüseyin Beşe b. Receb, Hüseyin b. Abdullah, Muharrem Çelebi 
b. Ahmed, Hüseyin Çelebi b. Ali, Mehmed b. Eyüb, Muharrirü’l-vesîka Mehmed 
el-Eyyûbî ve gayruhüm mine’l-huzzâr.

574 [89a-1] Osman Beşe b. Mehmed’in bağını Yusuf Ağa 
b. Abdülmennân’a satması
Havâss-ı Aliyye kazâsına tâbi‘ Avasya nâm karye sükkânından Osman Beşe b. 
Mehmed meclis-i şer‘-i şerîfde bi’l-fi‘l bostancıbaşı hazînedârı olan işbu râfi‘ü’l-
kitâb fahrü’l-akrân Yusuf Ağa b. Abdülmennân tarafından ikrâr-ı âti’z-zikri 
tasdîke vekîl olup Mehmed b. Mustafa ve İbrahim b. Mustafa nâm kimesneler 
şehâdetleriyle şer‘an vekâleti sâbite olan Hüseyin Bey b. Mustafa mahzarında ikrâr 
ve takrîr-i kelâm edip akd-i âti’z-zikrin sudûruna değin yedimde mülk ve hak-
kım olup karye-i mezbûrede vâki‘ bir tarafı müvekkil-i mezbûr tarlası ve bir tarafı 
Devecioğlu Dimitri tarlası ve bir tarafı İstamo zimmî tarlası ve bir tarafı Dimitri 
Zalyo tarlasıyla mahdûd bir mikdâr arsa-i hâliyeyi hâvî tahmînen iki dönüm bir 
kıt‘a mülk bağımı, cemî‘ tevâbi‘i ile müvekkil-i mezbûr Yusuf Ağa’ya altmış esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
ol dahi minvâl-i muharrer üzre iştirâ ve tesellüm ve kabz ve kabûl eyledikden 
sonra semeni olan meblağ-ı mezbûr altmış esedî guruşu müvekkil-i mezbûr Yu-
suf Ağa yedinden bi’t-tamâm [ahz] u kabz eyledim ba‘de’l-yevm bağ-ı mahdûd-ı 
mezkûrda vechen mine’l-vücûh alâka ve medhalim yokdur müvekkil-i mezbûr 
Yusuf Ağa’nın mülk-i müşterâsı olmuşdur keyfe mâ yeşâ’ mutasarrıf olsun dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: El-Hâc Mehmed Bey, Ebûbekir Hoca, Bursevî Mehmed Beşe, Meh-
med b. Eyüb, Mehmed b. Mahmud, Hüseyin Çelebi b. Ali, Ali b. Abdullah.

575 [89a-2] Fâtıma bt. Mehmed’in evini amca oğlu Receb Beşe’ye 
annesinin izniyle satması
Mahmiye-i İstanbul hısnı ebvâbından Topkapısı dâhilinde Celeb İmâm mahallesi 
sâkinelerinden Fâtıma bt. Mehmed nâm hâtun meclis-i şer‘-i şerîfde li ebeveyn am-
misisilk-i mülk-i sahîhinde münselik olup Havâss-ı Aliyye kazâsına tâbi‘ Silivri kasabası 
ma hal lâ tın dan Ali Bey mahallesinde vâki‘ iki tarafı Abbas Çelebi mülkü ve bir tara-
fı müşterî-i mezbûr Receb mülkü ve bir tarafı tarîk-i âm ile mahdûd iki bâb fevkānî 
ve bir tahtânî oda ve sofa ve şehnişîn ve matbah ve bi’r-i mâ ve kenîf ve zât-ı eşcâr-ı 
müsmire ve gayr-ı müsmire bahçeyi müştemil mülk-i mevrûs menzilimi cemî‘ 
tevâbi‘i ile vâlidem gāibetün ani’l-meclis Râbia bt. Abdurrahman nâm hâtunun iz-
niyle mezbûr Receb Beşe’ye on bin fıddî râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi minvâl-i muharrer 
üzre iştirâ ve tesellüm ve kabz ve kabûl eyleyip semeni olan meblağ-ı mezbûr on 
bin akçeyi mezbûr Receb Beşe yedinden bi’t-tamâm ahz ve kabz eyledim ba‘de’l-
yevm menzil-i mahdûd-ı mezkûrda vechen mine’l-vücûh alâka ve medhalim yok-
dur mezbûr Receb Beşe’nin mülk-i müşterâsı olmuşdur keyfe mâ yeşâ’ mutasarrıf 
olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam sene [10]91.
Şuhûdü’l-hâl: Ali Beşe b. Murtaza, Mehmed b. Receb, Mustafa Efendi el-İmâm, 
Ahmed Efendi el-Müderris, Derviş b. İbrahim, Mustafa b. ( ) Reis, Mehmed Çele-
bi b. Abdi Müezzin.576 [89a-3] Râziye bt. Abdullah’ın câriyesi Müstakim 
bt. Abdullah’ı âzat etmesi
Havâss-ı Aliyye kazâsına tâbi‘ kasaba-i Hasköy’de Sütlüce mahallesi sâkinelerinden 
Râziye bt. Abdullah nâm hâtun meclis-i şer‘-i şerîfde kendiye rıkkını mu‘terife 
orta boylu, açık kaşlı, sarı elâ gözlü Rûsiyyetü’l-asl bâ‘isetü’l-vesîka Müstakīm bt. 
Abdullah nâm câriye-i memlûkesi muvâcehesinde ikrâr ve takrîr-i kelâm edip 
câriye-i mevsûfe-i mezbûre Müstakīm’i hasbeten lillâhi te‘âlâ tedbîr-i mutlak ile 
müdebbere edip küllü nefsin zâ’ikatü’l-mevt ve küllü hayyin yülâkīhi’l-fevt fehvâsı 
üzre bi emrillâhi te‘âlâ ben işbu dâr-ı dünyâdan sarây-ı ukbâya intikāl ve irtihâl ey-
lediğimde câriyem mezbûre Müstakīm malımdan âzâd olup sâir harâir-i asliyyât 
gibi hürre olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mehmed Efendi b. Mehmed, Mustafa b. Receb, Mustafa b. Meh-
med, Ali Çelebi [b.] Gülâbî, Kahveci Mehmed Çelebi, Ali Çelebi b. Yunus, Musta-
fa b. Ahmed.

577 [89a-4] Râziye bt. Abdullah’ın câriyesi Belkıs bt. Abdullah’ı 
âzat etmesi
Havâss-ı Aliyye kazâsına tâbi‘ kasaba-i Hasköy’de Sütlüce mahallesi sâkinelerinden 
Râziye bt. Abdullah nâm hâtun meclis-i şer‘-i şerîfde kendiye rıkkını mu‘terife orta 
boylu, açık kaşlı, sarı gök gözlü Rûsiyyetü’l-asl bâ‘isetü’l-vesîka Belkıs bt. Abdul-
lah nâm câriye-i memlûkesi muvâcehesinde ikrâr ve takrîr-i kelâm edip câriye-i 
mevsûfe-i mezbûre Belkıs’ı hasbeten lillâhi te‘âlâ tedbîr-i mutlak ile müdebbe-
re edip küllü nefsin zâ’ikatü’l-mevt ve küllü hayyin yülâkīhi’l-fevt fehvâsı üzre bi 
emrillâhi te‘âlâ ben işbu [89b] dâr-ı dünyâdan sarây-ı ukbâya intikāl ve irtihâl ey-
lediğimde câriyem mezbûre Belkıs malımdan âzâd olup sâir harâir-i asliyyât gibi 
hürre olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Min Şa‘bân sene [10]91.
Şuhûdü’l-hâl: Mehmed Efendi b. Mehmed, Mustafa b. Receb, Mustafa b. Meh-
med, Ali Çelebi b. Gülâbî, Kahveci Mehmed Çelebi, Ali Çelebi b. [Yunus], Musta-
fa b. Ahmed, Mustafa b. ( ).

578 [89b-1] Kirace bt. Riga’nın evini Yani v. Kiro’ya satması
Havâss-ı Aliyye kazâsına tâbi‘ Avasya nâm karye sâkinelerinden Kirace bt. Riga 
nâm nasrâniyye meclis-i şer‘-i şerîfde işbu râfi‘ü’r-rakīm Yani v. Kiro nâm zimmî 
muvâcehesinde ikrâr ve takrîr-i kelâm edip akd-i âti’z-zikrin sudûruna değin 
yedimde mülküm ve hakkım olup karye-i mezbûrede vâki‘ bir tarafı Todori nâm 
zimmî mülkü ve bir tarafı Nikola zimmî mülkü ve bir tarafı Yorgaki tarlası ve bir 
tarafı tarîk-i âm ile mahdûd iki bâb fevkānî oda ve bir ahır ve havluyu müşte-
mil mülk menzilimi cemî‘ tevâbi‘i ile mezbûr Yani’ye elli esedî guruşa tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi minvâl-i 
muharrer üzre iştirâ ve tesellüm ve kabz ve kabûl eyledikden sonra semeni olan 
meblağ-ı mezbûr elli esedî guruşu mezbûr Yani yedinden bi’t-tamâm ahz ve kabz 
eyledim ba‘de’l-yevm menzil-i mahdûd-ı mezkûrda vechen mine’l-vücûh alâka 
ve medhalim yokdur mezbûr Yani’nin mülk-i müşterâsı olmuşdur keyfe mâ yeşâ’ 
ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-ışrîn min Şa‘bân li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Hüseyin b. Ali, Ali b. Ab-
dullah, Nasuh Efendi [b.] Abdullah, Todori [v.] Panayot, Nikola [v.] Mûytâb, Alek-
si, Yorgaki [v.] Yanaki, Kostantin, Papa İspilyot [v.] Hristo, İşkovi, Zafiri, Dimo [v.] 
Bâli.

579 [89b-2] Râziye bt. Abdullah’ın evini âzatlıları Belkıs bt. Abdullah ile 
Müstakim bt. Abdullah’a satması
Havâss-ı Aliyye kazâsına tâbi‘ kasaba-i Hasköy’de Sütlüce mahallesi sâkinelerinden 
Râziye bt. Abdullah nâm hâtun meclis-i şer‘-i şerîfde mu‘tekaları işbu râfi‘ateyi’l-
vesîka Belkıs bt. Abdullah ve Müstakīm bt. Abdullah nâm hâtunlar muvâcehelerinde 
ikrâr ve takrîr-i kelâm edip akd-i âtî sudûruna değin silk-i mülk-i sahîhinde mün-
selik olup mahalle-i mezbûrede vâki‘ üç tarafı İbrahim Hanzâde mülkü ve bir ta-
rafı tarîk-i âm ile mahdûd bir bâb fevkānî ve iki bâb tahtânî odaları ve matbah ve 
bi’r-i mâ ve zât-ı eşcâr-ı müsmire ve gayr-ı müsmire bahçeyi müştemil mülk men-
zilimi cemî‘ tevâbi‘ ve levâhıkıyla mezbûretân Belkıs ve Müstakīm’e otuz bin fıddî 
râyic fi’l-vakt akçeye ale’l-iştirâki’s-seviy tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm anlar dahi ale’l-iştirâk iştirâ ve tesellüm ve 
kabz ve kabûl eylediklerinden sonra semeni olan meblağ-ı mezbûr otuz bin akçe-
nin on bin akçesini mezbûretân Belkıs ve Müstakīm yedlerinden ahz ve kabz edip 
bâkī yirmi bin akçeden mezbûretânın zimmetlerini ibrâ ve iskāt eyledim ba‘de’l-
yevm menzil-i mahdûd-ı mezkûrda vechen mine’l-vücûh alâka ve medhalim yok-
dur mezbûretân Belkıs ve Müstakīm’in ale’l-iştirâki’s-seviy mülk-i müşterâları 
olmuşdur keyfe mâ teşâ’ mutasarrıfe olsunlar dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fî gurreti şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Mustafa Efendi, Mehmed Efendi b. Mehmed, Mustafa b. Receb, 
Mustafa b. Mehmed, Ali Çelebi b. Gülâbî, Kahveci Mehmed Çelebi.

580 [89b-3] Dimitri v. Laskari’nin evini Dimitri v. Mihal’e satması
Havâss-ı Aliyye kazâsına tâbi‘ Çatalca kasabası ma hal lâ tın dan Büyük mahalle 
sükkânından Dimitri v. Laskari nâm zimmî meclis-i şer‘-i şerîfde işbu râfi‘ü’r-
rakīm diğer Dimitri v. Mihal nâm zimmî muvâcehesinde ikrâr ve i‘tirâf edip akd-i 
âtî sudûruna değin yedimde mülküm ve hakkım olup mahalle-i mezbûrede vâki‘ 
bir tarafı Artin zimmî mülkü ve bir tarafı Rahabe zimmî mülkü ve bir tarafı (...) 
zimmî mülkü ve bir tarafı tarîk-i âm ile mahdûd iki bâb tahtânî oda ve havlu ve 
zât-ı eşcâr-ı müsmire ve gayr-ı müsmire bahçeyi müştemil mülk menzilimi cemî‘ 
tevâbi‘i ile yine kasaba-i mezbûr bağları dâhilinde bir tarafı Angeli zimmî bağı ve 
bir tarafı Ermeni Kasbar bağı ve iki tarafı nehr-i cârî ile mahdûd tahmînen bir bu-
çuk dönüm bir kıt‘a mülk bağımı dahi cemî‘ tevâbi‘i ile mezbûr diğer Dimitri’ye 
bi safkatin vâhidetin yirmi beş esedî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi minvâl-i muharrer üzre iştirâ ve te-
sellüm ve kabz ve kabûl eyledikden sonra semeni olan meblağ-ı mezbûr yirmi 
beş esedî guruşu mezbûr diğer Dimitri yedinden tamâmen ahz ve kabz eyledim 
ba‘de’l-yevm menzil-i mahdûd-ı mezkûr ve bağ-ı mezkûrda alâka ve medhalim 
yokdur mezbûr diğer Dimitri’nin mülk-i müşterâsı olmuşdur keyfe mâ yeşâ’ mu-
tasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mahmud b. Ahmed, Hüseyin b. Ali, Mehmed b. Eyüb, Yusuf b. Ab-
dullah, Yani [v.] Angeli, Dimitri [v.] Nikola, Todori [v.] Nikola.

581 [89b-4] Hassa bostancılardan Mehmed Bey’in evini Hacı Hasan 
b. Süleyman’a satması
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîr-i lâzımü’t-tevkīrden mevlânâ Mehmed Efendi b. Nasuh irsâl olunup ol dahi 
medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Baba Hayda[r] mahallesinde vâki‘ zikr-i âtî menzile varıp zeyl-i kitâbda 
muharrerü’l-esâmî müslimîn huzûrunda akd-i meclis-i şer‘-i mübîn eyledik-
de hâssa bostânîlerinden Mehmed Bey b. Ali meclis-i ma‘kūd-ı mezkûrda işbu 
râfi‘ü’l-kitâb fahrü’l-eşbâh [90a] el-Hâc Hasan b. Süleyman mahzarında bi’t-
tav‘i’s-sâf ikrâr-ı tâm ve takrîr-i kelâm edip akd-i âti’z-zikrin sudûruna değin silk-i 
mülk-i sahîhimde münselik olup mahalle-i mezbûrede vâki‘ bir tarafı Ahmed Çe-
lebi mülkü ve bir tarafı Münevver Hâtun mülkü ve bir tarafı ba‘zan sarrâc Ali 









Çelebi mülkü ve ba‘zan Selim Çelebi mülkü ve bir tarafı ba‘zan korucu Hacı mül-
kü ve ba‘zan Mustafa Çelebi mülkü ve ba‘zan tarîk-i âm ile mahdûd iki bâb fevkānî 
oda ve bir sofa ve bir bâb tahtânî oda ve bi’r-i mâ ve zât-ı eşcâr-ı müsmire ve gayr-ı 
müsmire bahçeyi müştemil menzilimi bi cümleti’t-tevâbi‘ ve’l-levâhık mezbûr el-
Hâc Hasan’a dokuz yüz kıt‘a esedî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ve temlîk edip ol dahi minvâl-i muharrer üzre 
iştirâ ve tesellüm ve kabûl eyledikden sonra semeni olan meblağ-ı mezbûr dokuz 
yüz guruşu mezbûr el-Hâc Hasan yedinden tamâmen ahz ve kabz eyledim ba‘de’l-
yevm menzil-i mahdûd-ı mezkûrda vechen mine’l-vücûh alâka ve medhalim kal-
madı mezbûr el-Hâc Hasan’ın mülk-i müşterâsı olmuşdur keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î vâki‘ hâli mevlânâ-yı mezbûr ma-
hallinde tahrîr ba‘dehû ma‘an irsâl olunan çukadâr Hüseyin Beşe b. Receb ve Ali 
b. İslâm ile meclis-i şer‘a gelip her biri alâ vukū‘ihi inhâ ve takrîr etmeleriyle mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: El-Hâc Mustafa b. Mehmed, Mahmud Beşe b. Ali, Mehmed b. Mus-
tafa, Eyüb Efendi b. Ahmed, Ali Çelebi b. İbrahim, Receb Çelebi b. Abdullah, Meh-
med Çelebi b. Ahmed, Sipâhizâde b. Mehmed Bey, İsmail Çelebi b. Mustafa, Yusuf 
Dede b. Ali, Ahmed Çelebi b. İbrahim ve gayruhüm mine’l-huzzâr.

582 [90a-1] Mustafa Çelebi b. Mehmed’in evinin vârisleri tarafından 
Hacı Hasan b. Süleyman’a satılması
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
münîrden mevlânâ Mehmed Efendi b. Nasuh irsâl olunup ol dahi medîne-i 
Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Baba 
Hayda[r] mahallesinde vâki‘ zikr-i âtî menzile varıp zeyl-i kitâbda muharrerü’l-
esâmî cemâ‘at-i müslimîn huzûrunda akd-i meclis-i şer‘-i mübîn eyledikde 
mahalle-i mezbûre sâkinlerinden iken bundan akdem vefât eden Elvanzâde de-
mekle ma‘rûf Mustafa Çelebi b. Mehmed’in verâseti zevce-i metrûkesi Şîvekâr bt. 
Abdullah nâm hâtun ile vâlidesi Safiye bt. Hüseyin nâm hâtuna ve sulbiye kebîre 
kızı Âişe ile li ebeveyn kız karındaşı Hatice nâm hâtuna münhasıra olduğu şer‘an 
zâhir ve mütehakkik oldukdan sonra merkūmât Şîvekâr ve Âişe ve Hatice asâleten 
ve mezbûre Safiye tarafından husûs-ı âti’z-zikri ikrâra vekîl olup hasm-ı câhid-i 
şer‘ î mahzarında mezbûrenin zâtını ma‘rifet-i şer‘iyye ile ârifân olan Yusuf Dede 
b. Ali ve Ahmed b. İbrahim nâm kimesneler şehâdetleriyle şer‘an vekâleti sâbite 
olan Mehmed Bey b. Ali nâm Bostânî vekâleten meclis-i ma‘kūd-ı mezkûrda 
işbu bâ‘isü’l-kitâb el-Hâc Hasan b. Süleyman nâm kimesne mahzarında her biri 
asâleten ve vekâleten ikrâr-ı tâm ve takrîr-i kelâm edip muhallefât-ı müteveffâ-yı 
mezkûrdan olup mahalle-i mezbûrede vâki‘ bir tarafdan Samancızâde veresesi 
mülkü ve bir tarafdan ba‘zan Deli İbrahim ve ba‘zan Mezarcızâde Mustafa Çele-
bi ve ba‘zan İsmihân Hâtun mülkleri ve bir tarafdan ba‘zan Atmaca Hasan Ağa ve 
ba‘zan Çorbacı kızı mülkü ve bir tarafdan tarîk-i hâs ile mahdûd dört bâb fevkānî 
bir dîvânhâneyi ve iki bâb tahtânî odaları ve bir ahırı ve iki su kuyusunu ve iki 
kenîfi ve zât-ı eşcâr-ı müsmire ve gayr-ı müsmire hadîkayı müştemil mülk men-
zilimi bi cümleti’t-tevâbi‘ ve’l-levâhık mezbûr el-Hâc Hasan’a dört yüz kıt‘a esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi minvâl-i muharrer üzre iştirâ ve tesellüm ve kabûl eyledikden son-
ra semeni olan meblağ-ı mezkûr dört yüz esedî guruşu mezbûr el-Hâc Hasan ye-
dinden tamâmen ahz ve kabz eyledik ba‘de’l-yevm menzil-i mahdûd-ı mezkûrda 
vechen mine’l-vücûh alâka ve medhalim kalmadı mezbûr el-Hâc Hasan’ın mülk-i 
müşterâsı olmuşdur keyfe mâ yeşâ’ ve yehtâr mutasarrıf olsun dediklerinde gıbbe’t-
tasdîki’ş-şer‘î vâki‘ hâli mevlânâ-yı mezbûr mahallinde tahrîr ba‘dehû ma‘an irsâl 
olunan çukadâr Hüseyin Beşe b. Receb ve Ali b. İslâm ile meclis-i şer‘a gelip her 
biri alâ vukū‘ihi inhâ ve takrîr etmeleriyle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: es-Sâbikūn.

583 [90a-2] Hacı Hasan b. Süleyman’ın bir önceki kayıtta aldığı evi 
Bostancı Mehmed Bey’e borcu karşılığı rehin vermesi
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi medîne-i Hazret-i 
Ebî Eyyûb-i Ensârî -radiye anhu Rabbühü’l-Bârî- ma hal lâ tın dan Baba Haydar 
mahallesi sükkânından el-Hâc Hasan b. Süleyman nâm kimesnenin menziline va-
rıp zeyl-i kitâbda muharrerü’l-esâmî müslimîn huzûrunda [90b] akd-i meclis-i 
şer‘-i mübîn eyledikde mûmâ-ileyh el-Hâc Hasan meclis-i ma‘kūd-ı mezkûrda 
işbu râfi‘ü’l-kitâb Mehmed Bey b. Ali nâm Bostânî mahzarında tav‘an ikrâr-ı tâm 
ve takrîr-i kelâm edip zikri âtî menzil bahâsından târih-i kitâbdan iki yüz elli gün 
tamâmına değin müeccel mezbûr Mehmed Bey[’e] sekiz yüz kıt‘a esedî guruş zim-
metimde lâzımü’l-kazâ ve vâcibü’l-edâ deynim olup meblağ-ı mastûr sekiz yüz 
guruş mukābelesinde mahalle-i mezbûrda vâki‘ bir tarafı ba‘zan Samancızâde ve-
resesi mülkü ve ba‘zan Deli İbrahim mülkü ve ba‘zan Mezarcızâde Mustafa Çele-
bi mülkü ve bir tarafı İsmihân Hâtun mülkü ve ba‘zan Atmaca Hasan Ağa mülkü 
ve ba‘zan Çorbacı kızı mülkü ve bir tarafı Sipâhi Mehmed Bey mülkü ve ba‘zan de 
Doğramacı kızı mülkü ve ba‘zan Çavuş Mustafa Çelebi tasarrufunda olan men-
zil ve ba‘zan kasab Hızır Beşe mülkü ve bir tarafı ba‘zan Arnavudzâde Mehmed 
Bey mülkü ve ba‘zan tarîk-i hâs ile mahdûd hâriciyye ve dâhiliyye büyût-ı adîdeyi 
ve bahçeyi müştemil mülk menzilimi ba‘de’t-tahliyyeti’ş-şer‘iyye mezbûr Mehmed 
Bey’e hüsn-i vaz‘ ve teslîm edip ol dahi ber vech-i muharrer irtihân ve kabz ve te-
sellüm eyledi dedikde gıbbe’t-tasdîki’ş-şer‘î vâki‘ hâli mevlânâ-yı mezbûr mahal-
linde tahrîr ba‘dehû ma‘an irsâl olunan çukadâr Hüseyin Beşe b. Receb ve Ali b. 
İslâm ile meclis-i şer‘a gelip her biri alâ vukū‘ihi inhâ ve takrîr bir etmeğin mâ cerâ 
gıbbe’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Fahrü’l-akrân Hasan Ağa b. Abd[ullah] el-Müezzin, Mustafa Halîfe 
b. Musa İmâm, Mehmed Çelebi b. Abdülaziz el-Müezzin, Mehmed Ağa b. Receb, 
Ömer Ağa b. Hasan, İbrahim Bey b. Abdullah, Mehmed Çelebi b. Hasan, İsmail 
Çelebi b. Mustafa, Receb b. Abdullah, Halîlî [Halil] b. Mehmed, Bayram b. Meh-
med, Eyüb Efendi b. Ahmed, Sipâhizâde Mehmed Bey, İbrahim b. Abdullah.

584 [90b-1] Mahitab bt. Abdullah’ın Hatice bt. Mehmed’in âzatlısı 
olduğu ve terekesinin kendisine teslim edilmesi
Mahmiye-i İstanbul’da Kabasakal mahallesinde sâkine işbu râfi‘atü’l-kitâb Hati-
ce bt. Mehmed nâm hâtun meclis-i şer‘-i şerîfde medîne-i Hazret-i Ebî Eyyûb-i 
Ensârî’de Evlice Baba mahallesinde sâkine iken bundan akdem vefât eden Mahtab 
bt. Abdullah’ın zâhirde vâris-i ma‘rûfu olmamak zu‘muyla terekesine vâzı‘ü’l-yed 
olup medîne-i mezbûrede vâki‘ beytülmâl-i âmme ve hâssa kabzına [memûr] olan 
hazret-i müşârün-ileyh mütevellîsi Yusuf Ağa tarafından vekîl-i müsecceli olup 
yine medîne-i mezkûrede emîn-i beytülmâl olan Ahmed Çelebi b. Mehmed mah-
zarında üzerine da‘vâ ve takrîr-i kelâm edip müteveffât-ı mezbûre Mahtab benim 
mu‘tekam [olup], muhallefâtı bana isâbet ederken mezbûr Ahmed Çelebi bi gay-
ri hakkın vaz‘-ı yed eder suâl olunup muhallefâtı bana teslîme tenbîh olunmak 
matlûbumdur dedikde gıbbe’s-suâl mezbûr Ahmed Çelebi cevâbında müteveffât-ı 
mezbûre Mahitab’ın muhallefâtına vaz‘-ı yedini ikrâr lâkin müteveffât-ı merkūme 
müdde‘iyye-i mezbûre Hatice’nin mu‘tekası olduğunu inkâr edicek müdde‘iyye-i 
mezbûreden da‘vâsına mutâbık beyyine taleb olundukda udûl-i ricâl ahrârdan 
olup mahalle-i mezbûre sükkânından Ali b. Abdullah ve Zülfikār b. Abdullah 
nâm kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-hakīka müteveffât-ı mezbûre Mahtab müdde‘iyye-i mezbûre Hatice’nin kendi 
mu‘tekasıdır biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylelediklerinde gıbbe’t-ta‘dîl ve’t-tezkiyye şehâdetleri 
makbûle olmağın mûcebiyle muhallefât-ı müteveffât-ı mezkûreden kasr-ı yed 
edip müdde‘iyye-i mezbûreye teslîme mezbûr Ahmed Çelebi’ye tenbîh birle mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mehmed b. Eyüb, Mehmed b. Mahmud, Ali b. Abdullah, Hüseyin b. 
Ali, Yusuf b. Abdullah, Muharrem Çelebi b. Ahmed.

585 [90b-2] Rahime, Emetullah, Hatice ve Emine bt. Ahmed Ağa’ya isabet 
eden miras paranın ablaları Hamide Hanım’dan tahsil edildiği
Mahmiye-i İstanbul’da Üsküplü mahallesi sükkânından iken bundan akdem vefât 
eden Ahmed Ağa b. Kurd’un sulbiye sagīre kızları Rahime ve Emetullah ve Hatice 
ve Emine’nin vâlideleri ve tesviye-i umûrları için kıbel-i şer‘-i münîrden mansûb 
vasîleri olan Fâtıma bt. Halil nâm hâtun meclis-i şer‘-i hatîr-i lâzımü’t-tevkīrde 
müteveffâ-yı mezbûrun âhar kebîr kızı işbu râfi‘atü’l-kitâb Hâmide Hanım tara-
fından ikrâr-ı âti’z-zikri tasdîke vekîli olup nehc-i şer‘î ve tarîk-i mer‘î ile şer‘an 
vekâleti sâbite olan Mustafa Bey b. Mehmed nâm kimesne mahzarında bi’l-vesâye 
ikrâr-ı tâm ve takrîr-i kelâm edip sadriye kızlarım sagīrât-ı mezbûrât Rahime ve 
Emetullah ve Hatice ve Emine’den her birinin hisse-i irsiyyelerine müteveffâ-yı 
mezbûrun Havâss-ı Aliyye kazâsına tâbi‘ Pirvaliçe nâm karyede vâki‘ çiftliği tar-
lalarında mezrû‘ mahsûlden mâ‘adâ müteveffâ-yı mezbûrun nukūd ve arûz ve 
menkūlât ve sâir ism-i mâl ıtlâk olunur terekesinden yedişer bin yüz akçeden yir-
mi sekiz bin dört yüz akçe ve mezrû‘ mahsûlden dahi bin dört yüz altmış akçe ki 
min haysi’l-mecmû‘ ber mûceb-i defter-i kassâm yirmi dokuz bin sekiz yüz altmış 
akçe isâbet ve intikāl etmiş idi. Meblağ-ı mezbûrun mukaddemâ on iki bin akçe-
sini bi’d-defe‘ât müvekkilim Hâmide Hanım yedinden ahz ve kabz edip bâkī on 
yedi bin sekiz yüz altmış akçenin on üç bin dört yüz altmış akçesini bundan ak-
dem müvekkile-i mezbûra Hâmide Hanım yedinden bi’d-defe‘ât ahz ve kabz eyle-
diğimden sonra bâkī dört bin dört yüz akçe kalmış idi hâlâ meblağ-ı bâkī dört bin 
dört yüz akçeyi dahi vesâyetim hasebiyle bi’t-tamâm ve’l-kemâl ahz ve kabz eyle-
dim muhallefât-ı müteveffâ-yı mezkûrda sagīrât-ı mezbûrât Rahime ve Emetul-
lah ve Hatice ve Emine’nin bir akçe hakları bâkī kalmadı dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Mustafa (...) b. Hüseyin, Hüseyin Çelebi b. Mustafa, Hüseyin Beşe 
b. Mehmed, Ahmed b. Mustafa, Mustafa b. Abdullah, Hüseyin Efendi b. Ahmed.

586 [91a-1] Mustafa b. Ali’nin evini Süleyman b. Receb’e satması
[Havâss-ı Aliyye] kazâsı a‘mâlinden Terkos nâhiyesine tâbi‘ Yassıviran nâm kar-
ye sükkânından Mustafa b. Ali (…) işbu râfi‘ü’l-kitâb Süleyman b. Receb mahza-
rında ikrâr ve takrîr-i kelâm edip akd-i âtî sudûruna değin yedimde mülküm ve 
hakkım olup karye-i mezbûrede vâki‘ bir tarafı Belkıs bt. Abdullah mülkü ve bir 
tarafı câmi‘-i şerîfe meşrûta mülk menzil ve iki tarafı tarîk-i âm ile mahdûd bir 
bâb tahtânî oda ve sundurma ve bi’r-i mâ ve havlu ve bir mikdâr bahçeyi müşte-
mil mülk menzilimi cemî‘ tevâbi‘i ile mezbûr Süleyman Bey[’e] beş yüz akçeye ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
minvâl-i muharrer üzre iştirâ ve tesellüm ve kabz ve kabûl eyledikden sonra seme-
ni olan meblağ-ı mezbûr bin beş yüz akçeyi mezbûr Süleyman yedinden tamâmen 
ahz ve kabz eyledim ba‘de’l-yevm menzil-i mahdûd-ı mezkûrda alâka ve medha-
lim yokdur Süleyman’ın mülk-i müşterâsı olmuşdur keyfe mâ yeşâ’ mutasarrıf ol-
sun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Hasan b. Mehmed, Musa Çelebi, İbrahim Bey, Veli İbrahim b. Mus-
tafa, Ali Bey b. Abdullah, Hüseyin b. Ali, Mehmed b. Eyüb.

587 [91a-2] Yeniçeri kethüdası Yusuf Ağa b. Cafer’in su yolu 
keşif ve muayenesi
Su hüccetidir. Sene 1091.
Yeniçeri kethüdâsı Yusuf Ağa’nın Sinan Paşa mahallesinde menziline icrâ.
Bi’l-fi‘l dergâh-ı âlî -dâme mahfûfen bi’l-me‘âlî- yeniçerileri kethüdâsı olup işbu 
kitâb-ı sıhhat-nisâbın hâfızı olan iftihârü’l-emâcid ve’l-ekârim câmi‘ü’l-mehâmid 
ve’l-mekârim zü’l-kadri’r-refî‘ ve’l-câhi’l-menî‘ sa‘âdetlü Yusuf Ağa b. Cafer taraf-ı 
bâhir-i şereflerinden husûs-ı âti’l-beyâna vekîlleri olup el-Hâc Ali Efendi b. Ha-
san el-İmâm ve Mehmed Hoca b. İbrahim şehâdetleriyle şer‘an vekâleti sâbite 
olan umdetü’l-eşbâh Ali Ağa b. Mehmed meclis-i şer‘-i şerîf-i enverde bi’l-vekâle 
takrîr-i kelâm ve ta‘bîr ani’l-merâm edip müvekkil-i müşârün-ileyh Yusuf Ağa 
hazretleri mahmiye-i İstanbul’da Yenibahçe kurbunda Sinan Paşa mahallesinde 
vâki‘ mülk menzillerinde icrâ için Havâss-ı Aliyye kazâsına tâbi‘ Orta Belgrad 
nâm karye sınırı dâhilinde kimesnenin mülküne ittisâlden ârî Çiftehavuz dere-
si demekle ma‘rûf mevzi‘de kendi malıyla âbâr-ı müteferrika hafr ettirip lağımlar 
ve kanavât ile cem‘ ve tahsîl eylediği mâ’ın üzerine varıp ba‘de’l-keşf ve’l-mu‘âyene 
erbâbı beyninde mu‘tâd olan tarz-ı ma‘rûf ve semt-i me’lûf üzre vezn ve ayâr ve 
tahmîn-i sahîh ile tahmîn olunmak müvekkilim müşârün-ileyhin murâdıdır 
dedikde meclis-i şer‘-i hatîrden mevlânâ Mehmed Efendi b. Nasuh irsâl olu-
nup ol dahi bi’l-fi‘l hâssa su nâzırı olan fahrü’l-emâsil ve’l-akrân Mehmed Ağa b. 
Abdülmennân tarafından husûs-ı âti’z-zikre vekîl-i sâbitü’l-vekâlesi olan Ali Efen-
di b. Mustafa ve su yolcular kethüdâsı vekîli el-Hâc Mehmed b. Ahmed ve bö-
lükbaşılarından el-Hâc İbrahim b. Mehmed ve Sâlih Çelebi b. Mahmud ve Usta 
[Mehmed] b. Kâmil ve Mehmed b. Abdullah nâm kimesneler ve sâir zeyl-i kitâbda 
muharrerü’l-esâmî cemâ‘at-i müslimîn ile mevzi‘-i mezkûrda sâlifü’z-zikr mâ’ın 
üzerine varıp keşf ve mu‘âyene ve ale’l-vechi’l-mu‘tâd vezn ve ayâr ve tahmîn-i 
sahîh ile tahmîn ettiklerinde mecrâ-yı kadîmi mevzi‘-i mezkûrda olup müvekkil-i 
müşârün-ileyhin gāibetü ani’l-meclis Rahime bt. Abdülmennân nâm hâtun [-dan 
semen-i] ma‘lûma iştirâ edip lağım ve kanavât ve mecrâsına tebe‘iyyet ile mülkü 
olan bir masura sudan mâ‘adâ kâmil sekiz buçuk masura ve bir çuvaldız su cârî ol-
duğunu mu‘âyene ve müşâhede ettiklerinden sonra zikr olunan sekiz buçuk ma-
sura ve bir çuvaldız suyu mevzi‘-i mezkûra karîb merhûm ve mağfûrun-leh Sul-
tan Süleyman Hân hazretleri suyu yoluna [izn-i] mütevellî ile ilhâk ve idrâc olu-
nup iki buçuk masura ve bir çuvaldız suyu hakk-ı mecrâ alıkonulup bâkī kalan altı 
masura su ile müvekkil-i müşârün-ileyhin mezbûre Rahime Hâtun’dan iştirâ etti-
ği bir masura su ki cem‘an yedi masura suyu müvekkil-i müşârün-ileyh Yusuf Ağa 
hazretlerinin menzil-i mezkûrunda cârî olmak üzre icmâ‘ ve ittifâk eylediklerinde 
vâki‘ hâli mevlânâ-yı mezbûr mahallinde tahrîr ba‘dehû ma‘an ba‘s olunan Meh-
med b. Eyüb ve Süleyman b. Ali ile meclis-i şer‘a varıp her biri alâ vukū‘ihi inhâ ve 
takrîr etmeğin mâ cerâ gıbbe’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: (...), Mehmed Ağa b. Hasan, Hasan Ağa b. Abdullah, Mustafa Ağa 
b. Ali, İsmail Ağa b. Mustafa, İbrahim Ağa b. Mehmed, (...), Abdülkerim Odaba-
şı b. İsmail, Osman b. Mehmed, Süleyman b. Mustafa, Hasan b. Mehmed, İbrahim 
Beşe [b.] Mehmed, Mustafa b. Eyüb, (...), Mehmed Beşe b. Ahmed, Abdullah Çe-
lebi b. Receb, Mustafa b. Ahmed, Hüseyin b. İbrahim, Hasan b. Hasan, (...), İbra-
him b. Abdullah, Ahmed b. Durmuş, Halil b. Mehmed, Usta Mehmed b. Kâmil, 
Hasan Ağa b. Abdullah.

588 [91a-3] Hacda iken ölen Mehmed Ağa’nın mirasından amca oğulları 
Timur ve Ali’nin paylarını aldıkları
Hazret-i Ebî Eyyûb Ensârî -radiye anhu Rabbühü’l-Bârî- ma hal lâ tın dan Çavuş 
Kasım mahallesi sükkânından olup bundan akdem tarîk-i hacc-ı şerîfde vefât 
eden Mehmed Ağa b. Ömer’in li ebeveyn ammi oğulları Timur ve Ali ibney ( 
) nâm kimesneler taraflarından müteveffâ-yı mezkûrda olan hisse-i irsiyyelerini 
ahz ve kabz ve kendiye îsâle ve kabz ve îsâl mütevakkıf olduğu umûrun cümle-
sine vekîlleri olup hasm-ı câhid-i şer‘î mahzarında Ömer Çelebi b. Mehmed ve 
Mustafa Beşe b. Mehmed şehâdetleriyle şer‘an vekâleti sâbite olan Ali Bey b. Ha-
san nâm kimesne meclis-i şer‘-i hatîr-i lâzımü’t-tevkīrde müteveffâ-yı mezbûrun 
muhallefâtına vâzı‘an el-yed olup kendi tarafından asîl ve müteveffâ-yı mezbûrun 
zevce-i metrûkesi Âişe bt. Abdullah tarafından ikrâr-ı âti’z-zikri tasdîke vekîl olup 
ber nehc-i şer‘î vekâleti sâbite olan işbu râfi‘ü’l-kitâb Hüseyin Ağa b. Ramazan 
mahzarında ikrâr-ı tâm ve takrîr-i kelâm edip müteveffâ-yı mezbûr Mehmed 
Ağa’nın nukūd ve arûz ve menkūlât ve sâir kalîl ve kesîr ism-i mâl ıtlâk olunur te-
rekesinden müvekkilân-ı mezbûrân Timur ve Ali’den her birinin hisse-i irsiyyesi-
ne ber mûceb-i defter-i kassâm [91b] sekiz bin yüz yirmi sekiz akçeden cem‘an on 
altı bin iki yüz elli altı akçe haklarını vekâlet-i mahkiye [ile] tereke-i müteveffâ-yı 
mezbûra vâzı‘an el-yed olan mezbûrân Hüseyin Ağa ve Âişe Hâtun yedlerinden 
bi’t-tamâm ve’l-kemâl ahz ve kabz eyledim ba‘de’l-yevm müvekkilân-ı mezbûrân 
Timur ve Ali’nin muhallefât-ı müteveffâ-yı mezkûrdan bir akçe ve bir habbe hak-
ları bâkī kalmadı tereke-i müteveffâ-yı mezbûrdan hisse-i irsiyyelerine müte‘allika 
âmme-i da‘vâdan mezbûrân Hüseyin Ağa ve Âişe Hâtun’un zimmetlerini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Hâfız İsmail b. Mehmed, Ali Efendi b. Mehmed, es-Seyyid Abdur-
rahman Efendi b. es-Seyyid Yakub Efendi, Ahmed Bey b. Abdullah el-Bevvâbü’s-
sultânî, Mehmed Efendi b. Ahmed el-Kadı, Oruc Bey b. Osman, Muhtesib Yu-
suf Bey b. Osman, Cafer Ağa b. Yusuf el-Bostânî, Hüseyin Bey b. Topçu Beşe, Ali 
Halîfe b. Yusuf el-Müezzin, Hüseyin b. Hasan, Mustafa b. Mehmed, Dost b. Hasan, 
Murad b. Mehmed, el-Hâc Ömer Çelebi b. Hasan, Nasuh Efendi b. Abdüsselâm.

589 [91b-1] Hacda iken ölen Mehmed Ağa’nın diğer vârislerinin 
paylarının da ödendiği
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Çavuş Kasım mahalle[si] sükkânından olup bundan akdem tarîk-i hacc-ı 
şerîfde vefât eden Mehmed Ağa b. Ömer’in li ebeveyn ammi oğlu olup kendiden 
sonra fevt olan Ebûbekir b. ( ) nâm mütevveffânın sulbî kebîr oğulları Mehmed ve 
Dost ve Hüseyin ile sulbiye kebîre kızı Hâfize’nin taraflarından müteveffâ-yı ev-
vel mezbûr Mehmed Ağa’nın terekesinden ber mûceb-i defter-i kassâm kendilere 
isâbet eden haklarını taleb ve da‘vâ ve ahz ve kabz ve îsâle ve lede’l-hükkâmi’l-
kirâm mürâfa‘a ve muhâsamaya vekîlleri olup hasm-ı câhid-i şer‘î mahzarın-
da Ömer Çelebi b. Mehmed ve Mustafa Beşe b. Mehmed şehâdetleriyle şer‘an 
vekâleti sâbite olan mezbûr Hüseyin vekâleten ve asâleten meclis-i şer‘-i hatîr-i 
lâzımü’t-tevkīrde müteveffâ-yı mezbûr Mehmed Ağa’nın muhallefâtına vâzı‘an el-
yed olup kendi tarafından asîl ve müteveffâ-yı mezbûr Mehmed Ağa’nın zevce-i 
metrûkesi Âişe bt. Abdullah nâm hâtun tarafından ikrâr-ı âti’z-zikri tasdîke vekîl 
olup ber nehc-i şer‘î vekâleti sâbite olan işbu râfi‘ü’l-kitâb Hüseyin Ağa b. Rama-
zan mahzarında asâleten ve vekâleten ikrâr-ı tâm ve takrîr-i kelâm edip mûrisimiz 
müteveffâ-yı evvel mezbûr Mehmed Ağa’nın nukūd ve arûz ve menkūlât ve sâir 
kalîl ve kesîr ism-i mâl ıtlâk olunur terekesinden mûrisimiz müteveffâ-yı sânî ba-
bamızın hisse-i irsiyyesine ber mûceb-i defter-i kassâm isâbet eden sekiz bin yüz 
yirmi sekiz akçe hakkımızı müteveffâ-yı mezbûr Mehmed Ağa’nın muhallefâtına 
vâzı‘an el-yed olan mezbûrân Hüseyin Ağa ve Âişe Hâtun yedlerinden asâlet 
ve vekâletim hasebiyle bi’t-tamâm ve’l-kemâl ahz ve kabz eyledim ba‘de’l-yevm 
müteveffâ-yı mezbûr Mehmed Ağa’nın terekesinden bir akçe ve bir habbe hak-
kımız kalmadı babamız mütevveffâ-yı mezbûrun hisse-i irsiyyesine müte‘allika 
âmme-i da‘vâdan merkūmân Hüseyin Ağa ve Âişe Hâtun’un zimmetlerini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene [10]91.
Şuhûdü’l-hâl: es-Sâbikūn.

590 [91b-2] Mehmed Hoca b. Ali’nin ev ve bahçesini Osman Ağa 
b. Davud’a satması
Vilâyet-i Anadolu’da Yalakābâd kazâsına tâbi‘ Çukur nâm karye sükkânından 
Mehmed Hoca b. Ali nâm kimesne meclis-i şer‘-i şerîfde işbu râfi‘ü’l-kitâb fahrü’l-
emâsil ve’l-akrân Osman Ağa b. Davud mahzarında ikrâr ve i‘tirâf edip akd-i âti’z-
zikrin sudûruna değin yedimde mülküm ve hakkım olup karye-i mezbûrede vâki‘ 
iki tarafı Bulgaroğlu Çakal Ali mülkü ve bir tarafı Çakaloğlu mülkü ve bir tara-
fı tarîk-i âm ile mahdûd iki bâb fevkānî çatma oda ve sofa ve çardak ve ahır ve sa-
manlık ve bir mikdâr bahçeyi müştemil mülk menzilimi cemî‘ tevâbi‘i ile yine 
karye-i mezbûrda vâki‘ bir tarafı Osman Bey mülkü ve bir tarafı harman yerle-
ri ve bir tarafı hendek ve bir tarafı tarîk-i âm ile mahdûd zât-ı eşcâr-ı müsmi-
re ve gayr-ı müsmire bahçeyi cemî‘ tevâbi‘i ile mezbûr Osman Ağa’ya bi safka-
tin vâhidetin altmış beş esedî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve temlîk edip ol dahi minvâl-i muharrer üzre iştirâ ve te-
mellük ve kabz eyledikden sonra yine tefvîz-i âtî sudûruna değin zabt ve tasarru-
fumda olup karye-i mezbûre sınırı dâhilinde vâki‘ her birinin hudûdu beynimiz-
de ma‘lûm üç kıt‘a tarlalarımın dahi hakk-ı tasarruflarını sâhib-i arz ma‘rifetiyle 
on beş esedî guruş bedel mukābelesinde mezbûr Osman Ağa’ya tefvîz bi’l-ferâğ 
edip ol dahi tefevvuz ve kabûl eyleyip semen-i mezbûr ile bedel-i merkūm cem‘an 
seksen esedî guruşu meclis-i şer‘de mezbûr Osman Ağa yedinden ahz ve kabz ey-
ledim ba‘de’l-yevm emlâk-i mezbûrda vechen mine’l-vücûh alâka ve medhalim 
yokdur ve arâzi-i merkūme dâhil-i taht-ı tasarrufu olmuşdur keyfe mâ yeşâ’ ve 
yehtâr mahallinde zabt ve tasarrufa mezbûr Osman Ağa’yı taslît eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Ali Bey b. Abdullah, Mehmed Bey b. Mehmed, Osman b. Musli, 
Mehmed b. Eyüb, Hüseyin b. Ali.

591 [91b-3] Safiye bt. Mustafa’nın arsa ve odalarını Havva 
bt. Ömer’e hibe etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Düğmecibaşı mahallesi sâkinelerinden Safiye bt. Mustafa nâm hâtun meclis-i 
şer‘-i hatîr-i lâzımü’t-tevkīrde bi tav‘ihâ ikrâr-ı tâm ve takrîr-i kelâm edip silk-i 
mülk-i sahîhimde münselik olup mahalle-i mezbûrda vâki‘ bir tarafdan Abdul-
lah Beşe mülkü ve iki tarafdan benim âhar mülküm ve bir tarafdan tarîk-i âm 
ile mahdûd müşterek su kuyusunu hâvî mülk arsamı [92a] kebîre kızım gāibe 
ani’l-meclis Havva bt. Ömer nâm hâtuna bundan akdem hibe-i sahîha-i şer‘iyye 
ile hibe ve teslîm ve temlîk edip ol dahi meclis-i hibede minvâl-i muharrer üzre 
ittihâb ve tesellüm ve temellük ve kabûl eyledikden sonra arsa-i mezkûre üzerine 
kendi malıyla kızım merkūme Havva’ya bir bâb fevkānî ve bir bâb tahtânî oda mü-
ceddeden binâ ve ihdâs etmişidi hâlâ arsa-i merkūme kızım mezbûre Havva’nın 
mülk-i mevhûbu ve zikr olunan odalar kendi mülk-i mahzı ve hakk-ı sırfıdır kat‘â 
benim alâka ve medhalim yokdur keyfe mâ yeşâ’ mutasarrıfe olsun dedikde mâ 
hüve’l-vâki‘ alâ hâze’l-minvâl mezbûr Safiye talebiyle ketb ve terkīm olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Hasan Çelebi b. Mustafa, İbrahim Çelebi b. Mahmud, Mahmud Bey 
b. İsmail, Hasan Bey b. Abdullah.

592 [92a-1] Râziye Hatun bt. Abdullah’ın evini vakfetmesi
Elhamdü li veliyyihî ve’s-salâtü alâ nebiyyihî Muhammedin ve âlihî ve sahbihî 
ecma‘în ammâ ba‘d işbu kitâb-ı sıhhat-nisâbın tahrîrine bâ‘ise ve bâdiye oldur ki 
Havâss-ı Aliyye -humiyet ani’l-âfât ve’l-beliyye- kazâsına tâbi‘ kasaba-i Hasköy’de 
Sütlüce kurbunda Mahmud Ağa mahallesi sâkinelerinden sâhibetü’l-hayrât 
ve’l-hasenât Râziye Hâtun bt. Abdullah meclis-i şer‘-i hatîr-i lâzımü’t-tevkīrde 
vakf-ı âti’t-tafsîle li ecli’t-tescîl mütevellî nasb eylediği zevci Zeynelabidin Çele-
bi b. Mustafa mahzarında ikrâr-ı sahîh-i şer‘î ve i‘tirâf-ı sarîh-i mer‘î kılıp silk-i 
mülk-i sahîhimde münselik olup mahalle-i mezbûrda vâki‘ üç tarafı umdetü’l-
ümerâ İbrahim Hanzâde Beyler mülkü ve bir tarafı tarîk-i âm ile mahdûd bir bâb 
fevkānî ve iki bâb tahtânî odaları ve matbah ve bi’r-i mâ ve zât-ı eşcâr-ı müsmi-
re ve gayr-ı müsmire bahçeyi müştemil mülk menzilimi cemî‘ tevâbi‘i ile hasbe-
ten lillâhi te‘âlâ vakf-ı sahîh-i şer‘î ile vakf ve haps edip şöyle şart ve ta‘yîn eyle-
dim ki ben libâs-ı hayâtı lâbise olam menzil-i mahdûd-ı mezkûrda sâkine olup 
mutasarrıfe olam ba‘de vefâtihâ atîkalarım Belkıs bt. Abdullah ve Müstakīm bt. 
Abdullah ale’l-iştirâki’s-seviy sâkine olup mutasarrıfe olalar ba‘de vefâtihimâ 
evlâdları ve evlâd-ı evlâdları ve evlâd-ı evlâd-ı evlâdları sâkineler olup mutasar-
rıfe olalar ve merkūmetândan biri fevt oldukda mevcûd bulunan mutasarrıfe ola 
ve ba‘de inkırâzi’l-kül menzil-i mezkûrun süknâsına mahalle-i mezbûrda her kim 
imâm olursa sâkin olup nevbet-i tasarrufunda ta‘mîr ve termîm lâzım geldikde 
kendi malından imâret ve meremmet eyleye mürûr-ı eyyâm ve kürûr-ı a‘vâm ile 
şurût-ı mezkûra ri‘âyet müte‘azzire olursa mutlaka vakf-ı fukarâ-i müslimîn ola 
deyû menzil-i mezkûru târih-i kitâbdan bir ay mukaddem mütevellî-i mezbûra 
teslîm edip ol dahi menzil-i mezkûru fâriğan ani’ş-şevâgil kabz ve tesellüm edip 
ve sâir evkāf mütevellîleri gibi tasarruf eylemişdir dedikde gıbbe’t-tasdîki’ş-şer‘î 
fî cemî‘i mâ zükire vâkıfe-i mezbûra kelâmını semt-i vifâkdan cânib-i şikāka atf 
edip vakf-ı akār İmâm Ahmed tâcü’l-eimme Ebû Hanîfe Numan b. Sâbit -aleyhi’r-
rahme- mezheb-i hatîrlerinde gayr-ı lâzımdır ve İmâm Muhammed hazretleri ka-
tında vâkıf nefsine nef ‘ şart ettiği takdîrce vakf bâtıl olmağla vakf-ı mezbûrdan 
rücû‘ ve menzil-i mezbûru kemâ kân mülküme istirdâd ederim deyicek mütevellî-i 
mezbûr cevâb-ı bâ savâba tasaddî edip gerçi hâl minvâl-i muharrer üzredir. Lâkin 
İmâm-ı Yusuf katında sıhhat ve lüzûmundan müfârık olmayıp vâkıfın mücerred 
vakaftü kavliyle ve teslîm ile’l-mütevellî ve zikr-i sânîden sonra lüzûm sıhhat-i 
vakfa lâzım ve gayrı müfârıkdır. Pes anların kavilleri üzre vakf sahîh ve lâzım 
ola deyû red ve teslîmden imtinâ‘ ve a‘lâ-yı kitâbı tevkī‘-i müstetâbı ile muvak-
ka‘ olan hâkim-i hâsım huzûrunda müterâfi‘ân ve fasl-ı hasma tâlibân oldukla-
rında hâkim-i müşârün-ileyh cânib-i vakfa nazar ve mennâ‘un li’l-hayr olmakdan 
hazer edip imâmeyn-i müşârün-ileyhâ kavilleri üzre vakf-ı mezbûrun sıhhat ve 
lüzûmuna hükm etmeğin min ba‘d vakf-ı mezbûr vakf-ı sahîh ve lâzım olup naks 
ve nakzına mecâl muhâl oldu. Femen beddelehû ba‘de mâ semi‘ahû fe-innemâ 
ismuhû ale’l-lezîne yübeddilûnehû innallâhe semî‘un alîm ve ecrü’l-vâkıfı ale’l-
hayyi’l-cevâdi’l-kerîm. Cerâ zâlike ve hurrire fî gurreti şehri Ramazâni’l-mübârek 
li sene ihdâ ve tis‘în ve elf.
Şuhûdü’l-hâl: Mustafa Efendi el-İmâm, Mehmed Efendi b. Mehmed, Mustafa b. 
Receb, Mustafa b. Mehmed, Ali Çelebi b. Gülâbî, Mehmed Çelebi b. ( ) Kahveci, 
Mehmed b. Eyüb, Hüseyin b. Ali, Ali b. Abdullah, Yusuf b. Abdullah.

593 [92a-2] Râziye bt. Abdullah’ın eşyalarını, âzatlısı Müstakim 
bt. Abdullah’a hibe etmesi
Havâss-ı Aliyye kazâsı müzâfâtından kasaba-i Hasköy’de Sütlüce kurbunda Mah-
mud Ağa mahallesi sâkinelerinden Râziye bt. Abdullah nâm hâtun meclis-i şer‘-i 
hatîr-i lâzımü’t-tevkīrde mu‘takası işbu râfi‘atü’l-kitâb Müstakīm bt. Abdullah 
nâm hâtun muvâcehesinde ikrâr-ı tâm ve takrîr-i kelâm edip hibe-i âtiyetü’z-
zikrin sudûruna değin silk-i mülk-i sahîhimde münselik eşyâm ve bir beledî dö-
şek ve bir minder ve iki yastık ve bir tencere ve bir güğüm ve bir kahve ibriği ve 
bir kebe ve bir kilim ve iki yemeni yorgan ve bir yan keçesi ve nısf sîm kuşak ve 
nısf orta keçesi bi safkatin vâhidetin mezbûre Müstakīm’e hibe-i sahîha-i şer‘iyye 
ile hibe ve teslîm ve temlîk edip ol dahi meclis-i hibede ittihâb ve tesellüm ve te-
mellük eylediğinden sonra ba‘de’l-yevm sâlifü’z-zikr eşyâda vechen mine’l-vücûh 
ve sebeben mine’l-esbâb alâka ve medhalim yokdur mezbûre Müstakīm’in mülk-i 
mevhûbu olmuşdur keyfe mâ yeşâ’ mutasarrıfe olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene [10]91.
Şuhûdü’l-hâl: es-Sâbikūn.

594 [92a-3] Râziye bt. Abdullah’ın eşyalarını, âzatlısı Belkıs 
bt. Abdullah’a hibe etmesi
Havâss-ı Aliyye kazâsı müzâfâtından kasaba-i Hasköy’de Sütlüce kurbunda Mah-
mud Ağa mahallesi sâkinelerinden Râziye bt. Abdullah nâm hâtun meclis-i şer‘-i 
hatîr-i lâzımü’t-tevkīrde mu‘takası işbu râfi‘atü’l-kitâb Belkıs bt. Abdullah nâm 
hâtun muvâcehesinde ikrâr-ı tâm ve takrîr-i kelâm edip hibe-i âtiyetü’z-zikrin 
sudûruna değin silk-i mülk-i sahîhimde [92b] münselik eşyâmdan bir beledî dö-
şek ve bir minder ve iki yastık ve bir tencere ve bir güğüm ve bir kahve ibriği ve bir 
kebe ve iki yemeni yorgan ve bir kilim ve bir yan keçesi ve bir sîm raht kuşak ve 
nısf orta [keçe]yi bi safkatin vâhidetin mezbûre Belkıs’a hibe-i sahîha-i şer‘iyye ile 
hibe ve teslîm ve temlîk edip ol dahi meclis-i hibede ittihâb ve tesellüm ve temellük 
eyledikden sonra ba‘de’l-yevm sâlifü’z-zikr eşyâda vechen mine‘l-vücûh ve sebe-
ben mine’l-esbâb alâka ve medhalim yokdur mezbûre Belkıs’ın mülk-i mevhûbu 
olmuşdur keyfe mâ teşâ’ mutasarrıfe olsun dedikde gıbbe’t-tasdîki’ş-şer‘î mâ hüve 
bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: es-Sâbikūn.

595 [92b-1] Fâtıma bt. Abdullah ile boşandığı kocası Mustafa 
b. Abdullah’ın birbirlerinin zimmetini ibrâ etmesi
Medîne-i Hazret-i Ebâ [Eyyûb-i] Ensârî -radiye anhu Rabbühü’l-Bârî-’de Takye-
cibaşı mahallesinde sâkine Fâtıma bt. Abdullah nâm hâtun meclis-i şer‘-i şerîfde 
zevc-i mutallıkı işbu râfi‘ü’l-kitâb Mustafa b. Abdullah mahzarında ikrâr ve 
takrîr-i kelâm edip mezbûr Mustafa zevcim olup hâlâ beni talâk-ı bâyin ile tatlîk 
etmeğin zimmetinde mütekarrir ve ma‘kūdun aleyh olan iki yüz akçe mehr-i mü-
eccel hakkımı mezbûr Mustafa yedinden bi’t-tamâm ve’l-kemâl ahz ve kabz ey-
ledim ba‘de’l-yevm mehr-i müeccel hakkıma ve hukūk-ı zevciyyete ve gayra 
müte‘allika da‘vâdan her birimiz âharın zimmetini ibrâ ve iskāt eyledik dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Ali b. Abdullah, Hüseyin b. Abdullah, Yusuf b. Abdullah, Mehmed 
b. Eyüb, Nasuh Efendi b. Abdüsselâm.

596 [92b-2] Müderris Yahya Efendi’nin hanımı Meryem Hatun’un kölesi 
Ahmed b. Abdullah’ı âzat etmesi
Mahmiye-i İstanbul’da Pirinççi mahallesi sâkinelerinden fahrü’l-muhadderât 
zahrü’l-muvakkarât Meryem Hâtun bt. a‘lemü’l-ulemâ’i’l-izâm efdalü’l-fuzalâ’i’l-
fihâm Abdurrahman Efendi taraf-ı bâhirü’ş-şereflerinden ıtk-ı âti’l-beyânı ikrâra 
vekîl olup nehc-i şer‘î ve tarîk-i mer‘î üzre vekâleti şer‘an sâbite olan müvekkile 
mûmâ-ileyhânın zevcleri umdetü’l-müderrisîni’l-kirâm zübdetü’l-muhakkikīni’l-
fihâm Yahya Efendi b. el-merhûm el-mebrûr Abdullah Efendi meclis-i şer‘-i 
hatîr-i lâzımü’t-tevkīrde müvekkile mûmâ-ileyhâya rıkkını mu‘terif işbu orta 
boylu, gök gözlü, açık kaşlı Rûsiyyü’l-asl râfi‘ü’l-kitâb Ahmed b. Abdullah nâm 
abd-i memlûkü mahzarında bi’l-vekâle ikrâr-ı tâm ve takrîr-i kelâm edip müvek-
kile mûmâ-ileyhâ mevsûf-ı mezbûr Ahmed’i cemî‘ malından ifrâz edip hasbeten 
lillâhi’l-ganiyyi’l-hallâk i‘tâk ve tahrîr ve zümre-i ahrâr-ı asliyyeye idrâc ve ilhâk 
eyledim ba‘de’l-yevm mevsûf-ı merkūm Ahmed sâir ahrâr-ı asliyyîn gibi hür olup 
mevâlî utekāsı için sâbit olan hakk-ı velâdan gayrı üzerinde hakkım kalmadı dedi 
dedikde mâ cerâ alâ hâze’l-minvâl gıbbe’t-taleb ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene ihdâ ve tis‘în ve elf.
Şuhûdü’l-hâl: Hüseyin Beşe b. Receb, Hüseyin Çelebi b. ( ), Halil Çelebi b. ( ), Şa-
ban Çelebi b. el-Hâc Reşid, el-Hâc Dilâver.

597 [92b-3] Mehmed Çelebi b. Osman’ın evini mütevelli Hüseyin 
Efendi’ye istiğlâl yoluyla satması
Medîne-i Hazret-i Ebî Eyyûb-i Ensârî’de Ali Paşa-yı Atîk mahallesi sükkânından 
Mehmed Çelebi b. Osman meclis-i şer‘-i şerîfde mahmiye-i İstanbul’da vâki‘ ( ) vak-
fına bi’l-fi‘l mütevellî olan işbu râfi‘ü’l-kitâb Hüseyin Efendi b. Mustafa tarafından 
ikrâr-ı âti’z-zikri tasdîke vekîl-i müsecceli olan Musa Beşe b. Receb mahzarında 
ikrâr ve takrîr-i kelâm edip yedimde mülküm ve hakkım olup mahalle-i mezbûrede 
vâki‘ bir tarafı Abdülkādir mülkü ve bir tarafı el-Hâc Ali mülkü ve bir tarafı mü-
ezzine meşrûta vakıf menzil ve bir tarafı tarîk-i âm ile mahdûd mülk menzilimi 
cemî‘ tevâbi‘i ve levâhıkı ile mütevellî-i mezbûr Hüseyin Efendi’ye yüz esedî gu-
ruşa bi tarîki’l-istiğlâl bey‘ ve teslîm ol dahi vakf-ı mezbûr malıyla tarîk-i mersûm 
üzre iştirâ ve tesellüm ve kabûl eyleyip semeni olan meblâğ-ı mersûm yüz esedî 
guruşu mütevellî-i mezbûr yedinden bi’t-tamâm ahz ve kabz eylediğinden son-
ra yine mütevellî-i mezbûr Hüseyin Efendi menzil-i mahdûd-ı mezkûru ba‘de’t-
tahliyyeti’ş-şer‘iyye ve’t-tekābuzi’l-mer‘î târih-i kitâb senesi şehri gurresinden bir 
sene tamâmına değin on beş esedî guruş ücret ile bana îcâr ve teslîm ben dahi ber 
vech-i muharrer istîcâr ve tesellüm ve kabûl eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam fi’s-seneti’l-mezbûr.
Şuhûdü’l-hâl: Hüseyin b. Ramazan, Mehmed b. Hasan, Receb b. Musa, Mehmed 
b. Eyüb.

598 [92b-4] Hamile Fâtıma bt. Abdullah’a boşandığı kocasının 
çocuğuna nafaka ödemesi
Medîne-i Hazret-i Ebî Eyyûb el-Ensârî’de Takyecibaşı mahallesi sâkinelerinden 
işbu râfi‘atü’l-kitâb Fâtıma bt. Abdullah nâm hâtun meclis-i şer‘-i şerîfde zevc-i 
mutallıkı Mustafa b. Abdullah mahzarında takrîr-i kelâm edip mezbûr Musta-
fa zevcim olup hâlâ beni tatlîk etmekle mezbûrun firâşından üç aylık hamlim ol-
mağın mezbûr Mustafa üzerine vaz‘-ı haml edinceye değin kadr-i kifâye nafaka 
takdîr olunmak matlûbumdur dedikde hâkim-i muvakki‘-i sadr-ı kitâb tûbâ-lehû 
ve hüsnü me’âb hazretleri dahi mezbûr Mustafa üzerine merkūme Fâtıma vaz‘-ı 
haml edinceye değin nafakası için târih-i kitâbdan yevmî sekizer akçe nafaka farz 
ve takdîr edip meblağ-ı mefrûz-ı mezkûru harc ve sarfa ve lede’l-hâce istidâneye 
ve vakt-i zarûretde zevc-i mutallıkı mezbûr Mustafa üzerine rücû‘a mezbûre 
Fâtıma’ya izin birle mâ vaka‘a bi’t-taleb ketb olundu.
Fî gurreti şehri Ramazâni’l-mübârek sene [10]91.
Şuhûdü’l-hâl: Mehmed b. Eyüb, Hüseyin b. Ali, Ali b. Abdullah, Yusuf b. Abdullah.

599 [93a-1] Belkıs bt. Hasan’ın evini Mehmed b. Himmet’e satması
Mahmiye-i İstanbul’da Karagümrük kurbunda Kethüdâ Hâtun mahallesi 
sâkinelerinden Belkıs bt. Hasan nâm hâtun meclis-i şer‘de işbu râfi‘ü’l-kitâb Meh-
med b. Himmet mahzarında ikrâr ve i‘tirâf edip akd-i âtî sudûruna değin yedimde 
mülküm ve hakkım olup Havâss-ı Aliyye kazâsı müzâfâtından Çatalca nâhiyesine 
tâbi‘ Şeyh Sinan nâm karyede vâki‘ bir tarafı İsmail b. Ahmed mülkü ve üç tara-
fı [tarîk-i] âm ile mahdûd bir bâb tahtânî oda ve havluyu müştemil mülk menzi-
limi cemî‘ tevâbi‘i ile mezbûr Mehmed’e iki bin altı yüz akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile teslîm ol dahi minvâl-i muharrer üzre 
iştirâ ve tesellüm ve kabûl ve kabz eyledikden sonra semeni olan meblağ-ı mezbûr 
iki bin altı yüz akçeyi mezbûr Mehmed yedinden bi’t-tamâm ahz ve kabz eyledim 
ba‘de’l-yevm zikr olunan menzil-i mahdûd-ı mezkûrda alâka ve medhalim yokdur 
mezbûr Mehmed’in mülk-i müşterâsı olmuşdur keyfe mâ [yeşâ’] ve yahtâr muta-
sarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Ebûbekir b. Mehmed, Receb b. Hasan, Ahmed Kethüdâ b. ( ), Ah-
med b. Ali.

600 [93a-2] Manisa kazasının bazı köyleri ahalisinin vergi toplayıcısı 
Mehmed Ağa ile alınacak verginin miktarını tespitten sonra ondan 
borç aldıkları
Vilâyet-i Anadolu’da Manisa kazâsına tâbi‘ Armutalanı nâm karye ahâlîsinden el-
Hâc Ahmed b. Mustafa ve Mehmed b. Hasan [ve] el-Hâc Hüseyin b. el-Hâc İsa nâm 
kimesneler asâleten ve sâir karye-i mezbûrenin ma‘lûmü’l-esâmî ve mahsûrü’l-
eşhâs kimesneler taraflarından vekâleten ve Pelidalanı nâm karye ahâlîsinden 
el-Hâc Mustafa b. el-Hâc Abdullah kendi asâleten ve sâir karye ahâlîsi tarafla-
rından kezâlik vekîl-i sâbitü’l-vekâleleri olmağla vekâleten ve Ovakesimi ta‘bîr 
olunur Eğri nâm karyeden el-Hâc Mustafa nâm kimesne asâleten ve sâir karyesi 
ahâlîsi mültezimlerinden kezâlik vekîl-i şer‘îleri olmağın vekâleten meclis-i şer‘-i 
şerîfde işbu râfi‘ü’l-kitâb fahrü’l-akrân Mehmed Ağa b. Ahmed mahzarında her 
biri asâleten ve vekâleten ikrâr-ı tâm ve takrîr-i kelâm edip mezbûr Mehmed Ağa 
bin doksan bir senesine mahsûb olmak üzre resm-i bennâk ve bedel-i avârız cem‘ 
u tahsîline taraf-ı Saltanat-ı aliyye’den memûr olmağın müte’ehhil olanlarımızdan 
beher neferine bir esedî guruş ve mücerred olanlarımızdan kezâlik beher nefere 
nısf esedî guruş verip ve koyun başına ikişer akçe ve kovan başına birer akçe al-
mak üzre mûmâ-ileyh Mehmed Ağa ile beynimizde kavl ve ta‘ahhüd ettiğimiz-
den sonra mûmâ-ileyh Mehmed Ağa’dan kendi malından olmak üzre yedinden 
beş yüz esedî guruş istikrâz ve kabz ve tesellüm eyledik hâlâ meblağ-ı mezkûr beş 
yüz esedî guruş mûmâ-ileyh Mehmed Ağa’ya zimmetimizde lâzımü’l-kazâ deyni-
mizdir dediklerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: El-Hâc İsmail Ağa b. Yusuf el-Mübâşir, Receb Ağa b. Osman, Meh-
med b. Ömer, Hüseyin Çelebi b. Ali ve gayruhüm.

601 [93a-3] Atûfî Ömer Efendi Vakfı sahiplerinden olduğunu iddia 
eden Mustafa Beşe b. Mahmud’un evlâd-ı vâkıftan olduğunu 
ispatlayamadığı
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sükkânından Mustafa Beşe b. Mahmud nâm kimesne meclis-i 
şer‘-i hatîrde medîne-i mezbûrede vâki‘ merhûm Atûfî Ömer Efendi vakfı’na 
meşrûtiyyet üzre bi’l-fi‘l mütevellîsi ve evlâd-ı vâkıf-ı merhûm-ı mezbûrdan olup 
yine medîne-i mezbûrede Nâzperver mahallesi sâkinelerinden olan işbu râfi‘atü’l-
kitâb Âişe bt. İskender nâm hâtun mahzarında üzerine da‘vâ ve takrîr-i kelâm 
edip mahalle-i mezbûrda vâki‘ lede’l-ahâlî ve’l-cîrân ma‘lûmü’l-hudûd arsasının 
yevmî dörder akçe icâre-i müeccelesi olan menzil ceddimiz merhûm-ı mezbûr 
Atûfî Efendi vakfı olup ben vâkıf-ı mezbûrun sulbî oğlu Osman Efendi’nin oğlu 
Mahmud’un sulbî oğlu olmağla vâkıf-ı merkūm-ı mezkûr Atûfî Ömer Efen-
di menzil-i merkūmun icâre-i mezkûresi olan yevmî dörder akçeyi evlâdına 
ve evlâd-ı evlâdına ile’l-inkırâz şart ve ta‘yîn etmekle ücret-i merkūmenin 
mecmû‘unu mezbûre Âişe ahz ve kabz edip benim hisseme âid olan yevmî iki-
şer akçeyi bana teslîmden imtinâ‘ eder suâl olunup zikr olunan yevmî dörder 
akçe icâre-i müeccelenin yevmî ikişer akçesini bana teslîme Âişe’ye tenbîh olun-
mak matlûbumdur dedikde gıbbe’s-suâl merkūme Âişe cevâbında fi’l-hakīka 
ben evlâd-ı vâkıf-ı merhûm-ı mezbûrdan olmağla meşrûtiyyet üzre vakfına 
mütevellîsi olduğum ecilden menzil-i mezkûrun icâre-i müeccelesi olan yevmî 
dörder akçeyi ben ahz ve kabz ederim merkūm Mustafa Beşe’nin evlâd-ı vâkıfdan 
olduğu ma‘lûmum değildir deyû mezbûr Mustafa Beşe’nin evlâd-ı vâkıfdan oldu-
ğunu bi’l-külliye inkâr edicek merkūm Mustafa’dan da‘vâsını mübeyyine beyyi-
ne taleb olundukda ityân-ı beyyine[den izhâr-ı] acz edip istihlâf dahi etmemeğin 
mezbûr Mustafa Beşe bilâ-beyyine Âişe’ye bî-vech mu‘ârazadan men‘ birle mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene ihdâ ve tis‘în ve elf min 
hicreti men lehü’l-izzi ve’ş-şeref.
Şuhûdü’l-hâl: Hüseyin Beşe b. Receb Çukadâr, Hüseyin Efendi b. Ahmed, Nasuh 
Halîfe b. Abdüsselâm, Yusuf b. Abdullah, Mehmed b. Eyüb, Ali Çelebi b. Süley-
man, Abd[ullah] Bey b. ( ), Mustafa Çelebi b. Mehmed, Sefer Ağa b. Abdullah ve 
gayruhüm mine’l-huzzâr.









602 [93b-1] Abdullah, Süleyman, İbrahim ve kız kardeşleri Âişe’nin 
arsalarını Mehmed Ağa b. Süleyman’a satmaları
Medîne-i Hazret-i Ebî Eyyûb-i Ensârî -dâme fî rıdvâni’l-Bârî- Câmi‘-i Kebîr ma-
hallesi sükkânından Abdullah Çelebi ve Süleyman Çelebi ve İbrahim Çelebi evlâd-ı 
İsmail Efendi asâleten ve li ebeveyn hemşîreleri Âişe Hâtun tarafından ikrâr-ı âti’l-
beyâna vekîl olup mezbûrenin zâtını ma‘rifet-i şer‘iyye ile ârifân olan İbrahim Çe-
lebi b. Mustafa ve Ahmed b. Abdullah şehâdetleriyle şer‘an vekâleti sâbit olan Os-
man Çelebi b. Mehmed meclis-i şer‘-i şerîfde işbu bâ‘isü’l-kitâb fahrü’l-akrân 
Mehmed Ağa b. Süleyman tarafından ikrâr-ı âti’l-beyânı tasdîke vekîl-i müsecceli 
olan Mehmed Çelebi b. Abdullah mahzarında her biri asâleten [ve] vekâleten ikrâr 
ve takrîr-i kelâm edip akd-i âtî sudûruna değin yedimizde mülkümüz ve hakkımız 
olup mahalle-i mezbûrede vâki‘ bir tarafı Lemi? Kâtib mülkü ve iki tarafı Musta-
fa Ağa mülkü ve ba‘zan Karfadive? bozahânesi ve tarîk-i âm ile mahdûd tûlen ve 
arzen bi hesâb-ı şatrancî yirmi dört buçuk zirâ‘ mülk-i mevrûs arsa-i hâliyemizi 
müvekkil-i mûmâ-ileyh Mehmed Ağa’ya bi’l-asâle ve bi’l-vekâle yirmi esedî guru-
şa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk ol 
dahi minvâl-i muharrer üzre iştirâ ve temellük ve kabûl eyledikden sonra semeni 
olan meblağ-ı mezbûr yirmi esedî guruşu müvekkil-i mûmâ-ileyh Mehmed Ağa 
yedinden her birimiz ahz ve kabz edip beynimizde iktisâm eyledik ba‘de’l-yevm 
mârrü’z-zikr arsa-i hâliyede alâka ve medhalimiz yokdur müvekkil-i mûmâ-ileyh 
Mehmed Ağa’nın mülk-i müşterâsı olmuşdur keyfe mâ yeşâ’ mutasarrıf olsun de-
diklerinde [gıbbe’]t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis min şehri Ramazâni’l-mübârek [li sene] ihdâ ve tis‘în ve elf.
Şuhûdü’l-hâl: Mehmed Çelebi, Ali Bey b. Mehmed, Ali Bey b. Abdullah, Mehmed 
b. Eyüb.

603 [93b-2] Hasta olan Musa b. Ramazan’ın evinde yattığı Abdullah 
Efendi b. Ahmed Efendi’ye vasiyetnâmesi
Husûs-ı âti’l-beyânın mahallinde tahrîri iltimâs olunmağın bu fakīr zeyl-i kitâbda 
muharrerü’l-esâmî müslimîn ile medîne-i Hazret-i Ebî Eyyûb-i Ensârî -aleyhi’r-
rahmetü’l-Bârî- ma hal lâ tın dan Takyecibaşı mahallesinde sâkin umdetü kuzâti’l-
İslâm Abdullah Efendi b. el-merhûm el-mebrûr Ahmed Efendi’nin menziline va-
rıp akd-i meclis-i şer‘-i şerîf olundukda mûmâ-ileyh Abdullah Efendi’nin menzi-
linde müsâferet vechi üzre sâkin olup marîz olan Musa b. Ramazan nâm kimesne 
meclis-i ma‘kūd-ı mezbûrda zikr-i âtî vesâyâsını tenfîze vasiyy-i muhtâr nasb ve 
ihtiyâr eylediği işbu râfi‘ü’l-kitâb mûmâ-ileyh Abdullah Efendi mahzarında ikrâr 
ve takrîr-i kelâm edip ben bi emrillâhi te‘âlâ işbu dâr-ı dünyâ-yı fânîden dâr-ı 
bekāya intikāl ve irtihâl eylediğimde yanımda mevcûd olan nakid yüz kıt‘a esedî 
guruş ile gāib ani’l-meclis olup mezbûr Abdullah Efendi’nin ma‘lûmları olan ( ) 
nâm kadı zimmetinde karz verdiğim yüz elli guruşum ki cem‘an iki yüz elli esedî 
guruşumu hîn-i fevtimde ba‘de’l-ahz ve sâir muhallefâtım vasiyy-i muhtârım 
mezbûr Abdullah Efendi yediyle bey‘ olunup hâsıl olan semenlerini ahz ve kabz 
ettikden sonra vech-i şer‘î üzre techîz ve tekfînime ve eyyâm-ı mu‘tâde[de] tabh-ı 
ta‘âm ve it‘âm ve fukarâ-yı enâm ve sâir müteveffâ-yı müslimîne lâzım ve lâ-büd 
olan yerlere meblağ-ı mezbûrdan yüz kıt‘a esedî guruş harc ve sarf eyleye ve bâkī 
kalan meblağ ne mikdâr olursa vasiyy-i muhtâr yediyle istirbâh olunup hâsıl 
olan gallesinden mezkûr Takyecibaşı mescid-i şerîfinde kifâyet mikdârı eczâ-i 
şerîfe tilâvet ve kırâat olunup sevâbını Hazret-i Resûl-i ekrem ve habîb-i muhte-
rem -sallallâhu te‘âlâ aleyhi ve sellem- hazretlerinin rûh-ı pür-fütûhlarına ihdâ 
oluna ve ashâb-ı güzîn -rıdvânullâhi te‘âlâ aleyhim ecma‘în- hazerâtının ervâh-ı 
celîlelerine ve benim ve vâlideynim ve sâir ümmet-i Muhammed’in ervâhına ihdâ 
edeler ve mezbûr Abdullah Efendi’nin üzerine cümle ahâlî-i mahalle ve hâlâ imâm 
olan Receb Efendi b. Yusuf hasbî nâzır olalar ve mezbûr Abdullah Efendi’den son-
ra tevliyyet mescid-i şerîf-i mezbûrda imâm olanlara meşrûta ola dedikde mâ cerâ 
ketb olundu.
Fî gurreti şehri Ramazâni’l-mübârek sene ihdâ ve tis‘în ve elf.
Şuhûdü’l-hâl: Abdullah Efendi b. Subhi, Receb Efendi el-İmâm, Abdülganî Çele-
bi b. Abdullah Efendi, Ahmed Çelebi b. Ali, İbrahim Çelebi b. Pîrî, el-Hâc Hasan 
b. Ali, Ahmed Çelebi b. tâbi‘-i Receb Efendi, Yusuf b. Abdullah.

604 [93b-3] Ramazan b. Mahmud’un meyve ağaçlarına sahiplik 
iddiasının reddi
Havâss-ı Aliyye kazâsına tâbi‘ Küçükçekmece nâhiyesi müzâfâtından Büyükhal-
kalı nâm karye sâkinelerinden işbu râfi‘atü’l-kitâb Ümmühâni bt. Süleyman nâm 
hâtun meclis-i şer‘-i şerîfde mahmiye-i İstanbul’da Davudpaşa kurbunda sâkin 
Ramazan b. Mahmud nâm kimesne mahzarında üzerine da‘vâ ve takrîr-i kelâm 
edip merkūm Ramazan’a târih-i kitâbdan iki sene mukaddem karye-i mezkûrede 
vâki‘ lede’l-ahâlî ma‘lûmü’l-hudûd tahmînen bir keyl tohum istî‘âb eder bir kıt‘a 
tarlamın hakk-ı tasarrufunu ma‘rifet-i sâhib-i arz ile fâriğa olmuş idim lâkin zikr 
olunan tarlada mağrûs üç aded ceviz ve sâir eşcâr-ı müsmire benim mülküm iken 
istîcâr-ı mezkûrı merkūm Ramazan’a bey‘ etmemişiken hâlâ zikr olunan üç aded 
ceviz ve sâir eşcâr-ı müsmireye bi gayri hakkın vaz‘ murâd edip benim zabt ve ta-
sarrufuma mâni‘ olur suâl olunup men‘ ve def ‘ olunmak matlûbumdur dedik-
de gıbbe’s-suâl mezbûr Ramazan cevâbında fi’l-hakīka müdde‘iyye-i merkūme 
Ümmühâni sâlifü’z-zikr tarla içinde mağrûs olan eşcâr-ı merkūme ile ma‘an fâriğa 
olmuşdur deyû cevâb vericek isre’l-istintâk ve akībe’l-inkâr, merkūm Ramaz[an’]
dan takrîrine [93(2)a]izhâr-ı acz edip istihlâf dahi etmeğin merkūm Ramazan bilâ-beyyine mezbûre 
Ümmühâni’ye bî-vech mu‘ârazadan men‘ ve def ‘ olunup mâ vaka‘a bi’t-taleb ketb 
olundu.
Fi’l-yevmi’l-hâmis min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Hüseyin Efendi b. Ahmed, Mehmed b. Eyüb, Hüseyin Çelebi b. Ali, 
Yusuf b. Abdullah.

605 [93(2)a-1] Hüseyin Beşe’nin Mustafa Paşa’nın ağalarından İbrahim 
Ağa’dan gasbettiği köleleriyle eşyalarını iade etmesi
Düstûr-ı mükerrem müşîr-i müfahham vezîr-i sânî müsâhib-i şehriyârî devletlü ve 
sa‘âdetlü Mustafa Paşa hazretlerinin ağalarından işbu râfi‘ü’l-kitâb fahrü’l-eşbâh İb-
rahim Ağa b. Mehmed meclis-i şer‘-i şerîfde sâbıkan hizmetkârı olup otuz üç avcı-
lar odasında yoldaş olan Hüseyin Beşe b. Veli mahzarında üzerine da‘vâ ve takrîr-i 
kelâm edip ben vilâyet-i Anadolu’da Küre-i Nühâs’da sâkin iken mezbûr Hüseyin 
Beşe târih-i kitâbdan iki ay mukaddem abd-i memlûküm olup gāibân ani’l-meclis 
uzun boylu, açık kaşlı, gök gözlü Rûsiyyü’l-asl Şâhin b. Abdullah ve yine orta boylu, 
kara kaşlı, kara yağız Rûsiyyü’l-asl tahmînen on sekiz yaşında Babacık b. Abdullah 
nâm abd-i memlûklerimi idlâl edip emlâkimden bir na‘l pâre tüfenk ve bir beyaz 
muhattam ve bir neftî çuka dolama ve bir sîm kemer raht ve yüz üç esedî guruş ve 
bir sîm hançer ve bir sîm bıçağımı dahi ahz edip abd-i memlûklerim mezbûrân ile 
firâr etmişlerdir suâl olunup takrîri tahrîr ve mezbûrân Şâhin ve Babacık ve eşyâ-i 
mezkûrenin aynlar mevcûd ise aynlarını müstehlek ise kıymet-i şer‘iyyelerini alı-
verilmek matlûbumdur dedikde gıbbe’s-suâl mezbûr Hüseyin Beşe cevâbında fi’l-
hakīka târih-i mezkûrda müdde‘î-i mezbûr İbrahim Ağa’nın emlâkinden mezbûrân 
Şâhin ve Babacık nâm abd-i memlûk lerini idlâl ve sâir eşyâsından bir na‘l pâre tü-
fenk ve bir muhattam ve bir neftî dolamasını ahz ve kabz ve firâr eyledim deyû 
tav‘an ikrâr ve i‘tirâf edip mâ‘adâ yüz üç esedî guruş ile bir sîm kemer raht ve bir 
sîm hançer ve bir sîm bıçağı inkâr edicek ikrâr mertebesi olan mezbûrân Şâhin 
ve Babacık ile zikr olunan tüfenk ve muhattam ve dolamanın aynları mevcûd ise 
aynlarını müstehlek ise kıymet-i şer‘iyyelerini müdde‘î-i merkūma edâ ve teslîme 
mezbûr Hüseyin Beşe’ye tenbîh birle mâ vaka‘a bi’t-taleb ketb olundu.
Fi’l-yevmi’s-sâdis min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: El-Hâc Mahmud b. Mehmed, Musa Bey Subaşı, Durmuş b. ( ) Oda-
başı, Hüseyin Beşe, Mustafa Bey, Hüseyin b. Yahya.606 [93(2)a-2] Mehmed Çelebi b. Ahmed Bey’in evini Şehabeddin 
Efendi’ye satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kiremitçi Süleyman Çelebi mahallesi sâkinlerinden Mehmed Çelebi b. Ah-
med Bey meclis-i şer‘-i şerîf-i enverde işbu râfi‘ü’l-kitâb Şehabeddin Efendi b. ( 
) tarafından ikrâr-ı âti’z-zikri tasdîke vekîl olup bimâ hüve tarîkü’s-sübût şer‘an 
vekâleti sâbite olan Ahmed Çelebi b. Mehmed mahzarında tav‘an ikrâr-ı tâm ve 
takrîr-i kelâm edip akd-i âti’z-zikrin sudûruna [değin] silk-i mülk-i sahîhimde 
münselik olup medîne-i mezbûrede İslâm Bey mahallesinde vâki‘ bir tarafı Mah-
mud Paşa bahçesi ve bir tarafı Haremeyn-i şerîfeyn halîfesi olan Mehmed Efen-
di tarlası ve bir tarafı ba‘zan Şaban Bey bağı ve ba‘zan yine mezbûr Mehmed Efen-
di tarlası ve bir tarafı tarîk-i âm ile mahdûd tûlen ve arzen bi hesâb-ı terbî‘î iki 
bin dört yüz zirâ‘ arsamı ve bi’r-i mâyı hâvî hazret-i müşârün-ileyh evkāfına se-
nede beş akçe mukāta‘ası olan mülk menzilimi bi cümleti’t-tevâbi‘ ve’l-levâhık 
müvekkil-i mûmâ-ileyh Şehabeddin Efendi’ye yir[mi] kıt‘a esedî guruşa tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ve temlîk edip 
ol dahi ber vech-i muharrer iştirâ ve tesellüm ve kabûl ve temellük eyledikden 
sonra semeni olan meblağ-ı mezkûr yirmi guruşu müvekkil-i mûmâ-ileyh Şeha-
beddin Efendi yedinden tamâmen ahz ve kabz eyledim ba‘de’l-yevm zikr olunan 
menzil yerinde vechen mine’l-vücûh alâkam kalmadı müvekkil-i müşârün-ileyh 
keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin min şehri Ramazâni’l-mübârek li seneti’l-mezbûr.
Şuhûdü’l-hâl: Musa Bey b. Mehmed, Hüseyin Beşe b. Receb, Şâhin b. Mehmed, 
Halil Çelebi b. Mahmud rûznâmçe, Hüseyin b. Ali, Mehmed b. Eyüb, Mehmed 
Halîfe Haremeyni’ş-şerîfeyn Baş, Karakaş Mustafa Halîfe Haremeyni’ş-şerîfeyn, 
Mehmed Çelebi Haremeyni’ş-şerîfeyn.

607 [93(2)a-3] Siyavuş oğlu Ahmed ve Mehmed’in ev hisselerini Mustafa 
b. Mehmed’e istiğlâl yoluyla satması
Medîne-i Hazret-i Ebî Eyyûb Ensârî -radiye anhu Rabbühü’l-Bârî- ma hal lâ tın-
dan Kara Süleyman Çelebi mahallesi sâkinelerinden Âişe bt. Osman nâm hâtun 
meclis-i şer‘-i hatîr-i lâzımü’t-tevkīrde mahalle-i mezkûreden Ahmed ve Mehmed 
ibney Siyavuş nâm sagīrlerin kıbel-i şer‘den mansûb vasîleri olan işbu râfi‘ü’l-kitâb 
Mustafa b. Mehmed nâm kimesne mahzarında bi tav‘ihâ ikrâr-ı tâm ve takrîr-i 
kelâm edip silk-i mülkümde münselik olup mahalle-i mezbûrede vâki‘ bir tara-
fı Bedrimâh Hâtun mülkü ve bir tarafı mezkûr Kara Süleyman Çelebi vakfı ve 
bir tarafı Çavuşbaşı vakfı olan odalar ve bir tarafı tarîk-i âm ile mahdûd bir bâb 
fevkānî ve bir bâb tahtânî odaları ve sofa ve kenîf ve cüneyneyi müştemil mülk 
menzilde olan nısf müfrez ve mu‘ayyen hissemi, bi cümleti’t-tevâbi‘ ve’l-levâhık 
vasî-i mezbûr Mustafa’ya on beş kıt‘a esedî guruşa bi tarîki’l-istiğlâl bey‘ ve teslîm 
ol dahi sagīrân-ı mezbûrân malıyla tarîk-i merkūm üzre iştirâ ve tesellüm ve kabûl 
eyleyip semeni olan meblağ-ı mezbûr on beş esedî guruşu vasiyy-i mezbûr Mus-
tafa yedinden tamâmen ahz ve kabz eylediğimden sonra yine vasî-i mezbûr müf-
rez mu‘ayyen hissem olan menzili ba‘de’t-tahliyyeti’ş-şer‘iyye ve’t-tekābuzi’l-mer‘î 
târih-i kitâbdan bir sene tamâmına değin iki guruş ve bir rub‘ ücret ile bana îcâr ve 
teslîm ben dahi ber vech-i muharrer [93(2)b] istîcâr ve tesellüm ve kabûl eyledim 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Abdullah Halîfe b. Abdullah el-Müezzin, Ahmed Çelebi b. Abdul-
lah, Abdullah b. Mehmed, İbrahim b. Abdullah, Mehmed b. Eyüb.

608 [93(2)b-1] Ümmühani Hatun bt. İbrahim Efendi’nin kölesi Subhi 
bt. Abdullah’ı âzat etmesi
Mahmiye-i İstanbul ma hal lâ tın dan Pîr Ömer mahallesi sâkinelerinden fahrü’l-
muhadderât Ümmühâni Hâtun bt. el-merhûm İbrahim Efendi tarafından akd-i 
âti’l-beyânı ikrâra vekîl olup nehc-i şer‘î ve tarîk-i mer‘î üzre şer‘an vekâleti sâbite 
olan Hüseyin Beşe b. Receb nâm kimesne meclis-i şer‘-i şerîf-i enver ve mahfil-i 
dîn-i münîf-i ezherde bi’l-vekâle ikrâr-ı tâm ve takrîr-i kelâm edip müvekkilem 
mûmâ-ileyhâ Ümmühâni Hâtun kendiye rıkkını mu‘terife orta boylu, gök gözlü 
Rûsiyyetü’l-a[sl] bâ‘isü’l-kitâb Subhi bt. Abdullah nâm câriye-i memlûkesini cemî‘ 
malından ifrâz edip hasbeten lillâhi’l-ganiyyi’l-hallâk i‘tâk ve tahrîr-i zümre-i 
harâir-i asliyyâta idrâc ve ilhâk eyleyip min ba‘d câriye-i mevsûfe-i merkūme 
Subhi sâir harâir-i asliyyât gibi hürre olup üzerinde mevâlî-i utekā için sâbit olan 
hakk-ı velâdan gayrı hakkım kalmadı dedi dedikde mâ hüve’l-vâki‘ alâ hâze’l-
minvâl gıbbe’l-ibtigā ketb olundu.
Fi’l-yevmi’l-âşir min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Osman Bey b. ( ), el-Hâc Osman b. ( ), Abdurrahman Beşe b. ( ), Ha-
lil Çelebi b. ( ) ve gayruhüm mine’l-huzzâr.

609 [93(2)b-2] Taşçı Yano v. Vasil’in güveççi fırınındaki aletlerini Nano, 
Hristo ve Tanaş evlâd-ı Minho’ya satması
Mahmiye-i İstanbul’da vâki‘ taşçı tâifesinden Yano v. Vasil nâm zimmî meclis-i 
şer‘-i şerîf-i lâzımü’t-tevkīrde râfi‘ü hâze’r-rakīm diğer Nano ve Hristo ve Tanaş 
evlâd-ı Minho nâm zimmîler muvâcehelerinde ikrâr ve takrîr-i kelâm edip 
mezbûrûn ile ale’l-iştirâki’s-seviy silk-i mülkümüzde münselik olup Havâss-ı 
Aliyye kazâsına tâbi‘ İncirli nâm karye kurbunda Domuzdamı nâm mahalde vâki‘ 
bir tarafı İstiko zimmî mülkü ve bir tarafı Yazıcı [v.] Nano zimmî mülkü ve iki 
tarafı tarîk-i âm ile mahdûd bir bâb tahtânî odayı müştemil güveççi fırınında ve 
içinde mevcûd âlâtda olan nısf hisse-i şâyi‘amı cemî‘ tevâbi‘i ile mezbûrûn Nano 
ve Hristo ve Tanaş’a ale’l-iştirâki’s-seviy üç bin altı yüz fıddî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve teslîm anlar dahi ber vech-i muharrer iştirâ 
ve tesellüm ve kabz ve kabûl eylediklerinden sonra semeni olan meblağ-ı mezbûr 
üç bin altı yüz akçeyi mezbûrûn Nano ve Hristo ve Tanaş yedlerinden bi’t-tamâm 
ahz ve kabz eyledim ba‘de’l-yevm zikr olunan nısf hissede alâka ve medhalim 
yokdur mezbûrûn Nano ve Hristo ve Tanaş’ın ale’l-iştirâk mülk-i müşterâları ol-
muşdur keyfe mâ yeşâ’ mutasarrıflar olsunlar dedikde gıbbe’t-tasdîki’ş-şer‘î mâ 
vaka‘a bi’t-taleb ketb [olundu].
Fi’l-yevmi’s-sânî aşer min şehri Ramazâni’l-mübârek fi’s-seneti’l-mezbûr.
Şuhûdü’l-hâl: Osman b. Hüseyin, Hüseyin b. Ali, Hüseyin b. Bey, Mehmed b. Mus-
tafa, Mehmed b. Eyüb, Yazıcı [v.] Nano, Kosta [v.] Vasil, Andriye [v.] Nano, Kos-
ta [v.] Nano, Nano [v.] Tanaş, Vasil Yani [v.] Nano, Nano [v.] Nes, Tanaş [v.] Tono, 
Yano [v.] Beno, Tanaş [v.] Culak

610 [93(2)b-3] Veli Beşe b. Receb’in kölesi Kenan b. Abdullah’ı 
âzat etmesi
Mahmiye-i İstanbul’da Mi‘mâr Sinan mahallesi sükkânından Veli Beşe b. Re-
ceb tarafından ıtk-ı âti’l-beyânı ikrâra vekîl olup nehc-i şer‘î ve tarîk-i mer‘î 
üzre şer‘an vekâleti sâbite olan karındaşı Hüseyin Beşe b. Receb meclis-i şer‘-i 
hatîr-i lâzımü’t-tevkīrde müvekkil-i mezbûrun kendiye rıkkını mu‘terif işbu 
orta boylu, açık kaşlı, elâ gözlü Rûsiyyü’l-asl râfi‘ü’l-vesîka Kenan b. Abdul-
lah nâm abd-i memlûkü mahzarında bi’l-vekâle ikrâr-ı tâm ve takrîr-i kelâm 
edip müvekkil-i mezbûr Veli Beşe mevsûf-ı mezkûr Kenan’ı cemî‘ malından 
ifrâz edip hasbeten lillâhi te‘âlâ ve hasbeten li rûhi resûlihi’l-mu‘allâ i‘tâk ve 
tahrîr ve zümre-i ahrâr-ı asliyyeye idrâc ve ilhâk eyledim ba‘de’l-yevm mevsûf-ı 
merkūm Kenan sâir ahrâr-ı asliyyîn gibi hür olup mevâlî-i utekā için sâbit olan 
hakk-ı velâdan gayr ı üzerinde hakkım kalmadı dedi dedikde mâ cerâ bi’t-taleb 
ketb olundu.
Fi’l-yevmi’s-sânî aşer min şehri Ramazâni’l-mübârek fî seneti’l-mezbûr.
Şuhûdü’l-hâl: Şaban Beşe b. Receb, Ramazan b. Hasan, Mehmed b. Mahmud, 
Mehmed Çelebi b. Eyüb, Nasuh Efendi b. Abdüsselâm.









611 [93(2)-4, Arapça] Fâtıma bt. Mehmed’in muhâlaa yoluyla boşandığı
Medîne-i Ebî Eyyûb el-Ensârî ma hal lâ tın dan Kasım Paşa mahallesinde sâkine 
olan Fâtıma bt. Mehmed nâm Hatun meclis-i şer‘-i şerîf ve mahfil-i dîn-i münîfde 
-el-masûn ani’t-tağyîr ve’t-tahrîf- hâmil-i hâze’l-kitâb Musa b. Veli nâm zevci ile 
muhâla‘a yapdı. Zevc-i mezbûr da nikâhında ta‘ahhüd ettiği râyicü’l-vakt sekiz 
yüz akçe mehr-i müecceli beynlerinde ma‘lûm ve mu‘ayyen olan iddet nafakası ve 
me’ûnet-i süknâsı zevcesi üzerine olmak üzre zevce-i merkūme ile muhâla‘a yap-
dı. Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘ 
de‘âvî, mütâlebât, eymân ve muhâsamâtdan umûmen, zevciyyetle alâkalı da‘vâdan  
husûsen yek diğerinin zimmetini ibrâ-i âm ile husûmet ve nizâ‘ı bertaraf edecek 
şekilde ibrâ etti.
Cerâ zâlike ve hurrire fi’l-yevmi’s-sânî min şehri Ramazâni’l-mübârek fî’s-seneti’l-
mezbûre.
Şuhûdü’l-hâl: Yusuf Bey b. Muhtesib, Mehmed b. Eyüb, Hüseyin b. Ali, Ali b. İslâm, 
Yusuf b. Abdullah

612 [94a-1] Âlime bt. Mehmed’in câriye, ev, tarla ve eşyalarını mütevelli 
Hacı Pir Mehmed Ağa’ya hibe etmesi ve vakıf gelirini teslim alması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sâkinelerinden Âlime bt. Mehmed nâm hâtun cemî‘ tasarrufât-ı 
şer‘îden câize ve teberru‘-ı mer‘iyyeden nâfi‘a olduğu hâlde meclis-i şer‘-i şerîf-i 
lâzımü’t-teşrîfde li ebeveyn kız karındaşı oğlu işbu râfi‘ü’l-kitâb fahrü’l-eşbâh el-
Hâc Pîr Mehmed Ağa b. el-Hâc Kaytas mahzarında bi tav‘ihâ ikrâr-ı tâm ve takrîr-i 
kelâm edip hibe-i âtiyetü’z-zikrin sudûruna değin silk-i mülkümde münselik olup 
medîne-i mezbûreye tâbi‘ Arnavud nâm karyede vâki‘ iki tarafı bayır ve bir tara-
fı mîrî bahçe ve bir tarafı tarîk-i âm ile mahdûd ve üç bâb tahtânî odaları ve ahı-
rı ve bi’r-i mâ ve kenîfi ve zât-ı eşcâr-ı müsmire ve gayr-ı müsmire bahçeyi müşte-
mil çiftlik ta‘bîr olunur mülk menzilimi ba‘de’t-tahliyyeti’ş-şer‘iyye cemî‘ tevâbi‘ ve 
levâhıkı ile ve menzil-i mezkûr içinde mevcûd yirmi keyl buğday ve yirmi keyl alef 
ve üç inek ve bir tosun ve bir buzağımı ve sâir yanımda mevcûd emlâkimden orta 
boylu, açık kaşlı, gök gözlü Rûsiyyetü’l-asl Muammer bt. Abdullah nâm câriyem 
ile bir köhne kırmızı sofra ve üç müsta‘mel Bursa yasdığı ve bir tarafı alaca kaf-
tan ve kırmızı çuka müsta‘mel kürk kabı ve bir köhne havlu ve bir yeşil dirâyî kaf-
tan ve bir müsta‘mel Lahor kuşağı ve bir müsta‘mel alaca entari ve bir münakkaş 
müsta‘mel tülbent ortası ve iki basma yorgan yüzü ve bir duvar makraması ve iki 
köhne yemeni yük perdesi ve bir sarı alaca kaftan ve bir münakkaş yüz yasdığı 
ve bir örfiyye ve bir hâre gülgûnî kaftan ve iki kumaş Gerede bâlin ve bir fısdıkî 
kaftan ve bir gülgûnî kadife kaftan ve bir cedîd Şam alacası kaftanı ve bir kerem-
sud kaftanı ve bir telli kadife mak‘ad ve bir gözü atlas kaftan ve bir telli atlas kaf-
tan ve bir kırmızı bohça ve dört mantarî yastık ve on altı Bursa yasdığı ve iki yan 
mak‘adı ve bir Haleb merresi yün perdesi ve dört basma çit ve bir alaca peşkir ve 
bir mantarî sofra ve iki köhne ocak yaşmağı ve bir tarafı alaca köhne çintiyân ve 
iki köhne yemeni yorgan ve bir köhne beyaz velence ve bir köhne kırmızı velen-
ce ve üç köhne Selânik yan keçesi ve iki Uşak kaliçesi ve iki döşek ve dört min-
der ve iki köhne Selânik orta keçesi ve bir köhne kapsız yemeni yorgan ve bir yüz 
yasdığı kılıfı ve bir tas ve bir sahan ve iki baklava tepsisi ve üç sahan kapağı ve bir 
tiftik köhne kebe ve üç çini tabak ve iki tencere ve bir leğen ve bir ibriğimi mûmâ-
ileyh el-Hâc Pîr Mehmed Ağa’ya hibe-i sahîha-i şer‘iyye ile bi safka-i vâhide hibe 
ve teslîm ve temlîk edip ol dahi meclis-i hibede minvâl-i muharrer üzre ittihâb 
ve tesellüm ve temellük ve kabûl eyledi ba‘de’l-yevm emlâk-i mezkûrede vechen 
mine’l-vücûh alâka ve medhalim kalmadı mezbûr el-Hâc Pîrî Mehmed Ağa key-
fe mâ yeşâ’ mutasarrıf olsun ve zikr olunan karyede vâki‘ çiftlik-i mezkûra intimâ 
ile tahdîd ve tavsîfden müstağnî on altı kıt‘a tarlalarımın dahi hakk-ı tasarruflarını 
ma‘rifet-i sâhib-i arz ile mûmâ-ileyh Pîr Mehmed Ağa’ya meccânen tefvîz ve ferâğ 
edip ol dahi ber vech-i muharrer tefevvuz ve kabûl eyledi. Min ba‘d sâlifü’z-zikr 
on altı kıt‘a tarla mezbûr Pîr Mehmed Ağa’nın dâhil-i taht-ı tasarrufu olmuşdur 
emsâli gibi mutasarrıf olsun dedikde gıbbe’t-tasdîki’ş-şer‘î mukırra-i merkūme 
Âlime Hâtun el-Hâc Pîr Mehmed Ağa mahzarında i‘âde-i kelâm edip mezbûr Pîr 
Mehmed Ağa’ya bâlâda hibe ve temlîk ettiğim menzil ve câriye ve eşyâ-i muharre-
reden mâ‘adâ altın ve gümüş ve cevâhir makūlesinden ism-i mâl ıtlâk olunur bir 
şeyim yokdur ve mûmâ-ileyh Pîr Mehmed Ağa’nın karındaşı olup bundan akdem 
fevt olan el-Hâc Memiş nâm kimesneyi hâl-i hayâtından vasiyy-i muhtâr nasb ve 
ta‘yîn etmekle müteveffâ-yı mezbûr el-Hâc Memiş zamân-ı vesâyetinde ahz ve 
kabz eylediği medîne-i mezbûre kurbunda vâki‘ mülk çiftliğim semeni olan bin 
üç yüz esedî guruşun dört yüz guruşunu benim emrim ile müteveffâ-yı mezbûr 
el-Hâc Memiş dört nefer kimesneye hâl-i hayâtında yüz guruş verip mâ‘adâ do-
kuz yüz esedî guruşun bir mikdârını yine benim emrim ile ba‘zı mesârife sarf ey-
leyip benim dahi makbûlüm olup ve bâkīsi dahi kendi mesârife sarf edip meblağ-ı 
mezkûr üç yüz guruşdan müteveffâ-yı mezbûr el-Hâc Memiş zimmetinde bir 
akçe ve bir habbe kalmayıp hayâtında zimmetini ibrâ etmişidim ve mûmâ-ileyh 
Pîr Mehmed Ağa’nın mütevellî olduğu ceddim Takyeci Üveys ve Zeyneb Hâtun 
vakıflarının zevâidi olan meşrûta olduğu vakfiye ma‘mûlün-bihâsında mastûr ve 
mukayyed olmağla ber mûceb-i şart-ı vâkıf on bir senede müctemi‘ olup kendi-
me âid olan hakkımı bi’d-defe‘ât mütevellî-i mûmâ-ileyh Pîr Mehmed Ağa yedin-
den bi’t-tamâm ahz ve kabz eyledim ba‘de’l-yevm mûmâ-ileyh Pîr Mehmed Ağa 
zimmetinde galle-i vakf-ı mezkûrdan bana âid olan hakkımdan bir akçe ve bir 
habbe bâkī kalmadı mezbûr Pîr Mehmed Ağa ile târih-i kitâba gelince beynimiz-
de vâki‘ ahz u i‘tâ ve mu‘âmelât-ı şettâya müte‘allika âmme-i da‘vâdan mûmâ-ileyh 
el-Hâc Pîr Mehmed Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledim dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Mehmed Efendi b. İbrahim el-İmâm, Mustafa Efendi b. Mehmed el-
Kadı, Mehmed Efendi b. Süleyman, Mehmed Efendi b. Ebûbekir, Mehmed Çelebi 
b. Mustafa, Osman Çavuş b. Abdülkādir, Hüseyin Beşe b. Abdullah, Ahmed Çe-
lebi b. Mehmed, Ali Çelebi b. ( ) el-Müezzin, Mehmed Çelebi b. Şaban, Mehmed 
Çelebi b. İbrahim, Mehmed Çelebi b. Ahmed, Mehmed Efendi b. Bâli, Ali Çavuş b. 
Mustafa, Yusuf Bey b. Osman, Şaban Beşe b. Mehmed, Hüseyin b. Ali.

613 [94a-2, Arapça] Fâtıma bt. Mehmed’in muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan Yâ Vedûd mahallesinde 
sâkine olan Fâtıma bt. Mehmed nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâmil-i hâze’l-kitâb Mehmed b. Ah-
med nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği 
râyicü’l-vakt beş yüz akçe mehr-i müecceli beynlerinde ma‘lûm ve mu‘ayyen olan 
iddet nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yapdı. Zevce-i mezbûre bu sûretle yeni bir nikâh yapılmadan ve me-
hir ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî ve’l-ışrîn min Şa‘bâni’l-mu‘azzam sene ihdâ 
ve tis‘în ve elf.
Şuhûdü’l-hâl: Mehmed b. Eyüb, Hüseyin b. Ali, Yusuf b. Abdullah, Ali b. Abdullah

614 [94b-1] Abdullah Efendi b. Mehmed’in ev hissesini borç karşılığı 
Camcı Ahmed Vakfı mütevellisine devri
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Davud Ağa mahallesi sükkânından Abdullah Efendi b. Mehmed meclis-i 
şer‘-i hatîr-i lâzımü’t-tevkīrde medîne-i mezbûrede vâki‘ merhûm Camcı Ahmed 
vakfı’na bi’l-fi‘l mütevellî olan işbu râfi‘ü’l-kitâb Mehmed Çelebi b. Eyüb mah-
zarında tav‘an ikrâr-ı tâm ve takrîr-i kelâm edip silk-i mülkümde münselik olup 
mahalle-i mezbûrede vâki‘ bir tarafdan mefharü’l-mevâliyyi’l-kirâm Şeyhzâde 
Mehmed Efendi mülkü ve bir tarafdan Ağa İmâmîzâde çorbacı Mehmed Ağa 
mülkü ve bir tarafdan tarîk-i hâs ve bir tarafdan tarîk-i âm ile mahdûd olup 
hâriciyyede ve dâhiliyyede büyût-ı adîde ve bir halvetli hamamı ve mâ-i cârîyi ve 
hadîkayı müştemil mülk menzilde olan bin seksen sehimden seksen sehim hisse-i 
şâyi‘amı mütevellî-i mezbûr Mehmed Çelebi’ye târih-i kitâbdan üç yüz altmış gün 
tamâmına değin bey‘ bi’l-vefâ tarîki ile altmış dokuz kıt‘a esedî guruşa bey‘ edip ol 
dahi tarîk-i merkūm üzre mâl-ı vakf-ı mezkûr ile iştirâ ve kabûl eyledikden son-
ra semeni olan meblağ-ı mezbûr altmış dokuz guruşu mütevellî-i mezbûr Meh-
med Çelebi yedinden bi’t-tamâm ve’l-kemâl ahz ve kabz eyledim eğer meblağ-ı 
mezkûru ecel-i merkūm hulûlünde mütevellî-i mezbûr Mehmed Çelebi’ye edâ ve 
teslîm edemezsem bey‘-i mezkûr bâtta münkalib olsun dedikde gıbbe’t-tasdîki’ş-
şer‘î mukırr-ı mezbûr Abdullah Efendi’nin zevcesi Havva bt. Abdullah nâm hâtun 
mütevellî-i mezbûr mahzarında bi tav‘ihâ ikrâr edip meblağ-ı mezkûra ve hisse-i 
mezbûrenin derkine kefîl olmağla bu mahalle kayd olundu. Mâ hüve’l-vâki‘ bi’t-
taleb ketb olundu.
Fi’l-yevmi’l-âşir min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Mehmed Çelebi b. Mustafa, Hüseyin 
Beşe b. Receb Çukadâr, Hüseyin Çelebi b. Ali, Mehmed Çelebi b. Mustafa.

615 [94b-2] Ali b. Osman’ın evini Metro v. Todori’ye satması
Vilâyet-i Rumeli’nde Arnavud Belgradı kazâsına tâbi‘ Sadadca nâm karye 
ahâlîsinden Ali b. Osman meclis-i şer‘-i hatîr-i lâzımü’t-tevkīrde işbu râfi‘ü’r-
rakīm Metro v. Todori nâm zimmî muvâcehesinde ikrâr ve i‘tirâf edip akd-i âtî 
sudûruna değin yedimde mülküm ve hakkım olup karye-i mezbûrede vâki‘ bir ta-
rafı Kosta nâm zimmî mülkü ve bir tarafı Tori nâm zimmî mülkü ve bir tarafı Kolu 
nâm zimmî mülkü ve bir tarafı tarîk-i âm ile mahdûd bir bâb tahtânî oda ve bir 
mikdâr bahçe ve iki dip zeytin ağacı ve dokuz dip incir ağacı ve muttasıl tahmînen 
on iki çapalık bir kıt‘a bağı müştemil mülk menzilimi cemî‘ tevâbi‘i ile ve içinde 
mevcûd bir fıçı ve bir şırahâneyi mezbûr Metro’ya bi safkatin vâhidetin beş bin 
fıddî râyic fi’l-vakt akçeye bey‘-i bâtt-ı sahîh-i şer‘î ile bey‘ ve temlîk edip ol dahi 
minvâl-i muharrer üzre iştirâ ve temellük ve kabûl eyledikden sonra semeni olan 
meblağ-ı mezbûr beş bin akçeyi mezbûr Metredi yedinden bi’t-tamâm ahz ve kabz 
eyledim ba‘de’l-yevm emlâk-i mezbûrda vechen mine’l-vücûh alâka ve medhalim 
yokdur mezbûr Metro’nun mülk-i müşterâsı olmuşdur keyfe mâ yeşâ’ mahallinde 
zabt ve tasarrufa mezbûr Metro’yu taslît eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Ali b. Abdullah, Yusuf b. Abdullah, 
Dimo [v.] Yani, Martik [v.] Tibo, Pilyo? [v.] Niko, Dimitri v. Niko, Dimo [v.] Kiko.

616 [94b-3] Afife bt. Mehmed’in evini İbrahim Ağa 
b. Abdülmennân’a satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Evlice Baba mahallesi sâkinelerinden Afîfe bt. Mehmed nâm hâtun meclis-i 
şer‘-i hatîr-i lâzımü’t-tevkīrde işbu râfi‘ü’l-kitâb İbrahim Ağa b. Abdülmennân 
mahzarında bi tav‘ihâ ikrâr ve i‘tirâf edip akd-i âti’z-zikrin sudûruna değin silk-i 
mülk-i sahîhimde münselik olup mahalle-i mezbûrede vâki‘ bir tarafı Saçan Mus-
tafa Çelebi bahçesi ve bir tarafı Hüseyin b. Ebûbekir mülkü ve bir tarafı kasab İs-
mail veresesi mülkü ve bir tarafı ba‘zan Hüseyin mülkü ve ba‘zan tarîk-i âm ile 
mahdûd bir bâb tahtânî oda ve bi’r-i mâ ve zât-ı eşcâr-ı müsmire ve gayr-ı müsmi-
re bahçe ve kenîfi müştemil mülk menzilimi cemî‘ tevâbi‘i ve levâhıkı ile mezbûr 
İbrahim Ağa’ya yüz yirmi kıt‘a esedî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi minvâl-i muharrer üzre iştirâ ve tesel-
lüm ve kabûl ve kabz eyledikden sonra semeni olan meblağ-ı mezbûr yüz yirmi 
esedî guruşu mezbûr İbrahim Ağa yedinden bi’t-tamâm ve’l-kemâl ahz ve kabz 
eyledim ba‘de’l-yevm menzil-i mahdûd-ı mezkûrda alâka ve medhalim yokdur 
mezbûr İbrahim Ağa’nın mülk-i müşterâsı olmuşdur keyfe mâ yeşâ’ mutasarrıf ol-
sun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti şehri Ramazâni’l-mübârek fi’s-seneti’l-mezbûr.
Şuhûdü’l-hâl: Ahmed Ağa b. ( ), Mehmed Efendi b. Ahmed, Musa Beşe b. Abdul-
lah, Mehmed Çelebi b. İbrahim, Mehmed b. Mehmed, Hüseyin b. Mehmed, İbra-
him Beşe b. Ahmed, Ahmed b. Mehmed, el-Hâc Ahmed b. Oruc, Yusuf b. Abdul-
lah, Ali b. İslâm.

617 [94b-4] Kerime Hatun bt. Ahmed Efendi’nin ölen kızından düşen 
miras hisse bedelini Abdülkādir Efendi b. İbrahim Efendi’den aldığı
Medîne-i Hazret-i Ebî Eyyûb-i Ensârî’de Davud Ağa mahallesinde iken bundan 
akdem fevt olan Atiyye bt. Resul nâm hâtunun verâseti zevci umdetü’l-kuzât 
Abdülkādir Efendi b. İbrahim Efendi ile vâlidesi Kerime Hâtun bt. el-merhûm 
Ahmed Efendi ve sadrî sagīr oğlu Mehmed Emin Çelebi’ye münhasıra olup 
tashîh-i mes’eleleri on iki sehimden i‘tibâr olunup sihâm-ı mezkûreden üç seh-
mi mûmâ-ileyh Abdülkādir Efendi’ye ve iki sehmi merkūme Kerime Hâtun’a ve 
yedi sehmi sagīr-i mezbûr emîni Mehmed Emin Çelebi’ye isâbet ve intikāl edip 
şer‘an zâhir ve müte‘ayyin oldukdan sonra mezbûre Kerime Hâtun tarafından 
husûs-ı âti’l-beyâna ikrâra vekîl olup hasm-ı câhid mahzarında mezbûrenin 
zâtını ma‘rifet-i şer‘iyye ile ârifân olan İbrahim b. Hasan ve Sâlih Çelebi b. Meh-
med şehâdetleri ile şer‘an vekâleti sâbite olan Nasuh Efendi b. Abdüsselâm [95a] 
meclis-i şer‘-i şerîfde müteveffât-ı mezbûrenin muhallefâtından vâzı‘ü’l-yed olan 
zevci işbu râfi‘ü’l-kitâb mûmâ-ileyh Abdülkādir Efendi mahzarında bi’l-vekâle 
ikrâr ve takrîr-i kelâm edip müvekkilem mezbûre Kerime Hâtun kızı müteveffât-ı 
mezbûre Atiyye’nin muhallefâtından benim iki sehim hisse-i mezkûreme isâbet 
ve intikāl eden beş bin üç yüz kırk sekiz akçe hakkımı mûmâ-ileyh Abdülkādir 
Efendi yedinden bi’t-tamâm ahz ve kabz eyledim ba‘de’l-yevm kızı müteveffât-ı 
mezbûrenin muhallefâtına müte‘allika cemî‘ da‘vâdan mûmâ-ileyh Abdülkādir 
Efendi’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedi de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: İshak Efendi b. Veli Müderris, Eyüb Efendi b. Mehmed, Molla Mus-
tafa b. Mehmed, Sâlih Çelebi b. Mehmed, Abdi Çelebi b. ( ), Yusuf b. Abdullah, 
Hüseyin b. Ali.

618 [95a-1] Vefat eden Musa b. Ramazan’ın Abdullah Efendi b. Ahmed 
Efendi’yi vasî tayin ettiğinin tespiti
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de bi’l-fi‘l 
emîn-i Beytülmâl olan Ahmed Çelebi b. Mehmed meclis-i şer‘-i şerîfde işbu 
râfi‘ü’l-kitâb Abdullah Efendi b. el-merhûm Ahmed Efendi mahzarında bi’l-
emâne üzerine da‘vâ ve takrîr-i kelâm edip mûmâ-ileyh Abdullah Efendi’nin 
medîne-i mezbûrede Takyecibaşı mahallesinde vâki‘ mülk menzilinde müsâferet 
vechi üzre sâkin iken bundan akdem vefât eden Musa b. Ramazan nâm kimesne-
nin zâhirde vâris-i ma‘rûfu olmamağla terekesi Beytülmâle âid olmuş iken mezbûr 
Abdullah Efendi mecmû‘ terekesine vaz‘-ı yed eder suâl olunup tereke-i müteveffâ-
yı mezbûrdan kasr-ı yed edip bana teslîme tenbîh olunmak matlûbumdur dedik-
de gıbbe’s-suâl mûmâ-ileyh Abdullah Efendi cevâbında fi’l-hakīka müteveffâ-yı 
mezbûr Musa marîz ve sâhib-i firâş iken nukūd ve menkūlât ve sâir kalîl ve kesîr 
ism-i mâl ıtlâk olunur cemî‘ terekesinden yüz guruşunu hîn-i fevtinde techîz ve 
tekfîne ve sâir mevtâ-yı müslimîne lâzım ve lâ-büd olan mesâlihe harc ve sarf olu-
nup ve mâ‘adâ kalan terekesini ba‘de’l-bey‘ semenlerini mezkûr Takyeci mescid-i 
şerîfinde eczâ-i şerîfe vaz‘ olunmak üzre vasiyyet edip vesâyâsını ber vech-i mu-
harrer tenfîz için beni vasiyy-i muhtâr nasb ve ta‘yîn edip ben dahi vesâyet-i 
merkūmeyi kabûl ve merâsimini edâya ta‘ahhüd etmekle ber mûceb-i vasiyyet 
müteveffâ-yı mezkûrun terekesine vaz‘-ı yed eyledim diyecek, isre’l-istintâk ve 
akībe’l-inkâr ve gıbbe talebi’l-beyyine mûmâ-ileyh Abdullah Efendi’den takrîrine 
mutâbık beyyine taleb olundukda udûl-i ricâlden olup medîne-i mezkûrede 
Câmi‘-i Kebîr mahallesi sükkânından Hüseyin Efendi b. Ahmed ve el-Hâc Hasan 
b. Mehmed nâm kimesneler li ecli’ş-şehâde mahfil-i kazâda hâzırân olup istişhâd 
olunduklarında fi’l-vâki‘ müteveffâ-yı mezbûr Musa minvâl-i muharrer üzre 
marîz ve sâhib-i firâş iken nukūd ve menkūlât ve sâir kalîl ve kesîr ism-i mâl ıtlâk 
olunur cemî‘ terekesinden yüz guruşunu hîn-i fevtinde techîz ve tekfînine ve sâir 
mevtâ-yı müslimîne lâzım olan mesâlih için harc ve sarf olunup mâ‘adâ kalan te-
rekesini ba‘de’l-bey‘ semenlerini mezkûr Takyeci mescid-i şerîfinde eczâ-i şerîfe 
vaz‘ olunmak üzre vasiyyet edip ber vech-i muharrer vesâyâsını tenfîz için mûmâ-
ileyh Abdullah Efendi’yi bizim huzûrumuzda vasiyy-i muhtâr nasb ve ta‘yîn ve 
ihtiyâr eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylelediklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebiyle ba‘de’l-hükm, mâ vaka‘a bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Hüseyin Efendi Mukayyid, Nasuh Efendi b. Abdüsselâm, Mehmed 
b. Eyüb, Hüseyin b. Ali, Mustafa Efendi el-Kâtib.

619 [95a-2] Avanos v. Tomas’la kardeşi Bağdasar’ın miras konusunda 
birbirlerinin zimmetlerini ibrâ etmesi
Mahmiye-i İstanbul’da hısnı ebvâbından Balatkapısı dâhilinde Loncayeri demekle 
ma‘rûf mahalde sâkin Avanos v. Tomas nâm zimmî mahfil-i kazâda li ebeveyn er ka-
rındaşı râfi‘ü’r-rakīm Bağdasar nâm Ermeni muvâcehesinde ikrâr-ı tâm ve takrîr-i 
kelâm edip bundan akdem mürd olan babamız Tomas nâm hâlikin verâseti ikimize 
münhasıra olmağla babamız hâlik-i mezbûrun terekesinden olan nukūd ve arûz ve 
menkūlât ve sâir ism-i mâl ıtlâk olunur kalîl ü kesîr ve celîl ü hakīr metrûkâtını alâ 
mâ farazallâh beynimizde tevzî‘ ve taksîm edip benim nısf hisse-i şâyi‘ama isâbet 
eden hakkımı bi’t-tamâm ahz ve kabz eyledim min ba‘d babam hâlik-i mezbûrun 
metrûkâtına müte‘allika da‘vâdan her birimiz âharın zimmetini ibrâ ve iskāt eyle-
dim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Ali b. İslâm, Yusuf b. Abdullah, 
Manas [v.] Aydın, Karabet [v.] Yani, Yanaki [v.] Hristo, Ayvas [v.] Yanik.

620 [95a-3] İbrahim b. Receb’in satın aldığı câriyenin ücretinden 
İbrahim Ağa b. Muzaffer’e borçlu olduğu
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Şah Sultan 
mahallesi sükkânından işbu râfi‘ü’l-kitâb İbrahim Ağa b. Muzaffer nâm kimesne 
meclis-i şer‘-i şerîfde diğer İbrahim Bey b. Receb mahzarında üzerine da‘vâ ve 
takrîr-i kelâm edip orta boylu, kara gözlü, kara kaşlı Çerkesiyyetü’l-asl gāib ani’l-
meclis Gülnûş bt. Abdullah nâm câriye-i memlûkemi târih-i kitâbdan beş gün mu-
kaddem mezbûr İbrahim Bey’e iki yüz yetmiş beş esedî guruşa bey‘-i kat‘î ile bey‘ 
ve teslîm ol dahi üç güne değin muhayyer olmak üzre iştirâ ve tesellüm ve kabûl ey-
ledikden sonra semeni olan meblağ-ı mezkûrun yirmi beş guruşunu mezbûr İbra-
him yedinden ahz ve kabz edip zimmetinde iki yüz elli esedî guruş hakkım bâkī kal-
mışidi hâlâ müddet-i hıyâr tamâm oldukdan sonra iki gün dahi istihdâm ve mürûr 
etmekle meblağ-ı bâkī-i mezkûru taleb eylediğimde edâdan imtinâ‘ eder suâl olu-
nup edâsına tenbîh olunmak matlûbumdur dedikde gıbbe’s-suâl mezbûr İbrahim 
Bey cevâbında fi’l-hakīka câriye-i mevsûfe-i merkūme Gülnûş’u meblağ-ı mersûm 
iki yüz yetmiş beş esedî guruşa müdde‘î-i mezbûr İbrahim Ağa’dan vech-i muhar-
rer [üzre] iştirâ ve tesellüm edip meblağ-ı mezkûrun yirmi beş guruşunu [95b] 
müdde‘î-i mezbûra def ‘ ve teslîm eyleyip bâkī zimmetinde iki yüz elli esedî guruş 
kaldığını ve müddet-i hıyâr tamâmından sonra iki gün dahi mürûr ve istihdâm ey-
lediğini tav‘an ikrâr ve i‘tirâf etmeğin alâ mûcebi ikrârihî meblağ-ı bâkī-i mezkûr 
iki yüz elli esedî guruşu müdde‘î-i mezbûr İbrahim Ağa’ya edâ ve teslîme mezbûr 
İbrahim Bey’e tenbîh birle mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Hüseyin Beşe b. Receb Çukadâr, Mehmed b. Eyüb, Ali b. İslâm, Ali 
b. Abdullah.

621 [95b-1] Saime bt. Abdullah’ın evini küçük oğlunun vasîsi Mehmed 
Efendi b. Ahmed’e istiğlâl yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Evlice Baba mahallesi sâkinelerinden Saime bt. Abdullah nâm hâtun tarafından 
husûs-ı âti’l-beyânı ikrâra vekîli olup hasm-ı câhid-i şer‘î mahzarında mezbûreyi 
ma‘rifet-i şer‘iyye ile ârifân olan Osman b. Mehmed ve Mustafa Çelebi b. Mehmed 
nâm kimesneler şehâdetleriyle şer‘an vekâleti sâbite olan müvekkile-i mezbûrenin 
zevci Hüseyin Çelebi b. Ebûbekir nâm kimesne meclis-i şer‘-i şerîfde mahalle-i 
merkūme sükkânından olup kendi sulbî sagīr oğlu Musa’nın tesviye-i umûruna 
kıbel-i şer‘-i hatîrden mansûb vasî olan işbu râfi‘ü’l-kitâb Mehmed Efendi b. Ah-
med mahzarında bi’l-vekâle ikrâr-ı tâm ve takrîr-i kelâm edip zevce-i müvekkile-i 
mezbûre Saime Hâtun silk-i mülkünde münselik olup mahalle-i mezbûrede vâki‘ 
bir tarafdan Hayyât Mehmed Çelebi mülkü ve bir tarafdan sayacı Mahmud mülkü 
ve bir tarafdan ba‘zan Sâliha Hâtun mülkü ve ba‘zan Hasan Beşe veresesi mülkleri 
ve ba‘zan Halil Bey mülkü ve bir tarafdan tarîk-i âm ile mahdûd menzilimi cemî‘ 
tevâbi‘i ve levâhıkı ile vasî-i mezbûr Mehmed Efendi’ye altmış kıt‘a esedî guruşa 
bi tarîki’l-istiğlâl bey‘ ve teslîm ol dahi sagīr-i mezbûr malıyla tarîk-i mezkûr üzre 
iştirâ ve tesellüm ve kabûl eyleyip semeni olan meblağ-ı mezbûr altmış guruşu 
vasiyy-i mezbûr yedinden tamâmen ahz ve kabz eylediğimden sonra yine vasiyy-i 
mezbûr menzil-i mahdûd-ı mezkûrı târih-i kitâbdan her senesi dokuz esedî gu-
ruşdan üç sene tamâmına değin cem‘an yirmi yedi guruş ücret ile bana îcâr ve 
teslîm ben dahi minvâl-i muharrer üzre istîcâr ve tesellüm ve kabûl eyledim dedi 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Halil Bey b. Hasan, İbrahim Çelebi b. Mustafa, Ali Çavuş b. Meh-
med, Abdi b. Mehmed, Mehmed b. Eyüb.

622 [95b-2] Ölen Bakkal Dimo’nun vârisinin kardeşi Yorgi v. Franko 
olduğunun tespiti
Vilâyet-i Rumeli’nde Gerbeniş kazâsına tâbi‘ Nostimo nâm karye ahâlîsinden işbu 
râfi‘ü’r-rakīm Yorgi v. Franko nâm zimmî meclis-i şer‘-i şerîf-i enverde Hazret-i 
Ebî Eyyûb el-Ensârî evkāfı’na bi’l-fi‘l mütevellî olan fahrü’l-akrân Yusuf Ağa ta-
rafından husûs-ı âti’z-zikre vekîl-i sâbitü’l-vekâlesi olup hazret-i müşârün-ileyh 
evkāfına hâsıl kayd olan beytülmâlin emîni olan Ahmed Çelebi b. Mehmed mah-
zarında üzerine da‘vâ ve takrîr-i kelâm edip medîne-i mezbûre ma hal lâ tın dan Ni-
şancı Paşa mahallesinde sâkin bakkal iken bundan esbak mürd olan Dimo nâm 
zimmînin ben li ebeveyn er karındaşı ve bi’l-inhisâr vârisi olup cemî‘ metrûkâtı 
bana âid olmuş iken emîn-i mezbûr Ahmed Çelebi mürd-i mezbûrun zâhirde 
vâris-i ma‘rûfu olmamak zu‘muyla metrûkâtına vaz‘[-ı yed] eder suâl olunup 
kasr-ı yedine ve bana teslîme tenbîh olunmak matlûbumdur dedikde gıbbe’s-suâl 
emîn-i mezbûr Ahmed Çelebi metrûkât-ı mürd-i mezbûra vaz‘-ı yedini ikrâr lâkin 
müdde‘î-i mezbûrun verâsetini inkâr edicek müdde‘î-i mezbûr Yorgi’den da‘vâsına 
mutâbık beyyine taleb olundukda udûl-i ricâlden mahalle-i mezbûre Nişancı ma-
hallesinden olup karye-i mezbûra karîb Mızrak nâm karye[de] sipâhi olan Meh-
med Bey b. Kemnaş? nâm kimesne ile karye-i mezbûre Nostimo sükkânından Kara 
Yani v. Dimo nâm zimmî li ecli’ş-şehâde makām-ı kazâya hâzırân olup istişhâd 
olunduklarında fi’l-vâki‘ müdde‘î-i mezbûr Yorgi mezbûr Dimo’nun li ebeveyn er 
karındaşı ve bi’l-inhisâr vârisi olup babaları adı Frankova ve dedeleri adı Papa Ni-
kola ve anaları adı Franko bt. Dimo ve maskat-ı re’sleri karye-i mezbûredir cemî‘ 
metrûkâtı müdde‘î-i mezbûr Yorgi’ye münhasıradır bundan gayrı vâris-i ma‘rûfu 
olduğu ma‘lûmumuz değildir biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylelediklerinde gıbbe’t-ta‘dîl ve’t-
tezkiyye şehâdetleri makbûle olmağın mûcebiyle müdde‘î-i mezbûrun verâsetini 
hükm ve ber mûceb-i defter vaz‘ eylediği metrûkâtı müdde‘î-i mezbûra teslîme 
emîn-i mezbûr Ahmed Çelebi’ye tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer [min şehr-i Ramazâni’l-mübârek] fi’s-seneti’l-mezbûr.
Şuhûdü’l-hâl: Mehmed Beşe b. ( ) Pazarbaşı, Mehmed b. Eyüb, Hüseyin b. Ali, Ali 
b. İslâm, Mustafa Efendi.

623 [95b-3] Zâhide bt. Abdullah’ın evini Ömer Beşe b. Abdullah’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın dan 
Çavuş Kasım mahallesi sâkinelerinden Zâhide bt. Abdullah nâm hâtunun sadrî 
kebîr oğlu ve tarafından husûs-ı âti’l-beyânı ikrâr[a] vekîl olup hasm-ı câhid-i şer‘î 
mahzarında mezbûrenin zâtını ma‘rifet-i şer‘iyye ile ârifân olan Mustafa b. Meh-
med ve Hasan ve Abdullah nâm kimesneler şehâdetleriyle şer‘an vekâleti sâbit olan 
Mehmed Çelebi b. Arslan nâm kimesne meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb Ömer Beşe b. Abdullah nâm kimesne mahzarında bi’l-vekâle ikrâr-ı 
tâm ve takrîr-i kelâm edip vâlidem müvekkile-i merkūme Zâhide Hâtun akd-i âti’z-
zikr sudûruna değin silk-i mülkünde münselik olup mahalle-i mezbûrede vâki‘ bir 
tarafdan Ömer nâm kimesne mülkü ve bir tarafdan Süleyman Bey mülkü ve iki ta-
rafdan tarîk-i âm ile mahdûd bir bâb tahtânî odayı ve havluyu müştemil mülk men-
zilini bi cümleti’t-tevâbi‘ ve’l-levâhık mezbûr Ömer Beşe’ye dokuz bin beş yüz akçe-
ye tarafeynden îcâb ve kabûlü hâvî bey‘-i bâtt-ı [96a] sahîh-i şer‘î ile bey‘ ve teslîm 
ol dahi ber vech-i muharrer iştirâ ve tesellüm ve kabz ve kabûl eyledikden sonra se-
meni olan meblağ-ı mezbûr dokuz bin beş yüz akçeyi mezbûr Ömer Beşe yedinden 
tamâmen ahz ve kabz eyledim ba‘de’l-yevm menzil-i mahdûd-ı mezkûrda vechen 
mine’l-vücûh alâkam kalmadı mezbûr Ömer Beşe’nin mülk-i müşterâsı olmuşdur 
keyfe mâ yeşâ’ ve yahtâr mutasarrıf olsun dedi dedikde [gıbbe]’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek [li sene] ihdâ ve tis‘în 
ve elf.
Şuhûdü’l-hâl: Ahmed Ağa b. Mahmud, Abdullah Efendi b. Abdullah el-Müezzin, 
Mehmed Çelebi b. Mustafa, Hüseyin Çelebi b. Ali.

624 [96a-1] İsmihan bt. Sinan’ın evini Ümmühani bt. Hüseyin’le Eyüb 
b. Hüseyin’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Davud 
Ağa mahallesi sâkinelerinden İsmihân bt. Sinan nâm hâtun tarafından husûs-ı 
âti’l-beyânı ikrâra vekîl olup hasm-ı câhid-i şer‘î mahzarında mezbûrenin zâtını 
ma‘rifet-i şer‘iyye ile ârifân olan Ali Çelebi b. Mustafa ve Mehmed b. Hasan 
nâm kimesneler şehâdetleri ile şer‘an vekâleti sâbite olan li ebeveyn er karındaşı 
Mehmed Çelebi b. Sinan meclis-i şer‘-i hatîr-i lâzımü’t-tevkīrde işbu bâ‘iseyi’l-
kitâb Ümmühâni bt. Hüseyin nâm hâtun ile sadrî kebîr oğlu Eyüb b. Hüseyin 
nâm kimesne mahzarlarında bi’l-vekâle ikrâr-ı tâm ve takrîr-i kelâm edip kız ka-
rındaşım müvekkile-i mezbûre İsmihân akd-i âti’z-zikrin sudûruna değin silk-i 
mülkümde münselik olup mahalle-i mezbûrede vâki‘ bir tarafdan Ali Beşe mül-
kü ve bir tarafı Bîzebân Süleyman Ağa vakfı ve bir tarafı mekābir-i müslimîn ve 
iki tarafı tarîk-i hâs ile mahdûd bir bâb fevkānî ve bir bâb tahtânî odaları ve zât-ı 
eşcâr-ı müsmire ve gayr-ı müsmire bahçeyi ve bi’r-i mâyı ve kenîf ve havlu[yu] 
müştemil mülk menzilin sülüsünü mezbûre Ümmühâni Hâtun’a elli esedî guru-
şa ve sülüsânını mezbûr Eyüb’e yüz esedî guruşa ki cem‘an yüz elli esedî guruşa 
cemî‘ tevâbi‘ ve levâhıkı ile tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ u teslîm anlar dahi minvâl-i muharrer üzre iştirâ ve tesellüm ve kabz 
ve kabûl eylediklerinden sonra semeni olan meblağ-ı mezbûr yüz elli esedî guruşu 
mezbûre Ümmühâni ve Eyüb yedlerinden bi’t-tamâm ahz ve kabz eyledim ba‘de’l-
yevm menzil-i mahdûd-ı mezkûrda vechen mine’l-vücûh alâka ve medhalim kal-
madı sülüsü mezbûre Ümmühâni ve sülüsânı mezbûr Eyüb’ün mülk-i müşterâları 
olmuşdur keyfe mâ yeşâ’ân mutasarrıflar olsunlar dedi dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: Hasan Efendi b. Mansur el-İmâm, Nasuh Efendi b. Abdüsselâm, 
Ahmed b. Bâli, Mustafa b. Hamza, Mustafa b. Abdullah baklava, Mahmud b. Ha-
san, Ahmed b. Hüseyin, Mehmed b. Eyüb.

625 [96a-2, Arapça] Kâtibe bt. Abdullah’ın muhâlaa yoluyla boşandığı
Medîne-i Hazret-i Ebî Eyyûb el-Ensârî –radiye anhu Rabbühü’l-Bârî- ma hal lâ-
tın dan Zühre Hâtun mahallesinde sâkine olan Kâtibe bt. Abdullah nâm hâtun 
meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- 
hâmil-i hâze’l-kitâb Mehmed b. Ali nâm zevci ile muhâla‘a yapdı. Zevc-i mezbûr 
da nikâhında ta‘ahhüd ettiği râyicü’l-vakt altı yüz akçe mehr-i müecceli beynle-
rinde ma‘lûm ve mu‘ayyen olan iddet nafakası ve me’ûnet-i süknâsı zevcesi üze-
rine olmak üzre zevce-i merkūme ile muhâla‘a yapdı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘ de‘âvî, mütâlebât, eymân ve 
muhâsamâtdan umûmen, zevciyyetle alâkalı da‘vâdan  husûsen yek diğerinin 
zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî ve’l-ışrîn min şehri Ramazâni’l-mübârek 
sene ihdâ ve tis‘în ve elf.
Şuhûdü’l-hâl: Hasan b. Abdullah, Mehmed b. Eyüb, Mehmed b. Abdullah, Dilâver 
b. Abdullah ve gayruhüm mine’l-hâzırîn

626 [96a-3] Ölen Ahmed b. Abdullah’ın borçlularından tahsilat yapmak 
üzere vekil olan İbrahim’in zimmetinin ibrâsı
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de merhûm 
Koca Kasım Paşa mahallesi sâkinlerinden iken bundan akdem vefât eden Ahmed 
b. Abdullah’ın verâseti zevce-i metrûkesi Sâliha bt. Mustafa nâm hâtun ile sulbi-
ye sagīre kızları Fâtıma ve Hanife ve Râbia[’ya] münhasıra olduğu şer‘an zâhir 
ve mütehakkik oldukdan sonra sagīrât-ı mezbûrâtın vâlideleri ve kıbel-i şer‘den 
mansûbe vasîleri olan merkūme Sâliha meclis-i şer‘-i şerîfde işbu râfi‘ü’l-kitâb İb-
rahim b. Abdullah nâm kimesne mahzarında bi’l-vesâye ikrâr-ı tâm ve takrîr-i 
kelâm edip zevcim müteveffâ-yı mezbûr Ahmed’den irsen sagīrât-ı mezbûrâta 
intikāl edip zimem-i nâsda olan hukūk-ı cem‘ ve tahsîle bundan akdem vesâyetim 
hasebiyle mezbûr İbrahim[’i] tarafımdan vekîl edip ol dahi vekâlet-i merkūmeyi 
kabûl etmiş idi hâlâ merkūm İbrahim gāibân ani’l-meclis taşçı Hasan nâm kimes-
neden otuz sekiz esedî guruş ve Osman Bey nâm kimesneden otuz sekiz esedî gu-
ruş ki cem‘an yetmiş altı esedî guruş tahsîl edip meblağ-ı mezbûr yetmiş altı esedî 
guruşu bi’t-tamâm bana def ‘ u teslîm ben dahi vesâyetim hasebiyle yedinden kabz 
ve tesellüm eyledim min ba‘d meblağ-ı merkūmdan mezbûr İbrahim yedinde ve 
zimmetinde bir akçe ve bir habbe [hakkım] kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehr-i Ramazâni’l-mübârek li sene ihdâ ve tis‘în ve 
elf.
Şuhûdü’l-hâl: Mehmed Beşe b. Abdullah, Himmet Beşe b. Ali, Mustafa Efendi b. 
İsmail, Nasuh Efendi b. Abdüsselâm, Hüseyin Çelebi b. Ali.

627 [96b-1] Petro v. Dimitri’nin tarlalarının tasarruf hakkını Pemo 
v. Göka’ya devretmesi
Vilâyet-i Rumeli’nde İstarova kazâsına tâbi‘ Humuş? nâm karye ahâlîsinden Pet-
ro v. Dimitri nâm zimmî meclis-i şer‘-i hatîr-i lâzımü’t-tevkīrde işbu râfi‘ü’r-rakīm 
Pemo v. Göka nâm zimmî muvâcehesinde tav‘an ikrâr-ı tâm ve takrîr-i kelâm edip 
tefvîz-i âti’z-zikrin sudûruna değin zabt ve tasarrufumda olup karye-i mezbûre 
sınırı dâhilinde vâki‘ Derbend deresi ve Kızılelma ve Gorza nâm mevâzi‘de her 
birinin hudûd-ı beynimizde ma‘lûm üç kıt‘a tarlalarımın hakk-ı tasarruflarını 
ma‘rifet-i sâhib-i arz ile merkūm Pemo’ya üç bin yüz akçe bedel mukābelesinde 
tefvîz ve ferâğ edip ol dahi ber vech-i muharrer tefevvuz ve kabûl eyleyip bedel-i 
ferâğ olan meblağ-ı mezkûr üç bin yüz akçemi mersûm Pemo yedinden bi’t-
tamâm ve’l-kemâl ahz ve kabz eyledim ba‘de’l-yevm zikr olunan tarlalarda vec-
hen mine’l-vücûh alâka ve medhalim kalmadı emsâli tasarrufu gibi mahallinde 
zabt ve tasarrufa merkūm Pemo’yu taslît eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek li sene ihdâ ve tis‘în ve 
elf.
Şuhûdü’l-hâl: Hasan b. Abdullah, Ali b. İslâm, Mehmed b. Eyüb, Mehmed b. Mah-
mud, Pemo [v.] Göka, Atanaş [v.] Pemo, Marti [v.] Peço, Kolo [v.] Peço.

628 [96b-2] Vefat eden Hasan b. Bayram’ın daha önce evini hanımları 
Hatice bt. Hüseyin ile Nazenin bt. Abdullah’a paylaştırıp bağışladığı
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘den 
mevlânâ Mustafa Efendi b. İsmail irsâl olunup ol dahi zeyl-i kitâbda muharrerü’l-
esâmî müslimîn ile Havâss-ı Aliyye kazâsına tâbi‘ Birinci nâm karyede zikri âtî 
menzile varıp akd-i meclis-i şer‘-i şerîf eyledikde yine karye-i mezbûrede sâkin 
iken bundan akdem vefât eden Hasan b. Bayram’ın zevce-i metrûkeleri işbu 
bâ‘iseteyi’l-vesîka Hatice bt. Hüseyin ve Nâzenin bt. Abdullah nâm hâtunlar 
meclis-i ma‘kūd-ı mezkûrda her biri takrîr-i kelâm ve bast-ı merâm edip zevci-
miz müteveffâ-yı mezbûr Hasan hâl-i hayâtında karye-i mezbûrede vâki‘ bir ta-
rafı es-Seyyid Abdurrahman mülkü ve bir tarafı Ahmed Ağa mülkü ve bir tara-
fı Süleyman Ağa mülkü ve bir tarafı tarîk-i âm ile mahdûd iki bâb tahtânî oda ve 
fırın ve bi’r-i mâ ve havlu ve kenîf ve bir mikdâr bahçeyi müştemil mülk menzili-
ni bi cümleti’t-tevâbi‘ ve’l-levâhık ba‘de’t-tahliyyeti’ş-şer‘iyye ifrâz edip bi tarîki’l-
münâsafa her birimize hibe ve temlîk ve teslîm edip biz dahi meclis-i hibede her 
birimiz ber vech-i muharrer ittihâb ve tesellüm ve temellük ve kabûl eyledik-
den sonra yine müteveffâ-yı mezbûr hâl-i hayâtında menzil-i mezkûru ve arsa-
sını ifrâz ettiğini kendi yediyle alâmet-i fâsıla vaz‘ u ta‘yîn etmiş idi hâlâ menzil-i 
mahdûd-ı mezkûr ba‘de’l-mu‘âyene ve’l-müşâhede tecdîd-i alâmât-ı fâsıladan son-
ra husûs-ı mezkûra vukūfu olup yine karye-i mezbûre sükkânından olan hâzırûn 
bi’l-meclis Mustafa Halîfe b. Ali ve Halil Bey b. el-Hâc Davud ve Ali Çelebi b. 
Mehmed ve diğer Ali Çelebi b. Mustafa ve Solak Mehmed Çelebi nâm kimesne-
lerden vâki‘ hâl istintâk olunup takrîrleri tahrîr olunmak matlûbumdur dedik-
lerinde menzil-i mezkûrda vâki‘ kiraz ağacı dibinden tûlen ve arzen bi hesâb-ı 
terbî‘î beş yüz yirmi sekiz zirâ‘ arsa ve üzerinde mebnî bir bâb tahtânî oda ifrâz ve 
merkūme Nâzenin hissesine ta‘yîn olunup ve yine menzil-i mezkûrda vâki‘ fırın 
dibinden kezâlik tûlen ve arzen bi hesâb-ı mezbûr beş yüz yirmi sekiz zirâ‘ arsa ve 
üzerinde mebnî bir bâb tahtânî oda ifrâz ve mersûme Hatice’nin hissesine ta‘yîn 
olundukdan sonra merkūmetân Nâzenin ve Hatice dahi her biri bi’t-terâzî kabz ve 
kabûl ve zikr olunan bi’r-i mâ beynlerinde müşterek kalıp tecdîd-i alâmât-ı fâsıla 
ettiklerinden sonra merkūmûn Mustafa Halîfe ve Halil Bey ve Ali Çelebi ve diğer 
Ali Çelebi ve Solak Mehmed Çelebi dahi istintâk olundukda her biri cevâbında fi’l-
hakīka müteveffâ-yı mezbûr Hasan hâl-i hayâtında menzil-i mahdûd-ı mezkûru 
ba‘de’l-ifrâz ve nasb-ı alâmâti’l-fâsıla mersûmetân Nâzenin ve Hatice’ye hibe ve 
temlîk ve teslîm ettiğinden ber vech-i muharrer ifrâz ve teslîm etmiş idi deyû her 
biri alâ tarîki’ş-şehâde haber verdiklerini mevlânâ-yı mezbûr mahallinde tahrîr 
ba‘dehû ma‘an irsâl olunan çukadâr Hüseyin Beşe b. Receb ve Mehmed b. Eyüb ile 
meclis-i şer‘a gelip her biri alâ vukū‘ihi inhâ ve takrîr etmeleriyle mâ cerâ bi’t-taleb 
ketb olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene ihdâ ve tis‘în ve 
elf.
Şuhûdü’l-hâl: Halil Bey b. Davud, Ömer b. Abdullah, Ali b. Mustafa, Mehmed b. 
Çukadâr, Receb Efendi Türbedâr, Ali b. İslâm, Mehmed b. Eyüb.

629 [96b-3] Rabia bt. Nezir Usta’nın evini Ali Bey b. Ömer’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Davud Ağa mahallesi sâkinelerinden Râbia bt. Nezir Usta nâm hâtunun 
vâlidesi ve tarafından husûs-ı âti’l-beyânı ikrâra vekîli olup hasm-ı câhid-i şer‘î 
mahzarında mezbûrenin zâtını ma‘rifet-i şer‘iyye ile ârifân olan Mehmed Çelebi b. 
Mustafa ve Mustafa b. Ali nâm kimesneler şehâdetleriyle şer‘an vekâleti sâbite olan 
Âişe bt. Yusuf nâm hâtun meclis-i şer‘-i hatîr-i lâzımü’t-tevkīrde işbu râfi‘ü’l-kitâb 
Ali Bey b. Ömer nâm kimesne mahzarında bi’l-vekâle ikrâr-ı tâmm ve takrîr-i 
kelâm edip sadriye kızım müvekkile-i merkūme Râbia akd-i âti’z-zikrin sudûruna 
değin silk-i mülk-i sahîhimde münselik olup mahalle-i mezbûrede vâki‘ bir ta-
rafdan İmâm Hasan Efendi mülkü ve bir tarafdan ba‘zan imâma meşrûta men-
zil ve ba‘zan müezzine meşrûta menzil ve bir tarafdan ba‘zan Çâşnigirzâde Âişe 
Hâtun mülkü ve ba‘zan bezzâzistânî İbrahim Çelebi mülkü ve ba‘zan Ali Çelebi’ye 
meşrûta vakf menzil ve bir tarafdan tarîk-i âm ile mahdûd olup dâhiliyyesinde bir 
fevkānî oda ve bir sofa ve tahta-pûş ve kiler ve kenîfi ve tahtânî bir oda ve mat-
bah ve bi’r-i mâ ve kenîf ve bahçeyi ve hâriciyyesinde bir fevkānî oda ve tahtın-
da ahır ve kenîfi müştemil menzilini cemî‘ tevâbi‘ ve levâhıkı ile mezbûr Ali Bey’e 
dört yüz kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm edip ol dahi ber vech-i muharrer iştirâ ve tesellüm ve kabûl 
eyledikden sonra semeni olan meblağ-ı mezkûr dört yüz esedî guruşu mezbûr Ali 
Bey yedinden bi’t-tamâm ahz ve kabz eyledim ba‘de’l-yevm menzil-i mahdûd-ı 
mezkûrda vechen mine’l-vücûh alâka ve medhalim kalmadı mezbûr Ali Bey’in 
mülk-i müşterâsıdır keyfe mâ yeşâ’ ve yahtâr mutasarrıf olsun dedi dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene ihdâ ve tis‘în ve 
elf.
Şuhûdü’l-hâl: Hasan Efendi el-İmâm, Nasuh Efendi el-Müezzin, Abdülkādir Beşe 
b. Yusuf, İbrahim Çelebi b. Mehmed, Hüseyin Beşe b. Receb, Hüseyin Çelebi b. 
Ali, Abdullah Çelebi b. Hasan Efendi, Ahmed b. Hasan, Mustafa Beşe b. Hüseyin 
Hallâc.

630 [97a-1] Kirana bt. Mihal’in evini Papa Şerafim v. Vasiliko’ya satması
Havâss-ı Aliyye kazâsı a‘mâlinden Ereğli kasabası ma hal lâ tın dan Metrepolid 
mahalle[si] sâkinelerinden Kirana bt. Mihal nâm nasrâniyye meclis-i şer‘-i şerîfde 
işbu râfi‘ü’s-sifr Papa Şerafim v. Vasiliko nâm zimmî muvâcehesinde ikrâr ve takrîr-i 
kelâm edip akd-i âtî sudûruna değin yedimde mülküm ve hakkım olup mahalle-i 
mezbûrede vâki‘ bir tarafı Todori v. Yani zimmî mülkü ve bir tarafı Aleksandri v. 
Dekyanoz zimmî mülkü ve iki tarafı tarîk-i âm ile mahdûd bir bâb fevkānî ve bir 
bâb tahtânî odalar ve bir dip dut ağacı ve havluyu müştemil olup bundan akdem 
zevcim Niyor v. Duka nâm zimmîden semen-i ma‘lûme iştirâ eylediğim mülk men-
zilimi cemî‘ tevâbi‘i ile mezbûr Papa Şerafim’e dört bin fıddî râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
minvâl-i muharrer üzre iştirâ ve tesellüm ve kabûl eyleyip semeni olan meblağ-ı 
mezbûr dört bin akçeyi müşterî-i mezbûr yedinden tamâmen ahz ve kabz eyledim 
ba‘de’l-yevm menzil-i mahdûd-ı mezkûrda vechen mine’l-vücûh alâka ve medha-
lim yokdur mezbûr Papa Şerafim’in mülk-i müşterâsı olmuşdur keyfe mâ yeşâ’ mu-
tasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min şehri Ramazâni’l-mübârek li sene ihdâ ve tis‘în ve 
elf.
Şuhûdü’l-hâl: Hüseyin b. Ali, Mehmed b. Eyüb, Ali b. İslâm, Ali b. Abdullah, Yani 
[v.] Franko, Manol [v.] Kostantin, Dimitri [v.] Kalave, Yorgi [v.] Yoryo?.

631 [97a-2] Şahbaz bt. Abdullah’ın menzil yarı hissesini kocası Ömer 
Çelebi b. Şaban’a satması
Medîne-i Hazret-i Ebî Eyyûb el-Ensârî’de Sofular mahallesi sâkinelerinden Şahbaz 
bt. Abdullah nâm hâtun meclis-i şer‘-i şerîfde zevci işbu râfi‘ü’l-kitâb Ömer Çelebi 
b. Şaban mahzarında ikrâr ve takrîr-i kelâm edip akd-i âti’z-zikrin sudûruna değin 
yedimde mülküm ve hakkım olup mahalle-i mezbûrede vâki‘ bir tarafı Ömer Beşe 
mülkü ve bir tarafı Receb Beşe mülkü ve bir tarafı Yusuf Çelebi mülkü ve bir tara-
fı tarîk-i hâs ile mahdûd bir bâb fevkānî ve bir bâb tahtânî odaları ve Ömer Beşe 
ile müşterek bi’r-i mâ ve kenîfi müştemil mülk menzilimin nısfını, zevcim mezbûr 
Ömer Çelebi’ye dört bin fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ve temlîk edip ol dahi minvâl-i muhar-
rer üzre iştirâ ve tesellüm ve temellük ve kabûl ve kabz eyledikden sonra semeni 
olan meblağ-ı mezbûr dört bin akçeyi zevcim mezbûr Ömer Çelebi yedinden bi’t-
tamâm ahz ve kabz eyledim ba‘de’l-yevm menzil-i mahdûd-ı mezkûrun nısfında 
vechen mine’l-vücûh alâka ve medhalim yokdur mezbûr Ömer Çelebi’nin mülk-i 
müşterâsı olmuşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min şehri Ramazâni’l-mübârek li sene ihdâ ve tis‘în 
ve elf.
Şuhûdü’l-hâl: Seydî Beşe b. Hüseyin, Ali Beşe b. Mehmed, Mustafa b. Süleyman, 
Halil b. Mehmed, Ömer Beşe b. Mehmed.

632 [97a-3] Fâtıma bt. Ebûbekir’in bazı eşyalarını Fâtıma 
bt. Hüseyin’e hibe etmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Cebeciba-
şı mahallesi sâkinelerinden Fâtıma bt. Ebûbekir nâm hâtun meclis-i şer‘-i şerîfde 
işbu râfi‘ü’l-kitâb diğer Fâtıma bt. Hüseyin nâm hâtun muvâcehesinde ikrâr ve 
takrîr-i kelâm edip hibe-i âtiyetü’z-zikrin sudûruna değin silk-i mülk-i sahîhimde 
münselik emlâkimden beş beledî yastık ve dört köhne yorgan ve iki beledî döşek 
ve üç tencere ve dört sahan ve bir güğüm ve bir bakraç ve bir tas ve bir tava ve bir 
sini mezbûre Fâtıma’ya bi safkatin vâhide hibe-i sahîha-i şer‘iyye ile hibe ve teslîm 
ve temlîk edip ol dahi meclis-i hibede minvâl-i muharrer üzre ittihâb ve tesel-
lüm ve temellük ve kabz eyledikden sonra ba‘de’l-yevm mârrü’z-zikr eşyâda vec-
hen mine’l-vücûh alâka ve medhalim yokdur mezbûre diğer Fâtıma’nın mülk-i 
mevhûbesi olmuşdur keyfe mâ yeşâ’ mutasarrıfe olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek fi’s-seneti’l-mezbûr.
Şuhûdü’l-hâl: Ali Efendi b. ( ) el-İmâm, Osman Efendi b. Mehmed, Halil Halîfe el-
Müezzin, Hüseyin b. Murad, [el]-Hâc Ramazan b. Osman, Yusuf Çelebi b. Osman.

633 [97a-4, Arapça] Hatice bt. Osman’ın muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan İslâm Bey mahallesinde 
sâkine olan Hatice bt. Osman nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- râfi‘-i hâze’l-kitâb Ahmed b. Mehmed 
nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği râyicü’l-
vakt bin beş yüz akçe mehr-i müecceli beynlerinde ma‘lûm ve mu‘ayyen olan id-
det nafakası ve me’ûnet-i süknâsı zevcesi üzerine olmak üzre zevce-i merkūme ile 
muhâla‘a yapdı. Zevce-i mezbûre bu sûretle yeni bir nikâh yapılmadan ve mehir 
ödenmeden helâl olmayacak şekilde zevc-i merkūmundan ayrılmış oldu. Sonra 
her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fî sitte şehri Ramazâni’l-mübârek sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Mehmed b. Eyüb, Hüseyin b. Ali, Nasuh 
Efendi b. Abdullah

634 [97a-5] Musa Bey’in kölesi Yusuf b. Abdullah’ı âzat etmesi
Düstûr-ı mükerrem müşîr-i müfahham vezîr-i sânî Mustafa Paşa hazretlerinin 
mataracıbaşısı olan fahrü’l-akrân Musa Bey b. ( ) tarafından akd-i âti’l-beyânı 
ikrâra vekîl olup İbrahim Çelebi b. Mahmud ve Şâhin Bey b. Abdullah nâm kimes-
neler şehâdetleriyle şer‘an vekâleti sâbite olan Ahmed Çelebi b. Mehmed meclis-i 
şer‘-i şerîfde müvekkil-i mezbûrun kendiye rıkkını mu‘terif işbu orta boylu, açık 
kaşlı, kara gözlü Rûsiyyü’l-asl bâ‘isü’l-kitâb Yusuf b. Abdullah mahzarında bi’l-
vekâle ikrâr ve takrîr-i kelâm edip müvekkil-i mezbûr Musa Bey mevsûf-ı mezkûr 
Yusuf ’u cemî‘ malından ifrâz edip hasbeten lillâhi te‘âlâ ve hasbeten li rûhi 
resûlihi’l-mu‘allâ i‘tâk ve tahrîr-i zümre-i ahrâr-ı asliyyîne idrâc ve ilhâk eyledim 
ba‘de’l-yevm mevsûf-ı merkūm Yusuf sâir ahrâr-ı asliyyîn gibi hür olup mevâlî-i 
utekā için sâbit olan hakk-ı velâdan gayrı üzerinde hakkım kalmadı dedi dedikde 
mâ cerâ bi’t-taleb ketb olundu.
Fî selhi şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: İbrahim Beşe b. ( ) Tüfenkçi, Ahmed Çelebi b. ( ), Mahmud Beşe 
b. Süleyman Beşe, Halil Ağa, Mehmed Eyüb, Mehmed Çelebi, Abdülbâkī Efendi.

635 [97b-1] Katledilen Bostancı Yorgi ile oğlu Nikola’nın cesetlerinin 
muayenesi ve Burgaz köyü ahalisinden vârislerinin davacı olmadığı
Havâss-ı Aliyye kazâsına tâbi‘ Burgaz nâm karye ahâlîsinden Codar v. Panda-
zi ve Üskülî v. Franko ve Hristo v. Aviro ve Manol v. Yorgi ve Foti v. Hristo ve 
Yani v. Dimitri ve Mihal v. Riz ve Yorgi v. Aleksandri nâm zimmîler meclis-i şer‘-i 
şerîfde her biri takrîr-i kelâm edip yine karye-i mezbûre ahâlîsinden olup karye-i 
mezbûre kurbunda Fındıklı bostanı demekle ma‘rûf bostanda bostancı olan Yor-
gi v. Yani ve sulbî kebîr oğlu Nikola nâm zimmîler işbu târih-i kitâba gecesi zebh 
olunmuş bulunmağın hâlâ kıbel-i şer‘den üzerlerine varılıp vâki‘ hâl ba‘de’l-keşf 
ve’l-mu‘âyene ketb ve tahrîr olunmak matlûbumuzdur dediklerinde savb-ı şer‘-i 
hatîrden mevlânâ Mustafa Efendi b. İsmail irsâl olunup ol dahi hâssa bostancı ha-
sekilerinden Ali Ağa b. Pîrî ve sâir zeyl-i kitâbda muharrerü’l-esâmî müslimîn 
ile maktûlân-ı merkūmânın üzerlerine varıp keşf ve nazar olundukda fi’l-hakīka 
mersûmân Yorgi ve Nikola mezbûhan mürd olunduğunu mu‘âyene ve müşâhede 
eylediklerinden sonra hâlik-i merkūm Yorgi’nin zevcesi Maryero bt. İstati ve sulbî 
kebîr âhar oğlu Labno nâm zimmî meclis-i ma‘kūd-ı mezkûrda her biri takrîr-i 
kelâm edip mûrisimiz hâlikân-ı mezbûrân Yorgi ve Nikola’nın dem ve diyetine 
müte‘allika zikr olunan Burgaz karyesi ahâlîsiyle min ba‘d da‘vâ ve nizâ‘ımız yok-
dur dediklerinde vâki‘ hâli mevlânâ-yı mezbûr mahallinde tahrîr ba‘dehû ma‘an 
irsâl olunan Yusuf b. Abdullah ve Ahmed Bey ile meclis-i şer‘a gelip her biri alâ 
vukū‘ihi inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sânî min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mustafa Efendi b. ( ) el-Hatîb, Ahmed Efendi b. Ali el-İmâm, Ah-
med b. Hasan, Halil b. Sefer, Mehmed b. Eyüb, Ali b. Abdullah, İbrahim b. Şaban.

636 [97b-2] Mustafa Ağa b. Hüseyin’in menzil, bostan, çiftlik ve 
tarlalarını Hüseyin Ağa b. Hüseyin Ağa’ya satması
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi Havâss-ı Aliyye 
kazâsı a‘mâlinden Küçükçekmece nâhiyesine tâbi‘ Küçüknakkaş nâm karyede vâki‘ 
zikr-i âtî menzile varıp zeyl-i kitâbda muharrerü’l-esâmî müslimîn huzûrunda 
akd-i meclis-i şer‘-i mübîn eyledikde karye-i mezkûre sükkânından Mustafa Ağa 
b. Hüseyin nâm kimesne meclis-i ma‘kūd-ı mezkûrda işbu kitâb-ı sıhhat-nisâbın 
sâhibi olup düstûr-ı ekrem müşîr-i efham nizâmü’l-âlem muslih-i mesâlih-i benî 
âdem devletlü ve sa‘âdetlü sadr-ı âlî hazretlerinin yeğeni olan iftihârü’l-emâcid ve’l-
ekârim câmi‘ü’l-mehâmid ve’l-mekârim zü’l-kadri’r-refî‘ ve’l-câhi’l-menî‘ sa‘âdetlü 
Hüseyin Ağa b. Hüseyin Ağa hazretleri taraf-ı bâhirü’ş-şereflerinden husûs-ı âti’z-
zikre vekîl olup nehc-i şer‘î ve tarîk-i mer‘î üzre vekâleti şer‘an sâbite olan fahrü’l-
eşbâh Hüseyin Ağa b. Abbas mahzarında bi’t-tav‘i’s-sâf ikrâr-ı tâm ve takrîr-i kelâm 
edip akd-i âti’z-zikrin sudûruna değin silk-i mülk-i sahîhimde münselik olup 
karye-i mezbûrede vâki‘ bir tarafdan Hüseyin Paşazâde mülkü ve bir tarafdan deryâ 
ve bir tarafdan tarîk-i âm ile mahdûd olup etrâf-ı erba‘ası dehlizli bir köşk ve altın-
da iki oda ve bir salonlu ve bir camekânlı hamamı ve bir tahtânî oda ve bir sofayı ve 
bir matbah ve bir fırın ve kenîf ve birinin üstünde ve birinin yanında ocaklı oda iki 









çatma anbarı ve nısfı ahır samanlığı ve bir öküz ahırı ve iki ırgad odası ve bir tokat 
ve bir su kuyusu ve bir mikdâr arsa ve bahçe ve altı dönüm bir kıt‘a bağı ve mutta-
sıl iki dönüm enâr bahçesi ve tahmînen beş keyl tohum alır eşcâr-ı müsmireyi hâvî 
bahçeyi müştemil mülk menzilde olan nısf hisse-i şâyi‘amı bi cümleti’t-tevâbi‘ ve’l-
levâhık ve menzil-i mezkûr kurbunda vâki‘ merhûm ve mağfûrun-leh Sultan Baye-
zid Hân-ı Velî hazretleri evkāfına senede yüz otuz iki akçe mukāta‘ası olup iki tara-
fı hanım tarlası ve bir tarafı Mustafa Çelebi tarlası ve bir tarafı deryâ ile mahdûd bir 
dolap kapısını hâvî bir lahana bostanında olan nısf hisse-i şâyi‘amı dahi ve benim 
kendi mülküm olup menzil-i mezkûrda mevcûd beş re’s kara sığır öküzü ve altı re’s 
inek ve dört re’s buzağı ve altmış keyl buğday ve elli keyl alef ve kırk keyl şa‘îr ve yir-
mi keyl kaplıca ve on beş keyl burçak ve otuz çit saman ve bir büyük ve dört aded 
küçük saban demiri âlâtıyla ve iki mükemmel araba ve üç döğen tahtası ve beş bel 
ve altı çapa ve bir demir tarak ve bir balta ve bir çalı tırpanı ve bir otluk tırpanı ve 
yedi aded burgu ve iki yularlı keser ve bir destere ve bir el değirmeni ve üç fıçı ve bir 
ekmek teknesi ve iki gürz ve bir kebîr kantar ve iki demir şiş ve bir kelberi ve bir atla 
ve bir bukağımı müvekkil-i mûmâ-ileyh Hüseyin Ağa’ya altı yüz kıt‘a esedî guruşa 
bi safkatin vâhide tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm ve temlîk edip vekîl-i mezbûr dahi iştirâ ve tesellüm ve temellük ve kabûl 
eyledikden sonra yine merkūm-ı müşârün-ileyh evkāfından olup karye-i mezbûre 
sınırı dâhilinde vâki‘ İncepâre demekle ma‘rûf bir tarafı Mustafa Çelebi tarlası ve 
bir tarafı İbrahim tarlası ve bir tarafı deryâ ve bir tarafı tarîk-i âm ile mahdûd bir 
kıt‘a tarla ve kurbunda vâki‘ bir tarafı hanım tarlası ve bir tarafı deryâ ve bir tara-
fı Mustafa Çelebi tarlası ve bir tarafı tarîk-i âm ile mahdûd bir kıt‘a tarla ve yine bir 
tarafı umdetü’l-muhadderât Beyhan Sultan tarlası ve bir tarafı sazlık ve bir tarafı 
hanım tarlası ve bir tarafı tarîk-i âm ile mahdûd tahmînen otuz keyl tohum istî‘âb 
eder bir kıt‘a tarla ve yine mezarlık üstünde Keylik? demekle ma‘rûf bir kıt‘a tar-
la ve yine Kartaltepe demekle ma‘rûf mevzi‘de bir kıt‘a tarla ve Soğuksu nâm ma-
halde bir kıt‘a tarla ve Hünkâryolu altında bir kıt‘a tarla ki cem‘an yedi kıt‘a tarla-
larımın dahi hakk-ı tasarruflarını ma‘rifet-i sâhib-i arz ile müvekkil-i mûmâ-ileyh 
Hüseyin Ağa hazretlerine iki yüz kıt‘a esedî guruş bedel mukābelesinde tefvîz ve 
ferâğ edip vekîl-i mezbûr Hüseyin Ağa dahi ber vech-i muharrer tefevvuz ve kabûl 
eyledikden sonra semen-i mezbûr ile bedel-i mezkûrun cem‘an sekiz yüz esedî gu-
ruşu [98a] vekîl-i mezbûr yedinden bi’t-tamâm ahz ve kabz eyledim ba‘de’l-yevm 
emlâk-i mezbûre ile arâzi-i merkūmede alâkam kalmadı müvekkil-i mezbûr key-
fe mâ yeşâ’ mutasarrıf olup tarlaları dahi emsâli gibi tasarruf eylesin dedikde vâki‘ 
hâli mevlânâ-yı mezbûr mahallinde tahrîr ba‘dehû ma‘an irsâl olunan Hasan Beşe b. 
Receb ve Mehmed b. Eyüb ile meclis-i şer‘a gelip her biri alâ vukū‘ihi inhâ ve takrîr 
etmeleriyle mâ vaka‘a bi’t-taleb ketb olundu.
Fi’l-yevmi’s-sâlis min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Solakzâde El-Hâc Mehmed Çelebi b. Hüseyin, Zülfikār b. Mustafa, 
Ahmed Halîfe b. Ali el-İmâm, Mustafa Beşe b. Mehmed, Osman b. Ahmed, Ali b. 
Abdülkādir, Ahmed Çelebi b. ( ) Çukadâr, Mustafa Çelebi el-İmâm.

637 [98a-1] Kaçanoğlu Mehmed’in Mehmed b. Abdullah’taki 
alacağını tahsil ettiği
Havâss-ı Aliyye kazâsına tâbi‘ nâhiye-i Terkos’da nefs-i Terkos karyesi sükkânından 
Kaçanoğlu demekle ma‘rûf Mehmed nâm kimesne meclis-i şer‘-i şerîf-i enver-
de yine karye-i merkūmede sâkin işbu râfi‘ü’l-kitâb Şumlu Mehmed b. Abdul-
lah tarafından meblağ-ı âti’l-beyânı edâya vekîl-i müsecceli olan Çontuk Meh-
med b. Ahmed nâm kimesne mahzarında tav‘an ikrâr-ı tâm ve takrîr-i kelâm edip 
müvekkil-i mezbûr Şumlu Mehmed zimmetinde cihet-i deyn-i şer‘îden yirmi beş 
esedî guruş hakkım olmağla meblağ-ı mezbûru Çontuk Mehmed vekâleti hase-
biyle bana bi’t-tamâm def ‘ ve teslîm ben dahi ahz ve kabz eyledim ba‘de’l-yevm 
meblağ-ı mezbûr yirmi beş esedî guruşdan müvekkil-i merkūm Şumlu Mehmed 
zimmetinde bir akçe ve bir habbe hakkım kalmadı meblağ-ı mezkûra müte‘allika 
da‘vâdan müvekkil-i mezbûrun zimmetini ibrâ-i âm ile ibrâ ve iskāt eyledim de-
dikde gıbbe’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Hüseyin Efendi b. Ahmed, Nasuh Efendi b. Abdüsselâm, Mehmed 
b. Eyüb, Mehmed b. Mahmud.

638 [98a-2] Ailesini terkeden Yusuf b. Abdullah’a karısı Hatice ve 
küçük kızı Emine için nafaka takdiri
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Aşçıbaşı mahallesi sâkinelerinden işbu râfi‘atü’l-kitâb Hatice bt. Mustafa nâm 
hâtun meclis-i şer‘-i şerîfde takrîr-i kelâm ve ta‘bîr ani’l-merâm edip zevcim olup 
gāib ani’l-meclis olan Yusuf b. Abdullah nâm kimesne beni bilâ-nafaka terk ve 
diyâr-ı âhara firâr edip gitmekle mezbûr Yusuf ’un firâşından mütevellide Emi-
ne nâm sagīre ile benim için nafaka ve kisve-bahâ takdîr olunmak matlûbumdur 
dedikde hâkim-i muvakki‘-i sadr-ı kitâb tûbâ-lehû ve hüsnü me’âb hazretleri 
dahi gāib-i mezbûr Yusuf cins-i nafakadan bir şey terk etmediğine ba‘de’l-istihlâf 
merkūme Hatice yemîn billâhi’l-aliyyi’l-a‘lâ eyledikden sonra mezbûr Hatice ile 
sagīre-i mezbûrenin nafaka ve kisve-bahâsı için gāib-i merkūm üzerine târih-i 
kitâbdan yevmî on beş akçe farz ve takdîr edip meblağ-ı mefrûz-ı mezkûrı harc ve 
sarfa ve lede’l-hâce istidâneye ve vakt-i zaferde gāib-i mezbûr Yusuf üzerine rücû‘a 
mezbûre Hatice’ye izin birle mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Sâlih Efendi b. Mehmed el-Müderris, Mustafa Çelebi b. Mehmed, 
Nasuh Efendi b. Abdullah, Ahmed b. Veli, Ali b. Bâli, Hüseyin Çelebi b. Mehmed, 
Mehmed b. Eyüb.

639 [98a-3, Arapça] Emine bt. Murad’ın muhâlaa yoluyla boşandığı
Kazâ-i Havâss-ı Aliyye tevâbi‘inden Kadı Yakub karyesinde sâkine olan Emine bt. 
Murad nâm hâtun meclis-i şer‘-i şerîf ve mahfil-i dîn-i münîfde -el-masûn ani’t-
tağyîr ve’t-tahrîf- hâmil-i hâze’l-kitâb Ahmed b. Cafer nâm zevci ile muhâla‘a yap-
dı. Zevc-i mezbûr da nikâhında ta‘ahhüd ettiği râyicü’l-vakt beş bin akçe mehr-i 
müecceli beynlerinde ma‘lûm ve mu‘ayyen olan iddet nafakası ve me’ûnet-i süknâsı 
zevcesi üzerine olmak üzre zevce-i merkūme ile muhâla‘a yapdı. Zevce-i mezbûre 
bu sûretle yeni bir nikâh yapılmadan ve mehir ödenmeden helâl olmayacak şe-
kilde zevc-i merkūmundan ayrılmış oldu. Sonra her biri cemî‘ de‘âvî, mütâlebât, 
eymân ve muhâsamâtdan umûmen, zevciyyetle alâkalı da‘vâdan  husûsen yek di-
ğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fî’l-yevmi’r-râbi‘ min Şevvâli’l-mükerrem sene ihdâ ve tis‘în 
ve elf.
Şuhûdü’l-hâl: İmâm Mehmed Halîfe b. Davud, Mehmed Beşe b. Hasan, Receb Bey 
b. İsmail, Mustafa b. İbrahim, Ramazan b. Sefer

640 [98a-4] Serkis v. Kazar’ın miras hisselerini tahsil ettiği
Havâss-ı Aliyye kazâsına tâbi‘ kasaba-i Hasköy’de Abdüsselâm mahalle-
si sâkinlerinden iken bundan akdem hâlike olan Caniki bt. Bedros nâm 
nasrâniyyenin verâseti zevci Serkis v. Kazar nâm Ermeni ile anası Sare bt. Kalay-
lan nâm nasrâniyye ve sadrî sagīr oğlu Kazar’a münhasıra olduğu şer‘an zâhir ve 
mütehakkik oldukdan sonra sagīr-i mezbûrun babası ve kıbel-i şer‘den mansûb 
vasîsi olan merkūm Serkis meclis-i şer‘-i şerîfde işbu râfi‘ü’r-rakīm mersûme Sare 
muvâcehesinde asâleten ve vesâyeten ikrâr-ı tâm ve takrîr-i kelâm edip zevcem 
hâlike-i mezbûrenin babası olup kendiden mukaddem mürd olan Bedros v. Ga-
rabet nâm hâlikin verâseti zevce-i metrûkesi merkūme Sare ile sulbî kebîr oğlu 
Ohan ve sulbiye kebîre kızları Kıymet ve Beyzâde ve zevcem hâlike-i mersûme 
Caniki’ye münhasıra olmağla kayınatam hâlik-i merkūm Bedros’un terekesinden 
vâzı‘atü’l-yed olan zevcesi mersûme Sare zevci hâlik-i mezbûr Bedros’un tereke-
sinden zevcem hâlike-i merkūme Caniki’nin hisse-i irsiyyesine isâbet eden hak-
kından benim hisse-i şer‘iyyem ile [98b] sagīr-i merkūmun hissesine isâbet eden 
yirmi esedî guruş hakkımızı asâlet ve vesâyetim hasebiyle mezbûre Sare yedinden 
bi’t-tamâm ve’l-kemâl ahz ve kabz edip hâlik-i merkūm Bedros’un terekesinden 
hâlike-i mezbûre Caniki’nin hisse-i irsiyyesine isâbet eden hakkından hissemi-
ze müte‘allika âmme-i da‘vâdan mersûme Sare’nin zimmetini ibrâ-i âm ile ibrâ ve 
iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Osman Beşe, Mehmed b. Eyüb, Mehmed b. Mahmud, Yusuf b. Abdul-
lah, İstefanos [v.] Kazar, Abraham [v.] Körkör, Safir [v.] Garabet, Ohan [v.] Bedros.

641 [98b-1] Mehmed b. Ahmed’in evini Mehmed Çelebi 
b. Arslan’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Evlice Baba 
mahallesi sükkânından Mehmed b. Ahmed nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb diğer Mehmed Çelebi b. Arslan nâm kimes-
ne mahzarında tav‘an ikrâr-ı tâm ve takrîr-i kelâm edip akd-i âti’z-zikrin sudûruna 
değin silk-i mülk-i sahîhimde münselik olup mahalle-i mezkûrede vâki‘ bir taraf-
dan İvaz Beşe b. Ali mülkü ve bir tarafdan ba‘zan Uzun Mehmed mülkü ve ba‘zan 
Musli Beşe mülkü ve ba‘zan kebabî Haydar mülkü ve bir tarafı bayır ve bir tarafı 
tarîk-i âm ile mahdûd iki bâb tahtânî oda ve mezbûr İvaz Beşe ile müşterek bi’r-i 
mâ ve bir köşk ve zât-ı eşcâr-ı müsmire ve gayr-ı müsmire bahçeyi müştemil mülk 
menzilimi bi cümleti’t-tevâbi‘ ve’l-levâhık mezbûr diğer Mehmed Çelebi’ye sekiz 
bin fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ve temlîk edip ol dahi minvâl-i muharrer üzre iştirâ ve tesel-
lüm ve temellük ve kabûl eyledikden sonra semeni olan meblağ-ı mezbûr sekiz bin 
akçeyi merkūm diğer Mehmed Çelebi yedinden bi’t-tamâm ve’l-kemâl ahz u kabz 
eyledim ba‘de’l-yevm menzil-i mahdûd-ı mezkûrda vechen mine’l-vücûh alâkam 
kalmadı mezbûr Mehmed Çelebi’nin mülk-i müşterâsı olmuşdur keyfe mâ yeşâ’ 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mehmed Efendi b. Ahmed el-İmâm, Abdullah Halîfe b. Abdullah 
el-Müezzin, İvaz Beşe b. Ali, Sadık b. Ahmed, Yusuf b. Ahmed, İbrahim Beşe b. 
Hüdâverdi, Mehmed b. Eyüb, Hüseyin Efendi b. Ahmed, Mehmed b. Mahmud.

642 [98b-2] Kayıp Ramazan b. Ali Beşe üzerine bakıma muhtaç babası 
için nafaka takdiri
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Nişancı Paşa mahallesi sükkânından işbu râfi‘ü’l-kitâb Ali Beşe b. Mehmed 
nâm kimesne meclis-i şer‘-i şerîfde takrîr-i kelâm ve ta‘bîr ani’l-merâm edip ben 
pîr-i fânî ve alîlü’l-mizâc ve kâr u kisbe iktidârım olmamağla sulbî kebîr oğlum gāib 
ani’l-meclis Ramazan nâm kimesne üzerine kadr-i kifâye bana nafaka ve kisve bahâ 
takdîr olunmak matlûbumdur dedikde hâkim-i muvakki‘-i sadr-ı kitâb tûbâ-lehû 
ve hüsnü me’âb hazretleri dahi mezbûr Ali Beşe’nin nafaka ve kisve-bahâsı için oğlu 
merkūm Ramazan üzerine târih-i kitâbdan yevmî sekiz akçe farz ve takdîr edip 
meblağ-ı mefrûz-ı mezkûrı harc ve sarfa ve lede’l-hâce istidâneye ve vakt-i zaferde 
merkūm Ramazan’a rücû‘a izin birle mâ vaka‘a gıbbe’t-taleb ketb olundu.
Fî gurreti Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Nasuh Efendi b. Abdullah, Hüseyin Çelebi b. Ali, Mehmed b. Eyüb, 
Yusuf b. Abdullah.

643 [98b-3] Fâtıma bt. Evliya’nın alacağını kefil Ömer Beşe 
b. Abdullah’tan tahsil ettiği
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kiremitçi Süleyman mahallesi sâkinelerinden Fâtıma bt. Evliyâ nâm hâtun 
meclis-i şer‘-i hatîr-i lâzımü’t-tevkīrde işbu râfi‘ü’r-rakīm Mano v. ( ) nâm zimmî 
muvâcehesinde bi tav‘ihâ ikrâr-ı tâm ve takrîr-i kelâm edip merkūm Mano zim-
metinde cihet-i deyn-i şer‘îden yedi bin iki yüz akçe hakkım olmağla meblağ-ı 
mezkûrun dört bin akçesini zimmetimde lâzımü’l-edâ deynim olan hâzır bi’l-meclis 
Ömer Beşe b. Abdullah nâm kimesne üçümüz bir meclisde iken havâle-i sahîha-i 
şer‘iyye ile havâle edip ol dahi havâle-i mezkûreyi ba‘de’l-kabûl meblağ-ı bâkī üç bin 
iki yüz akçeye dahi merkūm Ömer Beşe kefîl ve zâmin olmağın kefâletine binâen 
meblağ-ı bâkī-i mezkûr üç bin iki yüz akçeyi mezbûr Ömer Beşe tamâmen bana edâ 
ve teslîm ben dahi ahz ve kabz eyledim ba‘de’l-yevm meblağ-ı merkūm yedi bin iki 
yüz akçeden merkūmân Mano ve Ömer Beşe zimmetlerinde bir akçe ve bir habbe 
hakkım kalmadı meblağ-ı mastûr yedi bin akçeye müte‘allika da‘vâdan ibrâ-i âmm-ı 
kātı‘ü’n-nizâ‘la mezbûrân Mano ve Ömer Beşe’nin zimmetlerini ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehr-i Ramazâni’l-mübârek li sene ihdâ ve tis‘în 
ve elf.
Şuhûdü’l-hâl: Hüseyin Beşe b. Receb, Mehmed b. Eyüb, Ali b. Abdullah, Yusuf [b.] 
Abdullah.

644 [99a-1] Zeyneb Hatun bt. İbrahim’in câriyesi Fâtıma 
bt. Abdullah’ı âzat etmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Zeyneb Hâtu[n] bt. İbrahim nâm kimesne tarafından akd-i âti’l-beyânı ikrâra 
vekîl olup hasm-ı câhid-i şer‘î muvâcehesinde Hasan b. Murad ve Şâhin b. Bâli 
nâm kimesneler şehâdetleri ile şer‘an vekâleti sâbite olan Seydî Beşe b. Hüseyin 
nâm kimesne meclis-i şer‘-i hatîr-i lâzımü’t-tevkīrde müvekkil-i mezbûr Musta-
fa Beşe’nin kendiye rıkkını mu‘terife olup işbu orta boylu, açık kaşlı, gök elâ göz-
lü Lehviyyetü’l-asl bâ‘isetü’l-kitâb Fâtıma bt. Abdullah nâm câriye-i memlûkesi 
mahzarında bi’l-vekâle ikrâr-ı tâmm ve takrîr-i kelâm edip müvekkilim mezbûr 
Mustafa Beşe câriye-i mevsûfe-i merkūme Fâtıma’yı cemî‘ malından ifrâz edip 
hasbeten lillâhi’l-ganiyyi’l-hallâk i‘tâk ve tahrîr-i zümre-i harâir-i asliyyâta idrâc 
ve ilhâk eyleyip min ba‘d mevsûfe-i mezbûre Fâtıma sâir harâir-i asliyyât gibi 
hürre olup üzerinde hakk-ı velâdan gayrı hakkım kalmadı dedi dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Hüseyin Beşe b. Receb Çukadâr, Ali b. 
Hüseyin, Himmet b. Ali, Hüseyin b. Murad, Hüseyin b. Mustafa, Mehmed b. Eyüb, 
Yusuf [b.] Abdullah.

645 [99a-2] Diyale bt. Kolo’nun miras hissesi davasında Decko 
v. Yano ile sulh olmaları
Vilâyet-i Rumeli’nde Premedi kazâsına tâbi‘ Bostan nâm karye sâkinelerinden 
Diyale bt. Kolo nâm nasrâniyyenin sadrî kebîr oğlu ve tarafından sulh ve ibrâ-i 
âti’l-beyânı ikrâra vekîli olup hasm-ı câhid-i şer‘î muvâcehesinde Yanko v. Niko 
ve Kirko v. Yanko nâm zimmîler şehâdetleriyle şer‘an vekâleti sâbite olan Kolo v. 
Kozi nâm zimmî meclis-i şer‘-i hatîr-i lâzımü’t-tevkīrde işbu râfi‘ü’r-rakīm Dec-
ko v. Yano nâm zimmî muvâcehesinde bi’l-vekâle ikrâr-ı tâmm ve takrîr-i kelâm 
edip anam müvekkile-i merkūme Diyale’nin zevci olup bundan akdem mürd olan 
Yano v. Niko nâm hâlikin metrûkâtına mersûm Decko vaz‘-ı yed etmekle anam 
müvekkile-i merkūme Diyale tereke-i hâlik-i mezbûrdan rub‘ hisse-i irsiyyesini 
mersûm Decko’dan taleb ve da‘vâ eyledikde ol dahi tereke-i mezbûreye vaz‘-ı yedi-
ni ikrâr lâkin rub‘ hisse-i mezkûresini vermede te‘allül ve nizâ‘ etmeğin beynlerin-
de münâza‘ât-ı kesîre ve muhâsamât-ı ekîde vâkı‘a olmuş idi el-hâletü hâzihî beyn-
lerinde muslihûn tavassut edip mesfûr Decko ile anam müvekkile-i merkūmeyi 
altı yüz akçe üzerine rub‘ hisse-i mezbûre da‘vâsından inşâ-i akd-i sulh eylele-
diklerinde anam merkūme Diyale dahi sulh-ı mezbûru kabûl ve bedel-i sulh 
olan meblağ-ı mezbûr altı yüz akçeyi mersûm Decko yedinden tamâmen ahz ve 
kabz edip hâlik-i mezbûrun metrûkâtından rub‘ hisse-i mezbûresine müte‘allika 
da‘vâdan mersûm Decko’nun zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledim dedi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem fi’s-seneti’l-mezbûr.
Şuhûdü’l-hâl: İbrahim Beşe b. Abdullah, Mehmed b. Eyüb, Yusuf b. Abdullah, Mi-
yolo [v.] Yanko, Kino [v.] Kika, Pano [v.] Minho, Minho [v.] Beço, Mano [v.] Ser-
mo.

646 [99a-3] Aleksi v. Nikola’nın kölesi Maksim’i âzat etmesi
Mahmiye-i İstanbul hısnı ebvâbından Fenerkapısı hâricinde Karabaş mahal-
lesi ahâlîsinden Aleksi v. Nikola nâm zimmî tarafından ıtk-ı âti’l-beyânı ikrâra 
vekîl olup hasm-ı câhid muvâcehesinde Kirkor v. Yani ve Dimo v. Yani nâm 
zimmîler şehâdetleriyle şer‘an vekâleti sâbite olan Yazıcı Yamandi v. Apostol nâm 
zimmî meclis-i şer‘-i şerîfde müvekkil-i mesfûra rıkkını mu‘terif uzun boylu, gök 
elâ gözlü, açık kaşlı Rûsiyyü’l-asl râfi‘ü’r-rakīm Maksim v. Yuvan nâm zimmî 
muvâcehesinde bi’l-vekâle ikrâr-ı tâmm ve takrîr-i kelâm edip müvekkil-i mezbûr 
Aleksi abd-i memlûkü olan mevsûf-ı merkūm Maksim’i cemî‘ malından ifrâz edip 
lâ li ivaz ‘âcil ve lâ li garaz âcil i‘tâk ve tahrîr ve zümre-i ahrâr-ı asliyyîne idrâc ve 
ilhâk edip min ba‘d sâir ahrâr-ı asliyyîn gibi hür olup üzerinde hakk-ı velâdan gay-
ri hakkım kalmadı dedi dedikde mâ hüve’l-vâki‘ gıbbe’t-taleb ketb olundu.
Fî 8 min Şevvâl sene [10]91.
Şuhûdü’l-hâl: Nasuh Efendi, Hakkı Efendi b. Ahmed, Hasan Beşe b. Receb, 
Abdülvâhid Çelebi el-Müezzin, Yorgi, Diğer Yorgi, Tanaş [v.] Yani.

647 [99a-4, Arapça] Afife bt. Mustafa’nın muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan Nazyürür? mahallesin-
de sâkine olan Afîfe bt. Mustafa nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâmil-i hâze’l-kitâb el-Hâc Mehmed b. 
Şaban nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği 
râyicü’l-vakt üç bin akçe mehr-i müecceli beynlerinde ma‘lûm ve mu‘ayyen olan 
iddet nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yapdı. Zevce-i mezbûre bu sûretle yeni bir nikâh yapılmadan ve me-
hir ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’l-ışrîn min şehri Ramazâni’l-mübârek sene ihdâ 
ve tis‘în ve elf.
Şuhûdü’l-hâl: Mustafa Çelebi b. Mahmud, Nasuh Efendi b. Abdüsselâm, Hüse-
yin Çelebi b. Ali, Mehmed b. Eyüb, Mehmed b. Mahmud, Yusuf b. Abdullah, Ali 
b. Abdullah.









648 [99a-5] Aleksi v. Nikola’nın câriyesi Anna’yı âzat etmesi
Mahmiye-i İstanbul hısnı ebvâbından Fenerkapısı hâricinde Karabaş mahallesi 
ahâlîsinden Aleksi v. Nikola nâm zimmî tarafından ıtk-ı âti’l-beyânı ikrâra vekîl 
olup hasm-ı câhid muvâcehesinde Kirkor v. Yani ve Dimo v. Yani nâm zimmîler 
şehâdetleriyle şer‘an vekâleti sâbite olan Yamandi v. Apostol nâm zimmî meclis-i 
şer‘-i hatîr-i lâzımü’t-tevkīrde müvekkil-i mezbûre rıkkını mu‘terife olup işbu orta 
boylu, açık kaşlı, sarı elâ gözlü, sarışın Rûsiyyetü’l-asl bâ‘isetü’l-vesîka Anna bt. 
Filib nâm câriye-i memlûkesi muvâcehesinde bi’l-vekâle ikrâr-ı tâm ve takrîr-i 
kelâm edip müvekkilem merkūme Aleksi câriye-i mevsûfe-i mezkûre Anna’yı 
cemî‘ malından ifrâz edip [99b] lâ li ivaz ‘âcil ve lâ li garazin âcil i‘tâk ve tahrîr ve 
zümre-i ahrâr-ı asliyyâta idrâc ve ilhâk edip min ba‘d mevsûf-ı merkūma Anna 
sâir harâir-i asliyyât gibi hürre olup üzerinde hakk-ı velâdan gayri hakkım kalma-
dı dedi dedikde mâ hüve’l-vâki‘ bi’t-taleb ketb olundu.
Fi’l-yevmi’s-sânî min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Hüseyin Efendi b. Ahmed, Abdülvâhid 
Çelebi b. ( ) el-Medenî, Hüseyin Beşe b. Receb, Yorgi, diğer Yorgi, Tanaş [v.] Yani.

649 [99b-1] Mustafa Paşa’nın eski kethüdası Hasan Ağa’nın menzil 
hissesini Haseki Sultan kethüdası Hızır Ağa’ya satıp bazı emlâkinin 
de kullanım hakkını devretmesi
Husûs-ı âti’l-beyânın mahallinde ketb ve tahrîr[-i] iltimâs olunmağın savb-ı şer‘-i 
hatîrden mevlânâ Mehmed Efendi b. Nasuh irsâl olunup ol dahi düstûr-ı müker-
rem müşîr-i müfahham vezîr-i sânî müsâhib-i şehriyârî devletlü ve sa‘âdetlü Mus-
tafa Paşa hazretlerinin sâbıkan kethüdâları olup medîne-i Hazret-i Ebî Eyyûb-i 
Ensârî’de Servi mahallesi sâkinlerinden olan mefharü’l-emâcid ve’l-akrân Ha-
san Ağa b. Mehmed Efendi’nin menziline varıp zeyl-i kitâbda muharrerü’l-esâmî 
müslimîn huzûrunda akd-i meclis-i şer‘-i mübîn eyledikde mûmâ-ileyh Hasan 
Ağa meclis-i ma‘kūd-ı mezkûrda işbu kitâb-ı sıhhat-nisâbın sâhibi olup umdetü’l-
muhadderât zübdetü’l-muvakkarât tâcü’l-mestûrât aliyyetü’z-zât safiyyetü’s-sıfât 
devletlü ve sa‘âdetlü Haseki Sultan hazretlerinin kethüdâları olan iftihârü’l-
emâcid ve’l-ekârim câmi‘ü’l-mehâmid ve’l-mekârim zû’l-kadri’r-refî‘ ve’l-câhi’l-
menî‘ izzetlü Hızır Ağa b. ( ) taraf-ı bâhirü’ş-şereflerinden ikrâr-ı âti’z-zikri tasdîke 
vekîl-i sâbitü’l-vekâleleri Yusuf Ağa b. Ali mahzarında bi’t-tav‘i’s-sâf ikrâr-ı tâm 
ve takrîr-i kelâm edip akd-i âti’z-zikrin sudûruna değin silk-i mülkümde mün-
selik olup medîne-i mezbûre tevâbi‘inden kasaba-i Çatalca’da vâki‘ bir tarafdan 
kiremithâne ve bir tarafdan kefere mahallesi ve bir tarafdan ayazma ve bir taraf-
dan tarîk-i âm ile mahdûd olup muhavvata-i hâriciyyesi iki bâb tahtânî oda ve iki 
ahırı ve bir samanlığı ve bir sığır tokatı ve iki anbarı ve mâ-i cârîyi ve bostan yeri 
ve zât-ı eşcâr-ı müsmire ve gayr-ı müsmire bahçeyi ve muhavvata-i dâhiliyyesi 
iki bâb tahtânî ve bir fevkānî odaları ve bir sofa ve dehliz ve fırını ve iki anbarı 
ve havuzu müştemil menzilde olan on iki sehimden dokuz sehim hisse-i şâyi‘amı 
bi cümleti’t-tevâbi‘ ve’l-levâhık müvekkil-i mûmâ-ileyh Hızır Ağa hazretlerine 
iki yüz esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm ve temlîk ol dahi minvâl-i muharrer üzre iştirâ ve tesellüm ve te-
mellük ve kabûl eyledikden sonra yine silk-i mülkümde münselik olup menzil-i 
mezkûrda mevcûd bir camus öküzü ve sekiz re’s kara sığır öküzü ve üç camus ine-
ği ve bir camus düğesi ve iki kara sığır ineği ve bir buzağı ve bir bârgir ve bir kıs-
rak ve keyl-i veznî beynimizde ma‘lûm mezrû‘ ve gayr-ı mezrû‘ buğday ve arpa 
ve alef ve burçak ile sâir esâs-ı beyt ve evânî-i nühâsiyye ve gayr-ı nühâsiyyemi 
bi safkatin vâhidetin bin kıt‘a esedî guruşa bey‘-i kat‘î ile bey‘ ve teslîm ve temlîk 
ol dahi ber vech-i muharrer iştirâ ve tesellüm ve temellük ve kabûl eyledikden 
sonra tefvîz-i âtî sudûruna değin taht-ı tasarrufumda olup merkūm Mahmud 
Paşa vakfı’ndan kasaba-i merkūmede menzil-i mezkûr kurbunda vâki‘ ma‘lûmü’l-
hudûd bir kıt‘a bostan yeri ile hadîka-i hâssa kurbunda vâki‘ Manisalı Çelebi bos-
tanı demekle ma‘rûf bir kıt‘a bostan ile lede’l-ahâlî ma‘lûmü’l-hudûd ve’l-kıta‘ tar-
lalarımın dahi hakk-ı tasarruflarını ma‘rifet-i sâhib-i arz ile müvekkil-i müşârün-
ileyh Hızır Ağa hazretlerine altı yüz esedî guruş bedel mukābelesinde tefvîz ve 
ferâğ edip ol dahi minvâl-i muharrer üzre tefevvuz ve kabûl eyledikden sonra 
meblağayn-ı mezkûreyn ile bedel-i merkūme ki cem‘an bin sekiz yüz esedî gu-
ruş müvekkil-i mûmâ-ileyh Hızır Ağa hazretleri yedinden bi’t-tamâm ve’l-kemâl 
ahz ve kabz eyledim ba‘de’l-yevm menzil-i mezkûrda olan dokuz sehim hisse-i 
şâyi‘am ile emlâk-i merkūmede vechen mine’l-vücûh alâkam kalmadı müvekkil-i 
müşârün-ileyh Hızır Ağa hazretleri keyfe mâ yeşâ’ ve hasbe mâ yahtâr mutasarrıf 
olup arâzi-i mersûmeyi dahi emsâli gibi tasarruf eylesin dedikde vâki‘ hâli gıbbe’t-
tasdîki’ş-şer‘î mevlânâ-yı mezbûr mahallinde tahrîr ba‘dehû ma‘an irsâl olunan 
El-Hâc Hasan b. Ali ve Mehmed b. Eyüb nâm kimesneler ile meclis-i şer‘a gelip alâ 
vukū‘ihi her biri inhâ ve takrîr etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mustafa Çelebi b. Pervâne, Mahmud b. Ali, Mehmed b. Eyüb, El-
Hâc Hasan b. Ali, el-Hâc Mustafa b. Hüseyin

650 [99b-2] Sâliha bt. Mehmed’in evini Rabia bt. Abdullah’a satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan İslâm Bey mahallesi sâkinelerinden Sâliha bt. Mehmed nâm hâtun meclis-i 
şer‘-i hatîr-i lâzımü’t-tevkīrde işbu râfi‘atü’l-kitâb Râbia bt. Abdullah nâm 
hâtun mahzarında bi tav‘ihâ ikrâr-ı tâm ve takrîr-i kelâm edip akd-i âti’z-zikrin 
sudûruna değin silk-i mülkümde münselik olup mahalle-i mezbûrede vâki‘ bir 
tarafdan ba‘zan hammâmî el-Hâc Mustafa mülkü ve ba‘zan tarîk-i âm ve üç ta-
rafdan Kasım Beşe mülkü ile mahdûd bir fevkānî ve bir tahtânî odaları ve tûlen 
ve arzen bi hesâb-ı terbî‘î dört yüz zirâ‘ arsayı hâvî mülk menzilimi bi cümleti’t-
tevâbi‘ ve’l-levâhık merkūme Râbia Hâtun’a otuz kıt‘a esedî guruşa tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ve temlîk ol dahi 
minvâl-i muharrer üzre iştirâ ve tesellüm ve temellük ve kabûl eyledikden son-
ra semeni olan meblağ-ı mezkûr otuz üç guruşu mersûme Râbia Hâtun yedinden 
tamâmen ahz ve kabz eyledim ba‘de’l-yevm menzil-i mahdûd-ı mezkûr merkūme 
Râbia Hâtun’un mülk-i müşterâsı olmuşdur keyfe mâ yeşâ’ ve yahtâr mutasarrıfe 
olsun dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Es-Seyyid Abdurrahman Efendi b. es-Seyyid Yakub el-İmâm, 
Abdülkādir Bey b. Ahmed Paşa, İbrahim Beşe b. Abdullah, Kasım Beşe b. Abdul-
lah, Durmuş b. Şaban, İsmail b. Hacı Yusuf, Mehmed b. Eyüb, Mehmed [b.] Mah-
mud, Yusuf b. Abdullah.

651 [100a-1] Mukabeleci Ali Efendi’nin binasını genişleten İstirati 
v. Anastaş’la harcama hususundaki davasının anlaşma ile 
sonuçlandığı
Mi‘mâr tâifesinden İstirati v. Anastaş nâm zimmî meclis-i şer‘-i şerîf-i enverde işbu 
kitâb-ı sıhhat-nisâbın sâhibi olup atebe-i aliyyede bi’l-fi‘l mukābeleci olan umde-
tü erbâbi’t-tahrîr ve’l-kalem zübdetü ashâbi’t-tastîr ve’r-rakam izzetlü Ali Efendi 
b. Mustafa taraf-ı bâhirü’ş-şereflerinden ikrâr-ı âti’z-zikri tasdîke vekîl-i sâbitü’l-
vekâleleri olan Mustafa Çelebi b. Mahmud mahzarında tav‘an ikrâr-ı tâm ve takrîr-i 
kelâm edip müvekkil-i mûmâ-ileyh Ali Efendi hazretlerinin medîne-i Hazret-i Ebî 
Eyyûb-i Ensârî’de Otakçılar semtinde Mehmed Bey mahallesinde vâki‘ lede’l-ahâlî 
ma‘lûmü’l-hudûd mülk menzillerinde yine müvekkil-i mûmâ-ileyh Ali Efendi’nin 
emir ve izniyle bir fevkānî odayı ve sofayı tevsî‘ edip ve zirâ‘ı beynimizde ma‘lûm 
taş duvarı müceddeden binâ ve ba‘zı mevâzi‘ine harc ve sarf ettiğim akçede nizâ‘ et-
mekle ba‘dehû fermân-ı şerîf ile üzerine kıbel-i şer‘den nâib ve mi‘mâr varıp ba‘de’l-
keşf ve’l-mesâha tahmîn ve takvîm ile harc ve sarf eylediğim akçe otuz dört bin üç 
yüz kırk beş akçeye bâliğ olmuşidi hâlâ meblağ-ı mezkûr otuz dört bin üç yüz kırk 
beş akçeyi müvekkil-i mûmâ-ileyh Ali Efendi hazretleri yedinden bi’t-tamâm ve’l-
kemâl ahz ve kabz eyledim min ba‘d meblağ-ı mezkûrdan müvekkil-i müşârün-
ileyh Ali Efendi hazretleri zimmetinde bir akçe ve bir habbe hakkım kalmadı de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: İbrahim Ağa b. Şaban, Hacı İsmail b. Mustafa, Hacı Abdi b. Abdul-
lah, Arslan Bey b. Rıdvan, Ali Bey b. Abdi, Ali Ağa b. Mahmud, Hüseyin Beşe b. 
Receb.

652 [100a-2] İsmihan bt. Abdullah’ın evini Beroket v. Yeli’ye satması
Havâss-ı Aliyye kazâsına tâbi‘ Silivri kasabasında Yahudi mahallesi sâkinlerinden 
İsmihân bt. Abdullah nâm hâtun meclis-i şer‘-i hatîr-i lâzımü’t-tevkīrde râfi‘ü’r-
rakīm Beroket v. Yeli nâm Yahudi mahzarında bi tav‘ihâ ikrâr ve takrîr-i kelâm 
edip akd-i âti’z-zikrin sudûruna değin silk-i mülkümde münselik olup mahalle-i 
mezbûrede vâki‘ bir tarafdan Mosi ve İlya nâm Yahudân mülklerine ve bir taraf-
dan Sarya nâm Yahudi bahçesi ve bir tarafdan Yuvan nâm zimmî mülkü ve bir 
tarafdan tarîk-i âm ile mahdûd bir bâb fevkānî oda ve bir tahtânî oda ve mah-
zen ve matbah ve çardak ve havluyu müştemil mülk menzilimi bi cümleti’t-tevâbi‘ 
ve’l-levâhık Beroket’e dört bin akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ve temlîk ol dahi minvâl-i muharrer üzre iştirâ ve te-
mellük ve tesellüm ve kabûl eyledikden sonra semeni olan meblağ-ı mezkûr dört 
bin akçeyi mersûm Beroket yedinden tamâmen ahz ve kabz eyledim ba‘de’l-yevm 
menzil-i merkūm mesfûr Beroket’in mülk-i müşterâsı olmuşdur keyfe mâ yeşâ’ 
ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’t-tâsi‘ min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Bağcı Mehmed Çavuş, es-Seyyid Mustafa Çelebi, Ali b. İsmail, Yu-
suf b. Abdullah, Yako v. Kili, Mahnam v. Yasef.

653 [100a-3] Mehmed Çelebi b. Abdullah’ın evini Bâzirgânbaşı İsmail 
Efendi Vakfı’na istiğlâl yoluyla satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Şah Sultan mahallesinde sâkin Mehmed Çelebi b. Abdullah nâm kimes-
ne meclis-i şer‘-i hatîr-i lâzımü’t-tevkīrde medîne-i mezbûrede vâki‘ merhûm 
Bâzirgânbaşı İsmail Efendi vakfı’na berât-ı âlîşân ile bi’l-fi‘l mütevellî olan işbu 
râfi‘ü’l-kitâb Mahmud Çelebi b. Receb mahzarında tâyi‘an ikrâr-ı tâm ve takrîr-i 
kelâm edip silk-i mülkümde münselik olup mahalle-i mezbûrede vâki‘ bir taraf-
dan Şerife Hâtun vakfı ve bir tarafdan Mustafa vakfı ve bir tarafdan tarîk-i hâs ve 
bir tarafdan tarîk-i âm ile mahdûd bir fevkānî ve bir tahtânî odaları ve bi’r-i mâyı 
ve kenîfi ve bahçeyi müştemil menzilimi cemî‘ hukūk ve merâfıkı ile mütevellî-i 
mezbûr Mahmud Çelebi’ye bi tarîki’l-istiğlâl yüz otuz kıt‘a esedî guruşa bey‘ ve 
teslîm ol dahi vakf-ı mezkûr malıyla tarîk-i merkūm üzre iştirâ ve tesellüm ve 
kabûl eyleyip semeni olan meblağ-ı mastûr yüz otuz guruşu mütevellî-i mezbûr 
yedinden tamâmen ahz ve kabz eylediğimden sonra yine mütevellî-i mezbûr Mah-
mud [menzil-i] mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i 
kitâbdan her senesi on dokuz buçuk esedî guruş ücret ile üç sene tamâmına değin 
bana îcâr ve teslîm ben dahi minvâl-i muharrer üzre istîcâr ve tesellüm ve kabûl 
eyledim dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fî gurreti Şevvâli’l-mükerrem fi’s-seneti’l-mezbûre
Şuhûdü’l-hâl: Fahrü’l-akrân Süleyman, Ömer Efendi b. İvaz, Şaban Bey Türbedâr, 
Abdülkādir Efendi el-İmâm, Abdullah Çelebi b. Şaban el-Kayyum, İbrahim Çele-
bi b. Yakub, Abdullah Çelebi b. Mustafa, Mustafa b. Şaban, es-Seyyid Abdurrah-
man b. ( ) Efendi el-İmâm, Yusuf Çelebi Berber, Ali el-Cündî.

654 [100a-4] Emine bt. Bayram’ın mirası hususunda vârislerinin 
birbirleriyle anlaştıkları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Takyecibaşı mahallesi sâkinelerinden iken bundan akdem fevt olan Emine 
bt. Bayram nâm müteveffâtın verâseti zevci Osman b. Mustafa’ya ve anası Âişe 
bt. Osman’a ve li ebeveyn er karındaşları Mehmed ve Mustafa ile kız karındaşları 
Fâtıma ve İsmihân’a münhasıra olduğu şer‘an zâhir ve müte‘ayyin oldukdan sonra 
mezbûrûn Mehmed ve Mustafa ve Âişe ve Fâtıma ve İsmihân meclis-i şer‘-i hatîr-i 
lâzımü’t-tevkīrde müteveffât-ı mezbûrenin muhallefâtına vâzı‘ü’l-yed işbu râfi‘ü’l-
kitâb zevci mezbûr Osman mahzarında her biri tav‘an ikrâr-ı tâm ve takrîr-i kelâm 
edip mûrisemiz müteveffât-ı merkūme Emine’nin muhallefâtından her birimi-
zin hisse-i irsiyyelerimize isâbet eden hakkımız müteveffât-ı merkūmenin tere-
kesinden hisse-i şer‘iyyelerimize müte‘allik âmme-i da‘vâdan her birimiz âharın 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dediklerinde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem fi’s-seneti’l-mezbûre.
Şuhûdü’l-hâl: Osman Ağa b. Ömer Efendi, Mustafa Çelebi b. Mehmed, Ali Çelebi 
b. Ahmed, Mehmed Çelebi b. İbrahim, İbrahim Beşe b. Osman, Hüseyin b. Receb, 
Mehmed b. Eyüb, Mehmed b. Mahmud.

655 [100b-1] İstiracva v. Kosta’nın evini Kominos v. İstemad’a satması
Medîne-i Gelibolu kazâsı’na tâbi‘ Maydos nâm karye ahâlîsinden İstiracva v. Kos-
ta nâm zimmî meclis-i şer‘-i şerîfde işbu râfi‘ü’r-rakīm Kominos v. İstemad nâm 
zimmî muvâcehesinde ikrâr ve takrîr-i kelâm edip akd-i âti’z-zikrin sudûruna de-
ğin yedimde mülküm ve hakkım olup karye-i mezbûrede vâki‘ bir tarafı müşterî-i 
mezbûrun âhar mülkü ve bir tarafı Yani nâm zimmî mülkü ve bir tarafı Panat 
nâm zimmî mülkü ve bir tarafı tarîk-i âm ile mahdûd bir bâb tahtânî odayı müş-
temil mülk menzilimi cemî‘ tevâbi‘i ile mezbûr Kominos’a on esedî guruşa bey‘-i 
bâtt-ı sahîh-i şer‘î ile bey‘ ve temlîk edip ol dahi minvâl-i muharrer üzre iştirâ 
ve temellük ve kabûl eyledikden sonra semeni olan meblağ-ı mezbûr on esedî 
guruşu mezbûr Kominos yedinden bi’t-tamâm ahz ve kabz eyledim ba‘de’l-yevm 
menzil-i mahdûd-ı mezkûrda alâka ve medhalim yokdur, mezbûr Kominos’un 
mülk-i müşterâsı olmuşdur keyfe mâ yeşâ’ mahallinde zabt ve tasarrufa müşterî-i 
mezbûru taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-âşir min Şevvâli’l-mükerrem sene ihdâ ve tis‘în ve elf.
Şuhûdü’l-hâl: Mehmed b. Eyüb, Hüseyin b. Ali. Yusuf b. Abdullah, Mehmed b. 
Mahmud, Panayot [v.] Aleksi, Mihal [v.] Kostanti, Panayot [v.] Yani, Kiryazi [v.] 
Manol, Mitre [v.] Anesti.

656 [100b-2] Rıdvan b. Abdullah’ın âzat edilmiş olduğunun anlaşılması
İşbu orta boylu açık kaşlı kara gözlü mültehî Gürciyyü’l-asl bâ‘isü’l-kitâb Rıdvan 
b. Abdullah meclis-i şer‘-i hatîr-i lâzımü’t-tevkīrde medîne-i Hazret-i Ebî Eyyûb-i 
Ensârî’de Mehmed Bey es-Selâmi mahallesi sükkânından olup bundan akdem 
tarîk-i hacc-ı şerîfde vefât eden Hüseyin Çelebi b. Gülümşah nâm müteveffânın 
sulbî oğulları Mustafa ve Abdürrezzak nâm sagīrlerin tesviye-i umûrları için kıbel-i 
şer‘den mansûb vasîleri olan İbrahim Çelebi b. el-Hâc Bayram mahzarında üzeri-
ne da‘vâ ve takrîr-i kelâm edip ben müteveffâ-yı mezbûr Hüseyin Çelebi’nin abd-i 
memlûkü olup hâl-i hayât ve kemâl-i akl ve sıhhatinde cemî‘ malından ifrâz ve 
âzâd edip zümre-i ahrâr-ı asliyyîne idrâc ve ilhâk eyleyip ben sâir ahrâr-ı asliyyîn 
gibi hür olmuşiken vasiyy-i mezbûr İbrahim Çelebi bana rıkk olmak [üzre] bi gay-
ri hakkın vaz‘-ı yed eder suâl olunup sebîlim tahliyye ve vasiyy-i mezbûrun kasr-ı 
yedine tenbîh olunmak matlûbumdur dedikde gıbbe’s-suâl vasiyy-i mezbûr İbra-
him Çelebi cevâbında müdde‘î-i merkūm Rıdvan ber vech-i muharrer vaz‘-ı yedini 
ikrâr lâkin müdde‘î-i merkūm müteveffâ-yı mezbûr hâl-i hâyatında i‘tâkını inkâr 
edicek müdde‘î-i merkūm Rıdvan’dan da‘vâsını mübeyyine beyyine taleb olun-
dukda udûl-i ricâlden olup yine mahalle-i merkūme sâkinlerinden Mehmed Çe-
lebi b. İbrahim ve Râmî Mehmed Efendi b. Hasan nâm kimesneler li ecli’ş-şehâde 
makām-ı kazâya hâzırân olup istişhâd olunduklarında fi’l-hakīka müteveffâ-yı 
mezbûr hâl-i hayât ve kemâl-i akl ve sıhhatinde müdde‘î-i merkūm Rıdvan’ı cemî‘ 
malından ifrâz ve (…) edip sâir ahrâr-ı asliyyîn zümresine idrâc ve ilhâk eyledi biz 
bu husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylelediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebiyle merkūm Rıdvan’ın ıtkına ba‘de’l-hükm vasiyy-i mezbûrun kasr-ı yedi-
ne tenbîh birle mâ vaka‘a bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Abdurrahman Çelebi b. Mehmed, Nasuh Efendi b. Abdüsselâm, 
Mehmed b. Eyüb, Mehmed b. Mahmud, Yusuf b. Abdullah, Hüseyin b. Ali.

657 [100b-3] Noksan hüccet
İşbu orta boylu gök gözlü açık kaşlı sarışın Macariyyü’l-asl Dilâver b. Abdullah 
meclis-i şer‘ ( ).
Şuhûdü’l-hâl: Es-Sâbikūn.

658 [100b-4] Caniki bt. Bedros’un terekesinden annesinin kendisine 
düşen payı aldığı
Medîne-i Hazret-i Ebî Eyyûb-i Ensârî -radiye anhu [Rabbühü]’l-Bârî-ye tâbi‘ 
kasaba-i Hasköy’de Abdüsselâm mahallesinde sâkinelerinden iken bundan akdem 
hâlike olan Caniki bt. Bedros nâm hâlikenin verâseti zevci Serkis v. Kazar nâm Er-
meni ile anası Sare bt. Kalaylan nâm nasrâniyyeye ve sadrî sagīr oğlu Kazar’a mün-
hasıra olduğu şer‘an zâhir ve müte‘ayyin oldukdan sonra merkūme Sare meclis-i 
şer‘-i şerîfde tereke-i hâlike-i mersûme Caniki’nin metrûkâtına vâzı‘ü’l-yed olup 
husûs-ı âti’l-beyâna asîl ve sagīr-i mezbûrun kıbel-i şer‘den mansûb vasîsi olan 
işbu râfi‘ü’r-rakīm mersûm Serkis muvâcehesinde bi tav‘ihâ ikrâr-ı tâm ve takrîr-i 
kelâm edip sadriye kızım hâlike-i merkūme Caniki’nin terekesine vâzı‘ü’l-yed olan 
zevci mesfûr Serkis yedinden bi’t-tamâm ve’l-kemâl ahz ve kabz eyledim ba‘de’l-
yevm tereke-i hâlike-i merkūmeden südüs hisse-i şer‘iyyeme müte‘allik âmme-i 
de‘âvîden mersûm Serkis’in zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: İstefanos [v.] Kazar, Abraham [v.] Kirkor, Safar [v.] Karabet, Oham-
bent [v.] Bedros.

659 [101a-1] Yahudi Cefider v. Yako’nun evini Mehmed Bey 
b. Ömer’e satması
Mahmiye-i İstanbul hısnı ebvâbından Balatkapısı hâricinde Karabaş mahallesi 
ahâlîsinden olup Eski İstanbul cemâ‘atinden Cefider v. Yako nâm Yahudi meclis-i 









şer‘-i hatîr-i lâzımü’t-tevkīrde işbu râfi‘ü’l-kitâb Fahrü’l-eşbâh Mehmed Bey b. 
Ömer’in li ebeveyn er karındaşı ve tarafından ikrâr-ı âti’z-zikri tasdîke vekîl-i 
sâbitü’l-vekâleleri olan Hüseyin Bey nâm kimesne mahzarında bi’t-tav‘i’s-sâf ikrâr 
ve takrîr-i kelâm edip akd-i âti’z-zikrin sudûruna değin silk-i mülk-i sahîhimde 
münselik olup mahalle-i mezbûrede vâki‘ bir tarafdan Yako v. Yasef nâm Yahudi 
mülkü ve bir tarafdan umdetü’l-muhadderât zübdetü’l-muvakkarât aliyyetü’z-zât 
safiyyetü’s-sıfât zâtü’l-aliyyi ve’s-sa‘âdât devletle sa‘âdetlü Hatice Sultan hazretleri 
kethüdâsı Fahri Hâtun mülkü ve bir tarafdan Sinaver v. Yasef nâm Yahudi mülkü 
ve bir tarafdan tarîk-i âm ile mahdûd fevkānî ve tahtânî büyût-ı adîdeyi ve fırını 
ve su kuyusu ve kenîfi ve tûlen on iki buçuk zirâ‘ ve arzen yirmi dört buçuk zirâ‘ 
arsayı hâvî mülk menzilimi cemî‘ tevâbi‘ ve levâhıkı ve kâffe-i hukūk ve merâfıkı 
ile müvekkil-i mezbûr Mehmed Bey’e bin yüz esedî guruşa tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi ber vech-i muharrer 
iştirâ ve tesellüm ve kabûl eyledikden sonra semeni olan meblağ-ı mezkûr bin yüz 
guruşu müvekkil-i mezbûr Mehmed Bey yedinden tamâmen ahz ve kabz eyledim 
ba‘de’l-yevm menzil-i mahdûd-ı mezkûrda vechen mine’l-vücûh alâkam kalma-
dı müvekkil-i mezbûr Mehmed Bey’in mülk-i müşterâsı olmuşdur keyfe mâ yeşâ’ 
ve hasbe mâ yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem fi’s-seneti’l-mezbûre.
Şuhûdü’l-hâl: Mehmed Efendi b. İbrahim el-İmâm-ı Câmi‘-i Kebîr, el-Hâc Hüse-
yin Ağa b. Ramazan, Musa Çavuş b. ( ), el-Hâc Pîr Mehmed Ağa b. ( ), Ali Efendi 
b. ( ) Keresteci, Bostânî Ömer, Bekçi Hüseyin.

660 [101a-2] Ferhad Voyvoda b. Abdülmennân’ın menzil ve 
dükkânlarını vakfetmesi
Mâ cerâ fî hâze’s-sifri’ş-şer‘î ve’d-defteri’l-mu‘teberi’l-mer‘î fî asli’l-vakf ve şerâiti’l-
muharrere fîhi min …? ilâ havâssihî ve sahha ledâ yedeyye ve ennî kadeytu bi 
sıhhatihî ve lüzûmihî fî husûsihî ve umûmihî âlimen bi’l-hilâfi’l-vâki‘ fî…?’l-
evkāf mine’l-ecilleti’l-eşrâf.
Harrerehü’l-fakīr ileyh te‘âlâ
Mehmed b. Mahmud el-Kadı bi Eyyûb el-Ensârî
-Ufiye anhümâ-
Elhamdülillâhi Rabbi’l-âlemîn ve’s-salâtü alâ efdalü’l-beşer Muhammed seyyidi’l-
mürselîn ve alâ âlihî ve ashâbihî ecma‘în ammâ ba‘d işbu kitâb-ı sıhhat-nisâbın 
tahrîrine bâ‘is ve bâdî ve tastîrine sebeb-i dâ‘î budur ki merhûm ve mağfûrun-
leh Şehîd Mehmed Paşa hazretlerinin utekāsından olup medîne-i Hazret-i Ebî 
Eyyûb el-Ensârî -dâme fî rıdvâni’l-Bârî-’de Câmi‘-i Kebîr mahallesi sâkinlerinden 
olan sâhibü’l-hayrât ve’l-hasenât ve râgıbü’s-sadakāt ve’l-meberrât fahrü’l-emâsil 
Ferhad Voyvoda b. Abdülmennân nâm kimesne azîmetini semt-i hayrâta atf ve 
zamân-ı himmetini cânib-i hasenâta sarf edip bu dünyâ-yı denînin ni‘am-ı zıll-ı 
zâil mukīmi dayf ve râhil idiğine âlim olmağın meclis-i şer‘-i şerîf-i Nebevî ve 
mahfil-i dîn-i münîf-i Mustafavî’de vakf-ı câ’i’t-tafsîle li ecli’t-tescîl ve’l-itmâm 
mütevellî nasb eylediği Hasan Bey b. Abdülvehhab mahzarında ikrâr-ı sahîh-i 
şer‘î ve i‘tirâf-ı sarîh-i mer‘î kılıp vakf-ı âti’z-zikrin sudûruna değin silk-i mül-
kümde münselik olup mahalle-i mezbûrede vâki‘ bir tarafı merhûm-ı müşârün-
ileyh Mehmed Paşa hazretlerinin vakfı olan dekâkîn ve bir tarafı ketenci odala-
rı ve bir tarafı mekābir-i müslimîn ve bir tarafı tarîk-i âm ile mahdûd iki bâb 
fevkānî ve bir bâb tahtânî odaları ve bir sofa ve bir kileri ve bir su kuyusunu ve 
sokak kapısı üstünde bir bâb oda ve bir sofa ve kenîf ve eşcâr-ı müsmire ve gayr-ı 
müsmire bir mikdâr bahçeyi müştemil menzili ve menzil-i mezbûra muttasıl olan 
üç bâb mülk dükkânlarımı, cemî‘sin malımdan ifrâz edip ed-dünyâ mezra‘atü’l-
âhire hadîs-i şerîfi mûcebince hasbeten lillâhi’s-samed vakf-ı sahîh-i müebbed ile 
vakf ve haps edip şöyle şart ve ta‘yîn eyledim ki zikr olunan menzil ve dekâkîn 
bi cümleti’t-tevâbi‘ ve’l-levâhık süknâsı evvelâ kendi nefsime vefâtımdan sonra 
evlâdıma ve evlâd-ı evlâdıma ve evlâd-ı evlâd-ı evlâdıma batnen ba‘de batnin kar-
nen isre karnin ile’l-inkırâz mutasarrıf olalar ve ba‘de’l-inkırâz -el-iyâzü billâhi’l-
Feyyâz- müşârün-ileyh Mehmed Paşa hazretlerinin evkāfına vakf-ı teberru‘ ola 
ve ba‘dehû mezkûr menzil ve üç dükkânlar icâre-i mu‘accele ve beher yevm altı-
şar akçe icâre-i müeccele-i misilleri ile îcâr olunup hâsıl olan icâre-i mu‘accele ve 
müeccelelerine kendim hayâtda oldukça mutasarrıf olup ba‘de vefâtihî evlâdım ve 
evlâd-ı evlâdım ve evlâd-ı evlâd-ı evlâdım batnen ba‘de batnin ile’l-inkırâz mu-
tasarrıf olalar ve ba‘de’l-inkırâz mu‘tekam mezkûr merhûm Mehmed Paşa haz-
retlerinin evkāfına mütevellî olanlar sâbıku’l-beyân menzile ve üç bâb dükkâna 
minvâl-i meşrûh üzre mutasarrıf olup icâre-i mu‘accele ve müeccele ile mutasar-
rıf olanlardan bilâ-veled fevt olanın taht-ı tasarrufunda olan menzil ve dükkân 
mahlûl oldukda icâre-i mu‘accele ve müeccele ile âhara îcâr eyleye ve beher yevm 
hâsıl olan altı akçe icâreyi Kur’ân-ı azîmü’ş-şân’dan üç nefer kimesne beher yevm 
ba‘de salâti’l-asr cüz’-i şerîf tilâvet edip sevâbını rûhuma ihdâ edip mukābelesinde 
evkāf-ı mezkûreden hâsıl olan icâre-i mu‘acceleden ikişer akçe vere ve devr-i 
eyyâm ile şerâit-i merkūme mün‘adim olursa mücerred vakf-ı fukarâ-yı müslimîn 
ola deyû fâriğan ani’ş-şevâgil zikr olunan menzili ve dükkânları mütevellî nasb 
eylediği mezbûr Hasan Bey’e teslîm eyleyip sâir mütevellîler evkāfda tasarruf ey-
ledikleri gibi tasarruf eyledi dedikde gıbbe’t-tasdîki’ş-şer‘î vâkıf-ı mezbûr semt-i 
vifâkdan cânib-i şikāka âzim olup vakf-ı akār eimme-i muhtâr hazret-i İmâm-ı 
A‘zam Ebû Hanîfe el-Kûfî katında sahîh olup lâkin lüzûmu mün‘adim olmamağla 
vakf-ı mezbûrdan rücû‘ ve kemâ-kân mülküme istirdâd murâd ederin suâl olun-
sun dedikde gıbbe’s-suâl mütevellî-i mezbûr cevâbında fi’l-vâki‘ imâm-ı ma‘hûd 
hazretleri katında gayr-ı lâzım olduğu meşhûrdur. Lâkin İmâm-ı Rabbânî Mu-
hammed b. Hasan eş-Şeybânî katında tescîl-i şer‘î ve teslîm ile’l-mütevellî olmağ-
la ve İmâm-ı Sânî Hazret-i İmâm Ebâ Yusuf hazretleri katında vâkıfın mücerred 
vakaftü kavli ile vakıf sahîh ve lâzım olup binâen aleyh kezâlik teslîmden imtinâ‘ 
ve husûmet ve fasl u hasma tâlibân olduklarında hâkim-i mûmâ-ileyh -esbağalla-
hu ni‘amehû aleyh- tarafeynin kelâmını ısgā eyledikde cânib-i vakfı evlâ ve ahrâ 
görüp âlimen bi’l-hilâfi’l-cârî beyne’l-eimmeti’l-eslâf vakf-ı mezbûrun sıhhat ve 
lüzûmuna alâ kavli’l-imâmeyni’l-mezbûreyn hükm ve muhkemü’ş-şer‘î kılıp min 
ba‘d vakıf sahîh ve lâzım ve haps-i sarîh-i müteh[atti]m olup ba‘de’l-yevm naks ve 
nakzına mecâl muhâl ve tebdîl ve tağyîri adîmü’l-ihtimâl oldu fe-men beddelehû 
ba‘demâ semi‘ahû fe-innemâ ismuhû ale’llezîne yübeddilûnehû innallâhe semî‘un 
alîm ve ecrü’l-vâkıfı ale’l-hayyi’l-cevâdi’l-kerîm cerâ zâlik ve hurrire fi’l-[yevmi’l]-
hâmis min Saferi’l-muzaffer li sene hamse ve tis‘în ve tis‘a mi’e.
Şuhûdü’l-hâl: Fahrü’l-eşbâh Yusuf Ağa el-Cündî, Ramazan Bey b. Ali, Fahrü’l-
akrân İdris Ağa el-Karamanî, Mehmed Çelebi b. Hüsrev, Halil Bey b. Haydar el-
Cündî, Halîfe İsmail Kayyım, Mehmed Ağa [b.] Hüdâverdi Kâtib-i Ruznâmçe, el-
Hâc Ali b. Abdülmennân, Hüseyin Çelebi b. Mehmed, Ali Bey b. Hüseyin, Dilâver 
Bey b. Abdülmennân.

661 [101b-1] Sabatiye bt. Maro’nun evini Aslan v. Yahya’ya satması
Mahmiye-i İstanbul hısnı ebvâbından Fenerkapısı dâhilinde Abdi Subaşı mahal-
lesi sâkinelerinden Sabatiye bt. Murdehay nâm Yahudiye tarafından bey‘-i âti’z-
zikri ve kabz ve semeni ikrâra vekîl olup hasm-ı câhid-i şer‘î mahzarında Aron 
v. Yako ve David v. Yasef nâm Yahudiler meclis-i şer‘-i hatîr-i lâzımü’t-tevkīrde 
işbu râfi‘ü’r-rakīm Aslan v. Yahya nâm Yahudi tarafından ikrâr-ı âti’z-zikri tasdîke 
vekîl-i sâbitü’l-vekâlesi olan Yasef v. Aslan nâm Yahudi muvâcehesinde bi’l-vekâle 
ikrâr-ı tâm ve takrîr-i kelâm edip müvekkilem merkūme Sabatiye akd-i âti’z-
zikrin sudûruna değin silk-i mülkümde münselik olup Havâss-ı Aliyye kazâsı’na 
tâbi‘ kasaba-i Hasköy’de Pîrî Paşa mahallesinde vâki‘ bir tarafdan Nesim v. Hay-
der nâm Yahudi mülkü ve bir tarafdan Portakal Yako mülkü ve iki tarafdan tarîk-i 
âm ile mahdûd dokuz fevkānî ve üç tahtânî ve sofa ve üç su kuyusu ve zât-ı eşcâr-ı 
müsmire ve gayr-ı müsmire hadîkayı ve seddi ve şadırvanı ve havuzu müştemil 
mülk menzilini bi cümleti’t-tevâbi‘ ve’l-levâhık müvekkil-i mezbûr Aslan’a dört 
yüz kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ve temlîk ol dahi ber vech-i muharrer iştirâ ve tesellüm ve te-
mellük ve kabûl eyledikden sonra semeni olan meblağ-ı mezkûr dört yüz guruşu 
müvekkil-i mersûm Aslan yedinden tamâmen ahz ve kabz eyledim ba‘de’l-yevm 
menzil-i mahdûd-ı mezkûrda vechen mine’l-vücûh alâkam [yokdur] müvekkil-i 
merkūm Aslan’ın mülk-i müşterâsı olmuşdur keyfe mâ yeşâ’ ve yahtâr mutasarrıf 
olsun dedi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem fi’s-seneti’l-mezbûre.
Şuhûdü’l-hâl: Abdülganî Çelebi b. Hüseyin, Rıdvan Bey b. Abdullah, Nasuh Efen-
di b. Abdüsselâm, Hüseyin Efendi b. Ahmed, Hasan b. Abdullah, Ali b. Abdullah, 
Yusuf [b.] Abdullah.

662 [101b-2] Yorgo v. Nano’nun Nikola v. Velço’da alacağını tahsil etmesi
Vilâyet-i Rumeli’nde Bihlişte kazâsı’na tâbi‘ Koleşte nâm karye ahâlîsinden Yorgo 
v. Nano nâm zimmî meclis-i şerîfde işbu râfi‘ü’r-rakīm Nikola v. Velço nâm zimmî 
muvâcehesinde ikrâr ve i‘tirâf edip târih-i kitâbdan yedi sene mukaddem mezbûr 
Nikola zimmetinde her bir re’si seksen yedişer akçe olmak üzre on üç re’s koyun 
bahâsından cem‘an bin yüz otuz akçe ve beynimizde ma‘lûm ücretden dahi bin 
altı yüz yirmi beş akçe ki min haysi’l-mecmû‘ iki bin yedi yüz elli altı akçe hakkı-
mı mezbûr Nikola yedinden bi’t-tamâm ve’l-kemâl ahz ve kabz eyledim min ba‘d 
zimmetinde bir akçe ve bir habbe hakkım bâkī kalmadı dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem fi’s-seneti’l-mezbûre.
Şuhûdü’l-hâl: Oruc b. Veli, Hüseyin b. Ali, Mehmed b. Eyüb, Mehmed b. Mahmud, 
Elioğlu, Apostol [v.] Demi, Mitre [v.] Hristo, Bertaz [v.] ...?

663 [101b-3] Ali Bey b. Hasan’ın vefat eden Hacı Mustafa’da olan 
alacağını, mirasına el koyan beytülmâl emininin ödemesi
Mahmiye-i İstanbul hısnı ebvâbından Yenikapı hâricinde Emânî Çelebi mahal-
lesinde sâkin Ali Bey b. Hasan nâm kimesne meclis-i şer‘-i şerîfde mahalle-i 
mezbûre sükkânından iken bundan akdem vefât eden el-Hâc Mustafa b. 
Musa’nın verâseti zevce-i metrûkesi Âişe bt. Durmuş ile zâhirde vâris-i ma‘rûf-ı 
âharı olmamağla terekesine vâzı‘ü’l-yed olan emîn-i beytülmâl Yusuf Ağa b. Ah-
med mahzarında üzerine da‘vâ ve takrîr-i kelâm edip müteveffâ-yı mezbûr el-
Hâc Mustafa’ya hayâtında karz-ı şer‘îden on esedî guruş idâne ve teslîm ol dahi 
istidâne ve tesellüm eyledi. Hattâ müteveffâ-yı mezbûr el-Hâc Mustafa meblağ-ı 
mezbûr on guruş bana deyni olduğunu hâl-i hayâtında huzûr-ı müslimînde 
kirâren ve mirâren ikrâr dahi edip kable’l-ahz vefât etmekle hâlâ meblağ-ı 
mezbûr on guruşu tereke-i vâfiyesine vâzı‘ü’l-yed olan emîn-i mezbûr Yusuf 
Ağa’dan taleb ederim suâl olunup alıverilmek matlûbumdur dedikde gıbbe’s-suâl 
emîn-i mezbûr Yusuf tereke-i merkūmeye vaz‘-ı yedini ikrâr lâkin müdde‘î-i 
mezbûrun ber vech-i muharrer hakkını inkâr edicek müdde‘î-i mezbûrdan 
da‘vâsını mübeyyine beyyine taleb olundukda udûl-i ricâl-i ahrârdan olup 
mahalle-i mezbûrede sâkin Mehmed Efendi b. Hasan ve Ali Efendi b. Hasan 
nâm kimesneler meclis-i şer‘a li ecli’ş-şehâde hâzırân olup istişhâd olundukla-
rında fi’l-hakīka müteveffâ-yı mezbûr el-Hâc Mustafa hâl-i hayâtında müdde‘î-i 
mezbûr Ali Bey’e meblağ-ı mezbûr on esedî guruş zimmetimde lâzımü’l-edâ 
deynim vardır deyû bizim huzûrumuzda ikrâr ve bizi işhâd eyledi biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylelediklerinde ba‘de ri‘âyeti şerâiti’l-kabûl şehâdetleri makbûle oldukdan son-
ra meblağ-ı mezbûrdan müteveffâ-yı merkūmdan hâl-i hayâtında küllen ve 
ba‘zan ahz u istîfâ veya hibe veya âhara [havâle] ve yahud taraf-ı şer‘iyyeden 
bir tarîk ile zimmetini ibrâ etmediğine mezbûr Ali Bey’e yemîn teklîf olun-
dukda ol dahi alâ vefki’l-mes’ûl half billâhi’l-aliyyi’l-azîm etmeğin mûcebiyle 
ba‘de’l-hükm müteveffâ-yı mezbûrdan meblağ-ı mezbûr on guruşu müdde‘î-i 
merkūma edâya emîn-i mezbûr Yusuf Bey’e tenbîh birle mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ min [Şevvâli’l-mükerrem] fi’s-seneti’l-mezbûre.
Şuhûdü’l-hâl: Ahmed Efendi b. ( ) el-İmâm, Mehmed Çelebi b. ( ) Müezzin, Cafer 
Bey b. Hüseyin, İbrahim b. Hüseyin.

664 [101b-4] Âişe bt. Yusuf ’un boşandığı kocası Osman b. Hasan’ın 
zimmetini ibrâ etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-[de] Aş-
çıbaşı mahallesi sâkinelerinden Âişe bt. Yusuf nâm hâtun meclis-i şer‘-i hatîr-i 
lâzımü’t-tevkīrde zevc-i mutallıkı işbu râfi‘ü’l-kitâb Osman b. Hasan nâm kimes-
ne mahzarında bi tav‘ihâ ikrâr-ı tâm ve takrîr-i kelâm edip mezbûr Osman zev-
cim olup hâlâ beni tatlîk etmekle zimmetinde mütekarrir ve ma‘kūdun-aleyh olan 
iki bin akçe mehr-i müeccel hakkım ile nafaka-i iddet-i mu‘ayyenem ile süknâm 
mukābelesinde beş yüz akçe dahi cem‘an iki bin beş yüz akçe hakkımı tamâmen 
bana def ‘ ve teslîm ben dahi ahz ve kabz edip bâkī zimmetinde bir akçe ve bir hab-
be hakkım kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâbi‘ aşer min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mustafa Çelebi b. İsmail, Ahmed b. Ali, Hüseyin Beşe b. ( ) Çukadâr, 
Mehmed b. Eyüb, Hasan b. Abdullah.









665 [102a-1] Ömer Beşe b. Eyüb’ün bostancılar yiğitbaşılığına 
tayin olunması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de bostancı-
lar kethüdâsı olan Mustafa Çelebi b. Mehmed nâm kimesne meclis-i şer‘-i hatîr-i 
lâzımü’t-tevkīrde takrîr-i kelâm ve ta‘bîr ani’l-merâm edip medîne-i mezbûrede vâki‘ 
bostancılar yiğitbaşısı olmağla taraf-ı Saltanat-ı aliyye’den tekâlîf vâkı‘a oldukda cem‘ 
ve tahsîl edip kabzına memûr olanlara îsâl ve teslîme bana mu‘âvenet eder bir âdem 
lâzım ve mühim olunduğundan mâ‘adâ bostancıların sâir umûru için yiğitbaşı nasb 
ve ta‘yîn olunmak matlûbumdur, işbu hâzır bi’l-meclis Ömer Beşe b. Eyüb nâm ki-
mesne mahal ve müstahık ve yiğitbaşılık umûrunun her vechile uhdesinden gelme-
ğe kādirdir dedikde hâkim-i muvakki‘-i sadr-ı kitâb tûbâ-leh ve hüsnü me’âb hazret-
leri dahi mezbûr Ömer Beşe’nin tâife-i merkūme üzerlerine yiğitbaşı nasb ve ta‘yîn 
eyledikde ol dahi hizmet-i mezbûreyi kabûl ve levâzımını edâya ta‘ahhüd ve iltizâm 
etmeğin mâ hüve’l-vâki‘ alâ hâze’l-minvâl gıbbe’t-taleb ketb olundu.
Fi’l-yevmi’l-hâmis aşer [min Şevvâli’l-mükerrem] fi’s-seneti’l-mezbûre.
Şuhûdü’l-hâl: Haseki Mustafa Ağa b. Ahmed, Nasuh Efendi b. Abdüsselâm, Hüse-
yin Beşe b. Receb, Hüseyin Çelebi b. Ali.

666 [102a-2] Gülistan bt. Abdullah’ın ölen kocası ve küçük oğlunun 
miras hisselerini aldığı
Mahmiye-i İstanbul’da Sivrikoz mahallesinde sâkin iken bundan akdem vefât 
eden Süleyman b. Ahmed nâm sagīrin verâseti vâlidesi Gülistan bt. Abdullah nâm 
hâtun ile li ebeveyn er karındaşı Mustafa’ya münhasıra olduğu şer‘an zâhir ve mü-
tehakkik oldukdan sonra merkūme Gülistan meclis-i şer‘-i şerîfde tereke-i sagīr-i 
müteveffâ-yı mezkûra vâzı‘atü’l-yed olup yine müteveffâ-yı mezbûrun li eb kız ka-
rındaşı olan işbu râfi‘atü’l-kitâb Fahrü’l-muhadderât Hâmide Hâtun bt. Ahmed 
Ağa’nın tarafından ikrâr-ı âti’z-zikri tasdîke vekîl olup nehc-i şer‘î ve tarîk-i mer‘î 
üzre vekâleti şer‘an sâbite olan Mehmed Çelebi b. Mehmed nâm kimesne mahza-
rında bi tav‘ihâ ikrâr-ı tâm ve takrîr-i kelâm edip sadrî sagīr oğlum müteveffâ-yı 
mezbûr Süleyman’ın babası olup kendiden mukaddem vefât eden Ahmed Ağa’nın 
kalîl ve kesîr ism-i mâl ıtlâk olunur terekesinden oğlum müteveffâ-yı mezbûrun 
hisse-i irsiyyesine isâbet ve intikāl eden on yedi bin altı yüz elli bir akçeden benim 
südüs hisse-i şer‘iyyeme isâbet eden üç bin yetmiş dört akçe hakkımı müvekkile-i 
mezbûre Hâmide Hâtun yedinden bi’t-tamâm ve’l-kemâl ahz ve kabz edip südüs 
hisse-i mezkûreme müte‘allik âmme-i da‘vâdan müvekkile-i mezbûre Hâmide 
Hâtun’un zimmetini ibrâ-i âm ile ibrâ ve iskāt eyledim dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer [min Şevvâli’l-mükerrem] fi’s-seneti’l-mezbûre.
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Yusuf b. 
Abdullah, Muharrem Çelebi b. Ahmed.

667 [102a-3] Beytülmâl emini subaşı el-Hâc Yusuf ’un beytülmâle ait 
miras hissesi davasının reddi
Mahmiye-i İstanbul hısnı ebvâbından Edirnekapısı hâricinde subaşı olup güm-
rük emîni olan umdetü’l-emâcid ve’l-ekârim Hüseyin Ağa tarafından beytülmâl-i 
âmme ve hâssa kabzına memûr olan el-Hâc Yusuf b. Abdullah nâm kimesne 
mahfil-i kazâda işbu râfi‘ü’l-kitâb Ali Beşe b. Durmuş nâm kimesne mahzarın-
da üzerine da‘vâ ve takrîr-i kelâm edip mahmiye-i mezkûre hısnı ebvâbından Ye-
nikapı hâricinde Emânî Çelebi mahallesi sükkânından iken bundan akdem vefât 
eden el-Hâc Mustafa b. Musa nâm müteveffânın zâhirde vâris-i ma‘rûfu olma-
mağla terekesinin rub‘u zevcesi Âişe bt. Durmuş nâm hâtuna ve selâse erbâ‘ı 
cânib-i beytülmâle âid olmağla tereke-i müteveffâ-yı mezbûrdan elli esedî guru-
şa bi gayri hakkın vaz‘-ı yed edip ahz ve kabz etmişdir hâlâ suâl olunup takrîr-i 
kelâm ve ta‘bîr ani’l-merâm edip tahrîr ve meblağ-ı mezkûrdan taraf-ı beytülmâle 
âid olan beş bin dört yüz akçeyi alıverilmek matlûbumdur dedikde gıbbe’s-suâl 
mezbûr Ali Beşe cevâbında fi’l-hakīka tereke-i müteveffâ-yı mezkûrdan meblağ-ı 
mezbûru ber vech-i muharrer ahz ve kabz eylediğim mukarrerdir lâkin müteveffâ-
yı mezbûr hâl-i hayâtında huzûr-ı müslimînde meblağ-ı mezkûru malından 
ifrâz edip yedime def ‘ ve teslîmden sonra meblağ-ı mezbûru techîz ve tekfînine 
harc ve sarf eyle deyû beni vasiyy-i muhtâr nasb ve ta‘yîn ve ihtiyâr eyledikde 
ben dahi vech-i muharrer üzre kabûl ve merâsimini edâya ta‘ahhüd ve iltizâm 
etmişidim deyicek isre’l-istintâk ve akībe’l-inkâr ve gıbbe talebi’l-beyyine udûl-i 
ricâl-i ahrârdan olup mahalle-i mezbûre sükkânından Mustafa Efendi b. Ahmed 
el-İmâm ve İbrahim Çelebi b. Hüseyin nâm kimesneler li ecli’ş-şehâde makām-ı 
kazâya hâzırân olup istişhâd olunduklarında fi’l-vâki‘ müteveffâ-yı mezbûr el-Hâc 
Mustafa hâl-i hayâtında malından meblağ-ı mezbûr elli esedî guruşu ifrâz edip bi-
zim huzûrumuzda mezbûr Ali Beşe yedine def ‘ ve teslîmden sonra hîn-i fevtimde 
techîz ve tekfînime harc ve sarf eyle deyû vasiyy-i muhtâr nasb ve ta‘yîn ve ihtiyâr 
eyledikde ol dahi vesâyet-i mezkûreyi kabûl ve merâsimini edâya ta‘ahhüd ve 
iltizâm eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylelediklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebiyle ba‘de’l-hükm merkūm subaşı-i mezbûr Ali ile bî-
vech mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Ali b. Ab-
dullah, Yusuf b. Abdullah.









668 [102a-4] Subaşı el-Hâc Yusuf ’un beytülmâle ait olduğunu iddia ettiği 
câriyelerin âzat edildiğinin anlaşılması
İşbu râfi‘atü’l-kitâb orta boylu açık kaşlı sol elinin sırça parmağı geç Rûsiyyetü’l-
asl Timurhan bt. Abdullah meclis-i şer‘-i şerîfde mahmiye-i İstanbul’da gümrük 
emîni olan umdetü’l-emâcid ve’l-ekârim Hüseyin Ağa tarafından beytülmâl-i 
âmme ve hâssa kabzına memûr olup mahmiye-i mezkûre hısnı ebvâbından Edir-
nekapısı hâricinde bi’l-fi‘l subaşı olan el-Hâc Yusuf b. Abdullah mahzarında üze-
rine da‘vâ ve takrîr-i kelâm edip mahmiye-i mezbûre hısnı ebvâbından Yenikapı 
hâricinde Emânî Çelebi mahallesi sükkânından iken bundan akdem vefât eden el-
Hâc Mustafa b. Musa’nın ben ve sadriye sagīre kızım Şahbaz mukaddemâ câriye-i 
memlûkesi olup bin seksen sekiz şehr-i Recebü’l-mürecceb’de cemî‘ malından ifrâz 
ve âzâd ve zümre-i harâir-i asliyyâta idrâc ve ilhâk edip ben ve kızım sâir harâir-i 
asliyyât gibi hür olmuşiken mezbûr el-Hâc Yusuf bi gayri hakkın bana ve kızı-
ma vaz‘[ı-yed] eder suâl olunup sebîlimiz tahliyye ve kasr-ı yedine tenbîh olun-
mak matlûbumdur dedikde gıbbe’s-suâl merkūm subaşı el-Hâc Yusuf zikr olunan 
câriyelere vaz‘-ı yedini ikrâr lâkin müteveffâ-yı [mezbûr] târih-i mezkûrda ber 
vech-i muharrer i‘tâk ettiğini inkâr edicek müdde‘iyye-i merkūme Timurhan’dan 
da‘vâsını mübeyyine beyyine taleb olundukda udûl-i ricâl-i ahrârdan olup 
mahalle-i [mezbûre] sükkânından Ali Çelebi b. Abdünnebi ve Cafer b. Hasan ve 
Mehmed b. Receb ve Mehmed b. Memi nâm kimesneler li ecli’ş-şehâde makām-ı 
kazâda hâzırûn olup istişhâd olunduklarında fi’l-hakīka müteveffâ-yı mezbûr el-
Hâc Mustafa hâl-i hayâtında târih-i mezkûrda mevsûfe-i merkūme Timurhan ile 
kızı sagīr-i mezbûre Şahbaz’ı bizim huzûrumuzda cemî‘ malından ifrâz ve zümre-i 
harâir-i asliyyâta idrâc ve ilhâk etmişdir biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylelediklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebiyle merkūmetân Timur-
han ve Şahbaz’ın ıtkına ba‘de’l-hükm [merkūm Ali’nin] kasr-ı yedine tenbîh birle 
mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem [102b] [li] sene ihdâ ve tis‘în ve elf.
Şuhûdü’l-hâl: El-Hâc Mehmed Efendi b. Hasan, Mustafa Efendi b. Ahmed el-
İmâm, Mehmed Çelebi b. Osman, Ali Efendi b. Hasan, Mehmed Bey b. Ahmed, 
Muharrem Çelebi b. Muharrem, Ali Beşe b. Durmuş, Ali b. Abdünnebi ve gayru-
hüm.

669 [102b-1, Arapça] Âişe bt. Abdullah’ın muhâlaa yoluyla boşandığı
Medîne-i Hazret-i Ebî Eyyûb el-Ensârî ma hal lâ tın dan Câmi‘-i Kebîr mahallesin-
de sâkine olan Âişe bt. Abdullah nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâmil-i hâze’l-kitâb Mehmed b. Ha-
mid nâm zevci ile muhâla‘a yapdı. Zevc-i mezbûr da nikâhında ta‘ahhüd ettiği 
râyicü’l-vakt iki bin akçe mehr-i müecceli beynlerinde ma‘lûm ve mu‘ayyen olan 
iddet nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yapdı. Zevce-i mezbûre bu sûretle yeni bir nikâh yapılmadan ve me-
hir ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘ de‘âvî, mütâlebât, eymân ve muhâsamâtdan umûmen, zevciyyetle 
alâkalı da‘vâdan  husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’l-ışrîn min Şevvâli’l-mükerrem fi’s-seneti’l-mezbûre.
Şuhûdü’l-hâl: Cündî Şaban Bey, Himmet Efendi b. İlyas, Abdurrahman Beşe, 
Mehmed b. Eyüb, Mehmed b. Mahmud, Ali b. Abdullah

670 [102b-2] Evlatlık edinilen Âişe için nafaka takdiri
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Kara Süleyman Çelebi mahallesi sükkânından işbu [bâ‘isü’l]-kitâb Ali Çelebi 
b. Mehmed nâm kimesne meclis-i şer‘-i hatîr-i lâzımü’t-tevkīrde takrîr-i kelâm ve 
ta‘bîr ani’l-merâm edip işbu hâzıre bi’l-meclis Âişe nâm sagīreyi babası gāib ani’l-
meclis Mehmed b. ( ) nâm kimesne bundan akdem bi tarîki’t-tebennî ve’ş-şart bana 
teslîm ben dahi kabz ve tesellüm etmişidim hâlâ sagīre-i mezbûreye kadr-i kifâye 
nafaka ve kisve-bahâ takdîr olunması matlûbumdur dedikde hâkim-i muvakki‘-i 
sadr-ı kitâb tûbâ-leh ve hüsnü me’âb hazretleri dahi sagīre-i mezbûre Âişe’nin na-
faka ve kisve-bahâsı için târih-i kitâbdan yevmî beşer akçe farz ve takdîr eyleyip 
meblağ-ı mefrûz-ı mezkûru harc ve sarfa ve lede’l-hâce istidâneye ve vakt-i zafer-
de men lehü’t-taleb üzerine rücû‘a izin birle mâ cerâ bi’t-taleb ketb olundu.
Fi’l-yevmi’s-sânî [min Şevvâli’l-mükerrem] fi’s-seneti’l-mezbûre.
Şuhûdü’l-hâl: Şaban Bey b. Mustafa, Yusuf Bey b. Osman, Şaban Beşe b. Mehmed, İb-
rahim Beşe b. Ahmed, Abdurrahman Beşe b. Durmuş, Mustafa Çelebi b. Süleyman.

671 [102b-3] İsmail Efendi b. Rüstem’in vârislerinin Miftah ağası Mustafa 
Ağa’ya kendi mülkleri gibi sattıkları evin vakfa ait olması üzerine 
parayı iade ettikleri
Düstûr-ı mükerrem müşîr-i müfahham vezîr-i sânî müsâhib-i şehriyârî devletlü ve 
sa‘âdetlü Mustafa Paşa hazretlerinin miftâh ağası olup işbu kitâb-ı sıhhat-nisâbın 
sâhibi olan Fahrü’l-emâsil ve’l-akrân Mustafa Ağa b. Piyâle tarafından husûs-ı 
âti’l-beyâna vekîl olup hasm-ı câhid-i şer‘î mahzarında Musa Bey b. Mehmed ve 
Abdülganî b. Hüseyin şehâdetleriyle şer‘an vekâleti sâbite olan Ahmed Ağa b. Oruc 
meclis-i şer‘-i hatîr-i lâzımü’t-tevkīrde medîne-i Hazret-i Ebî Eyyûb-i Ensârî’de 
Câmi‘-i Kebîr mahallesi sükkânından iken bundan akdem vefât eden İsmail Efen-
di b. Rüstem’in verâseti zevce-i metrûkesi Rahime bt. Muharrem nâm hâtuna ve 
sulbî kebîr oğulları Abdullah ve Süleyman ve İbrahim ile kebîre kızı Âişe Hâtun’a 
münhasıra olduğu lede’ş-şer‘i’l-mutahhar zâhir ve mütehakkik oldukdan sonra 
mezbûr Abdullah ve Süleyman ve İbrahim ve Âişe mahzarlarında bi’l-vekâle üzer-
lerine da‘vâ ve takrîr-i kelâm edip mahalle-i mezbûrede vâki‘ bir tarafdan Kettânî 
nâm sâhibü’l-hayrın vakf odaları ve bir tarafdan Ferhad Paşa türbesi ve bir tarafdan 
bozahâne dükkânı demekle ma‘rûf dükkân ve bir tarafdan tarîk-i âm ile mahdûd 
menzili bin doksan senesi şehr-i Ramazâni’l-mübâreki’nde verese-i merkūme 
mûrisleri müteveffâ-yı mezbûr İsmail Efendi’nin hayâtında mülkü ba‘de vefâtihî 
irsen kendilere isâbet ve intikāl etmiş mülk-i mevrûsları olmak üzre müvekkilim 
mezbûr Mustafa Ağa’ya seksen bin akçeye bey‘ ve teslîm ve kabz-ı semen etmişler-
di hâlâ menzil-i mezkûr vakf olduğu şuhûd-ı udûlle huzûr-ı hâkimde isbât olun-
mağla meblağ-ı mezkûr seksen bin akçeyi vekâlet-i mahkiyem hasebiyle mezbûrûn 
Abdullah ve Süleyman ve İbrahim ve Âişe’den taleb ederim suâl olunup takrîrleri 
tahrîr ve edâsına tenbîh olunmak matlûbumdur dedikde gıbbe’s-suâl merkūmûn 
Abdullah ve Süleyman ve İbrahim ve Âişe cevâblarında fi’l-hakīka hâl-i kaziyye 
vekîl-i mezbûr Ahmed Ağa’nın bâlâda bast ve tafsîl eylediği minvâl üzre olmuşdur 
deyû her biri tav‘an ikrâr ve i‘tirâf etmeğin alâ mûcibi ikrârihim meblağ-ı mezkûr 
seksen bin akçeyi vekîl-i mezbûr Ahmed Ağa’ya edâya mezbûrûn Abdullah ve Sü-
leyman ve İbrahim ve Âişe’ye tenbîh birle mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem fi’s-seneti’l-mezbûre.
Şuhûdü’l-hâl: Mehmed Çelebi b. Mustafa tâbi‘-i Hanzâde, Abdülganî Çelebi b. 
Hüseyin, el-Hâc Abdullah b. Şaban, Şeyh Mehmed Mevlevî, es-Seyyid Mehmed 
Efendi b. Mustafa, Musa Beşe b. Mehmed el-Mübâşir, Mustafa Çelebi b. ( ) Kâtib, 
Mustafa b. Nasuh, câbî Mehmed b. Ömer, câbî Mehmed b. Mehmed, Mehmed Çe-
lebi b. Mustafa.

672 [102b-4] İsmail Efendi b. Rüstem’in vârislerinin Mustafa Ağa’ya geri 
ödeyecekleri meblağ için birbirine kefil olmaları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr mahallesi sükkânından iken bundan akdem vefât eden İsmail Efendi 
b. Rüstem nâm müteveffânın evlâd-ı sulbiyesi Abdullah ve Süleyman ve [İbra-
him ile] Âişe meclis-i şer‘-i şerîfde düstûr-ı mükerrem müşîr-i müfahham vezîr-i 
sânî müsâhib-i şehriyârî devletlü ve sa‘âdetlü Mustafa Paşa hazretlerinin miftâh 
ağası olup işbu kitâb-ı sıhhat-nisâbın sâhibi olan mefharü’l-emâsil ve’l-akrân 
Mustafa Ağa b. Piyâle tarafından husûs-ı âti’l-beyâna vekîl olup nehc-i şer‘î ve 
tarîk-i mer‘î üzre vekâleti sâbite olan Ahmed Ağa b. Oruc mahzarında her 
biri ikrâr-ı tâm ve takrîr-i kelâm edip mahalle-i mezbûrede vâki‘ lede[’l-]ahâlî 
ma‘lûmü’l-hudûd menzili babamız müteveffâ-yı mezbûrdan irsen bize intikāl et-
miş mülk-i mevrûsumuzdur deyû bundan akdem müvekkil-i mûmâ-ileyh Mus-
tafa Ağa altı yüz altmış beş esedî guruşa bey‘ ve teslîm edip kabz-ı semen etmi-
şidik hâlâ menzil-i mezkûr vakf-ı evlâd olduğu huzûr-ı hâkimde şuhûd-ı udûlle 
muvâcehemizde ba‘de’l-isbât meblağ-ı mezkûrun müvekkil-i mûmâ-ileyh Mus-
tafa Ağa’ya edâsına tenbîh olun[muş idi.] el-hâletü hâzihî meblağ-ı mezkûr ile 
müvekkil-i mezbûrun menzil-i mezkûra mülkümdür deyû harc ve sarf eylediği 
iki yüz [103a] esedî guruş ki cem‘an sekiz yüz altmış beş esedî guruş müvekkil-i 
mûmâ-ileyh Mustafa Ağa’ya zimmetimizde lâzımü’l-edâ ve vâcibü’l-kazâ dey-
nimiz olmağla meblağ-ı merkūm sekiz yüz altmış beş esedî guruşdan her biri-
miz âharın zimmetinde lâzım gelen meblağa kefîl ve zâmin olduk dediklerinden 
sonra merkūme Âişe’nin zevci Ahmed ve İbrahim ve Âişe’nin nefislerine ve hîn-i 
mütâlebede meclis-i şer‘a ihzârlarına kefîl oldum dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mehmed Çelebi b. Mustafa tâbi‘-i Hanzâde, Abdülganî Çelebi b. 
Hüseyin, el-Hâc Abdullah b. Şaban, Şeyh Mehmed Mevlevî, es-Seyyid Mehmed 
Efendi b. Mustafa, Musa Beşe b. Mehmed el-Mübâşir, Mustafa Çelebi b. Kâtib 
Abdüsselâm, Mustafa b. Nasuh, câbî Mehmed b. Ömer, Hacı Mehmed b. Mehmed.

673 [103a-1] Mustafa Çelebi b. Halil’in eski ortağı Piyo v. İstemad’da 
alacağı olduğunun ispat edilmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Davud 
Ağa mahallesi sükkânından işbu râfi‘ü’l-kitâb Mustafa Çelebi b. Halil nâm ki-
mesne meclis-i şer‘-i hatîr-i lâzımü’t-tevkīrde şerîki Piyo v. İstemad nâm zimmî 
muvâcehesinde üzerine da‘vâ ve takrîr-i kelâm edip merkūm Piyo ile bundan ak-
dem şerîkler olup fesh-i akd-i şirket ettiğimizde beynimizde hesâb edip ikimi-
zin yirmi bin sekiz yüz otuz akçe zararımız zuhûr etmekle meblağ-ı mezbûrdan 
mersûm Piyo’nun zimmetinde lâzım gelen on bin dört yüz on beş akçe bana 
lâzımü’l-edâ deynimdir deyû şuhûd huzûrunda mukaddemâ ikrâr dahi etmişiken 
hâlâ taleb eylediğimizde edâdan imtinâ‘ eder suâl olunup edâsına tenbîh olunmak 
matlûbumdur dedikde gıbbe’s-suâl mesfûr Piyo cevâbında fi’l-hakīka müdde‘î-i 
mezbûr Mustafa Çelebi ile mukaddemâ şerîk olup hâlâ fesh-i akd-i şirket eylediği-
miz mukarrerdir deyû tav‘an ikrâr lâkin ber vech-i muharrer hesâb edip meblağ-ı 
mezbûr on bin dört yüz on beş akçe zimmetine lâzım geldikden sonra müdde‘î-i 
mezbûra deyni olmak üzre ikrârını inkâr edicek müdde‘î-i mezbûrdan da‘vâsını 
mübeyyine beyyine taleb olundukda mahmiye-i İstanbul hısnı ebvâbından Edir-
nekapısı dâhilinde Ali Paşa-yı Atîk mahallesi ahâlîsinden Yorgi v. Şiro ve To-
doş v. Riga nâm zimmîler li ecli’ş-şehâde makām-ı kazâya hâzırân olup istişhâd 
olunduklarında fi’l-hakīka mersûm Piyo müdde‘î-i merkūm Mustafa Çelebi ile 
mukaddemâ şerîkler olmağla fesh-i akd-i şirket eyleyip bizim huzûrumuzda 
hesâb gördüklerinde mersûm Piyo’nun zimmetinde meblağ-ı mezbûr on bin dört 
yüz on beş akçe zuhûr etmekle müdde‘î-i mezbûra lâzımü’l-edâ deynimdir deyû 
ikrâr ve bizi işhâd eyledi biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylelediklerinde gıbbe ri‘âyeti şerâiti’l-
kabûl şehâdetleri makbûle olmağın mûcebiyle ba‘de’l-hükm mâ vaka‘a bi’t-taleb 
ketb olundu.
Fi’l-yevmi’s-sâdis aşer min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Hüseyin Efendi b. Ahmed, Hasan b. 
Abdullah, Hüseyin b. Ali, Yusuf b. Abdullah, Ali b. İslâm.

674 [103a-2] Seyyid Mustafa Çelebi b. Sefer’in Ağaçlı köyü mescidi para 
vakfına mütevelli tayin olması
Havâss-ı Aliyye kazâsına tâbi‘ Terkos nâhiyesi müzâfâtından Ağaçlı nâm karye-
de vâki‘ mescid-i şerîfe mevkūfe nukūdun mütevellîsi olan el-Hâc İbrahim b. Ali 
fevt olup yeri hâlî kalmağla hâkim-i muvakki‘-i sadr-ı kitâb tûbâ-leh ve hüsnü 
me’âb hazretleri dahi işbu hâmilü’l-hurûf es-Seyyid Mustafa Çelebi b. Sefer nâm 
kimesne mahal ve müstahık ve her vechile tevliyyet uhdesinden gelmeğe kādir 
olmağın mezbûr es-Seyyid Mustafa Çelebi’yi yevmî iki akçe ile vazîfe ile vakf-ı 
mezkûra mütevellî nasb ve ta‘yîn eyledikde ol dahi tevliyyet-i merkūmeyi kabûl ve 
hıdemât-ı lâzımesini edâya ta‘ahhüd ve iltizâm etmeğin mâ hüve’l-vâki‘ alâ hâze’l-
minvâl gıbbe’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Çorbacı Osman Ağa b. Abdullah, Hüseyin Beşe b. Receb Çukadâr, 
Hüseyin Çelebi b. Ali, Mehmed b. Eyüb ve gayruhüm.

675 [103a-3] İsmail Efendi b. Rüstem’in vârislerinin Mustafa Ağa’ya 
ödeyecekleri parayı aralarında paylaştırdıklarında Rahime 
bt. Muharrem’in hissesine düşeni ödemesi gerektiği
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Câmi‘[-i 
Kebîr] mahallesi sükkânından iken bundan akdem vefât eden İsmail Efendi b. 
Rüstem nâm müteveffânın verâseti zevce-i metrûkesi Rahime Hâtun bt. Muhar-
rem ile sulbî kebîr oğulları Abdullah ve Süleyman ve İbrahim ve sulbiye kebîre kızı 
Âişe’ye münhasıra olup tashîh-i mes’eleleri sekiz sehimden i‘tibâr olunup sihâm-ı 
mezkûreden bir sehmi merkūme Rahime’ye ve ikişer sehmi dahi mezbûrun Abdul-
lah ve Süleyman ve İbrahim’den her birine ve bir sehmi mersûme Âişe’ye isâbet ve 
intikāl ettiği şer‘an zâhir ve mütehakkik oldukdan sonra bâ‘isü’l-kitâb mezbûrûn Ab-
dullah ve Süleyman ve İbrahim meclis-i şer‘-i şerîfde merkūme Rahime mahzarında 
her biri üzerine da‘vâ ve takrîr-i kelâm edip mahalle-i mezbûrede vâki‘ lede’l-ahâlî 
ve’l-cîrân ma‘lûmü’l-hudûd menzili mûrisimiz babamız müteveffâ-yı mezbûrun 
hayâtında mülkü olup ba‘de vefâtihî irsen bize intikāl etti mülk-i mevrûsumuz bun-
dan akdem gāib ani’l-meclis Mustafa nâm kimesneye seksen bin akçeye bey‘-i kat‘î 
ile bey‘ ve teslîm ve kabz-ı semen etmişidik lâkin menzil-i mezkûr vakf olduğu 
muvâcehemizde huzûr-ı hâkimde şuhûd-ı udûlle ba‘de’l-isbât, meblağ-ı mezbûrun 
istirdâdına hükm-i hâkim lâhık oldukdan sonra meblağ-ı mezbûru gāib-i mûmâ-
ileyh Mustafa Ağa’ya edâya kıbel-i şer‘den bize tenbîh olunmuşidi hâlâ menzil-i 
mezkûr semeninden merkūme Rahime’nin bir sehim hisse-i mezkûresine isâbet 
edip bizim yedimizden ahz ve kabz eylediği seksen beş esedî guruşu merkūme Ra-
hime Hâtun’dan taleb eylediğimizde vermede te‘allül ve inâd eder suâl olunup takrîri 
tahrîr ve meblağ-ı mezkûrun edâsına tenbîh olunmak matlûbumuzdur dediklerin-
de gıbbe’s-suâl mersûme Rahime cevâbında menzil-i mezbûrun semeninden ken-
di bir sehim hisse-i şer‘iyyesine ber vech-i seksen beş guruş isâbet edip ve meblağ-ı 
mezkûr seksen beş guruşu müdde‘iyûn-ı mezbûrûnun yedlerinden ahz ve kabzını 
münkire olucak müdde‘iyûn-ı merkūmûndan da‘vâlarını mübeyyine beyyine taleb 
olunduklarında udûl-i ricâl-i ahrârdan olup medîne-i mezbûre Çavuş Kasım ma-
hallesinde sâkin Ali b. Osman ve Evlice Baba mahallesi sâkinlerinden Abdi Beşe 
b. Mehmed nâm kimesneler li ecli’ş-şehâde makām-ı kazâya hâzırân olup istişhâd 
olunduklarında fi’l-hakīka müdde‘iyûn-ı mezbûrûn Abdullah ve Süleyman ve İb-
rahim menzil-i mahdûd-ı mezkûru mezbûr Mustafa Ağa’ya minvâl-i muharrer 
üzre meblağ-ı mezbûr seksen bin akçeye bey‘ ettiklerinde mersûme Rahime’nin 
dahi bir sehim hisse-i mezkûresine meblağ-ı merkūm seksen beş esedî guruş isâbet 
etmekle müdde‘iyûn-ı mersûmûn Abdullah ve Süleyman ve İbrahim merkūme 
Rahime’nin yedine meblağ-ı merkūm seksen beş esedî guruşu bizim huzûrumuzda 
def ‘ ve teslîm ol dahi bi’t-tamâm kabz ve tesellüm eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerinde 
ba‘de’t-ta‘dîl ve’t-tezkiyye şehâdetleri makbûle olmağın mûcebiyle ba‘de’l-hükm mâ 
vaka‘a bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Hüseyin Efendi Mukayyid, Hüseyin b. 
Ali, Mahmud b. Eyüb, Mehmed b. Mahmud.









676 [103b-1] Terkos’a bağlı Ayazma köyü ahalisinden kanunda 
öngörülenden fazla vergi alınmamasına dair ferman kaydı
Kıdvetü’n-nüvvâbi’l-müteşerri‘în Terkos nâhiyesinde nâibü’ş-şer‘ olan mevlânâ 
( ) -zîde ilmühû- tevkī‘-i refî‘-i hümâyûn vâsıl olucak ma‘lûm ola ki nâhiye-i 
mezbûra tâbi‘ dârendegân-ı fermân-ı hümâyûn Ayazma nâm karye ahâlîsi südde-i 
sa‘âdetime arzuhâl edip bunlar karyeleri toprağında zirâ‘atleriyle hâsıl eyledikle-
ri mahsûllerinde müteveccih olan öşürlerin ve her sene otu biçilir çayırlarında 
dahi öşre mu‘âdil mukāta‘aların [edâ] edip kusûrları yoğiken karyeleri zâbitleri 
kanâ‘at etmeyip mücerred siz de yerlerinizin otluğun âhara füruht edersiniz ol 
takdîrce tekrâr öşr ve resm nâmına akçe verin deyû dahl ve rencîde eylediklerin-
den mâ‘adâ müft ve meccânen yem ve yemek ve sâir me’kûlât talebiyle fukarâya 
te‘addî ve rencîde eylediklerin bildirip hilâf-ı şer‘ ve kānûn ve bi gayri hakkın ol 
vechile nesne talebiyle dahl ve rencîde ettirilmeyip men‘ ve def ‘ olunmak bâbında 
emr-i şerîfim recâ eyledikleri ecilden buyurdum ki hükm-i şerîfimle vardıkların-
da husûs-ı mezbûra tamâm hak ve adl üzre mukayyed olup göresin. İ‘lâm olun-
duğu üzre ise eyyâm-ı sa‘âdetimde bir ferde te‘addî olunduğuna rızâ-yı şerîfim 
yokdur bunlar karyeleri toprağında zirâ‘atleriyle hâsıl eyledikleri terekelerinin 
öşrün ve çayırlarının mukāta‘asın ve sâir hukūk ve rüsûmların kānûn ve defter 
mûcebince verdiklerinden sonra karyeleri zâbitlerine hilâf-ı şer‘ ve kānûn satdık-
larının otluklarından tekrâr öşür ve resm ve müft ve meccânen yem ve yemek ve 
sâir me’kûlât talebiyle dahl ve rencîde etmeyeler ve ettirmeyip men‘ ve def ‘ ey-
leyesin men‘ ile memnû‘ olmayıp vech-i meşrûh üzre te‘addî ve tecâvüz ederler 
vukū‘u üzre yazıp arz edip min ba‘d şer‘-i şerîfe ve kānûn ve emr-i hümâyûnum 
hilâfına kimesneye iş ettirmeyesin. Kaziyyede medhali olmayanları dahl ettirme-
yip husûs-ı mezbûre için tekrâr şikâyet olunup emr-i âhar varmalı eylemeyesin 
şöyle bilesin alâmet-i şerîfe i‘timâd kılasın.
Tahrîren fî evâhiri şehri Ramazâni’l-mübârek li sene ihdâ ve tis‘în ve elf.
Mahrûse-i Kostantıniyye.

677 [103b-2] Gazi Hasan Paşa Zâviyesi şeyhi Mahmud Efendi’nin bazı 
eşyalarını kızına bağışlaması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de Koca Ka-
sım Paşa mahallesinde vâki‘ merhûm Gāzi Hasan Paşa zâviyesi’ne zâviye-nişîn 
olan Fahrü’s-sâlikîn eş-Şeyh Mahmud Efendi b. Davud meclis-i şer‘-i şerîfde 
ikrâr-ı tâm ve takrîr-i kelâm edip silk-i mülk-i sahîhimde münselik emlâkden iki 
beledî döşek ve üç minder ve üç yorgan ve beş yastık ve üç tencere ve dört sahan 
ve bir baklava tepsisini ve bir kevgir kepçe ve bir leğen ve bir ibriği sulbiye sagīre 
kızım gāibe ani’l-meclis Nimetullah’a hibe-i sahîha-i şer‘iyye ile hibe ve teslîm ve 
temlîk edip yine velâyetim hasebiyle meclis-i hibede ber vech ittihâb ve tesellüm 
ve temellük eyledim ba‘de’l-yevm eşyâ-i mezkûrede vechen mine’l-vücûh alâka 
ve medhalim kalmadı kızım sagīre-i mezbûre Nimetullah keyfe mâ teşâ’ ve hasbe 
mâ tahtâr mutasarrıfe olsun dedikde mâ cerâ alâ hâze’l-minvâl gıbbe’t-taleb ketb 
olundu.
Fi’l-yevmi’l-hâdî [ve’l]-ışrîn min Şevvâli’l-mükerrem fi’s-seneti’l-mezbûre.
Şuhûdü’l-hâl: Mehmed Efendi b. Nasuh, İbrahim Efendi b. Hasan, Ali Efendi b. 
( ) imâm-ı Mesih Paşa, Mehmed Efendi b. Hüseyin, el-Hâc Abdullah b. Mustafa.

678 [103b-3] Gülistan bt. Abdullah’ın mehir ve nafaka hususunda eski 
kocası Bayezid b. Hüseyin’in zimmetini ibrâ etmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de 
Câmi‘-i Kebîr mahallesinde sâkine Gülistan bt. Abdullah nâm hâtun meclis-i 
şer‘-i şerîfde zevc-i mutallıkı işbu râfi‘ü’l-vesîka Bayezid b. Hüseyin mahzarın-
da ikrâr ve takrîr-i kelâm edip mezbûr Bayezid zevcim olup hâlâ beni tatlîk et-
meğin zimmetinde mütekarrir ve ma‘kūdun-aleyh olan dört yüz akçe mehr-i 
müeccel hakkımı Bayezid yedinden bi’t-tamâm ve’l-kemâl ahz ve kabz eyledim 
ba‘de’l-yevm mehr-i müeccel hakkıma ve nafaka-i iddet ve me’ûnet-i süknâma 
müte‘allik da‘vâdan mezbûr Bayezid’in zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Davud Beşe b. Veli, Ahmed b. Abdullah, Ali b. Yusuf, Mehmed b. 
Eyüb, Nasuh Efendi b. Abdüsselâm.

679 [104a-1] Otağ-ı Hümâyun için Eyüb esnafından istenilen 
malzemelerin defteri
Defter oldur ki
Otağ-ı hümâyûn için medîne-i Hazret-i Ebî Eyyûb-i Ensârî -radiye anhu 
Rabbühü’l-Bârî-’de vâki‘ ehl-i hırefe tevzî‘ olunan kazık ve tokmak ve çatal ve çıra 
ve saman vech-i âtî üzre zikr olunur.
Hurrire fî evâili şehri Ramazâni’l-mübârek li sene ihdâ ve tis‘în ve elf.
Tokmak
aded

Çatal
aded
Kazık
aded

Çıra
kıyye
Saman
kıyye
Tâife-i bostâniyân 13 13 2170 10 13
Tâife-i pazarcıyân 10 12 1900 12 12
Tâife-i hayyâtîn 7 7 1100 5 6,5
Tâife-i yoğurtçuyân 3 3 500 2 3
Tâife-i çörekçiyân 5 5 780 3 4
Tâife-i attârân 5 5 680 4 5
Tâife-i berberân 4 4 580 3 4
Tâife-i hamamcıyân 3 4 480 3 4
Tâife-i bardakçıyân 2 2 330 2 3
Tâife-i çömlekçiyân 8 8 1420 6 8
Tâife-i debbâğān 6 5 900 5 6
Tâife-i haffâfân 5 5 800 4 5
Tâife-i nalçacıyân 2 2 300 2 3
Tâife-i keresteciyân 4 4 700 3,5 5
Tâife-i demirci[yân] 1 1 50 1 1
Tâife-i kalaycıyân 3 3 350 2 3
Tâife-i paçacı[yân] 3 3 350 2 3
Tâife-i tülbentçiyân 2 2 350 2 3
Tâife-i kazzâzlar 1 1 50 1 1
Tâife-i bahçeciyân 3 3 480 2 3
Tâife-i helvacıyân 5 5 450 4 5
Tâife-i nalbandlar 3 3 140 2 3
Tâife-i kuyucuyân ma‘a sakayân 2 2 140 2 2

680 [104b-1] Özel mülk içinden yol açılması için izin verilmesi
İzzetlü kadı efendi vech-i şer‘î üzre hüccet-i şer‘iyye veresiz.
Sa‘âdetlü ve devletlü sultânım hazretleri sağ olsun bu kullarının Eyyûb-i Ensârî’de 
olan bahçemizin arasında olan tarîk-i cadde yol olmayıp dahi dolaşık olmağın 
ahâlî-i mahalle rızâsıyla ve izn-i şer‘le mülk bahçemizin içinde aslen tarîk-i vâsi‘a 
ve doğru yol olmak üzre mübâdele olmak bâbında fazîletlü Eyüb efendisi hazret-
lerine hitâben fermân-ı âlîleri ricâ olunur emr ü fermân devletlü sultânım hazret-
lerinindir.









681 [104b-2] Mahkemenin davetine icabet etmeyen yeniçerinin zorla 
mahkemeye getirtilmesi
İzzetlü yeniçeri ağası hazretleri birkaç def ‘a fermân verilip mürâfa‘ada ihtifâ etme-
ğin âdem ta‘yîn olunup kapısını kırdırıp Hâslar kadısı devletlü efendi şer‘le icrâ-yı 
hak eyleyeler.
Devletlü ve sa‘âdetlü sultânım hazretleri sağ olsun arzuhâl-i bende budur ki bu 
kullarınız Eyyûb Sultân’da Solakoğlu nâm kimesnenin sâkin olduğu evin nısfı be-
nim hisse-i şâyi‘am olup yedimde olan hüccet-i şer‘iyyeler mûcebince hakkım olup 
üç def ‘adır fermân-ı şerîfe itâ‘at etmez evde yokdur der yeniçeri olmağla izzetlü 
yeniçeri ağasına hitâben ve imâm ve müezzini ma‘rifetiyle evinden çıkarıp huzûr-ı 
şer‘a ihzâr olunup şer‘le ihkāk-ı hak olunmak bâbında fermân-ı şerîf recâ olunur 
bâkī fermân ve lutf [ü] ihsân devletlü ve mürüvvetlü sultânım hazretlerinin[dir.]

682 [104b-3] Küçük Hâslar Mukātaası’nın Hacı Yusuf ’a verilmesi
Arz-ı hâl-i bende budur ki
Vech-i tahrîr-i hurûf budur ki uhdemizde olan İstanbul gümrüğü mülhakātından 
Edirnekapısı hâricinde vâki‘ olan Küçük Hâslar mukāta‘ası’nı işbu bin doksan bir 
senesinin Cumâdelâhire gurresinden ber vech-i emânet tarafımızdan zabt eyle-
mek üzre dârende-i temessük el-Hâc Yusuf ’a tefvîz ve sipâriş olunmuşdur gerek-
dir ki târih-i mezbûrda mukāta‘a-i mezbûru kadîmden zabt olunageldiği [üzre] 
zabt u rabt eylemek için yedine işbu temessük verildi.
Fi’t-târihi’l-mezbûr
Hüseyin emînü’l-gümrük.

683 [104b-4] Alibey Çavuş köyü ahalisinden sekizde bir öşür ve salariye 
tahsil olunmasına dair ferman kaydı
Akzâ kuzâti’l-müslimîn evlâ vülâti’l-muvahhidîn ma‘denü’l-fazl ve’l-yakīn 
hüccetü’l-hakkı ale’l-halk ecma‘în vârisü ulûmi’l-enbiyâ’i ve’l-mürselîn el-
muhtassu bi mezîdi inâyeti’l-meliki’l-Mu‘în mevlânâ Hâslar kadısı ( ) -zîdet 
fezâ’iluhû- tevkī‘-i refî‘-i hümâyûn vâsıl olucak ma‘lûm oldur ki mahmiye-i 
İstanbul’da vâki‘ merhûm ve mağfûrun-leh Sultan Bayezid Hân -tâbe serâhû- 
Câmi‘-i Şerîfi evkāfı’ndan kazâ-i mezbûra tâbi‘ Alibey Çavuş nâm karyelerin 
bi’l-fi‘l zâbiti olan dârende-i fermân-ı vâcibü’l-iz‘ân kıdvetü’l-emâsil ve’l-akrân ( 
) -zîde kadruhû- südde-i sa‘âdetime arzuhâl edip zikr olunan karyeler toprağın-
da ba‘zı çayır ve bostanı bozup ashâbı arpa ve buğday zer‘ etmeleriyle bu dahi 
hâsıl eyledikleri terekelerinden şer‘ ve kānûn üzre öşr ile sâlâriyelerin sekizde bir 
taleb eyledikde biz mukaddemâ bostan ve çayır iken mukāta‘a veregelmişidik yine 
mukāta‘a veririz deyû öşürlerin vermekde bî-vech te‘allül edip mahsûl-i vakfa küllî 
gadr eylediklerin bildirip şer‘ ve kānûn üzre öşürlerin alıvermek bâbında emr-i 
şerîfim recâ eylediği ecilden buyurdum ki hükm-i şerîfimle vardıkda husûs-ı 
mezbûra tamâm hak ve adl üzre mukayyed olup göresiz arz olunduğu üzre ise 
vakf-ı merkūm toprağında zirâ‘at ve hırâset edenler her kim olursa olsunlar hâsıl 
eyledikleri terekelerinden şer‘ ve kānûn üzre öşr ile sâlâriyelerin sekizde bir hükm 
edip vakf için buna alıverip mukaddemâ mukāta‘a veregeldik hâlâ dahi mukāta‘a 
verip öşr vermeziz deyû te‘allül ve inâd ettirmeyip bir vechile husûl-i vakfa gadr 
olunmalı eylemeyesiz şer‘-i şerîfe ve kānûna ve emr-i hümâyûnuma muhâlif ki-
mesneye iş ettirmeyesiz husûs-ı mezbûr için tekrâr emrim varmalı eylemeyesiz, 
şöyle bilesiz alâmet-i şerîfime i‘timâd kılasız.
Tahrîren fî evâhiri şehri Receb li sene ihdâ ve tis‘în ve elf.

684 [105a-1] Kanûnî Sultan Süleyman’ın yaptırdığı su yollarının 
bakımını üstlenen yedi köy ahalisinin aksi bir emir olmadıkça her 
türlü vergiden muaf olduklarına dair hüküm kaydı
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn vârisü 
ulûmi’l-enbiyâ’i ve’l-mürselîn hüccetü’l-hakkı ale’l-halk ecma‘în el-muhtassu 
bi mezîdi inâyeti’l-meliki’l-Mu‘în mevlânâ Hâslar kadısı ( ) -zîdet fezâ’iluhû- 
tevkī‘-i refî‘-i hümâyûn vâsıl olucak ma‘lûm ola ki merhûm ve mağfûrun-leh 
Sultan Süleyman Hân -tâbe serâhû-nun Kağıdhâne ve Halkalı cânibeyninden 
mahrûse-i İstanbul’a ve Saray-ı atîk ve cedîde ve bi’l-cümle hâssa bahçelere icrâ 
ettirdiği suyun yollarına berât-ı âlîşânımla müte‘ayyin olunmuş suyolcuları hâlâ 
Dersa‘âdet’ime arzuhâl edip mezbûrlar bilâ-ücret hizmet edip hizmet ve ırgadiy-
yeleri mukābelesinde tekâlîf-i örfiyye ve şâkkadan mu‘âf olup tekâlîf-i şâkka ile 
dahl olunmak îcâb eylemez iken hâlâ bilâ-emr-i şerîf teklîf-i şâkka ile dahl ve 
rencîde eylemeleriyle men‘ ve def ‘ olunup rencîde olunmamak bâbında emr-i 
şerîfim verilmek recâ eyledikleri ecilden Hazîne-i âmiremde mahfûz olan Ma‘den 
Mukāta‘ası defterlerine nazar olundukda Hâslar kazâsında yedi aded kurâda yüz 
elli nefer yamak suyolcuları merhûm ve mağfûrun-leh Sultan Süleyman Hân-ı 
Gāzi -tâbe serâhû-nun Halkalı karyesinde ve Kağıdhâne câniblerinde bahçe-i 
hâssa ve Saray-ı âmire ve Kırkçeşme’ye icrâ eyledikleri suyun yollarını şiddet-i 
şitâda pâk ve tathîr eylemek şartıyla ücret-i ırgadiyyeleri mukābelesinde cizye ve 
ispençe ve avârız-ı dîvâniyye ve tekâlîf-i örfiyye ve şâkkadan ve masdariyye ve kul 
ve câriye ve kazma [ve] kürek ve arpa ve saman ve çayır biçmek ve rûz-ı Hızır ak-
çesinden mu‘âf ve müsellem olmak üzre yedlerinde mu‘âfnâme-i hümâyûnları ol-
duğu mastûr ve mukayyed bulunmağın imdi derkenâr mûcebince amel olunmak 
fermânım olmuşdur buyurdum ki hükm-i şerîfim vardıkda bu bâbda sâdır olan 
emrim üzre amel edip dahi zikr olunan yüz elli nefer yamak suyolcuları zikr 
olunan su yollarını şiddet-i şitâda bilâ-ücret pâk ve tathîr etmek şartıyla ücret-i 
ırgādiyyeleri mukābelesinde cizye ve ispençe ve avârız-ı dîvâniyye ve tekâlîf-i ör-
fiyye ve şâkkadan ve masdariyye ve kul ve câriye ve kazma ve kürek ve arpa ve sa-
man ve çayır biçmek ve rûz-ı Hızır akçesinden mu‘âf ve müsellem olduklarına yed-
lerinde mu‘âfnâme-i hümâyûn verildiği Ma‘den Mukāta‘ası defterlerinden mastûr 
olmağın mâdâmki hizmetlerinde kusûrları olmayıp ve mu‘âf ve gayr-ı mu‘âfa dâhil 
olan tekâlîfi edâ eylediklerinden sonra emr-i şerîfle mu‘âf ve gayr-ı mu‘âf tasrîh ol-
madıkça yedlerinde olan mu‘âfnâme-i hümâyûnuma muhâlif ve bilâ-emr-i şerîf 
tekâlîf-i şâkka ile mezbûrları rencîde ve remîde ettirmeyip husûs-ı mezbûr için 
tekrâr şikâyet olunmalı eylemeyesin şöyle bilesin alâmet-i şerîfe i‘timâd kılasın.
Tahrîren fi’l-yevmi’s-sâdis aşer min şehri Cemâziyelevvel li sene tis‘în ve elf.
Kostantıniyye el-mahrûse.
Vasale fî 8 Cumâdelâhire sene [10]90.
Sahh
Defter-i kurâ-yı mezkûrîn an yamakān-ı suyolcuyân ve meremmetciyân ber 
evkāf-ı merhûm ve mağfûrun-leh Sultan Süleyman Hân-ı Gāzi der İstanbul.
Tahrîr-i kasaba-i Hasköy
Karye-i 
Bigados an 
yamakān
neferen

34
Karye-i Avas[ya] an 
yamakān
neferen

24
Karye-i Küçük an yamakān
neferen

26
Karye-i 
Cebeci an 
yamakān
neferen

21
Karye-i Zekeriya Burgaz an 
yamakān
neferen

17
Karye-i Orta Belgrad an 
yamakān
neferen

22
Karye-i Bahçeli Belgrad an 
yamakān
neferen

6
Aded-i kurâ 7
Cem‘an
Yekûn-ı suyolcuyân-ı yamakān
nefer
150
Zikr olunan yedi pâre karyenin yüz elli yamak suyolcuları olup merhûm ve 
mağfûrun-leh Sultan Süleyman Hân-ı Gāzi -tâbe serâhû-nun Kağıdhâne ve 
Halkalı câniblerinden mahmiye-i İstanbul’a ve bahçe-i hâssa ve Saray-ı atîka ve 
Kırkçeşme’ye icrâ eyledikleri suyun mecrâlarını pâk ve tathîr ve kemerlerin dahi 
bilâ-ücret ta‘mîr ve termîm etmek şartıyla ücret-i ırgādiyyeleri mukābelesinde 
avârız-ı dîvâniyye ve tekâlîf-i örfiyye ve şâkka ve kazma [ve] kürek ve çayır biçme 
ve muhtesib ve acemoğlanı ve bunun emsâli tekâlîfden mu‘âf ve müsellem olmak 
üzre yedlerinde mu‘âfnâme-i hümâyûnları olmağın bâ fermân-ı şerîf işbu sûret-i 
defterdir ki mahallinden aynıyla nakl olunup zâbitleri yedine verildi.
Fî 2 C[emâziyelâhir] sene 1090.

685 [105a-2] Alibeyköy ile Kara Hasan Ağazâde Çiftliği ve civarından 
saman satın alınması
Hâslar kadısı fazîletlü efendi hazretleri
Ali Bey karyesinde ve Kara Hasan Ağazâde çiftliği’nde ve sâir ol etrâfda olan karye-
lerin her hangisinde saman bulunursa akçesini vermek üzre ta‘yîn olunan mübâşir 
ma‘rifetiyle iştirâ ve ta‘cîl üzre İstanbul’a nakl ettirilip sâhiblerine bir türlü ta‘allül 
ve inâd ettirmeyesiz buyruldu.
Fî 8 Zilka‘de sene [10]91.

686 [105b-1] Terkos, Midye, Çatalca ile Büyük ve Küçükçekmece’den ot 
satın alınması için hüküm sureti
Mefâhirü’n-nüvvâb ve’l-müteşerri‘în Çekmece-i kebîr ve sagīr ve Terkos ve Midye 
ve Çatalca nâibleri -zîde ilmühüm- ve mefâhirü’l-emâsil ve’l-akrân kethüdâ yerle-
ri ve yeniçeri serdârları ve a‘yân-ı vilâyetin iş erleri -zîde kadruhüm- tevkī‘-i refî‘-i 
hümâyûn vâsıl olucak ma‘lûm ola ki hâlâ şikâr-ı hümâyûnum için ziyâde otluk 
lâzım ve iştirâ ve tedârükü mühim olmağın imdi irsâl olunan nakid akçe ile her 
bir arabası ikişer yüz vakıyye gelip ve her arabasına nakli ile seksener akçe veril-
mek üzre Büyükçekmece’den üç yüz araba ve Küçükçekmece’den dahi üç yüz ara-
ba ve Terkos nâhiyesinden dahi üç yüz araba ve Midye nâhiyesinden dahi üç yüz 
araba ve Çatalca nâhiyesinden dahi üç yüz araba ki cem‘an bin beş yüz araba otluk 
mu‘accelen iştirâ ve tedârük ve Davudpaşa menziline nakl ve kabza memûr olana 
teslîm edip ve teslîmine temessük alıp Mevkūfât defterlerine kayd ve itmâm-ı hiz-
met ettirilmek fermânım olmuşdur buyurdum ki hükm-i şerîfimle vardıkda bu 
bâbda sâdır olan emrim üzre amel edip dahi kat‘â te’hîr ve tevakkuf eylemeyip irsâl 
olunan nakid akçe ile zikr olunan nâhiyelerden iştirâsı fermânım olan ol mikdâr 
araba otluğu mu‘accelen iştirâ ve tedârük ve bir gün evvel menzil-i mezbûra nakl 
ve kabza memûr olana teslîm edip ve teslîmine temessük alıp Mevkūfât defterleri-
ne kayd ve itmâm-ı hizmet eylemekde her biriniz ziyâde ihtimâm avk ve te’hîrden 
be gāyet ihtirâz eyleyesiz ve zikr olunan otluk iştirâsına mu‘âf ve gayr-ı mu‘âf 
dâhillerdir ale’s-seviyye tevzî‘ ve edâ ettirip biz mu‘âfız deyû kimesneye te‘allül 
ve muhâlefet ettirmeyesiz ve hesâb-ı merkūm üzre lâzım gelen akçelerin iştirâ 
mübâşiri yedinden ashâbına hakların tamâmen verdirip kimesnenin bir akçesin 
ketm ettirmeyesiz, şöyle bilesiz alâmet-i şerîfe i‘timâd kılasız.
Tahrîren fi’r-râbi‘ ve’l-ışrîn Cumâdelâhire sene [10]90.
Vasale fî 10 Receb sene [10]90.
Evâil-i Cemâziyelâhir der sene [10]90.
İştirâ olunan şikâr-ı hümâyûn nâhiye-i Terkos berâ-yı menzil-i Davudpaşa
Nâhiye-i Terkos menzil-i Davudpaşa
300 araba
24.000 akçe
Fî 27 C[umâdelâhire] sene 1090.
Defter-i iştirâ-i kiyâh-ı huşk berâ-yı şikâr-ı hümâyûn an nâhiye-i Küçükçekmece 
ma‘a kurâ-yı Hazret-i Ebî Eyyûb-i Ensârî ve suyolcuyân berâ-yı menzil-i Davud-
paşa el-vâki‘ fî sene 1090 ber mûceb-i defter-i Hazîne-i âmire.
Nâhiye-i
Küçükçekmece ma‘a Eyyûb-i Ensârî ve suyolcuyân berâ-yı menzil-i Davudpaşa
Giyâh-ı huşk
Araba
300 aded, fî 80
Yekûn: 24.000
Tahrîren fî 27 [Cumâdelâhire] sene 1090.

687 [105b-2] Çatalca’da yapılan bina için Terkos, Çatalca ve 
Çekmeceler’den araba ve ırgat temin edilmesiyle ilgili hüküm kaydı
Mefharü’n-nüvvâb ve’l-müteşerri‘în Çatalca ve Terkos ve Çekmece-i kebîr ve 
Çekmece-i sagīr nâibleri -zîde ilmühüm- ve mefharü’l-emâsil ve’l-akrân kethüdâ 
yerleri ve yeniçeri serdârları ve a‘yân-ı vilâyetin iş erleri -zîde kadruhüm- tevkī‘-i 
refî‘-i hümâyûn vâsıl olucak ma‘lûm ola ki hâlâ Çatalca’da vâki‘ binâ-i hümâyûnuma 
lâzım olan mühimmâtın nakli için araba ihrâcı ve ırgad tedâr ükü lâzım olma-
ğın imdi beher araba yirmişer akçe ücret ile kırkar gün hizmet eylemek üzre Ça-
talca kazâsında yirmi beş araba ve Terkos nâhiyesinden dahi yirmi beş araba ve 
Çekmeceler’den yirmi araba, cem‘an yetmiş araba ihrâc ve yine her bir nefer ır-
gad yevmiye yirmişer akçe ücret ile yirmişer gün işlemek üzre Çatalca kazâsından 
yüz nefer ve Terkos nâhiyesinden elli nefer ve Çekmece-i Kebîrden altmış nefer 
cem‘an iki yüz on nefer ırgad mu‘accelen ihrâc ve binâ-i hümâyûnumda edâ-i hiz-
met ettirmeğe her biriniz ihtimâm edip avk ve te’hîrden ihtirâz eyleyesiz deyû 
fermân olmuşdur buyurdum ki hükm-i şerîfimle vardıkda bu bâbda sâdır olan 
emrim üzre amel edip dahi kat‘â te’hîr ve tevakkuf eylemeyip vech-i meşrûh üzre 
zikr olunan nâhiyelerden ihrâcı fermânım olan araba ve ırgadı mu‘accelen ihrâc 
ve edâ-i hizmet ettirmekde her biriniz ziyâde ihtimâm edip ihmâl ve müsâheleden 
be gāyet ihtimâm eyleyesiz ve edâ-i hizmet eyleyenlerin hesâb-ı merkūm üzre üc-
retleri şehremîni yedinden bi’t-tamâm akçeleri verilir bir akçeleri ketm olunmaz 
bilmiş olasız şöyle bilesiz alâmet-i şerîfe i‘timâd kılasız.
Tahrîren fi’l-yevmi’l-hâmis ışrîn min şehri Cumâdelâhire li sene tis‘în ve elf.
Mahrûse-i Kostantıniyye.

688 [106a-1] Çatalca’da yapılan bina için Terkos, Çatalca ve 
Çekmeceler’den arabaların gönderildiği
Defter oldur ki Havâss-ı Aliyye kazâsına tâbi‘ kasaba-i Çatalca’da vâki‘ ebniye-i 
hümâyûn için Küçükçekmece nâhiyesi ma‘a tevâbi‘ihâdan her araba kırkar gün 
hizmet etmek üzre yevmî yirmişer akçe ücretleriyle Çatalca ustası ma‘rifetiyle 
ihrâcı fermân olunan on aded arabanın tevzî‘i beyânındadır ki zikr olunur.
Hurrire fi’l-yevmi’r-râbi‘ aşer min şehri Recebi’l-mürecceb sene [10]90.
Karye-i Kağıdhâne, karye-i 
Alibey, karye-i Ayas Ağa, 
karye-i Pirvaliçe ma‘a Çavuş, 
karye-i Cuhûd Burgaz
Araba
2 aded
Nâhiye-i nefs-i Çekmece-i 
mezbûre ma‘a tevâbi‘ihâ
Araba
5 aded, yalnız beş araba
Karye-i Safra, karye-i 
Ayastefanos, karye-i Litros
Araba
2 aded, yalnız iki araba
Karye-i Nifos ve Soğanlı 
ma‘a İncirli karyesi ve 
karye-i Papas ma‘a Bosna 
ve karye-i Ayapa
Araba
1 aded
Cem‘an yekûn
Araba

10 aded, yalnız on arabadır.
Defter oldur ki Havâss-ı Aliyye kazâsına tâbi‘ kasaba-i Çatalca’da vâki‘ ebniye-i 
hümâyûn için Küçükçekmece nâhiyesi ma‘a tevâbi‘ihâdan beher nefer yirmişer 
gün işlemek üzre yevmî yirmişer akçe ücretleriyle Çatalca ustası ma‘rifetiyle ihrâcı 
fermân olunan otuz nefer ırgadların tevzî‘i beyânındadır ki zikr olunur.
Hurrire fi’l-yevmi’r-râbi‘ aşer min şehri Recebi’l-ferd li sene tis‘în ve elf.
Nâhiye-i Çekmece-i mezbûre ma‘a 
tevâbi‘uhâ
Irgad nefer

16 aded, yalnız on altı
Karye-i Safra, karye-i Ayastefanos, karye-i 
Soğanlı ma‘a İncirli ve karye-i Papas ma‘a 
Bosna
Irgad

5 aded, yalnız beş neferdir.
Karye-i Kağıdhâne ve karye-i Alibey ve 
karye-i Ayas Ağa ve karye-i Pirvaliçe ma‘a 

Çavuş
Irgad nefer

4 aded, yalnız dört nefer
Karye-i Litros ve karye-i Nifos ve karye-i 
Cuhûd Burgaz ve karye-i Ayapa
Irgad nefer
5 aded, yalnız beş neferdir.
Yekûn cem‘an
Irgad nefer

30 aded, yalnız otuz neferdir.

689 [106a-2] Küçükçekmece nahiyesi ile suyolcu köylerinden 
ot satın alınması
Havâss-ı Aliyye kazâsına tâbi‘ Küçükçekmece ma‘a Eyyûb-i Ensârî -radiye anhu 
Rabbühü’l-Bârî- ve kurâ-yı suyolcuyândan iştirâ ve Davudpaşa menziline nakli 
fermân olunan üç yüz araba otluk ki beher arabası ikişer yüz vakıyye olup ve her 
arabaya menzil-i mezkûre nakli ile taraf-ı mîrîden sekiz nakid akçe ta‘yîn olunan 
otluğun ber mûceb-i emr-i âlî tevzî‘i defteridir ki zikr olunur.
Tahrîr fi’l-yevmi’s-sâbi‘ aşer min şehri Recebi’l-mürecceb li sene tis‘în ve elf.
Nâhiye-i Çekmece-i mezbûre ma‘a tevâbi‘uhâ
Otluk araba

93 aded, 75 vakıyye
Karye-i Safra
Otluk araba

19,5 aded, 84 vakıyye
Karye-i Alibey
Otluk araba

2 aded, 98 vakıyye
Karye-i Cuhûd Burgaz
Otluk araba

10 aded
Karye-i Litros
Otluk araba

5 aded, 70 vakıyye
Karye-i Ayastefanos
Otluk araba

7,5 araba, 77 vakıyye
Karye-i Ayas Ağa
Otluk araba

7,5 aded, 77 vakıyye
Karye-i Papas ma‘a Bosna
Otluk araba

2 aded, 15 vakıyye
Karye-i Pirvaliçe ma‘a Çavuş
Otluk araba

2,5 aded, 81 vakıyye
Kurâ-yı Suyolcuyân
Otluk araba
124,5 aded
Yüz yirmi dört buçuk arabadır.
Karye-i Kağıdhâne
Otluk araba

10 aded, 75 vakıyye
Karye-i Ayapa
Otluk araba

3,5 aded, 47 vakıyye
Karye-i Soğanlı ma‘a İncirli
Otluk araba

2 aded, 98 vakıyye
Karye-i Nifos
Otluk araba

7 aded, 11 vakıyye

690 [106a-3] Küçük Hâslar subaşılığının Süleyman Ağa’ya verilmesi
Vech-i tahrîr-i hurûf budur ki uhdemizde olan İstanbul gümrüğün mülhakātından 
Edirnekapısı’nda vâki‘ Küçük Hâslar subaşılığı işbu bin doksan senesinin mâh-ı 
Şa‘bânı’nın yirmi birinci gününde ber vech-i emânet tarafımızdan işbu dârende-i 
temessük Süleyman Ağa’ya tefvîz ve sipâriş eylemişizdir gerekdir ki mezbûr va-
rıp zikr olunan subaşılığı târih-i merkūmda kadîmden ne minvâl üzre zabt oluna-
gelmiş ise mezbûr dahi minvâl-i meşrûh üzre zabt edip taraf-ı âhardan kimesne 
müdâhale etmemeğe yedine işbu zabt verildi.
Tahrîren fi’t-târihi’l-mezbûr.
Muhibbü’l-muhlis
Emîn Hüseyin Ağa
Vasale fi’l-yevmi’s-sâlis ve’l-ışrîn min Şa‘bâni’l-mu‘azzam sene [10]90.

691 [106b-1] Hatice Sultan’ın Eyüp’te fırın inşasına izin 
verilmesine dair hüküm kaydı
A‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în yenbû‘ü’l-fazlı 
ve’l-yakīn keşşâfü’l-müşkilâti’d-dîniyye hallâlü’l-mu‘dilâti’l-yakīniyye miftâhu 
künûzi’l-hakāyık misbâhu rumûzi’d-dekāyık el-mahfûfu bi sunûfi avâtıfi’l-
meliki’l-a‘lâ sâbıkan Rumeli kazaskeri olup hâlâ Hâslar kazâsına mutasarrıf olan 
mevlânâ Feyzullah -edâmallâhu te‘âlâ fezâ’iluhû- tevkī‘-i refî‘-i hümâyûn vâsıl olu-
cak ma‘lûm ola ki seyyidetü’l-muhadderât iklîletü’l-muhassanât tâcü’l-mestûrât 
zâtü’l-aliyyi ve’s-sa‘âdât kerîme-i mükerreme Hatice Sultan -dâmet ismetühâ- ta-
rafından rikâb-ı hümâyûnuma arzuhâl sunulup medîne-i Eyyûb-i Ensârî’de leb-i 
deryâda vâki‘ menzil kurbunda mutasarrıfe olduğu arz-ı hâliye üzerine hâs ek-
mek işlemek üzre mahsûs bir fırın binâ etmek için izn-i hümâyûnum ricâ etmeğin 
müşârün-ileyhâya mahsûs olmak üzre bir fırın binâ ve hâs ekmek işlemek bâbında 
hatt-ı hümâyûn-ı sa‘âdet-makrûnumla fermân-ı âlîşânım sâdır olmuşdur buyur-
dum ki vusûl buldukda bu bâbda hatt-ı hümâyûn-ı sa‘âdet-makrûnumla sâdır 
olan fermân-ı celîlü’l-kadrim üzre amel edip dahi ancak kerîme-i mükerreme-i 
müşârün-ileyhâya mahsûs hâs ekmek işlemek üzre mahall-i mezbûra bir fırın binâ 
ve hâs ekmek işletdirip min ba‘d âharı dahl [ü] ta‘arruz ettirmeyip emr-i şerîfimin 
mazmûn-ı münîfi ile âmil olasın şöyle bilesin alâmet-i şerîfe i‘timâd kılasın.
Tahrîren fî evâsıtı şehri Cumâdelâhire sene tis‘în ve elf.
Kostantıniyye el-mahrûse.

692 [106b-2] Şikâr-ı Hümâyun için Terkos, Büyükçekmece ve 
Küçükçekmece nahiyelerinden zahire satın alınmasına dair 
hüküm kaydı
Saman ve şa‘îr iştirâ emridir.
Mefâhirü’n-nüvvâb ve’l-müteşerri‘în Büyükçekmece ve Küçükçekmece ve Ter-
kos ve Çatalca nâhiyeleri nâibleri -zîde ilmühüm- ve mefâhirü’l-emâsil ve’l-akrân 
kethüdâ yerleri ve yeniçeri serdârları ve a‘yân-ı vilâyetin iş erl eri -zîde kadruhüm- 
tevkī‘-i refî‘-i hümâyûn vâsıl olucak ma‘lûm ola ki inşâ’allâhü te‘âlâ vâki‘ olacak 
şikâr-ı hümâyûn için ziyâde zahîre lâzım ve iştirâ ve tedârükü mühim olmağın 
imdi Çatalca menziline nakl ile şa‘îrin her İstanbul kilesi otuzar akçeden ve dakīkin 
kilesi seksener akçeye ve samanın kantarı yirmi beşer akçeye ve odunun arabası 
ikişer çeki gelmek üzre altmış akçeye ve otluk çeken arabası ikişer yüz vakıyye ge-
lip dahi bir arabası seksener akçeye olmak üzre Büyükçekmece nâhiyesinden iki 
bin keyl şa‘îr ve iki yüz kile dakīk ve bin kantar saman ve otuz araba otluk ve Kü-
çükçekmece nâhiyesinden bin beş yüz keyl şa‘îr ve yüz keyl dakīk ve otuz araba 
otluk ve Terkos nâhiyesinden dört bin beş yüz keyl şa‘îr ve üç bin beş yüz kan-
tar saman ve beş yüz araba odun ve Çatalca nâhiyesinden üç bin keyl şa‘îr ve iki 
yüz keyl dakīk ve bin kantar saman ve bin beş yüz araba odun ve elli araba ot-
luk mu‘accelen iştirâ ve tedârük ve Çatalca menziline nakl ve kabza memûr olana 
teslîm ettirilmek fermânım olmuşdur buyurdum ki vardıkda bu bâbda sâdır olan 
emir üzre amel edip dahi kat‘â te’hîr ve tevakkuf eylemeyip şikâr-ı hümâyûn için 
zikr olunan nâhiyelerden iştirâsı fermân olan zehâyiri mu‘accelen iştirâ ve tedârük 
ve bir gün evvel Çatalca menziline nakl ve kabzına memûr olana teslîm edip ve ye-
dinden temessük alıp Mevkūfât defterine kayd ettirdip itmâm-ı hizmet eylemek-
de her biriniz ihtimâm edip avk ve te’hîrden ihtirâz eyleyesin ve zikr olunan iştirâ 
teklîfine mu‘âf ve gayr-ı mu‘âf dâhillerdir, cümleye ale’s-seviyye tevzî‘ ve edâ et-
tirdip biz mu‘âfız deyû kimesneye inâd ve muhâlefet ettirmeyesiz ve hesâb üzre 
bahâları hîn-i teslîmde mübâşir yedinden akçeleri tamâmen verilir bir akçeleri 
ketm olunmaz bilmiş olasız şöyle bilesiz alâmet-i şerîfime i‘timâd kılasız.
Tahrîren fi’l-yevmi’l-âşir min şehri Cumâdelâhire li sene tis‘în ve elf.
Kostantıniyye el-mahrûse.
Vasale ileynâ fî 27 min Recebi’l-mürecceb sene [10]90.

693 [106b-3] Şikâr-ı Hümâyun için Terkos, Büyükçekmece ve 
Küçükçekmece nahiyelerinden satın alınan zahire
Defter-i iştirâ-i zehâyir-i nâhiye-i Küçükçekmece berâ-yı menzil-i Çatalca der 
şikâr-ı hümâyûn el-vâki‘ fî sene 1090 ber mûceb-i defter-i Hazîne-i âmire.
Vasale fî 27 Recebü’l-mürecceb sene [10]90.
Nâhiye-i Küçükçekmece
Şa‘îr
1500 keyl
kıymet
45.000
Dakīk
100 kıyye
kıymet
8.000
Araba-i kiyâh
30 aded
kıymet
2.400
Yekûn: 55.400

694 [106b-4] Şikâr-ı Hümâyun için Terkos, Büyükçekmece ve 
Küçükçekmece nahiyelerinden alınan zahireler ve miktarları
Havâss-ı Aliyye kazâsına tâbi‘ Çatalca menzili için nâhiye-i Küçükçekmece ma‘a 
Eyyûb-i Ensârî ve kurâ-yı suyolcuyândan iştirâsı fermân olunup her keyli nakli ile 
otuzar akçeden bin beş yüz keyl şa‘îr ve her keyli kezâlik nakli ile seksener akçe-
den olmak üzre yüz keyl dakīk ve her arabası ikişer yüz vakıyye olup kezâlik nak-
li ile seksener akçe olmak üzre otuz arabanın kadîmden tevzî‘ olunduğu üzre tevzî‘ 
ve taksîmi defteridir ki zikr olunur.
Hurrire fî evâhiri Recebi’l-mürecceb li sene tis‘în ve elf.
Şa‘îr
Keyl
Dakīk
Keyl
Otluk
Araba
Aded
Nâhiye-i nefs-i Çekmece-i mezbûre 
ma‘a tevâbi‘uhâ 469 33

12
vakıyye

9,5
Kurâ-yı Suyolcuyân 620 42
50
vakıyye
12,5
Karye-i Safra 100 7 2
Karye-i Ayastefanos 38,5 2,5 161
Karye-i Cuhûd Burgaz 50 3 1
Karye-i Nifos 28,5 2 50
Karye-i Ayapa 18,5 1,5 76
Karye-i Litros 34 1 80
Karye-i Papas ma‘a Bosna 10,5 1 42
Karye-i Soğanlı ma‘a İncirli 12,5 1 50
Karye-i Kağıdhâne 52 3,5 12
Karye-i Ayas Ağa 39,5 2,5 160
Karye-i Pirvaliçe ma‘a Çavuş 14,5 1 59
Karye-i Alibey 12,5 2 50
Cem‘an yekûn 1500 100 30
Yalnız [bin] beş yüz keyl şa‘îr ve yüz keyl dakīk ve otuz araba otlukdur.

695 [107a-1] Sürsat ve iştirâ zahiresi alımından Eyüp kasabası ve 
Hasköy’den başka suyolcu ve mahkemenin yetkisindeki köylerin 
sorumlu olduklarına dair hüküm kaydı
A‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în yenbû‘ü’l-fazlı 
ve’l-yakīn keşşâfü’l-müşkilâti’d-dîniyye hallâlü’l-mu‘dilâti’l-yakīniyye miftâhu 
künûzi’l-hakāyık misbâhu rumûzi’d-dekāyık el-muhtassu bi mezîdi inâyeti’l-
meliki’l-Mu‘în sâbıkan ( ) kazaskeri olup hâlâ ber vech-i arpalık Hâslar kazâsına 
mutasarrıf olan mevlânâ ( ) -edâmallâhu te‘âlâ fezâ’iluhû- tevkī‘-i refî‘-i hümâyûn 
vâsıl olucak ma‘lûm ola ki kazâ-i mezbûra tâbi‘ Küçükçekmece nâhiyesi karyele-
ri re‘âyâsı ahâlîsi Dersa‘âdet’ime arzuhâl edip sürsat ve iştirâ mahalli fermân olun-
dukda Eyyûb-i Ensârî karyeleri re‘âyâsı ve suyolcuları dahi ma‘an kadîmden bu 
âna değin edâ ederler iken hâlâ fermân olunan iştirâ teklîfi yalnız Küçükçekme-
ce nâhiyesi ahâlîsi edâya iktidârları yokdur kadîmden olageldiği üzre suyolcu-
lar dahi ma‘an edâ-i hizmet eylemek bâbında emr-i şerîfim recâ eylediği ecilden 
Hazîne-i âmiremde mahfûz olan Mevkūfât defterlerine nazar olundukda nâhiye-i 
mezbûreye sürsat ve iştirâ fermân olundukda nefs-i Eyyûb-i Ensârî ve Hasköy’den 
mâ‘adâ cümle kurâ ahâlîsi mu‘âf ve gayr-ı mu‘âf gerek suyolcu ve mahkeme karye-
leri ale’s-seviyye umûm üzre verip ahvâllerine nizâm verilmek üzre iştirâ ve sür-
sat tekâlîfi vâki‘ oldukda nefs-i Eyyûb ve Hasköy karyelerinden mâ‘adâ nâhiyesi 
ve Küçükçekmece nâhiyesi ahâlîsi gerek mu‘âf ve gayr-ı mu‘âf ve suyolcu ve mah-
keme kurâları cümlesi alâ seviyyetin edâ edip muhâlefet ettirilmemek üzre bin 
seksen sekiz Rebî‘ulâhiri’nin yirmi dokuzuncu günü emr-i şerîf verildiği mastûr 
ve mukayyed bulunmağın imdi mukaddemâ verilen emr-i şerîf mûcebince amel 
olunmak fermânım olmuşdur buyurdum ki hükm-i şerîfim vardıkda bu bâbda 
sâdır olan emrim üzre amel edip dahi sürsat ve iştirâ teklîfine nefs-i Eyyûb ve 
Hasköy karyesinden mâ‘adâ sâir kurâ ve suyolcu ve mahkeme karyeleri cümlesi 
ale’s-seviy dâhil olmağla ma‘an edâ ettirdip mukaddemâ ve hâlâ verilen evâmir-i 
şerîfime muhâlefet [ve] te‘allül ve nizâ‘ ettirmeyesin şöyle bilesin alâmet-i şerîfe 
i‘timâd kılasın.
Tahrîren fi’l-yevmi’r-râbi‘ min şehri Şa‘bâni’l-mu‘azzam li sene tis‘în ve elf.
Be makām-ı Kostantıniyye el-mahrûse
Vasale ileynâ fî 6 Şa‘bâni’l-mu‘azzam [sene 1090.]

696 [107a-2] Pankale’nin balık avlamasına izin verilmesi
Vech-i tahrîr-i hurûf budur ki
Ayastefanos sâkinlerinden işbu hâmilü’t-temessük Pankale nâm zimmî vâcibü’r-
ri‘âye olup bir dökme? balıkçı kayığı olup her nerede sayd eder ise sayd edip senede 
mîrîye bir kayık resmi için sekiz yüz akçe ta‘yîn olunup mâdâmki balık emînlerine 
sekiz yüz akçe mîrîsin verir maktû‘ olup her nerede sayd olur ise kimesne mâni‘ ve 
müzâhim olmayıp işbu temessük verildi.
El-fakīr Hüseyin
Emîn
Vech-i meşrûh üzre sekiz yüz akçe maktû‘ olup kimesne müdâhale etmeye fi’t-
târihi’l-mezbûr.
El-fakīr
Emîn …?

697 [107a-3] Vârissiz vefat eden kadı karısına ait terekenin askerî 
kassâma ait olduğu
Kānûn üzre kısmet-i askeriyyesi alıverilip kānûn-ı kadîme muhâlif bir ferde 
ta‘arruz ettirilmeye deyû buyruldu.
Devletlü ve sa‘âdetlü sultânım hazretleri sağ olsun Hazret-i Ebî Eyyûb-i Ensârî’de 
sâkine el-Hâc Mehmed Efendi nâm kadı’nın zevcesi bilâ-vâris fevt olup tereke-
si beytülmâle âid olmağla askerî olduğu ecilden tahrîr ettirilip kazasker efendiye 
âid resm almak esnâsında hâlâ Eyüb nâibi olan efendi kadı avratı askerî değildir 
resmi ben alırım deyû nizâ‘ etmek ile kānûn üzre kadı zevcesi askerî olup askerî 
tarafından tahrîr olunmağla resmi askerî tarafına versin deyû beytülmâl emînine 
fermân-ı şerîf-i âlîşân ricâ olunur.
El-abdü’d-dâ‘î
Mustafa el-Kassâmü’l-askerî bi Galata.

698 [107a-4] Eyüp İskelesi’ndeki peremecilerden kanunsuz vergi 
taleplerinin kadı tarafından tahkiki
Hâslar kadısı fazîletlü efendi hazretleri ellerinde olan emr-i şerîf ve hüccet 
mûcebince ahvâllerin göresiz deyû buyruldu.
Devletlü ve sa‘âdetlü sultânım hazretleri sağ olsun bu kulları Tersâne-i âmireme 
beher sene kürekçi veren Eyyûb-i Ensârî iskelesinde işleyen peremeciler fukarâları 
olup at tepmesi ve yol doldurması ve sürgün avı teklîfleri ile rencîde olunmamak 
bâbında mukaddemâ emr-i âlî ve hüccet-i şer‘iyye verilmişken hâlâ kazâ-i mezbûrda 
ehl-i dükkân esnâf tâifesi zikr olunan [teklîfi] bizimle ma‘an edâ edin deyû rencîde 
etmemek bâbında hükm-i şerîf verilmesi ricâ olunur fermân sultânımındır.
Eyyûb-i Ensârî peremecileri

699 [107b-1] Beşiktaş’ta yapılan bina için taş taşımak üzere 
Küçükçekmece nahiyesinden on adet araba tahsis olunması
Defter oldur ki hâlâ Beşiktaş’da binâ-yı hümâyûn için Küçükçekmece nâhiyesi 
ma‘a tevâbi‘ihâdan her araba yirmi beşer gün Mertek nâm mahalden Kalikrat-
ya iskelesi’ne küfeki taşı nakl edip yevmî yirmişer akçe ücretleri mîrîden verilmek 
üzre ihrâcı fermân olunan on aded arabanın tevzî‘i beyânındadır ki zikr olunur.
Hurrire fi’l-yevmi’s-sâbi‘ aşer min Zilka‘deti’ş-şerîfe li sene tis‘în ve elf.
Nâhiye-i nefs-i 
Çekmece-i mezbûre 
ma‘a tevâbi‘ihâ
5 aded
Yalnız beş arabadır.
Karye-i Safra ve 
karye-i Ayastefanos 
ve karye-i Litros
araba

2 aded 
Karye-i Kağıdhâne 
ve karye-i Alibey ve 
karye-i Ayas Ağa 
ve karye-i Beroliçe 
ma‘a Çavuş ve 
karye-i Cuhûd 
Burgaz
araba

2 aded
Karye-i Nifoz ve 
karye-i Soğanlı ma‘a 
İncirli ve karye-i 
Papas ma‘a Bosna 
ve karye-i Ayapa
araba
1 aded
Cem‘an yekûn
araba
10 aded
yalnız on arabadır.









700 [107b-2] Mehmed b. Piyâle’nin satılıp bedeli karısı ve beytülmâle 
paylaştırılan terekesi
Defter oldur ki medîne-i Hazret-i Ebî Eyyûb-i Ensârî -radiye anhu Rabbühü’l-
Bârî-’de el-Hâc Hüsrev mahallesinde sâkin iken bundan akdem fevt olan Meh-
med b. Piyâle’nin [tereke]sinin rub‘u zevce-i metrûkesi Âişe bt. Halil ve selâse 
erbâ‘ı hazret-i müşârün-ileyh evkāfına âid olmağın zevce-i mezbûre ile evkāf-ı 
mezbûreye bi’l-fi‘l mütevellî olan fahrü’l-a‘yân Yusuf Ağa b. Mehmed’in tarafla-
rından vekîl-i şer‘îsi olan Ahmed Çelebi b. Mehmed ma‘rifetleriyle bey‘ olunan 
eşyâ-i müteveffâ-yı mezbûrdur ki zikr olunur.
Fi’l-yevmi’r-râbi‘ aşer min Şa‘bâni’l-mu‘azzam li sene tis‘în ve elf.
Mahalle-i 
mezbûrede 
vâki‘ menzil
17500 akçe
Tencere ma‘a 
kapak

100 akçe
Kebîr tâbe
110 akçe
Sagīr tâbe
40 akçe
Hoşâb tası
60 akçe
Sagīr güğüm
77 akçe
Kevgir sahan
50 akçe
Sagīr kazgan
360 akçe
Bogasi kapama
245 akçe
Köhne beylik 
ferâce

120 akçe
Köhne dimi 
şalvar

44 akçe
Mâî entari
56 akçe
Köhne destar 
ve kavuk
18 akçe
Kırmızı tiftik 
kuşak

43 akçe
Köhne zıbın 1 
ve gömlek 1 ve 
kavuk 1
70 akçe 
Köhne diz 
çakşırı 1
23 akçe
Köhne kavuk
10 akçe
Sâde 2
140 akçe
Kırmızı hilâlî? 
kaftan

323 akçe
Londra ferâce
480 akçe
Bakraç
146 akçe
Cem‘an yekûn
20015
Yalnız yirmi bin on beş akçedir.
Minhâ’l-ihrâcât 
Techîz ve tekfîn
600 akçe
Resm-i kısmet
1000 akçe
Resm-i tevliyyet
2000 akçe
Kalemiyye ve 
huddâmiyye
200 akçe
İhzâriyye
27 akçe
Deyn-i müsbet 
li zevceti’l-
mezbûre

12000 akçe
Mehr-i müsbet
3000 akçe
Dellâliyye
201 akçe
Hammâliyye
16 akçe
Def‘a deyn-i 
müsbet

600 akçe
Yekûn: 19544
Yalnız on dokuz bin beş yüz kırk akçedir
Sahhe’l-bâkī: 471
Dört yüz yetmiş bir akçedir.
Hisse-i zevce
92 akçe
Der yed-i emîn-i beytülmâl
276 akçe

701 [107b-3] Suyolcu köylerinin iştirâ zahiresi ve benzeri vergi talebiyle 
rencide olunmaması talebinin uygun karşılandığı
Sa‘âdetlü ve merhametlü sultânım hazretleri sağ olsun bu kulları merhûm ve 
mağfûrun-leh Sultan Süleyman Hân -tâbe serâhû- hazretlerinin Kağıdhâne ve 
Halkalı cânibinde mahrûse-i İstanbul berât-ı atîk ve cedîde tarlamı hâs bahçe-
lere icrâ ettirip suyun yolların berât-ı şerîfimle ta‘yîn olunan yedi aded kurânın 
yüz elli fukarâ kadar suyolcuları olup şitâda bedel-i ücret hizmet edip hizmet-i 
ırgadiyye mukābelesinde tekâlîf-i örfiyye ve şâkkadan müsellem olup mu‘âfımız 
Ma‘den Mukāta‘ası defterlerinde mastûr ve bu âna değin bir vech ile şâkka talebiy-
le rencîde olunmazlar iken ve rencîde olunmamak üzre Mâliye tarafından emr-i 
şerîf-i âlîşânımız var iken ve hâlâ memûr olduğumuz üzre hedm olan kemer ve 
su yolların ta‘mîr eder iken hâlâ Çekmece tarafından iştirâ cem‘ine memûr olan-
lar bu kullarından hilâf-ı mu‘âfnâme-i hümâyûn iştirâ taleb ve rencîde ederler Hak 
Sübhânehû ve te‘âlâ şevketlü pâdişâhımızı ve merhametlü sultânım hazretlerini 
hatâlardan hıfz eyleye su yolların hizmetinde berbâd olduk birazcık fukarâyız an-
cak fermân-ı pâdişâhî mûcebince sürsatımızı bi’t-tamâm verip ve su yolların tathîr 
ve ta‘mîr edip iştirâ ve tekâlîf-i örfiyye ve şâkka talebiyle rencîde olunmamak üzre 
mukaddemâ verilen hükm-i hümâyûn mûcebince Hâslar kadısına hitâben emr-i 
şerîf ricâ olunur bâkī fermân sultânım hazretlerinindir.
Fukarâ-i bende-i suyolcuyân.
Ellerinde olan mu‘âfnâmeleri mûcebince amel olunup rencîde olunmayalar deyû 
Hâslar kadısına hüküm.
Fî 15 Şevvâl sene [10]91.
Dîvân-ı hümâyûn kâtiblerinden Mehmed Efendi yed[iyle] gelmişdir.

702 [108a-1] Ayastefanos köyü ahalisinden avârızhâne mükellefi olarak 
çift sürmeye imkânı olanların isimleri
Defter oldur ki Havâss-ı Aliyye kazâsına tâbi‘ Ayastefanos nâm karye ahâlîsinin 
taraf-ı Saltanat-ı aliyye’den üzerlerine beher sene hâne-i bede l-i avârızları 
mukābelesinde edâsı lâzım mîrî hâslar ekip ve mîrî tarlaları kendileri nadas edip 
bir saban çiftleri ile nadas ve zirâ‘at ettiklerinden sonra İskender Çelebi bahçe-
sinin ve Davudpaşa bahçesinin derklerine otluk sarmak üzre sâhib-i aslîsi olan 
Üveys yedinde emr-i şerîf olmağla karye-i mezbûre re‘âyâsının ba‘zıları hizmet-i 
mezbûreyi edâdan imtinâ‘ ve nizâ‘ ve te‘allül etmeleriyle beylik tarlaların üzerle-
rine bir kâtib irsâl olunup ber mûceb-i emr-i âlî mevcûd re‘âyânın hisseleri tahrîr 
oluna deyû buyruldu-yı şerîf vârid olmağın imtisâlen-leh fermân-ı âlî küttâb-ı 
mahkemeden mevlânâ Seyfullah Efendi irsâl olunup ol dahi Topçular nâm kar-
yede vâki‘ beylik tarlaların üzerine varıp çifte kādir ve mevcûd olan çiftleri ale’l-
esâmî tahrîr eylediğini beyân eder defterdir.
Fi’l-yevmi’s-sâlis aşer min Şa‘bân sene sitte ve semânîn ve elf.
Ramendi ve 
Manol veledey 
Aslan
1 çift 
Panofl a v. 
Paskal
1 çift
Mihal v. Kosta
Yalnız öküz

1
Rali ve Yanaki 
veledey İdinor
Öküz
1,5 aded
Aleksandri v. 
Yanaki
Öküz

1 aded
Palaş v. Dimitri 
şerîki ile ma‘an
Öküz
1,5 
Dimitri ve 
Kostantin 
veledey Manol
1 çift
Diğer Ramendi 
ve Luka veledey 
Yani
Öküz

1 aded
Kostanti zevcesi 
Kalorfe
Öküz

1,5 aded
Petro ve Dimitri 
veledey Kiryazi

1 aded
İstefani
Öküz

1,5 aded
İskender
Öküz

1 aded
Soğanlı 
karyesinden 
Toton 
karındaşlarıyla

1 çift
Kostantin v. 
Yorgaki
Öküz

1 aded
Yekûn: Dokuz çift ve bir öküzdür.









703 [108a-2] Ayastefanos köyü ahalisinden avârızhâne mükellefi olarak 
çift sürme imkânı olmayanların isimleri
Yine karye-i mezbûre re‘âyâsından olup çifte kādir olmayıp tahammüllerine göre 
kendi re’y ve ittifâkları ile a‘lâ ve evsat ve ednâ i‘tibârıyla zikr olunan bahçele-
re otlak olduğu zamânda otluk sarıp olmadığı zamânda her biri vech-i âhar üzre 
imdâd etmek için ale’l-esâmî zikr olunur.
Fi’t-târihi’l-mezbûr.
Yorgaki
200 akçe
Kika
150 akçe
Balıkçı Kara 
Yani

150 akçe
Todoş
150 akçe
Hristo
150 akçe
Nikola
170 akçe
Todori
50 akçe
Muzulos
130 akçe
Yapağıcı Dimitri
50 akçe
Esteban
70 akçe
İstanceko
50 akçe
Anastaş
150 akçe
Yamandi
100 akçe
Drako v. Duka
150 akçe
Sinbo
150 akçe
Yuvan
100 akçe
Ali
70 akçe
Mehmed b. ( )
50 akçe
Yusuf
50 akçe
Balıkçı Rali
70 akçe
Abazaoğlu
300 akçe
Nikola
100 akçe
Panayot [v.] 
Yorgaki

100 akçe
Kostantin v. 
Aleksi

300 akçe
Kostantin v. 
Andriyoz
300 akçe
Anaşa
100 akçe
Canpolad 
dâmâdı

120 akçe
Cemşir dâmâdı
60 akçe
Debbâğ
70 akçe
Sefran
90 akçe
Daveri
40 akçe
Topal Dimitri 
oğlu

50 akçe

Çaluka
120 akçe
Kostantin 
Abaza

120 akçe
Ahioğlu
30 akçe
Safi r 
karyesinden 
Sekreme
80 akçe
Harfe
80 akçe
Loriho? Sekizli
140 akçe
Kaplan Babası
200 akçe
Cafer
100 akçe
Yorgi Seleme
150 akçe
Karamanlı
130 akçe
Zevcesi
130 akçe

704 [108a-3] Ayastefanos köyü ahalisinden avârızhâne mükellefi olan çift 
sürecek müslümanların isimleri
Defter oldur ki yine karye-i mezbûrede çiftliği olan müslümanlar dahi hâne-i 
avârızları mukābelesinde çiftlerini ihrâc ve beylik tarlaları nadas ve zirâ‘at edip 
ve sâir emr-i şerîflerde zikr olan tekâlîfi dahi vermek üzre emr-i şerîf ve fetvâ-yı 
şerîfe vârid olmağın ale’l-esâmî ta‘yîn-i çift olunan müslümanları beyân eder.
Fi’t-târihi’l-mezbûr
Mustafa b. 
Ahmed
1 çift
Mustafa Bey b. 
Receb
1 çift
Kara Halil Bey 
çiftlik kethüdâsı 
İbrahim Bey

1 çift
Veli Ağa 
karındaşı 
Şaban Bey

1 çift
Mezkûr 
Ayastefanos 
karyesinde 
yasak olanlar 
Safra karyesi 
re‘âyâsının 
çiftleri olur 
mevcûd 
bulunan
1 çift
İşbu defter mûcebince gerek askerî ve gerek re‘âyâ sâdır olan emr-i âlî ve hüccet-i 
şer‘iyye mûcebince mîrî hâslar zirâ‘at ve hırâset ettirilip bir ferdi te‘allül ettirilme-
ye ve hâsıl olan mîrî otluğu mu‘tâd üzre kimesneye mümâna‘at etmeyeler deyû 
buyruldu.
Fî 8 Şa‘bân sene 1086.
Ahbartu bimâ fîhi nemekahû el-fakīr ileyh Sübhânehû ve te‘âlâ
Yusuf b. Mehmed el-Kadı bi Havâss-ı Kostantıniyye
-Ufiye anhümâ-

705 [108b-1] Padişahın geçişi dolayısıyla İstanbul-Çatalca yolu ile 
köprülerin bakımının yapılmasıyla ilgili buyruldu kaydı
Şerî‘at-şi‘âr Eyüb nâibü’ş-şer‘î inşâ’allâhü te‘âlâ sa‘âdetlü şevketlü pâdişâhımız haz-
retlerinin devlet-i ikbâl ile Çatalca’ya göç-i hümâyûnları muhakkak olmağın yol-
larda ta‘mîre muhtâc olan köprülerden ve yolların tevsî‘ ve tathîri için kifâyet 
mikdârı âdemler ihrâc edip ta‘yîn olunan çavuşlar ile bi nefsihî Çatalca’ya varı-
lıncaya köprüleri gereği gibi ta‘mîr ve termîm ve yolları tevsî‘ ve tathîr edip ihmâl 
ve müsâmahadan ihtirâz üzre olasız tekâsül zuhûr ederse bir vechile özür ve 
bahâneniz mesmû‘ değildir mes’ûl ve mu‘âteb olursuz ziyâde ihtirâz üzre olasız 
[deyû] buyruldu.
Fî gurreti L [Şevvâl] Sene [10]90.
Vasale fî 3.









706 [108b-2] Ava çıkacak padişaha refakat etmek üzere 
Büyükçekmece’den 500 kişinin (av sürücü) tedariki emri
Hâslar kadısı fazîletlü efendi hâlâ Köstemir nâm mahalde şikâr-ı hümâyûn fermân 
olmağın Büyükçekmece kazâsında olan kurâdan sayd u şikâra kādir beş yü[z] ne-
fer re‘âyâ ihrâc [ve] üzerlerine nâib ta‘yîn edip ta‘yîn olunan bostânîler ile mâh-ı 
Zilka‘de’nin onuncu günü mahall-i mezbûrda cümlesini mevcûd ve müheyyâ edip 
ihmâlden ve bu bahâne ile akçe alınmakdan ihtirâz üzre olmalarınız ziyâde tenbîh 
ve te’kîd edesiz.
Fî 11 L [Şevvâl] Sene [10]90.

707 [108b-3] Terkos nahiyesinden 400 kişi çıkarılması
Terkos nâhiyesinden dahi ihrâcına vech-i meşrûh üzre dört yüz [nefer] ta‘yîn ve 
fermân sâdır olmuşdur.
Fi’t-târihi’l-mezbûr.

708 [108b-4] Midye nahiyesinden 400 kişi tespiti
Midye nâhiyesinden dahi ihrâcına vech-i meşrûh üzre ta‘yîn dört yüz nefer fermân 
olmuşdur.

709 [108b-5] Küçükçekmece nahiyesinden 250 kişi çıkarılması
Hâslar kadısı fazîletlü efendi hâlâ Köstemir nâm mahalde şikâr-ı hümâyûn fermân 
olmağın Küçükçekmece nâhiyesinden olan kurâdan sayd u şikâra kādir iki yüz elli 
nefer re‘âyâ ihrâc ve üzerlerine nâib ta‘yîn edip ta‘yîn olan bostânîler ile mâh-ı 
Zilka‘de’nin onuncu günü mahall-i mezbûrda cümlesini mevcûd ve müheyyâ edip 
ihmâlden ve bu bahâne ile akçe alınmakdan ihtirâz olunmalarınız ziyâde tenbîh 
ve te’kîd edesiz [deyû] buyruldu.
Fî 11 L [Şevvâl] Sene [10]90.

710 [108b-6] Eyüp’te öldürülen şahsın katilinin bulunması
Hâslar kadısı fazîletlü efendi hazretleri Eyüb’de maktûl bulunan âdemin kātilleri 
ma‘rifet-i şer‘le teftîş ve tefahhus olunup bi eyyi vechin-kân ele getirilmeğe ziyâde 
dikkat ve ihtimâm olunup ihmâl olunmaya deyû buyruldu.
Fî 12 Şevvâl sene [10]90.
Vasale fî 13 Şevvâli’l-mükerrem.









711 [108b-7] Nemçe elçisinin yüklerini taşımak üzere Küçükçekmece 
nahiyesinden on adet öküz arabası tahsis edilmesi hükmü
Kıdvetü’n-nüvvâbi’l-müteşerri‘în Küçükçekmece nâhiyesinde nâibü’ş-şer‘ olan 
mevlânâ ( ) -zîde ilmühû- ve mefâhirü’l-emâsil ve’l-akrân a‘yân-ı vilâyetin iş er-
leri -zîde kadruhüm-a tevkī‘-i refî‘-i hümâyûn vâsıl olucak ma‘lûm ola ki bun-
dan akdem şikâr-ı hümâyûnum için nâhiye-i mezbûrdan ihrâcı fermânım olan 
öküz arabaları şikâr-ı hümâyûnuma iktizâ eylemekle imdi ihrâcı fermânım olan 
öküz arabalarından Edirne’ye varınca Nemçe elçisi ağırlığı için Küçükçekmece 
nâhiyesinden on aded öküz arabası ihrâc ve Âstâne-i sa‘âdetime acele üzre ge-
tirip kabza memûr olana teslîm ettirmekde her biriniz ihtimâm edip ihmâl ve 
müsâheleden ihtirâz eyleyesiz deyû fermânım olmuşdur buyurdum ki hükm-i 
şerîfimle vardıkda bu bâbda sâdır olan emrim üzre amel edip dahi kat‘â te’hîr ve 
tevakkuf eylemeyip Nemçe elçisi ihrâcı acele için Küçükçekmece nâhiyesinden on 
aded öküz arabasını mu‘accelen ihrâc ve bir gün evvel Âsitâne-i sa‘âdetime getirip 
kabza memûr olana teslîm ettirmekde her biriniz ihtimâm edip avk ve te’hîrden 
be gāyet ihtirâz eyleyesiz şöyle bilesiz alâmet-i şerîfe i‘timâd kılasız.
Tahrîr fi’l-yevmi’s-sâmin aşer min Şevvâl sene [10]90.

712 [108b-8] Çekmece nahiyesinden şikâr-ı hümâyun için çıkarılacak 
reâyâ üzerine Haseki Ahmed Bey’in tayini
İzzetlü ve fazîletlü efendi hazretlerinin huzûr-ı izzet-mevfûrlarına mezîd-i 
mihr-i muhabbet birle da‘avât-ı hâlisa ithâfından sonra inhâ olunan budur ki 
mâh-ı Zilka‘detü’ş-şerîfe’nin onuncu günü Vize kazâsında Köstemir nâm mahal-
de şikâr-ı hümâyûn için Çekmece nâhiyesinden fermân olunan re‘âyânın ihrâcı 
için kıdvetü’l-emâsil ve’l-akrân Haseki Ahmed Bey -zîde kadruhû- ta‘yîn ve irsâl 
olunmağın kadîmden olageldiği üzre suyolcu köylerine ve mahkeme köylerine 
ve nâhiyeye tevzî‘ ettirip ve ma‘an vekîl ta‘yîn edip yevm-i mezbûrda mahall-i 
merkūmede hâzır ve müheyyâ ettirdesiz bâkī.
Mine’l-fakīr
Mustafa Bostancıbaşı

713 [109a-1] Köstemir’deki şikâr-ı hümâyun için çıkarılacak 250 av 
sürücüsünün köylere göre dağılımını gösterir defter
İşbu bin doksan senesi mâh-ı Zilka‘desi’nin onuncu günü Köstemir nâm mahal-
de olacak şikâr-ı hümâyûn için Küçükçekmece nâhiyesi ve kurâ-yı Suyolcuyân ve 
kurâ-yı mahkemeden iki yüz elli nefer avcı ihrâcına sâdır olan fermân-ı âlîşâna 
imtisâlen zikr olunan nâhiye ile kurâ-yı merkūmdan iki yüz elli nefer avcı ihrâc 
olunduğu zikr u beyân olunur.
Hurrire fi’l-yevmi’l-hâmis ve’l-ışrîn min Şevvâli’l-mükerrem li sene tis‘în ve elf.
Nâhiye-i nefs-i 
Çekmece-i 
mezbûr ma‘a 
tevâbi‘ihâ
nefer
76 aded
Karye-i 
Suyolcuyân
nefer
10 aded
Karye-i Safra
nefer

17 aded
Karye-i 
Ayastefanos
nefer
6 aded
Karye-i 
Kağıdhâne
nefer
9 aded
Karye-i Alibey
nefer

2 aded
Karye-i Ayas 
Ağa
nefer

7 aded
Karye-i Pirvaliçe 
ma‘a Çavuş
Nefer 4 aded
Karye-i Litros
nefer

7 aded
Karye-i Nifos
nefer

5 aded
Karye-i Soğanlı 
ma‘a İncirli
nefer
2 aded
Karye-i Papas 
ma‘a Bosna
nefer
3 aded
Karye-i Ayapa
nefer

3 aded
Karye-i 
Maçakor
nefer
6
Cem‘an yekûn: 350

714 [109a-2] Eyüp’te bulunan bütün karlıkların matbah-ı âmire emini 
tarafından karla doldurulması
Fazîletlü Eyüb kadısı efendi -zîde fazluhû- tezkire-i dîvân vusûlünde Eyüb 
havâlisinde olan karlıklardan Şerbetçi Karlığı demekle ma‘rûf karlığı ve sâir mîrî 
için ahz olunup doldurulmağa yarayan karlıkları Matbah-ı âmire emîni efendi 
-zîde mecduhû- tarafından kirâları tamâmen verilmek üzre emîn-i müşârün-ileyh 
tarafından doldurulup bir ferdi dahl ve ta‘arruz ettirmeyesiz.
Fî 27 L [Şevvâl] Sene 1090.
Vasale fî târihi’l-mezbûr.

715 [109a-3] Yorgi’nin Karahalil köyüne ait topraklarda hayvanlarını 
yaylayıp kışlatmasına müdahale edilmemesiyle ilgili hüküm sûreti
Akzâ kuzâti’l-müslimîn evlâ vülâti’l-muvahhidîn ma‘denü’l-fazl ve’l-yakīn 
hüccetü’l-hakkı ale’l-halkı ecma‘în vârisü ulûmi’l-enbiyâ’ ve’l-mürselîn 
el-muhtassu bi mezîdi inâyeti’l-meliki’l-Mu‘în mevlânâ Hâslar kadısı -zîdet 
fezâ’iluhû-[ya] tevkī‘-i refî‘-i hümâyûn vâsıl olucak ma‘lûm ola ki dârende-i 
fermân-ı hümâyûn Yorgi nâm zimmî südde-i sa‘âdetime arzuhâl edip bu koyun-
larıyla varıp yaylak ve kışlak zamânları varıp kazâ-i mezbûre müzâfâtından Ter-
kos nâhiyesine tâbi‘ Karahalil nâm karye toprağında yaylayıp ve kışlayıp otun-
dan ve suyundan intifâ‘ etmekle Terkos mukāta‘ası zâbiti olanlar resm-i kışlak 
defter-i hâkānîde vâki‘ hâsıl yazılmışdır bundan yaylak ve resm-i kışlak taleb et-
meğin bu dahi tahammülüne göre vermeğe râzı iken mukāta‘a-i mezbûre zâbiti 
olanlar kanâ‘at etmeyip hilâf-ı kānûn tahammülünden ziyâde taleb edip te‘addî 
eylediğin bildirip ol bâbda emr-i şerîfim ricâ eylediğin ecilden buyurdum ki 
hükm-i şerîfimle vardıkda husûs-ı mezbûra tamâm hak ve adl üzre mukayyed 
ve mukāta‘a-i mezbûre zâbitinden Dergâh-ı mu‘allâmda ihrâc olunmuş mühürlü 
sahîh sûret-i defter-i cedîd-i hâkānî taleb ve nazar edip göresin, karye-i mezbûre 
toprağında vâki‘ olan yaylak ve kışlak yerlerinde resm-i otlak ve resm-i kışlak 
deyû vakfa hâsıl yazılmış ise yaylak ve kışlak zamânında karye-i mezbûre topra-
ğında olan yaylak ve kışlak yerlerine varıp yaylayıp ve kışlayıp otundan ve suyun-
dan intifâ‘ eyledikde yaylak ve kışlak resmini tahammülüne göre verdikden sonra 
tahammülünden ziyâde resm-i yaylak ve resm-i kışlak talebiyle bunu mukāta‘a-i 
mezbûre zâbitine rencîde ve remîde ettirmeyip men‘ ve def ‘ eyleyesin ve arz ey-
lediğin bu hâric re‘âyâdan olmağla otlak zamânında koyunları ile yine karye-i 
mezbûre toprağına varıp durup otundan ve suyundan intifâ‘ etmekle karye-i 
mezbûre zâbiti olanlar resm-i otlak nâmına ziyâde taleb eder imiş ana dahi mu-
kayyed olup göresin, bu hâric re‘âyâdan olmağla otlak zamânında koyunları ile 
karye-i mezbûre toprağına varıp durup otundan ve suyundan intifâ‘ edip karye-i 
mezbûre zâbiti olanlara öşr ve resm-i mîrîsin vermez ise üç yüz koyunların bir 
sürü i‘tibâr edip a‘lâ sürüden bir koyun evsat sürüden bir şişek ednâ sürüden bir 
toklu otlak hakkını verdikden sonra hilâf-ı kānûn ziyâde nesne taleb ettirmeye-
sin min ba‘d şer‘-i şerîf ve kānûn ve emr-i hümâyûnuma muhâlif kimesneye iş et-
tirmeyesin ve kaziyyede medhali olmayanları dahl ettirmeyip eslemeyip inâd ve 
muhâlefet üzre olanları ism ü resmleriyle vukū‘u üzre yazıp Dergâh-ı mu‘allâma 
arz edip husûs-ı mezbûr için tekrâr emr-i şerîfim varılmalı eylemeyesin şöyle 
bilesin alâmet-i şerîfe i‘timâd ve ba‘de’n-nazar bu hükm-i hümâyûnumu bunun 
elinde ibkā edip alâmet-i şerîfe i‘timâd kılasın.
Tahrîren fî evâsıtı şehri Şevvâli’l-mükerrem li sene tis‘în ve elf.
Mahrûse-i Kostantıniyye el-mahmiyye
Vasale fî 12 Zilka‘deti’ş-şerîfe sene [10]90.









716 [109a-4] Sarakin’in korusuna Ormanlı köyü halkının müdahale 
edip etmediğinin tahkiki
Hâslar kadısı efendi mu‘temed nâib gönderip şer‘le bî-garaz müslümanlardan suâl 
edesiniz.
Sa‘âdetlü ve merhametlü sultânım hazretleri sağ olsun bu kullarının Terkos 
nâhiyesinde Eşekçi nâm karyede olan çiftliğinin korusu civârında olan Orman-
lı nâm karyeler ahâlîsi, mezbûr koru bizim mer‘âmızdır deyû kesr ve kat‘ edip 
hayf ve gadr ederler fazîletlü Eyüb efendisi bir mu‘temedün-aleyh nâib ta‘yîn ve 
irsâl ve mahall-i merkūma varılıp sâir civârında ahâlî-i karyede vâki‘ hâli suâl edip 
ihkāk-ı hak eylemen bâbında fermân sultânım hazretlerinindir.
Bende
Sarakin

717 [109b-1] Padişahın kızının doğumu sebebiyle esnafın şenlik 
hazırlamasıyla ilgili buyruldu
Hâslar kadısı efendi hazretleri, hâliyâ şevketlü ve kerâmetlü pâdişâhımızın 
kerîme-i muhteremeleri sa‘âdet ile sâha-i vücûda kadem basmağla bundan ev-
vel vâki‘ olan donanma-mânendi rû-yı deryâda tavâif-i esnâf mahyâları ve 
temâşalıklarıyla nazar-ı hümâyûndan güzâr etmek üzre deryâ donanması fermân 
olunmuşdur inşâ’allâhü te‘âlâ şevketlü efendimiz izz ü ikbâl ile İstanbul’a teşrîf 
buyurduklarında hâzır bulunmak üzre şimdiden mübâşeret ettirdip gereği gibi 
âmâde ettirdesiz deyû buyruldu.
Fî 20 M [Muharrem] sene [10]91.
Vasale fi’t-târihi’l-mezbûr.

718 [109b-2] Hazırlanacak şenliğin esnaf tarafından düzenlenmesiyle 
ilgili buyruldu
Galata ve Hâslar ve Üsküdar kadıları efendiler hâliyâ fermân olunan deryâ donan-
masını mukaddemâ olan donanmalarda İstanbul ehl-i hırfetiyle bu üç kasabanın 
erbâb-ı hırefi ma‘iyyet ile göregeldikleri üzre gördürüp kadîme mugāyir teklîf ey-
lemeyesiz deyû buyruldu.
Fî 24 M [Muharrem] sene [10]91.









719 [109b-3] Enderun ağalarının davarlarını İstanbul’a getirmek üzere 
hizmetli tutulması talebi
Hâslar kadısı efendi ücretleri verilmek üzre yüz yetmiş nefer yelekendârcı tedârük 
edip ta‘cîl üzre yollayasız. 30 Saferü’l-hayr
Devletlü sa‘âdetlü sultânım hazretleri sağ olsun Yapağıcı karyesinde Enderûn-ı 
hümâyûn ağalarının yüz yetmiş re’s davarları kalmağla Âsitâne’ye getirilmek için 
yelekendârcı iktizâ eyleyip yüz yetmiş nefer yelekendârcı kulları Yapağıcı karye-
sinden Âsitâne’ye getirip ve mîrîden ücretleri verilip yelekendârcıların tedârük 
olunmak [için] Eyüb mollası efendiye hitâben fermân-ı âlîleri ricâ olunur emr ü 
fermân sa‘âdetlü ve devletlü sultânım hazretlerinindir.
Bende Süleyman
Mirahor-ı Evvel
Vasale ileynâ fî 30 min Safer sene [10]91.

720 [109b-4] Rukiye Sultan’a ait Saruhan ve Tire’de bulunan çiftliklerdeki 
yolsuzluk iddiaları için gereğinin yapılması için buyruldu
Hâslar kadısı fazîletlü efendi hazretleri, ehl-i hibre ma‘rifetiyle şer‘le görüp 
huzûrumuza arz edesiz deyû buyruldu.
Saruhan ve Tire sancaklarında vâki‘ emâneten çiftliklerim kethüdâsı olup ço-
banlarım ile yek-dil olup çiftliğimde olan sekiz bin üç yüz koyunum ile bin dört 
yüz camusdan sekiz seneden beri beher sene şu kadar mahsûl oldu deyû nısfın-
dan noksan mahsûl verip bana küllî gadr eylemişlerdir sa‘âdetlü pâdişâh-ı zîşân 
hazretlerinden ricâ ederim ki ehl-i hibre mîrî hâs koyun ustası Mustafa Usta ve 
koyun kethüdâsı ve yiğitbaşıları ve başeskileri ma‘rifetiyle izzetlü Eyüb mollası 
huzûrunda çobanlarım ve çiftlik kethüdâsı yüzlerine hâsıl olan mahsûl tahmîn ve 
defter olunup defterleri ile ma‘an huzûrunuzda mürâfa‘a olunup icrâ-yı hak olun-
mak bâbında buyruldu-yı şerîf ricâ olunur.
Rukiye Sultan

721 [109b-5] Eyüp kazasına ait bazı vergi gelirlerinin Yusuf Bey’in 
iltizamına verilmesiyle ilgili temessük
Vech-i tahrîr-i hurûf oldur ki Hazret-i Ebî Eyyûb-i Ensârî -aleyhi rahmetü’l-Bârî- 
hazretlerinin evkāf-ı şerîfeleri akārâtından olup medîne-i mezbûrenin ihtisâbı ve 
resm-i kantâriyyesi ve bâc-ı pazarı ve ihtisâba müte‘allik cüz’î ve küllî mahsûlâtı 
vakfa hâsıl kayd olmağın işbu bin doksan bir Martı ibtidâsından sene-i kâmile 
tamâmına değin işbu hâfızü’l-hurûf Yusuf Bey nâm kimesne senevî kırk altı bin 
olmak üzre der-uhde ve tefvîz olunup mezbûr dahi ta‘ahhüd ve iltizâmı kabûl edip 
meblağ-ı mezbûrdan cânib-i vakf-ı şerîf için bi hesâb-ı nakid on bir bin akçesin 
mezbûrun yedinden ahz ve kabz edip ve bâkī otuz beş bin iki yüz akçesin dahi 
beher mâh iki bin dokuz yüz otuz üçer akçe sâlyâne-i mu‘ayyenesin edâ eylemek 
üzre tevliyyetim hasebiyle bu temessük tahrîr olundu.
[Fî sene] 1091.

722 [109b-6] Çiftalan köyünde öldürülen Mehmed’in su nâzırı 
mârifetiyle keşfinin yapılması için buyruldu
Hâslar kadısı fazîletlü efendi şer‘le su nâzırı ma‘rifetiyle keşf edip defter oluna 
buyruldu.
Devletlü ve sa‘âdetlü sultânım hazretleri sağ olsun bu kulları su yolcu karyelerin-
den Çiftalan nâm karye re‘âyâsından olup karındaşım Mehmed kulları dağdan 
odun getirirken katl olunup ağamız su nâzırı ma‘rifetiyle üzerine varılıp şer‘le keşf 
olunmak bâbında, Eyyûb-i Ensârî mollasına hitâben buyruldu-yı şerîf ricâ olunur 
bâkī fermân sultânımındır.
Bende-i Süleyman

723 [110a-1] İstanbul Gümrüğü’ne bağlı Küçük Hâslar subaşılığının 
emaneten Hüseyin Çavuş’a verildiğiyle ilgili temessük
Vech-i tahrîr-i hurûf oldur ki uhdemizde olan İstanbul gümrüğü Edirneka-
pısı hâricinde vâki‘ olan Küçük Hâslar subaşılığını işbu bin doksan senesi-
nin şehr-i Zilka‘desi’nin on beşinci gününden ber vech-i emânet tarafımızdan 
dârende-i temessük Hüseyin Çavuş’a tefvîz ve sipâriş olunmuşdur gerekdir ki 
mezbûr târih-i merkūmdan zikr olunan subaşılığı ber vech-i emânet tarafımız-
dan kadîmden ne vech üzre zabt olunagelmiş ise mezbûr dahi minvâl-i meşrûh 
üzre zabt edip âhardan müdâhale olunmamak için yedine işbu zabt temessü-
kü verildi.
Fi’t-târihi’l-mezbûr.
min ağayân
Hüseyin Ağa
Emîn-i Gümrük









724 [110a-2] Beşiktaş’ta yapılan bina için Küçükçekmece ve 
Büyükçekmece’den onar adet araba tahsisiyle ilgili hüküm sûreti
Kıdvetü’n-nüvvâbi’l-müteşerri‘în Büyükçekmece ve Küçükçekmece nâhiyeleri 
nâibleri ( ) -zîde ilmühümâ- ve mefâhirü’l-emâsil ve’l-akrân kethüdâ yeri ve yeniçeri 
serdârları ve a‘yân-ı vilâyetin iş erleri -zîde kadruhüm-a tevkī‘-i refî‘-i hümâyûn vâsıl 
olucak ma‘lûm ola ki hâlâ Beşiktaş’da olan ebniye-i hümâyûnum için ziyâde küfeki taşı 
lâzım ve mühim olmağla imdi Mertek nâm mahalde Kalikratya iskelesi’ne taş nakl et-
mek için ve her bir araba yirmi beşer gün edâ-i hizmet edip taşın her bir zirâ‘ına yir-
mişer akçe ücretleri mi‘mârbaşı ma‘rifetiyle ashâbına verilmek üzre mu‘accelen Bü-
yükçekmece nâhiyesinden on araba ve Küçükçekmece nâhiyesinden on araba ihrâcı 
ve mahall-i memûra irsâl ol kadar gün edâ-i hizmet ettirilmek fermânım olmuş-
dur buyurdum ki hükm-i şerîfimle vardıkda bu bâbda sâdır olan emrim üzre amel 
edip dahi kat‘â te’hîr ve tevakkuf eylemeyip vech-i meşrûh üzre mahall-i mezbûrdan 
iskele-i mezbûreye küfeki taşı nakli için zikr olunan nâhiyelerden ihrâcı fermânım 
olan ol mikdâr arabaları mu‘accelen ihrâc ve küfeki taşın beher zirâ‘ına mi‘mârbaşı 
-zîde kadruhû- ma‘rifetiyle ta‘yîn olunan yirmişer akçe ücretleri verilmek üzre emr-i 
şerîfim vardığı gibi ihrâc [ve] her bir araba yirmi beşer gün edâ-i hizmet eylemek 
üzre irsâl ve kabza memûr olana teslîm ettirdip zinhâr ihmâl ve müsâhele eylemeye-
siz ve hesâb-ı merkūm üzre ta‘yîn olunan ücretleri mi‘mârbaşı ma‘rifetiyle ashâbına 
tamâmen verilir bilmiş olasız ana göre ihtimâm edip avk ve te’hîrden be gāyet ihtirâz 
eyleyesiz şöyle bilesiz alâmet-i şerîfe i‘timâd kılasız.
Fi’l-yevmi’l-hâmis şehr-i Zilka‘de sene [10]90.
Be makām-ı Kostantıniyye.

725 [110a-3] Köstemir’deki şikâr-ı hümâyun için saman ve odun tedarik 
olunmasıyla ilgili hüküm sûreti
Mefâhirü’n-nüvvâb ve’l-müteşerri‘în Çatalca ve Büyükçekmece ve Küçükçekme-
ce ve Terkos nâhiyeleri nâibleri -zîde ilmühüm- ve mefâhirü’l-emâsil ve’l-akrân 
a‘yân-ı vilâyetin iş erleri -zîde kadruhüm-a tevkī‘-i refî‘-i hümâyûn vâsıl olucak 
ma‘lûm ola ki bundan akdem şikâr-ı hümâyûnum için zikr olunan nâhiyelerden 
iştirâsı fermânım olan zehâyirden Çatalca nâhiyesinden bin yetmiş iki kantar sa-
man ve yedi yüz kırk beş araba odun ve Büyükçekmece’den altı yüz doksan altı 
kantar saman ve otuz dört araba odun ve Terkos nâhiyesinden dört yüz yirmi 
üç kantar saman ev üç yüz yirmi dört araba odun bâkī kaldığı ilâm olunmağla 
ale’l-acele tahsîli ve bir gün evvel Çatalca menziline nakli lâzım ve mühim olmağ-
la imdi vech-i meşrûh üzre zikr olunan nâhiyelerden bâkī kalan saman ve odunu 
bir def ‘a edâ eylemeyen karyeler ahâlîsinden bi eyyi vechin-kân tahsîl ve tedârük 
ve menzil-i mezbûra nakl ve kabza memûr olana teslîm ettirip avk ve te’hîrden be 
gāyet ihtirâz eyleyesiz deyû fermânım olmuşdur buyurdum ki hükm-i şerîfim var-
dıkda bu bâbda sâdır olan emrim üzre amel edip dahi kat‘â te’hîr ve tevakkuf eyle-
meyip zikr olunan nâhiyelerden bâkī kalan saman ile odunu bir def ‘a edâ eyleme-
yen kurâ ahâlîsinden bi eyyi vechin-kân mu‘accelen tahsîl ve tedârük ve bir gün 
evvel menzil-i mezbûra nakl ve kabza memûr olana teslîm ettirilmekde her biriniz 
ziyâde ihtimâm edip avk ve te’hîrden be gāyet ihtirâz eyleyesiz şöyle ki fermânım 
üzre bir gün evvel nakl ve teslîm olunmamağla müzâyakaya bâ‘is olasız cümleniz 
itâba müstahak olursuz şöyle bilesiz alâmet-i şerîfe i‘timâd kılasız.
Fi’l-hâdî ve’l-ışrîn [min] Ramazân sene [10]90.
Be makām-ı Kostantıniyye.

726 [110a-4] Hasköy’deki Rum mezarlığının yıkılan duvarının 
yerinde keşfolunması
Hâslar kadısı fazîletlü efendi, mi‘mâr ağa ma‘rifetiyle keşf ettirdip şer‘le lâzım ge-
leni icrâ edeler [deyû] buyruldu.
Sa‘âdetlü ve mürüvvetlü sultânım hazretleri sağ olsun Hasköy toprağında Kürd 
Mehmed Ağa’nın kiremithânesi kurbunda vâki‘ Rûmiyân mezarlığının havlu du-
varı Tersâne bahçesinin su yolların kazar iken bir mikdârı tarîk-i âm üzerine ve bir 
mikdârı helâ üzerine yıkılıp keşf ve ta‘mîre muhtâc olmağın bu kulları kendi malı 
ile ta‘mîr etmek üzre şer‘le ve ma‘rifet ile keşf oluna deyû fermân taleb.
Dimo? zimmî

727 [110b-1] Çatalca, Terkos, Büyükçekmece ve Küçükçekmece’den 
zahirenin satın alınıp yerine ulaştırılması için buyruldu
İzzetlü bostancıbaşı ağa, mukaddemâ iştirâsı fermân olunan zehâyirden bâkī ka-
lan zahîreyi fermân olunduğu üzre bir gün evvel cem‘ ve tahsîl ve kabzına memûr 
olanlara teslîm ettirilmekde ihtimâm edesiz deyû buyruldu.
Devletlü ve sa‘âdetlü sultânım hazretleri sağ olsun Çatalca menzili için Çatalca ve 
Terkos ve Büyükçekmece ve Küçükçekmece nâhiyelerinden iştirâsı fermân olunan 
zahîreden bu def ‘a kabz olunandan mâ‘adâ cedîd ve atîk bekāyâ zahîreleri cem‘ ve 
tahsîl ve Çatalca menzilinde hâzır ve âmâde ettirilmek bâbında, izzetlü bostancı-
başı ağaya hitâben fermân-ı âlîleri ricâ olunur.
Bende
Ömer Emîn-i Nüzül
Vasale an yedi el-Hâc Sunullah tâbi‘-i emîn-i mezbûr









728 [110b-2] Podime, Karacaköy ve Belgrad köyünden bazı 
zimmîlerin ödediklerinin dışında başka bir teklifle rahatsız 
edilmemeleriyle ilgili hüküm
A‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în yenbû‘ü’l-fazl ve’l-
yakīn keşşâfü’l-müşkilâti’d-dîniyye hallâlü’l-mu‘dilâti’l-yakīniyye miftâhu künûzi’l-
hakāyık misbâhu rumûzi’d-dekāyık el-mahfûf bi sunûfi avâtıfi’l-meliki’l-a‘lâ 
sâbıkan Anadolu kazaskerim olup hâlâ ber vech-i arpalık Hâslar kazâsına mutasar-
rıf olan mevlânâ ( ) -edâmallâhu te‘âlâ fezâ’iluhû- tevkī‘-i refî‘-i hümâyûn vâsıl olu-
cak ma‘lûm ola ki kazâ-i mezbûr müzâfâtından Terkos nâhiyesine tâbi‘ dârendegân-ı 
fermân-ı hümâyûn Podime ve Karacaköy ve Belgrad nâm karye sâkinlerinden ( ) 
nâm zimmîler Dergâh-ı mu‘allâma arzuhâl edip bunlar üzerlerine edâsı lâzım ge-
len a‘şâr-ı şer‘iyyelerin ve sâir hukūk-ı rüsûmların şer‘ ve kānûn ve defter mûcebince 
hâliyâ subaşıları olan Seyyid Nasuh ve Seyyid ( ) nâm karındaşlara edâ edip bir vec-
hile dahl ve rencîde olunmak îcâb eylemez iken ve bunların dahi san‘atları değil iken 
mezbûrlar mücerred ta‘cîz ve celb-i mâl için biz sizin subaşınız olduğumuz hasebiyle 
bizim ( ) yük tütünümüz vardır beher vakıyyesi ( ) akçeye olmak üzre siz beyninizde 
tevzî‘ ve taksîm edip ba‘de zamânin bize akçesin verin deyû hilâf-ı şer‘-i şerîf te‘addî 
ve rencîdeden hâli olmadıkların bildirip şer‘le görülüp hilâf-ı şer‘ rencîde olunma-
yıp men‘ ve def ‘ olunmak bâbında emr-i şerîfim ricâ eyledikleri ecilden buyurdum 
ki hükm-i şerîfimle vardıkda bunlara ol vechile rencîde olundukda husûs-ı mezbûra 
tamâm hak [ve] adl üzre mukayyed olup göresiz arz olunduğu üzre ise eyyâm-ı 
sa‘âdetimde fukarâya ol vechile te‘addî ve rencîde olunduğuna kat‘â rızâ-yı şerîfim 
yokdur imdi subaşıları mezbûrlara muhkem tenbîh ve te’kîd eyleyesin ki bunlar 
üzerlerine edâsı lâzım gelen a‘şâr-ı şer‘iyyelerini ve sâir hukūk ve rüsûmlarını şer‘ ve 
kānûn ve defter mûcebince edâ eylediklerinden sonra bunları subaşıları mezbûrlara 
ol vechile te‘addî ve rencîde ettirmeyip men‘ ve def ‘ eyleyesin ba‘de’t-tenbîh esleme-
yip yine vech-i meşrûh üzre te‘addî ve tecâvüz ederler ise vukū‘u üzre yazıp bildiresiz 
min ba‘d şer‘-i şerîf ve emr-i hümâyûnuma muhâlif kimesneye iş ettirmeyesin kaziy-
yede medhali olmayanı karışdırmayasın eslemeyip inâd üzre olanı vukū‘u üzre yazıp 
arz eyleyesin, şöyle bilesin alâmet-i şerîfe i‘timâd kılasın.
Tahrîren fî evâili şehri Zilhicceti’ş-şerîfe sene tis‘în ve elf.
Kostantıniyye el-mahmiyye
Vasale fî şehri’l-mezbûr.









729 [110b-3] Davutpaşa ile Çatalca arasındaki yolun 
temizlenmesi için buyruldu
Hâslar kadısı fazîletlü efendi hazretleri, vech-i meşrûh üzre muhtâc olan yolla-
rı tathîr için kifâyet mikdârı re‘âyâ ihrâc ettirip kemâ yenbağī tathîr ettirile deyû 
buyruldu.
Fî 28 R [Rebî‘ilâhir] sene [10]90.
Sa‘âdetlü merhametlü sultânım hazretleri sağ olsun Davudpaşa’dan Çatalca’ya va-
rıncaya Harem-i hümâyûn arabaları ubûr edecek yolların tathîre muhtâc olan yer-
leri tathîr olunmak için kifâyet mikdârı re‘âyâ ihrâc olunmak bâbında fazîletlü 
Eyüb kadısı efendiden fermân-ı şerîf ricâ olunur bâkī fermân sa‘âdetlü sultânım 
hazretlerinindir.
Bende
Mustafa Ser-bostâniyân
Vasale an yedi Haseki Mustafa
28 min R [Rebî‘ilâhir] sene [10]90.

730 [110b-4] Yahudi ve hıristiyanların müslüman câriye 
bulundurmalarıyla ilgili hüküm
Hâslar kadısı fazîletlü efendi hazretleri, taht-ı kazânızda sâkin olan Yahud ve 
Nasârâ’dan ba‘zıları şeref-i İslâm ile müşerrefe olmuş câriyeler iştirâ edip ba‘zı 
san‘atı ta‘lîm eyledikden sonra müslümana bey‘ eder bahânesiyle kendilerine 
istihdâm edip bu husûsa mesâğ-ı şer‘î olmamağla kemâl-i tenbîh ve te’kîd ile men‘ 
olunmak lâzım olmuşdur imdi taht-ı kazânızda kemâ yenbağī tenbîh edip Yahud 
ve Nasârâ’dan bir ferdin evinde müslime câriye olması istimâ‘ olunmamağa dikkat 
ve ihtimâm eyleyesiz ba‘de’t-tenbîh mütenebbih olmayanları huzûrumuza arz edip 
bu bâbda tekâsül olunmağla siz mu‘âteb olmakdan ihtirâz eyleyesiz.
13 Ra [Rebî‘ülevvel] sene [10]91.

731 [111a-1] Hasan Usta Vakfı eski mütevellisi hesabının görülmesi 
için hüküm sûreti
Akzâ kuzâti’l-müslimîn evlâ vülâti’l-muvahhidîn ma‘denü’l-fazl ve’l-yakīn 
hüccetü’l-hakkı ale’l-halkı ecma‘în vârisü ulûmi’l-enbiyâ ve’l-mürselîn el-
muhtassu bi mezîdi inâyeti’l-meliki’l-Mu‘în İstanbul kadısı pâyesiyle Hâslar ka-
dısı olan mevlânâ ( ) -zîde fazluhû- tevkī‘-i refî‘-i hümâyûn vâsıl olucak ma‘lûm 
ola ki müteveffâ Hasan Usta evkāfı’nın bi’l-fi‘l berât-ı şerîfimle mütevellîsi olan 
kıdvetü’l-emâsil ve’l-akrân Mehmed -zîde kadruhû- südde-i sa‘âdetime arzuhâl 
edip evkāf-ı mezbûrede sâbıkan mütevellî olan Âişe mâl-ı vakfa müte‘allik da‘vâları 
olmağla şer‘le görülüp ihkāk-ı hak olunmak bâbında emr-i şerîfim ricâ etmeğin 
sa‘âdetlü Hâslar kadısı ahvâlin şer‘le görüp ihkāk-ı hak eylemen emrim olmuş-
dur buyurdum ki Dergâh-ı mu‘allâm çavuşlarından kıdvetü’l-emâsil Mehmed Ça-
vuş hükm-i şerîfimle vusûl buldukda bu bâbda sâdır olan emrim üzre amel edip 
ihzâr-ı husamâ kılıp mukaddemâ bir def ‘a şer‘le görülüp fasl olunmak husûsların 
tamâm hak [ve] adl üzre mukayyed olup göresiz i‘lâm olunduğu üzre ise ol bâbda 
muktezâ-yı şer‘-i kavîm ile amel edip dahi mezbûrun zimmetinde zuhûr eden 
mal-ı vakf cüz’î ve küllî her ne ise ba‘de’s-sübût hükm edip alıverip şer‘-i şerîfe ve 
emr-i hümâyûnuma muhâlif kimesneye iş ettirmeyip kaziyyede medhali olmayan-
ları dahl ve ta‘arruz ettirmeyip eslemeyip inâd ve muhâlefet edenleri ism ve resim-
leri ile vukū‘u üzre yazıp Âsitâne-i sa‘âdetime arz eyleyip husûs-ı mezbûr için tekrâr 
bir dahi emr-i âhar varmalı eylemeyesin şöyle bilesin alâmet-i şerîfe i‘timâd kılasın.
Tahrîren fî evâsıtı şehri Recebi’l-mürecceb li sene ihdâ ve tis‘în ve elf.

732 [111a-2] Edirne’ye gidecek olan padişahın menzillerde kurulacak 
otağı için gerekli malzemelerin hazır edilmesiyle ilgili hüküm
Mefâhirü’l-kuzât ve’l-hükkâm me‘âdinü’l-fezâ’il ve’l-kelâm Âsitâne-i sa‘âdetimden 
Edirne’ye varınca yol üzerinde vâki‘ olan kadılar -zîde fazluhüm- ve mefâhirü’l-
emâsil ve’l-akrân kethüdâ yerleri ve yeniçeri serdârları ve a‘yân-ı vilâyetin iş erleri 
-zîde kadruhüm-a tevkī‘-i refî‘-i hümâyûn vâsıl olucak ma‘lûm ola ki hâlâ Âsitâne-i 
sa‘âdetimden Edirne’ye teveccüh ve azîmet-i hümâyûnum mukarrer ve muhakkak 
olmağla menâzilde Otağ-ı hümâyûnum için beher menzilde on beş bin kazık ve 
yüz çatal ve yüz tokmak ve iki kantar çıra ve iki kantar saman tedârük ve Otağ-ı 
hümâyûnum kurulacak mahalde hâzır ve âmâde ettirmek fermânım olmuşdur bu-
yurdum ki hükm-i şerîfim ile vardıkda bu bâbda sâdır olan emrim üzre amel edip 
dahi kat‘â te’hîr ve tevakkuf eylemeyip Âsitâne-i sa‘âdetimden Edirne’ye varınca 
Otağ-ı hümâyûnum kurulacak mahalde lâzım gelen ol mikdâr kazık ve çatal ve 
tokmak ve çıra ve saman tedârük ve menâzilde hâzır ve âmâde edip vech-i meşrûh 
üzre olan emrimi yerine getiresiz şöyle bilesiz alâmet-i şerîfime i‘timâd kılasız.
Tahrîren fi’l-yevmi’s-sânî şehr-i Ramazâni’l-mübârek li sene ihdâ ve tis‘în ve elf.

733 [111a-3] İstanbul’dan Edirne’ye gidecek olan padişah ve kafilesi için 
Küçükçekmece nahiyesinden zahire satın alınması için hüküm
Kıdvetü’n-nüvvâb ve’l-müteşerri‘în mevlânâ Küçükçekmece nâibi -zîde ilmühû- 
ve mefâhirü’l-emâsil ve’l-akrân kethüdâ yeri ve yeniçeri serdârı ve a‘yân-ı vilâyetin 
iş erleri -zîde kadruhüm-a tevkī‘-i refî‘-i hümâyûn vâsıl olucak ma‘lûm ola ki işbu 
sene-i mübârekde hareket-i hümâyûnum vâki‘ olmağla Âsitâne-i sa‘âdetimden 
Edirne’ye varınca menâzil zahîresi tedârük ve iştirâsı lâzım ve mühim olmağın 
imdi Büyükçekmece menziline nakl ile şa‘îrin her İstanbul kilesi otuzar akçeye ve 
dakīkin her kilesi yüzer akçeye ve samanın kantarı otuzar akçeye ve odunun ara-
bası ikişer çeki gelmek üzre her arabası seksener akçeye ve otluğun arabası ikişer 
yüz vakıyye gelmek üzre her arabası yüz yirmişer akçeye olmak üzre Küçükçek-
mece nâhiyesinden bin beş yüz keyl şa‘îr ve üç yüz yirmi keyl dakīk ve bin kan-
tar saman ve iki yüz yirmi beş araba odun ve elli araba otluk mu‘accelen iştirâ ve 
tedârük ve menzil-i mezbûra nakl ve kabzına memûr olana bir gün evvel teslîm et-
tirilmek [için] her biriniz ziyâde ihtimâm edip avk ve te’hîrinde bu bâbda ihtirâz 
eylemeyesiz deyû fermânım olmuşdur buyurdum ki hükm-i şerîfimle vardıkda 
bu bâbda sâdır olan emrim üzre amel edip dahi kat‘â te’hîr ve tevakkuf eylemeyip 
nâhiye-i mezbûreden iştirâsı fermânım olan menzil zahîresi mu‘accelen iştirâ ve 
tedârük ve bir gün evvel menzil-i mezbûrda kabzına memûr olana teslîm edip ve 
temessük alıp Mevkūfât defterine kayd ettirip itmâm-ı hizmet eylemeğe her biri-
miz ziyâde ihtimâm edip ve sâir senelere kıyâs eylemeyip avk ve te’hîrinde bunda 
ihtirâz eyleyesiz ve zikr olan iştirâya mu‘âf ve gayr-ı mu‘âf dâhildir cümleye ale’s-
seviyye tahammüllerine göre tevzî‘ ve âmâde ettirdip biz mu‘âfız deyû kimesneye 
te‘allül ve muhâlefet ettirmeyesiz ve iştirâsı fermânım olan zahîre hîn-i teslîmde 
hesâb-ı merkūm üzre akçeleri ashâbına bi’t-tamâm edâ olunur bir akçeleri ketm 
olunmaz bilmiş olalar alâmet-i şerîfime [i‘timâd] kılasız.
Li sene ihdâ ve tis‘în ve elf.

734 [111b-1] Avarızları karşılığında Haslar kazasına bağlı muhtelif 
yerlerden araba, tırpan ve dirgen bedeliyyesinin tahsil edilmesiyle 
ilgili hüküm
Akzâ kuzâti’l-müslimîn evlâ vülâti’l-muvahhidîn ma‘denü’l-fazl ve’l-yakīn 
hüccetü’l-hakkı ale’l-halkı ecma‘în vârisü ulûmi’l-enbiyâ ve’l-mürselîn el-
muhtassu bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhû- 
ve kıdvetü’l-kuzât ve’l-hükkâm ma‘denü’l-fazl ve’l-kelâm mevlânâ Çorlu kadısı 
-zîde fazluhû- tevkī‘-i refî‘-i hümâyûn vâsıl olucak ma‘lûm ola ki iftihârü’l-emâcid 
ve’l-ekârim mirahor-ı evvel Süleyman -zîde mecduhû- Dersa‘âdet’ime arzuhâl 
edip beher sene Istabl-ı âmireme tâbi‘ İslâmbol çayırlarının otlakların avârızların 
mukābelesinde araba ve tırpan ve dirgen veregelenlerden Hâslar kazâsına tâbi‘ 
Küçükçekmece nâhiyesine tâbi‘ Anbarlı karyesinden bir araba ve Alibey karye-
sinden üç araba ve üç tırpan ve Kalihora karyesinden iki tırpan ve Kum karye-
sinden bir araba ve iki tırpan ve Halkalı karyesinden üç araba ile üç tırpan ve 
Menekşe karyesinden bir araba ile iki tırpan ve Kalikratya karyesinden iki tırpan 
ve Makrihorya karyesinden yedi tırpan ve yine Çekmece-i kübrâ nâhiyesinden 
Büyük Arnavud karyesinden bir tırpan ve Bucdar karyesinden iki araba ile iki tır-
pan ve Bigados karyesinden beş tırpan ve Akçaburgaz karyesinden bir araba ve Si-
livri nâhiyesinden Kalihora karyesinden bir araba ve Terkos nâhiyesinden Ayaz-
ma nâm karyeden iki araba ve Ereğli nâhiyesinden zimmî[ler] mahallesinden yir-
mi dört araba ve doksan sekiz tırpan ve Çorlu kazâsından kefere mahallesinden 
dokuz araba ve yirmi dört tırpan ve Holuncakata? karyesinden üç araba ve Bala-
bancı karyesinden iki araba ve Kara Sinan karyesinden bir araba ve Kara Mecdi 
karyesinden iki araba ve Veli karyesinden iki araba ve Büyüksütrüklü karyesin-
den bir araba ki cem‘an elli dokuz araba ve yüz kırk sekiz nefer tırpancı ve üç dir-
genci zikr olunan karyelerden gelmeyip ve edâ-i hizmet eylemeyenlerin bir …? 
tahsîl olunmak bâbında emr-i şerîfim ricâ eylemeğin Istabl-ı âmirem defterlerin-
den derkenâr olundukda gelmeyen elli dokuz arabanın yerine yirmi yedi günde 
nefer başına seksen akçe ücret olmak üzre yüz yirmi yedi bin dört yüz kırk akçe, 
mezbûr kırk sekiz nefer tırpancı yerine ücret ile tutulan ol mikdâr tırpancı yirmi 
beş günde doksan dokuz bin dokuz yüz akçe ve üç dirgenci yerine ücret ile tutulan 
yirmi beş günde iki bin on beş akçe ki cem‘an iki yük yirmi dokuz bin üç yüz elli 
beş akçe olduğu mukayyed bulunmağın vech-i meşrûh üzre edâ-i hizmet etme-
yen elli dokuz araba ve dirgenci ve tırpancıların yerlerine tutulup verilen cümle 
iki yüz yirmi dokuz bin üç yüz elli beş akçe edip meblağ-ı mezbûr merkūmlardan 
tahsîl olunmak üzre telhîs olundukda mûcebince tahsîl ettirilmek fermânım ol-
muşdur buyurdum ki hükm-i şerîfimle vardıkda bu bâbda sâdır olan emrim üzre 
tahsîl edip dahi vech-i meşrûh üzre edâ-i hizmet etmeyen elli dokuz araba ve dir-
genci ve tırpancıların yerlerine tutulan iki yüz yirmi dokuz bin üç yüz elli beş akçe 
zikr olunan karyelerden tahsîl ve edâ ettirilip hilâf-ı emr-i şerîfim kendiye te‘allül 
ve muhâlefet ettirmeyesiz şöyle bilesiz alâmet-i şerîfime i‘timâd kılasız.
Li seneti ihdâ ve tis‘în ve elf.

735 [111b-2] İstanbul’dan Edirne’ye gidecek olan padişahın geçeceği yol 
güzergâhının temizlenip işaretler konulmasıyla ilgili hüküm
Mefâhirü’l-kuzât ve’l-hükkâm ma‘denü’l-fezâ’il ve’l-kelâm Âsitâne-i sa‘âdetimden 
Edirne’ye varınca yol üzerinde olan kadılar -zîde fazluhüm- ve mefâhirü’l-emâsil 
ve’l-akrân kethüdâ yeri ve yeniçeri serdârı ve a‘yân-ı vilâyetin iş erleri -zîde 
kadruhüm-a tevkī‘-i refî‘-i hümâyûn vâsıl olucak ma‘lûm ola ki inşâ’allâhü te‘âlâ 
Âsitâne-i sa‘âdetimden Edirne tarafına sefer-i hümâyûnum olmağla yolları tathîr 
ve alâmet vaz‘ olunmak için mu‘tâd-ı kadîm üzre her menzilde ve yollarda tepe 
yıkdırıp ve kazma ve kürek tahmîli için ikişer araba verip yolları gereği gibi tathîr 
ettirip ihmâl ve müsâhele eylemeyesiz deyû fermânım olmuşdur buyurdum ki 
hükm-i şerîfimle vardıkda bu bâbda sâdır olan emrim üzre amel edip avk ve te’hîr 
ve tevakkuf eylemeyip vech-i meşrûh üzre mu‘tâd olan alâmet ve yollarda tepe 
yıkdırıp ve kazma ve kürek tahmîli için ikişer araba verip ve yolları gereği gibi 
tathîr ettirdip avk ve te’hîr ve ihmâl ve müsâheleden yolundan? ihtirâz edip vech-i 
meşrûh üzre olan emr-i şerîfime [göre iş] göresiz alâmet-i şerîfime i‘timâd kılasız.
Tahrîr fî Şevvâli’l-mükerrem li sene ihdâ ve tis‘în [ve elf.]
Kostantıniyye.

736 [111b-3] İsmihan bt. Hasan’ın evini Mehmed b. Abdullah ile karısı 
Fâtıma bt. Sarı Ali’ye satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Fethi Çelebi mahallesi sâkinelerinden İsmihân bt. Hasan nâm hâtunun li ebe-
veyn er karındaşı ve tarafından bey‘-i âti’z-zikri ve kabz-ı semeni ikrâra vekîli olup 
hasm-ı şer‘î mahzarında mezbûrenin zâtını ma‘rifet-i şer‘iyye ile ârifân Hüseyin 
b. Osman ve Ahmed b. Bâli nâm kimesneler şehâdetleriyle şer‘an vekâleti sâbite 
olan Mehmed Çelebi nâm kimesne meclis-i şer‘-i hatîr-i lâzımü’t-tevkīrde işbu 
râfi‘â’l-kitâb kendi tarafından asîl ve zevcesi Fâtıma Hâtun bt. Sarı Ali tarafından 
ikrâr-ı âti’z-zikri tasdîke vekîl olup nehc-i şer‘î ve tarîk-i mer‘î üzre vekâleti şer‘an 
sâbite olan Mehmed Bey b. Abdullah nâm kimesne mahzarında bi’l-vekâle ikrâr-ı 
sahîh-i tâm ve takrîr-i kelâm edip kız karındaşım müvekkilem merkūme İsmihân 
Hâtun akd-i âti’z-zikrin sudûruna değin silk-i mülk-i sahîhimde münselik olup 
mahalle-i mezkûrede vâki‘ bir tarafdan Hüseyin Efendi vakfı olan menzile ve [bir] 
tarafı Ali Beşe b. Sefer mülkü ve bir tarafı Muammere Hâtun bt. Abdülmennân 
mülkü ve bir tarafdan tarîk-i âm ile mahdûd iki bâb tahtânî odaları ve havluyu 
müştemil mülk menzilini bi cümleti’t-tevâbi‘ [112a] ve’l-levâhık mezbûrân Meh-
med Bey ve zevcesi müvekkile-i mezbûre Fâtıma’ya ale’l-iştirâki’s-seviy yüz do-
kuz kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ve temlîk anlar dahi ber vech-i muharrer iştirâ ve tesellüm ve 
temellük ve kabûl eylediklerinden sonra semeni olan meblağ-ı mezkûrun nısfı 
elli dört buçuk guruşa müvekkile-i merkūme Fâtıma yedinden ve elli dört bu-
çuk guruşu mezbûr Mehmed Bey yedinden bi’t-tamâm ve’l-kemâl ahz ve kabz ey-
ledim ba‘de’l-yevm menzil-i mahdûd-ı mezkûrede vechen mine’l-vücûh alâkam 
kalmadı mezbûrân Fâtıma ve Mehmed Bey’in mülk-i müşterâsı olmuşdur key-
fe mâ yeşâ’ân ve yahtârân mutasarrıf olsunlar dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mehmed Efendi b. İbrahim el-İmâm, Ahmed b. Receb el-Müezzin, 
Ali Çelebi b. Mustafa, Mustafa Beşe b. Ahmed, Hasan Beşe b. Ahmed, Abdülkādir 
Çelebi b. Sefer, Mustafa Çelebi b. (…) Abdullah baklava, Mahmud Çelebi b. Ha-
san Kasab, İsmail b. Abdullah.

737 [112a-1] Kasap olan Halil Beşe b. İbrahim ile Ali Beşe b. Durmuş’un 
alacak hususunda Minho v. Yani ile sulh olması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-[’de] kasab 
tâifesinden Halil Beşe b. İbrahim ve Ali Beşe b. Durmuş nâm kimesneler meclis-i 
şer‘-i şerîfde tâife-i mezbûreden işbu râfi‘ü’r-rakīm Minho v. Yani nâm zimmî 
muvâcehesinde her biri tav‘an ikrâr-ı tâm ve takrîr-i kelâm edip mersûm Minho 
zimmetinde cihet-i sermayeden on bin dokuz yüz akçe hakkımız olup hâlâ taleb 
eylediğimizde vermede te‘allül etmeğin beynimizde münâza‘ât-ı kesîre vâkı‘a ol-
muşdu el-hâletü hâzihî beynimizde muslihûn-ı müslimûn tavassut edip meblağ-ı 
mezkûr da‘vâsından merkūm Minho ile bizi altı bin akçe üzerine inşâ-i akd-i 
sulh eylelediklerinde biz dahi sulh-ı mezkûru kabûl ve bedel-i sulh olan meblağ-ı 
mezbûr altı bin akçeyi mesfûr Minho yedinden bi’t-tamâm ve’l-kemâl ahz ve kabz 
edip meblağ-ı mezkûra müte‘allika âmme-i da‘vâdan merkūm Minho’nun zimme-
tini ibrâ-i âm ile ibrâ ve iskāt eyledik dediklerinde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin aşer min Şevvâli’l-mükerrem fi’s-seneti’l-mezbûre.
Şuhûdü’l-hâl: İbrahim Çavuş b. ( ), el-Hâc Mehmed b. Bâli, Hüseyin Beşe b. Re-
ceb, Hüseyin b. Ali

738 [112a-2] Kasap Hasan Beşe b. Mehmed’in şirket ortağı Minho 
v. Yani’nin zimmetini ibrâ etmesi
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî-’de kasab 
tâifesinden Hasan Beşe b. Mehmed nâm kimesne meclis-i şer‘-i şerîfde tâife-i 
mezbûre[den] işbu râfi‘ü’r-rakīm Minho v. Yani nâm zimmî muvâcehesinde ikrâr-ı 
tâm ve takrîr-i kelâm edip mersûm Minho ile bundan akdem kasablık san‘atında 
şerîkler olup hâlâ fesh-i akd-i şirket etmekle mesfûr Minho zimmetinde cihet-i 
sermâyeden ve fâideden bir akçe ve bir habbe bâkī kalmadı san‘at-ı mezkûreye 
müte‘allika âmme-i da‘vâdan mersûm Minho’nun zimmetini ibrâ-i âm ile ibrâ ve 
iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Şevvâli’l-mükerrem fi’s-seneti’l-mezbûre.
Şuhûdü’l-hâl: İbrahim Çavuş b. ( ), Hüseyin b. Ali, Hüseyin b. Receb, Mehmed b. 
Eyüb, Nasuh Efendi b. Abdüsselâm.









739 [112a-3] Şeyh Nasrullah Efendi kızı Emetullah’ın evini Esam Ahmed 
Çelebi Vakfı’na istiğlâl yoluyla satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-[’de] Takye-
cibaşı mahallesi sâkinelerinden fahrü’l-muhadderât Emetullah bt. eş-Şeyh Nas-
rullah Efendi nâm hâtunun zevci ve tarafından husûs-ı âti’l-beyânı ikrâra vekîl-i 
sâbitü’l-vekâlesi olan umdetü’l-müderrisîn Mehmed Efendi b. Mahmud meclis-i 
şer‘-i şerîfde yine medîne-i mezbûrede vâki‘ merhûm Esam Ahmed Çelebi vakfı’na 
bi’l-fi‘l mütevellî olan işbu râfi‘ü’l-kitâb Mehmed Çelebi b. Mustafa mahzarında 
bi’l-vekâle ikrâr ve takrîr-i kelâm edip müvekkilem mezbûre Emetullah Hâtun 
silk-i mülk-i sahîhinde münselik olup mahalle-i mezbûrede vâki‘ bir tarafı Bîzebân 
Hâtun mülkü ve bir tarafı Takyecibaşı vakfı ve bir tarafı ba‘zan bozacı İbrahim ve 
ba‘zan Kasım Efendi vakfı ve bir tarafı ba‘zan Sinan nâm kimesne vakfı ve ba‘zan 
tarîk-i âm ile mahdûd iki bâb fevkānî ve iki bâb tahtânî odaları ve bir matbah ve 
bi’r-i mâ ve zât-ı eşcâr-ı müsmire ve gayr-ı müsmire bahçeyi müştemil mülk men-
zilimi cemî‘ tevâbi‘ ile mütevellî-i mezbûr Mehmed Çelebi’ye doksan esedî guru-
şa bi tarîki’l-istiğlâl bey‘ ve teslîm ol dahi vakf-ı mezbûr malıyla tarîk-i merkūm 
üzre iştirâ ve tesellüm ve kabûl eyleyip semeni olan meblağ-ı mezbûr doksan esedî 
guruşu mütevellî-i mezbûr Mehmed Çelebi yedinden bi’t-tamâm ahz ve kabz ey-
lediğimden sonra yine mütevellî-i mezbûr menzil-i mahdûd-ı mezkûru ba‘de’t-
tahliyyeti’ş-şer‘iyye ve’t-tekābuzi’l-mer‘î sene-i âtî Muharremi gurresinden her se-
nesi on üçer buçuk esedî guruşa üç sene tamâmına değin cem‘an kırk buçuk esedî 
guruş ücret ile müvekkile-i mezbûre Emetullah Hâtun’a îcâr ve teslîm ol dahi 
minvâl-i muharrer üzre istîcâr ve tesellüm ve kabûl eyledim dedi dedikde gıbbe’t-
tasdîki’ş-şer‘î vekîl-i mezbûr Mehmed Efendi mezbûr Mehmed Çelebi mahzarında 
takrîr-i kelâm edip menzil-i mezkûrun derkine ve ücret-i merkūmeye ve meblağ-ı 
mezbûr doksan esedî guruşa emr ve kabûlü hâviye kefâlet-i sahîha-i şer‘iyye kefîl 
oldum dedikde ba‘de’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şevvâli’l-mükerrem fi’s-seneti’l-mezbûre.
Şuhûdü’l-hâl: Seyyid Sâlih Çelebi b. Ebûbekir, Mehmed Çelebi b. Veli, Ahmed Çe-
lebi b. Mehmed, Mustafa b. Mehmed, Mehmed Efendi b. Yusuf.

740 [112a-4] Âişe bt. Abdullah’ın câriyesi Gülistan’ı âzat etmesi
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Câmi‘-i Kebîr 
mahallesi sâkinelerinden fahrü’l-muhadderât Âişe bt. Abdullah nâm hâtun tara-
fından ıtk-ı âti’l-beyânı ikrâra vekîl olup mezbûrenin zâtını ma‘rifet-i şer‘iyye ile 
ârifân olan Musli Çelebi b. Receb ve Mehmed Çelebi b. Mustafa nâm kimesne-
ler şehâdetleriyle şer‘an vekâleti sâbit olan zevci fahrü’l-eşbâh el-Hâc Pîrî Çelebi 









[b.] el-Hâc Kaytas meclis-i şer‘-i şerîfde müvekkile-i mezbûra rıkkını mu‘terife 
işbu orta boylu açık kaşlı siyah gözlü Efrenciyyetü’l-asl bâ‘isetü’l-vesîka Gülistan 
bt. Abdullah nâm câriye-i memlûkesi muvâcehesinde bi’l-vekâle ikrâr-ı tâm ve 
takrîr-i kelâm edip müvekkile-i mezbûre Âişe câriye-i mezbûreyi cemî‘ malından 
ifrâz edip hasbeten lillâhi te‘âlâ i‘tâk ve tahrîr ve zümre-i harâir-i asliyyâta idrâc ve 
ilhâk eyleyip min ba‘d sâir asliyyât gibi hürre olup üzerinde hakk-ı velâdan gayrı 
hakkım kalmadı dedi dedikde mâ cerâ bi’t-taleb ketb olundu.
Fi’l-yevmi’s-sâlis ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Yusuf Bey Muhtesib, Mustafa Beşe b. Abdullah, Mehmed b. Eyüb, 
Mehmed b. Mahmud ve gayruhüm.

741 [112b-1] Mısır’da kadı olan Abdülkādir Efendi’nin üzerine oğlu 
Mehmed Emin için nafaka takdiri
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- ma hal lâ tın-
dan Baba Haydar mahallesi sâkinelerinden iken bundan akdem fevt olan Atiy-
ye bt. Resul nâm müteveffâtın verâseti zevci Abdülkādir Efendi b. İbrahim ile 
vâlidesi Kerime bt. Bağdâdî Ahmed Efendi’ye ve sadrî oğlu Mehmed Emin nâm 
sagīre münhasıra olduğu şer‘an zâhir ve mütehakkik oldukdan sonra merkūme 
Kerime tarafından husûs-ı âti’l-beyâna vekîl-i sâbitü’l-vekâle olan Nasuh Efen-
di b. Abdüsselâm meclis-i şer‘-i şerîfde bi’l-vekâle takrîr-i kelâm ve ta‘bîr ani’l-
merâm edip müvekkilem mezbûre Kerime Hâtun’un sadriye kızı müteveffât-ı 
merkūmenin sadrî oğlu olup bi hakki’l-hidâne hucr ve terbiyesinde olan sagīr-i 
mezbûr Mehmed Emin’in ancak nafakası için dokuz akçe ile iktifâ edip kisvesi-
ni babası gāib ani’l-meclis mûmâ-ileyh Abdülkādir Efendi edivermek üzre beyn-
lerinde kavl ve ta‘ahhüd etmişler idi hâlâ babası mûmâ-ileyh Abdülkādir Efendi 
diyâr-ı Mısır kuzâtından olup mahrûse-i Mısır tarafına teveccüh ve azîmet etmek-
le müvekkile-i mezbûre sagīr-i mezbûrun babası mûmâ-ileyh Abdülkādir Efen-
di üzerine nafaka ve kisve-bahâ takdîr olunmak murâdımdır dedikde hâkim-i 
muvakki‘-i sadr-ı kitâb tûbâ-leh ve hüsnü me’âb hazretleri dahi sagīr-i mezbûrun 
nafaka ve kisve-bahâsı için babası mûmâ-ileyh Abdülkādir Efendi üzerine târih-i 
kitâbdan yevmî on ikişer akçe farz ve takdîr edip meblağ-ı mefrûz-ı mezkûru harc 
ve sarfa ve lede’l-hâce istidâneye ve vakt-i zaferde mûmâ-ileyh Abdülkādir Efendi 
üzerine rücû‘a müvekkile-i mezbûreye izin birle mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene ihdâ ve tis‘în ve elf.
Şuhûdü’l-hâl: İshak Efendi el-Müderris, Hüseyin Çelebi b. Ali, Mehmed b. Eyüb, 
Mehmed b. Mahmud, Hasan b. Abdullah, Yusuf b. Abdullah, Mustafa Efendi b. İs-
mail.









742 [112b-2] Âişe bt. Mustafa’nın boşandığı kocasından alacağı olduğu 
iddiasının doğru olmadığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Ni-
şancı Paşa mahallesinde sâkine Âişe bt. Mustafa nâm hâtun tarafından husûs-ı 
âti’l-beyâna vekîl olup hasm-ı câhid-i şer‘î mahzarında mezbûrenin zâtını 
ma‘rifet-i şer‘iyye ile ârifân Mustafa b. Receb ve Hüseyin b. Ali nâm kimesne-
ler şehâdetleriyle şer‘an vekâleti sâbite olan İsmihân bt. Abdullah nâm hâtun 
meclis-i şer‘-i şerîfde müvekkile-i mezbûrenin zevc-i mutallıkı işbu râfi‘ü’l-kitâb 
Hasan Çelebi b. Mustafa mahzarında bi’l-vekâle üzerine da‘vâ ve takrîr-i kelâm 
edip mezbûr Hasan Çelebi müvekkile-i mezbûre Âişe’nin sâbıkan zevci olup 
bundan akdem beni tatlîk etmekle zimmetinde mütekarrir ve ma‘kūdun-aleyh 
olan on altı bin akçe mehr-i müecceli ve altmış beş esedî guruş ve emlâkinden 
bir sîm ayna ve bir sîm kutu ve bir sîm na‘lını kalmağın hâlâ vekâlet-i mahkiyem 
hasebiyle taleb ederim suâl olunup alıverilmesi matlûbumdur dedikde gıbbe’s-
suâl mezbûr Hasan Çelebi cevâbında fi’l-hakīka müvekkile-i mezbûre sâbıkan 
zevce-i menkûham olup beynimizde hüsn-i zindegânemiz olmamağla bin yet-
miş yedi senesi Şa‘bâni’l-mu‘azzam’ın yirmi sekizinci günü müvekkile-i mezbûre 
Âişe tarafından husûs-ı mezbûra vekîli olan babası mezbûr Mustafa Çelebi ve 
vekâleten zimmetimde mütekarrir ve ma‘kūdun-aleyh olan on altı bin akçe 
mehr-i müeccelinden ve bedel-i hul‘ olmak üzre altmış beş esedî guruş ve bir 
sîm ayna ve bir sîm kutu ve bir sîm na‘lın üzerine benim ile muhâla‘a-i sahîha-i 
şer‘iyye ile muhâla‘a edip mehr-i müecceline ve meblağ-ı mezbûra ve mârrü’z-
zikr eşyâya ve hukūk-ı zevciyyete müte‘allika âmme-i da‘vâdan bi’l-vekâle zim-
metimi ibrâ ve iskāt eyleyip târih-i mezbûrda medîne-i mezbûrede hilâfeten 
müvellâ olan Mehmed Efendi b. Mehmed huzûruna varıp bi’l-vekâle ikrâr ey-
ledikde mûmâ-ileyh Mehmed Efendi ikrârını tahrîr ve yedime hüccet-i şer‘iyye 
vermişdir deyû târih-i mezbûr ile müverraha ve mûmâ-ileyh Mehmed Efendi 
imzâsıyla mümzât ve hatmi ile mahtûme hüccet-i şer‘iyye ibrâz edip alâ vechi’l-
hasm feth ve kırâat olundukda mazmûnu min külli’l-vücûh takrîr-i meşrûhuna 
mutâbık ve muvâfık bulunmağın isre’l-istişhâd ve akībe’l-inkâr, mezbûr Hasan 
Çelebi’den mazmûn-ı hüccet-i merkūmeyi mübeyyine beyyine taleb olundukda 
udûl-i ahrâr-ı ricâlden yine mahalle-i mezbûre sükkânından olup zeyl-i hüccet-
de isimleri mastûr Mehmed Bey b. Bektaş ve Hüseyin Çelebi b. Ömer nâm ki-
mesneler li ecli’ş-şehâde makām-ı kazâya hâzırân olup istişhâd olundukların-
da fi’l-vâki‘ müvekkile-i mezbûre Âişe mezbûr Hasan Çelebi’nin zevcesi olup 
ber vech-i muharrer beynlerinde hüsn-i zindegâneleri olmamağla zimmetin-
de mütekarrir ve ma‘kūdun-aleyh olan on altı bin akçe mehr-i müeccelinden ve 
bedel-i hul‘ olmak üzre altmış beş esedî guruş ve mârrü’z-zikr bir sîm ayna ve 
bir sîm kutu ve bir sîm na‘lın üzerine târih-i mezbûrda müvekkile-i mezbûrenin 
babası mezbûr Mustafa ile vekâleten muhâla‘a-i sahîha-i şer‘iyye ile muhâla‘a 
edip mehr-i müeccel ve meblağ-ı mezbûr ve eşyâ-i merkūme ve hukūk-ı zevciy-
yete müte‘allika âmme-i da‘vâdan mezbûr Hasan Çelebi zimmetini ibrâ ve iskāt 
eyledikde mûmâ-ileyh Mehmed Efendi dahi müvekkile-i mezbûrenin babası 
mezbûr Mustafa Çelebi’nin bi’l-vekâle ikrârını tahrîr ve işbu hüccet-i merkūmeyi 
bizim huzûrumuzda yedine def ‘ ve teslîm eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyleledikle-
rinde gıbbe’t-ta‘dîl ve’t-tezkiyye şehâdetleri makbûle olmağın mûcebiyle vekîl-i 
merkūme İsmihân mezbûr Hasan Çelebi’ye bî-vech mu‘ârazadan men‘ birle mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: El-Hâc Mehmed Ağa b. İbrahim el-Mübâşir, Nasuh Efendi b. 
Abdüsselâm, Hüseyin Çelebi b. Ali, Şaban ve Mehmed ibney Mustafa, Mehmed b. 
Sinan, Mehmed Çelebi b. Eyüb, Hasan b. Abdullah.

743 [113a-1] Mustafa b. Hüseyin üzerine amcası Mustafa’nın 
vasî tayin olunması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Mehmed Bey es-Selâmi mahallesi sükkânından iken tarîk-i hacc-ı şerîfde bun-
dan akdem vefât eden Hüseyin b. Gülümşah nâm müteveffânın verâseti zevce-i 
metrûkesi Rukiye bt. Hasan nâm hâtun ile sulbî oğulları Mustafa ve Abdürrezzak 
nâm sagīrler ile merkūme Rukiye’nin hamline münhasıra olduğu şer‘an zâhir ve 
müte‘ayyin oldukdan sonra sagīr-i mezbûr Mustafa’ya babası müteveffâ-yı mezbûr 
Hüseyin’den bi’l-irsi’ş-şer‘î intikāl eden malını hıfz ve ahvâlini zabta bir vasî nasb 
ve ta‘yîn olunmak lâzım ve mühim olmağla hâkim-i muvakki‘-i sadr-ı kitâb tûbâ-
leh ve hüsnü me’âb hazretleri sagīr-i mezbûr Mustafa’nın li ebeveyn ammisi işbu 
râfi‘ü’l-kitâb Mustafa b. Gülümşah nâm kimesne mahal ve müstahık ve vesâyet 
uhdesinden gelmeğe her vechile kādir olduğu sikāt-ı muvahhidîn ihbâr etmekle 
sagīr-i mezbûrun babasından irsen intikāl eden malını hıfza ve ahvâlini zabta am-
misi mezbûr Mustafa’yı sagīr-i mezbûrun üzerine vasî nasb ve ta‘yîn edip ol dahi 
vesâyet-i merkūmeyi kabûl ve merâsimini edâya ta‘ahhüd ve iltizâm etmeğin mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Nasuh Efendi b. Abdüsselâm, Hüseyin 
Beşe b. Receb Çukadâr, Hüseyin Efendi b. Ahmed.









744 [113a-2] Mustafa b. Hüseyin’in vasîsi üzerine Nasuh b. İbrahim’in 
nâzır tayin olunması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Mehmed Bey es-Selâmi mahallesi sükkânından iken bundan akdem tarîk-i 
hacc-ı şerîfde vefât eden Hüseyin b. Gülümşah nâm müteveffânın sulbî sagīr oğlu 
Mustafa’ya babası müteveffâ-yı mezbûr mezkûr Hüseyin’den irsen intikāl eden 
malını hıfza ve ahvâlini zabt için kıbel-i şer‘-i hatîrden vasî nasb ve ta‘yîn olunan li 
ebeveyn ammisi Mustafa b. Gülümşah nâm kimesnenin üzerine hasbî nâzır nasb 
ve ta‘yîn olunmak lâzım ve mühim olmağın hâkim-i muvakki‘-i sadr-ı kitâb tûbâ-
leh ve hüsnü me’âb hazretleri dahi işbu hâmilü’l-hurûf Nasuh b. İbrahim nâm ki-
mesne her vechile nezârete müstahık olmağla mezbûr Nasuh’u vasiyy-i merkūm 
Mustafa üzerine hasbî nâzır nasb ve ta‘yîn edip ol dahi nezâret-i merkūmeyi kabûl 
ve levâzımını edâya ta‘ahhüd ettikden sonra vesâyet-i merkūmeyi nâzır-ı merkūm 
Nasuh ma‘rifetiyle görmek üzre vasiyy-i mezbûr Mustafa’ya ba‘de’t-tenbîh, mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Nasuh Efendi b. Abdüsselâm, Hüseyin 
Beşe b. Receb, Hüseyin Efendi b. Ahmed.

745 [113a-3] Tanaş v. Petre’nin evi ile bağlarını Abdullah oğulları 
Ali ve Hüseyin’e satması
Vilâyet-i Rumeli’nde Opar kazâsına tâbi‘ Varvara nâm karye ahâlîsinden Tanaş 
v. Petre nâm zimmî meclis-i şer‘-i hatîr-i lâzımü’t-tevkīrde işbu râfi‘â’l-kitâb Ali 
ve Hüseyin ibney Abdullah nâm kimesneler mahzarında tav‘an ikrâr-ı tâm ve 
takrîr-i kelâm edip akd-i âti’z-zikrin sudûruna değin silk-i mülkümde münselik 
olup karye-i mezbûrede vâki‘ bir tarafdan Ali Beşe mülkü ve bir tarafdan dere 
ve bir tarafdan Şafo tarlası ve bir tarafdan tarîk-i âm ile mahdûd bir bâb fevkānî 
ve bir bâb tahtânî odaları ve bostan yerini ve samanlığı ve harman yerini ve iki 
armut ağacı ve zât-ı eşcâr-ı müsmire ve gayr-ı müsmireyi müştemil menzilimi 
bi cümleti’t-tevâbi‘ ve’l-levâhık ve yine karye-i mezbûre sınırı dâhilinde Lovişte? 
nâm mevzi‘de vâki‘ lede’l-ahâlî ma‘lûmü’l-hudûd üç kıt‘a mülk bağlarımı ve zikr 
olunan bağlarda vâki‘ bir armut ağacı ve nısf armut ağacı ve Çalık İbrahim nâm 
kimesnenin tarlasında bir dib armut ağacını dahi mezbûrân Ali ve Hüseyin’e bi 
safkatin vâhidetin iki bin yüz akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve temlîk edip anlar dahi ale’l-iştirâki’s-seviy iştirâ ve temel-
lük ve kabûl eyleyip semeni olan meblağ-ı mezkûr iki bin yüz akçeyi mezbûrân 
Ali ve Hüseyin yedlerinden bi’t-tamâm ahz ve kabz eylediğimden sonra emlâk-i 
mezkûru mahallinde zabt ve tasarrufa mezbûrân Ali ve Hüseyin’i taslît eyledim 
ba‘de’l-yevm emlâk-i merkūmede vechen mine’l-vücûh alâka ve medhalim kal-
madı mezbûrân Ali ve Hüseyin keyfe mâ yeşâ’ân mutasarrıfân olsunlar dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: İbrahim Beşe Bostânî, Mustafa b. Mehmed, Ali Beşe b. Mustafa, Ali 
b. Mehmed, Osman Turveliçili, Mehmed Varvaralı, Minho [v.] Minho, Mitre [v.] 
Pedriyo?.

746 [113a-4] Abdülkādir Beşe b. İbrahim’in arsasını Halil Beşe 
b. İbrahim’e satması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ-
tın dan Sofular mahallesi sükkânından Abdülkādir Beşe b. İbrahim nâm kimes-
ne meclis-i şer‘-i hatîr-i lâzımü’t-tevkīrde işbu râfi‘ü’l-kitâb Halil Beşe b. İbra-
him nâm kimesne mahzarında tav‘an ikrâr-ı tâm ve takrîr-i kelâm edip akd-i 
âti’z-zikrin sudûruna değin silk-i mülk-i sahîhimde münselik olup mahalle-i 
mezbûrede vâki‘ etrâf-ı erba‘adan debbâğ Hasan ve Yusuf Ağa ve Receb Beşe ve 
Âişe Hâtun mülkleri ile mahdûd tûlen ve arzen bi hesâb-ı terbî‘î yirmi zirâ‘ mülk 
arsa-i hâliyemi cemî‘ tevâbi‘iyle mezbûr Halil Beşe’ye dört yüz akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk ve teslîm ol 
dahi ber vech-i muharrer iştirâ ve tesellüm ve temellük ve kabûl eyledikden sonra 
semeni olan meblağ-ı mezkûr dört yüz akçeyi mezbûr Halil Beşe yedinden bi’t-
tamâm ve’l-kemâl ahz ve kabz eyledim ba‘de’l-yevm arsa-i merkūme mezbûr Ha-
lil Beşe’nin mülk-i müşterâsı olmuşdur keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mehmed Beşe b. Abdullah, Seydî Beşe b. Hüseyin, Halil Beşe b. 
Mehmed, Mustafa b. Hasan, Mehmed Beşe b. Mustafa, Ömer Beşe b. Mehmed, 
Hasan b. Abdullah, Yusuf b. Abdullah.

747 [113b-1] Kasım Bey b. Sâlih’in değirmenini Peto v. Kiko’ya satması
Vilâyet-i Rumeli’nde Livâ-i Ohri’de İstarova kazâsına tâbi‘ Piskopiye nâm kar-
ye ahâlîsinden Kasım Bey b. Sâlih nâm kimesne meclis-i şer‘-i hatîr-i lâzımü’t-
tevkīrde işbu râfi‘ü’r-rakīm Peto v. Kiko nâm zimmî muvâcehesinde tav‘an ikrâr-ı 
tâm ve takrîr-i kelâm edip akd-i âti’z-zikrin sudûruna değin silk-i mülkümde 
münselik olup karye-i mezkûrede kilise kurbunda vâki‘ karye-i merkūme nehri 
üzerinde dâir etrâf-ı erba‘adan dere ve tarîk-i âm ve Kika ve (…) mülkleri ile 
mahdûd eşcâr-ı müsmire ve gayr-ı müsmire bahçeyi ve bir mikdâr arsa-i hâliyeyi 
müştemil bir göz değirmenimi, bi cümleti’t-tevâbi‘ ve’l-levâhık merkūm Peto’ya 
kırk yedi kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve temlîk edip ol dahi minvâl-i muharrer üzre iştirâ ve temellük ve 
kabûl eyleyip semeni olan meblağ-ı mezkûr kırk yedi guruşu merkūm Peto ye-
dinden tamâmen ahz ve kabz eylediğimden sonra zikr olunan değirmeni mahal-
linde zabt ve tasarrufa mersûm Peto’yu taslît eyledim ba‘de’l-yevm sâlifü’z-zikr 
değirmen-i mesfûr Peto’nun mülk-i müşterâsı olmuşdur keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mustafa Ağa b. Mehmed, Hamza Sipâhi b. Osman, Sinan b. Ahmed, 
Mustafa Beşe b. Hasan, Sâlih b. Ali, Ali b. Hüseyin.

748 [113b-2] Ahmed Çelebi b. Mehmed Usta’nın menzil hissesini kardeşi 
Osman Çelebi’ye satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Evli-
ce Baba mahallesinde sâkin iken bundan akdem vefât eden Mehmed Usta b. 
Abdullah’ın verâseti sulbî kebîr oğulları Ali Çavuş ve Osman Çelebi ve Ahmed 
Çelebi’ye münhasıra olduğu şer‘an zâhir ve mütebeyyin oldukdan sonra mezbûr 
Ahmed Çelebi meclis-i şer‘-i şerîfde karındaşı işbu râfi‘ü’l-kitâb mezbûr Osman 
Çelebi mahzarında ikrâr ve i‘tirâf edip babamız müteveffâ-yı mezbûrun mülkü 
olup ba‘de vefâtihî irsen üçümüze intikāl edip mahalle-i mezbûrede vâki‘ bir ta-
rafı Hasan Beşe mülkü ve bir tarafı Ali Çavuş mülkü ve ba‘zan bostancı Mah-
mud mülkü ve bir tarafı Keçi Hasan mülkü ve bir tarafı tarîk-i âm ile mahdûd ve 
mülk menzilde olan sülüs hisse-i şer‘iyye-i şâyi‘amı cemî‘ tevâbi‘ ve levâhıkı ile 
mezbûr Osman Çelebi’ye yüz kıt‘a esedî guruşa tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve temlîk ve teslîm ol dahi minvâl-i muharrer 
üzre iştirâ ve temellük ve tesellüm ve kabûl eyledikden sonra semeni olan meblağ-ı 
mezbûr yüz esedî guruşu mezbûr Osman Çelebi yedinden bi’t-tamâm ve’l-kemâl 
ahz ve kabz eyledim ba‘de’l-yevm menzil-i mahdûd-ı mezkûrda olan sülüs hisse-i 
şer‘iyye-i şâyi‘amda vechen mine’l-vücûh alâka ve medhalim yokdur mezbûr Os-
man Çelebi’nin mülk-i müşterâsı olmuşdur keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Şevvâli’l-mükerrem fi’s-seneti’l-mezbûre.
Şuhûdü’l-hâl: Mehmed Efendi el-İmâm, İbrahim Çelebi b. Mustafa, Halil b. Ah-
med, Mehmed Çelebi b. Mustafa, Abdullah Çelebi b. Abdullah, Mustafa Beşe b. 
Mehmed, Ahmed Çelebi b. Mehmed.









749 [113b-3] Tanaş v. Petro’nun bağlarını Varvara köyü 
ahalisine temlik etmesi
Vilâyet-i Rumeli’nde Opar kazâsına tâbi‘ Varvara nâm karye ahâlîsinden Tanaş v. 
Petro nâm zimmî meclis-i şer‘-i şerîfde karye-i mezbûre ahâlîsinden işbu bâ‘isü’l-
kitâb Mehmed b. Abdullah ve Hüseyin b. Abdullah ve Ali b. Abdullah ve diğer Ali 
b. Abdullah nâm kimesneler muvâcehelerinde ikrâr ve takrîr-i kelâm edip silk-i 
mülk-i sahîhimde münselik olup karye-i mezbûre sınırı dâhilinde mevâzi‘-i mü-
teferrikada Yurupa? demekle ma‘rûf mahalde vâki‘ her birinin hudûdu beynimiz-
de ma‘lûm üç kıt‘a mülk bağları, cemî‘ tevâbi‘i karye-i mezbûre ahâlîsine temlîk 
edip mahallinde zabt ve tasarrufa ahâlî-i mersûmeyi taslît eyledim ba‘de’l-yevm 
zikr olunan bağları her sene karye-i mezbûre ahâlîsi îcâr edip hâsıl olan icâresini 
tekâlîflerine versinler zikr olunan üç kıt‘a bağlarda vechen mine’l-vücûh alâka ve 
medhalim kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis ve’l-ışrîn min Şevvâli’l-mükerrem fi’s-seneti’l-mezbûre.
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Ali b. İslâm, 
Nasuh Efendi b. Abdullah.

750 [113b-4] Arhondo bt. Dimo’nun evini Aleksi v. Dimitri’ye satması
Havâss-ı Aliyye kazâsına tâbi‘ Terkos nâhiyesi müzâfâtından Yeniköy demekle 
ma‘rûfe karyede sâkine Arkondo bt. Dimo nâm nasrâniyye meclis-i şer‘-i hatîr-i 
lâzımü’t-tevkīrde işbu bâ‘isü’r-rakīm Aleksi v. Dimitri nâm zimmî muvâcehesinde 
bi tav‘ihâ ikrâr-ı tâm ve takrîr-i kelâm edip akd-i âti’z-zikrin sudûruna değin silk-i 
mülkümde münselik olup karye-i mezbûrede vâki‘ etrâf-ı erba‘adan Parmaksız 
Panayot ve Yorgo [v.] Koka ve Ano [v.] Todori ve Edirneli Yorgo mülkleri ve tarîk-i 
âm ile mahdûd bir bâb tahtânî oda ve havluyu müştemil menzilimi bi cümleti’t-
tevâbi‘ ve’l-levâhık merkūm Aleksi’ye on beş kıt‘a esedî guruşa tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi ber vech-i mu-
harrer iştirâ ve tesellüm ve kabûl eyledikden sonra semeni olan meblağ-ı mezkûr 
on beş guruşu mersûm Aleksi yedinden tamâmen ahz ve kabz eyledim ba‘de’l-
yevm menzil-i mahdûd-ı merkūm Aleksi’nin mülk-i müşterâsı olmuşdur keyfe 
mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min Şevvâli’l-mükerrem fi’s-seneti’l-mezbûre.
Şuhûdü’l-hâl: Hasan b. Abdullah, Yusuf b. Abdullah, Mehmed b. Eyüb, Ali b. Ab-
dullah, Yorgo Edirneli, Tanaş, Parmaksız Panayot, Yorgo Aci, Ester Aci, Kosta [v.] 
Aleksandri Aci.









751 [114a-1] Fâtıma bt. İbrahim’in çiftliğini Hüseyin Çelebi b. Mustafa’ya 
satıp tarlalarının da kullanım hakkını devretmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-’de Bıçak-
çı Ferhad mahallesi sâkinelerinden Fâtıma bt. İbrahim nâm hâtun meclis-i şer‘-i 
şerîfde işbu râfi‘ü’l-kitâb Hüseyin Çelebi b. Mustafa mahzarında bi tav‘ihâ ikrâr-ı 
tâm ve takrîr-i kelâm edip akd-i âti’z-zikrin sudûruna değin Hatice bt. Hüseyin 
nâm hâtun ile ale’l-iştirâki’s-seviy silk-i mülk-i sahîhimde münselik olup medîne-i 
mezbûre müzâfâtından Küçükçekmece nâhiyesine tâbi‘ Anankorya? nâm karyede 
vâki‘ bir tarafı Ahmed Ağa bahçesi ve bir tarafı mezbûr Hüseyin Çelebi mülkü ve 
bir tarafı mer‘â ve bir tarafı tarîk-i âm ile mahdûd dâhiliyyesinde dört bâb fevkānî 
oda ve altında üç bâb ahır ve hâriciyyesinde bir bâb fevkānî oda ve bir samanlık 
ve bir fırın ve iki un anbarı müştemil çiftlik ta‘bîr olunur mülk menzilde olan nısf 
hisse-i şer‘iyye-i şâyi‘amı cemî‘ tevâbi‘ ve levâhıkı ile ve içinde mevcûd on keyl 
buğday ve beş keyl arpa ve yedi keyl alef ve bir kara sığır öküzü ve bir inek ve bir 
dana ve bir araba ve bir kargı? bi safkatin vâhidetin mezbûr Hüseyin Çelebi’ye 
on üç bin fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ve temlîk edip ol dahi minvâl-i muharrer üzre iştirâ 
ve tesellüm ve temellük ve kabûl eyledikden sonra yine tefvîz-i âtî sudûruna de-
ğin zabt ve taht-ı tasarrufumda olup karye-i mezbûre sınırı dâhilinde mevâzi‘-i 
müteferrikada vâki‘ her birinin hudûdu beynimizde ma‘lûm on bir kıt‘a tarlaları-
mın dahi hakk-ı tasarruflarını bi izni’l-mütevellî mezbûr Hüseyin Çelebi’ye iki bin 
akçe bedel mukābelesinde tefvîz bi’l-ferâğ edip ol dahi minvâl-i muharrer üzre 
tefevvuz ve kabûl eyledikden sonra semen-i mezbûr ile bedel-i merkūm cem‘an 
on beş bin akçeyi mezbûr Hüseyin Çelebi yedinden bi’t-tamâm ve’l-kemâl ahz ve 
kabz eyledim ba‘de’l-yevm emlâk-i merkūmenin nısfında ve eşyâ-i merkūmede 
vechen mine’l-vücûh alâka ve medhalim yokdur, mezbûr Hüseyin Çelebi’nin 
mülk-i müşterâsı ve arâzi-i merkūme dâhil-i taht-ı tasarrufu olmuşdur keyfe mâ 
yeşâ’ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâdis ve’l-ışrîn fi’s-seneti’l-mezbûre.
Şuhûdü’l-hâl: Halil Efendi el-İmâm, Hüseyin Çelebi b. Hasan, Mehmed Çelebi b. 
Osman, Ahmed b. Mehmed, Yusuf Bey Muhtesib, İbrahim b. Mustafa.

752 [114a-2] Yusuf b. Abdullah ile karısı Âişe bt. Süleyman’ın evlerini 
Düğmecibaşı Vakfı’na istiğlâl yoluylasatmaları
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Evlice Baba mahallesi sükkânından Yusuf b. Abdullah nâm kimesne asâleten 
ve zevcesi Âişe bt. Süleyman nâm hâtun tarafından husûs-ı âti’l-beyâna vekîl-i 
sâbitü’l-vekâlesi olan Murtaza Bey b. Abdullah nâm kimesne vekâleten meclis-i 
şer‘-i hatîr-i lâzımü’t-tevkīrde medîne-i mezbûrede vâki‘ merkūm Düğme[ci]başı 
vakfı’na bi’l-fi‘l mütevellî olan işbu râfi‘ü’l-kitâb Mehmed Çelebi b. Abdülkādir 
nâm kimesne mahzarında her biri asâleten ve vekâleten ikrâr-ı tâm ve takrîr-i 
kelâm edip silk-i mülkümüzde münselik olup mahalle-i mezbûrede Evlice 
Baba’da vâki‘ etrâf-ı erba‘adan şerbetçi Osman ve yasakçı Mehmed mülkleri ve 
dere ve tarîk-i âm ile mahdûd mülk menzilimizi bi cümleti’t-tevâbi‘ ve’l-levâhık 
mütevellî-i mezbûr Mehmed Çelebi’ye on beş kıt‘a esedî guruşa bi tarîki’l-istiğlâl 
bey‘ ve teslîm ol dahi vakf-ı mezkûr malıyla tarîk-i merkūm üzre iştirâ ve tesel-
lüm ve kabûl eyleyip semeni olan meblağ-ı merkūm on beş guruşu mütevellî-i 
mezbûr Mehmed Çelebi yedinden tamâmen ahz ve kabz eylediğimizden sonra 
yine mütevellî-i mezbûr Mehmed Çelebi menzil-i mahdûd-ı mezkûru ba‘de’t-
tahliyyeti’ş-şer‘iyye ve’t-tekābuzi’l-mer‘î târih-i kitâbdan her senesi ikişer guruş ve 
bir rub‘dan üç sene tamâmına değin cem‘an altı esedî guruş ve üç rub‘ guruş ücret 
ile bize îcâr ve teslîm biz dahi ber vech-i muharrer istîcâr ve tesellüm ve kabûl eyle-
dik dediklerinde gıbbe’[t-tasdîki’ş]-şer‘î mersûm Murtaza Bey mütevellî-i mezbûr 
Mehmed Çelebi mahzarında takrîr-i kelâm edip menzil-i mezkûrun derkine ve 
ücret-i merkūme ve meblağ-ı mezbûra emr ve kabûlü hâviye kefâlet-i sahîha-i 
şer‘iyye ile kefîl oldum dedikde ba‘de’t-tasdîk ve’l-kabûl mâ vaka‘a bi’t-taleb ketb 
olundu.
Fî seneti’l-mezbûre.
Şuhûdü’l-hâl: Mehmed Halîfe b. Hasan el-İmâm, Cuma b. Mehmed, Hasan b. Ab-
dullah, Mehmed b. Eyüb, Yusuf b. Abdullah.

753 [114a-3] Evine yabancı erkek alan Âişe bt. Mehmed’in 
mahalleden çıkarılması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Çavuş Kasım mahallesi ahâlîsinden bâ‘isü’l-kitâb Mehmed Efendi b. Mus-
tafa el-İmâm ve Mustafa Halîfe b. Mehmed el-Müezzin ve Receb Ağa b. Osman 
ve Mehmed Çelebi b. Eyüb ve Ali b. Mehmed ve Süleyman Efendi b. Hızır ve 
el-Hâc Abdullah b. Abdullah ve Mustafa b. Mehmed nâm kimesneler ve sâirleri 
bi ecma‘ihim meclis-i şer‘-i şerîfe yine mahalle-i mezbûre sâkinelerinden Âişe 
bt. Mehmed nâm hâtunu ihzâr ve muvâcehesinde her biri takrîr-i kelâm ve ta‘bîr 
ani’l-merâm edip merkūme Âişe mahallemizde sâkine olup lâkin kendi hâlinde 
olmayıp dâimâ sâkine olduğu menziline ricâl ve nisâdan birbirine nâ-mahrem ge-
tirip mu‘âmele-i fuhş ve fısk ettirdiğinden mâ‘adâ kendi dahi kat‘â nâ-mahremden 
ictinâb etmeyip niçin bu makūle ef ‘âl edersin deyû mukaddemâ birkaç def ‘a 
tenbîh ettiğimizde mütenebbih olmayıp her birimize şütûm-ı galîza şetm eder el-
hâsıl mezbûre Âişe eyü hâtun değildir mahallemizden ihrâcına tenbîh olunmak 
matlûbumuzdur eğer ihrâc olunmaz ise merkūmenin tarafeynden mahallemizde 
bir fesâd olmak mukarrerdir deyû merkūme Âişe’nin sû-i hâlinden her biri haber 
vermeğin merkūme Âişe ba‘de’l-yevm mahalle-i mezkûreden ihrâc olunmak üzre, 
işbu vesîka mâ hüve’l-vâki‘ gıbbe’t-taleb ketb olundu.
Fi’s-seneti’l-mezbûre.
Şuhûdü’l-hâl: es-Seyyid Yusuf Çelebi b. Ali, İbrahim Çelebi b. Bayram, Nasuh 
Efendi b. Sâbit Râcil, Hüseyin Beşe b. Receb.

754 [114b-1] Dimo v. Keto’nun bağını Yusuf Ağa b. Abdülmennân’ın 
bağı ile değiştirmesi
Havâss-ı Aliyye kazâsına tâbi‘ Avasya nâm karye ahâlîsinden Dimo v. Keto nâm 
zimmî meclis-i şer‘-i şerîfde bi’l-fi‘l ser-bostâniyân-ı hâssa olan umdetü’l-havâs 
ve’l-mukarrebîn izzetlü Ağa hazretlerinin hazînedârı işbu râfi‘ü’l-kitâb fahrü’l-
akrân Yusuf Ağa b. Abdülmennân tarafından ikrâr-ı âti’l-beyânı tasdîke vekîl-i 
sâbitü’l-vekâlesi olan el-Hâc Hüseyin Bey b. Hasan mahzarında ikrâr ve takrîr-i 
kelâm edip silk-i mülkümde münselik olup karye-i mezbûrede vâki‘ bir tarafı Os-
man tarlası ve bir tarafı Zafiri tarlası ve bir tarafı Devecioğlu tarlası ve bir tarafı 
Meydancı tarlası ile mahdûd tahmînen üç dönüm bir kıt‘a mülk bağımı müvekkil-i 
mezbûr Yusuf Ağa’nın karye-i mezbûrede vâki‘ bir tarafı Köroğlu mülkü ve bir ta-
rafı Osman tarlası ve bir tarafı Mûytâb Nikola tarlası ve bir tarafı tarîk-i âm ile 
mahdûd tahmînen üç dönüm bir kıt‘a mülk bağı ile bi tarîki’l-mukābaza tara-
feynden îcâb ve kabûlü hâvî mezbûr Yusuf Ağa’ya bey‘ ve teslîm ve temlîk ol dahi 
ber vech-i muharrer iştirâ ve tesellüm ve kabûl eyledikden sonra ba‘de’l-yevm 
sâlifü’z-zikr benim bağım müvekkil-i mezbûr Yusuf Ağa’nın mülkü ve müvekkil-i 
mezbûrun bağı benim mülküm olmuşdur keyfe mâ yeşâ’ mutasarrıf olsun dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem fi’s-seneti’l-mezbûre
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Ali b. Ab-
dullah, İskerlet [v.] Riga, Yanaki [v.] Yorgaki, Yorgaki [v.] Yanaki, Palaş [v.] Riga, 
Nikola [v.] Dimo.

755 [114b-2] Lagari bt. Yorgi’nin bağını Yusuf Ağa 
b. Abdülmennân’a satması
Havâss-ı Aliyye kazâsına tâbi‘ Avasya nâm karye sâkinelerinden Lagari bt. Yor-
go nâm nasrâniyye tarafından husûs-ı âti’l-beyânı ikrâra vekîl olup hasm-ı 
câhid-i şer‘î mahzarında Dimitri v. Apostol ve Nikola v. Dimo nâm zimmîler 
şehâdetleriyle şer‘an vekâleti sâbite olan İskerlet v. Riga nâm zimmî meclis-i şer‘-i 
şerîfde bi’l-fi‘l ser-bostâniyân-ı hâssa olan umdetü’l-havâs ve’l-mukarrebîn izzet-
lü Ağa hazretlerinin hazînedârı olan işbu râfi‘ü’l-kitâb fahrü’l-akrân Yusuf Ağa b. 
Abdülmennân tarafından ikrâr-ı âti’l-beyânı tasdîke vekîl-i sâbitü’l-vekâlesi olan 
el-Hâc Hüseyin Bey b. Hasan mahzarında bi’l-vekâle ikrâr ve takrîr-i kelâm edip 
müvekkile-i mezbûre Lagari akd-i âtî sudûruna değin silk-i mülkünde münselik 
olup karye-i mezbûrede vâki‘ bir tarafı Zafiri tarlası ve bir tarafı İstamo tarlası ve 
bir tarafı Dekomi oğlu tarlası ve bir tarafı tarîk-i âm ile mahdûd tahmînen üç dö-
nüm bir kıt‘a mülk bağını, cemî‘ tevâbi‘i ile müvekkil-i mezbûr Yusuf Ağa’ya yir-
mi dokuz esedî guruşa tarafeynden îcâb ve kabûlü hâvî bey‘-i bâtt-ı sahîh-i [şer‘î] 
ile bey‘ ve teslîm ve temlîk edip ol dahi minvâl-i muharrer üzre iştirâ ve tesellüm 
ve kabûl ve temellük eyledikden sonra semeni olan meblağ-ı mezbûr yirmi dokuz 
esedî guruşu müvekkil-i mezbûr Yusuf Ağa yedinden bi’t-tamâm ahz ve kabz ey-
ledim ba‘de’l-yevm mârrü’z-zikr bağda vechen mine’l-vücûh alâka ve medhalim 
yokdur, müvekkil-i mezbûr Yusuf Ağa’nın mülk-i müşterâsı olmuşdur keyfe mâ 
yeşâ’ mutasarrıf olsun dedi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Şuhûdü’l-hâl: es-Sâbikūn.

756 [114b-3] Hacda iken ölen Hüseyin Çelebi’nin küçük çocuklarına 
İbrahim Çelebi b. Hacı Bayram’ın vasî tayin olunması
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Mehmed Bey es-Selâmi mahallesi sükkânından iken bundan akdem tarîk-i 
hacc-ı şerîfde vefât eden Hüseyin Çelebi b. Gülümşah nâm müteveffânın verâseti 
zevce-i metrûkesi Rukiye bt. Hasan nâm hâtuna ve sulbî sagīr oğulları Mustafa 
ve Abdürrezzak ile merkūme Rukiye’nin hamline münhasıra olduğu şer‘an zâhir 
ve mütehakkik oldukdan sonra haml-i mezkûr ile mezbûr Abdürrezzak baba-
ları müteveffâ-yı mezbûrdan bi’l-irsi’ş-şer‘î intikāl eden mallarını hıfz ve sagīr-i 
mezbûr Abdürrezzak’ın ahvâlini bir vasî nasb ve ta‘yîn olunmak lâzım ve mühim 
olmağın hâkim-i muvakki‘-i sadr-ı kitâb tûbâ-leh ve hüsnü me’âb hazretleri dahi 
işbu hâmilü’l-kitâb İbrahim Çelebi b. el-Hâc Bayram nâm kimesne müstakīm ve 
dindâr ve her vechile vesâyet uhdesinde gelmeğe kādir olduğu sikāt-ı müslimîn 
ihbâr etmeleriyle haml-i mezbûr ile sagīr-i merkūm Abdürrezzak üzerine mezbûr 
İbrahim Çelebi’yi vasî nasb ve ta‘yîn eylelediklerinde ol dahi vesâyet-i merkūmeyi 
kabûl ve merâsimini edâya ta‘ahhüd ve iltizâm etmeğin mâ hüve’l-vâki‘ gıbbe’t-
taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Hüseyin Efendi b. Ahmed, Hüseyin Beşe 
b. Receb, Muharrem Çelebi b. Ahmed.

757 [114b-4] Hacda ölen Hüseyin Çelebi’nin küçük oğluna nafaka tayini
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Mehmed Bey es-Selâmi mahallesi sükkânından iken bundan akdem tarîk-i 
hacc-ı şerîfde vefât eden Hüseyin Çelebi b. Gülümşah nâm müteveffânın verâseti 
zevce-i metrûkesi Rukiye bt. Hasan nâm hâtuna ve sulbî sagīr oğulları Mustafa ve 
Abdürrezzak ile merkūme Rukiye’nin hamline münhasıra olduğu şer‘an zâhir ve 
mütehakkik oldukdan sonra haml-i merkūm ile sagīr-i mezbûr Abdürrezzak’ın 
tesviye-i umûruna kıbel-i şer‘-i hatîrden mansûb vasî olan işbu râfi‘ü’l-kitâb İb-
rahim Çelebi b. el-Hâc Bayram meclis-i şer‘-i enverde bi’l-vesâye takrîr-i kelâm 
ve ta‘bîr ani’l-merâm edip sagīr-i mezbûr Abdürrezzak’a babası müteveffâ-yı 
mezbûrdan irsen intikāl eden malından kadr-i ma‘rûf kifâye nafaka ve kisve-bahâ 
takdîr olunmak bi’l-vesâye matlûbumdur dedikde hâkim-i muvakki‘-i sadr-ı kitâb 
tûbâ-leh ve hüsnü me’âb hazretleri dahi sagīr-i mezbûrun nafaka ve kisve-bahâsı 
için târih-i kitâbdan yevmî sekizer akçe farz ve takdîr edip meblağ-ı mefrûz-ı 
mezkûru harc ve sarfa ve lede’l-hâce istidâneye ve vakt-i zaferde rücû‘a izin birle 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem fi’s-seneti’l-mezbûre
Şuhûdü’l-hâl: es-Sâbikūn.

758 [115a-1] Nikola v. Yani’nin evini Franko v. Yorgi’ye satması
Vilâyet-i Rumeli’nde Gerbeniş kazâsına tâbi‘ Malatya nâm karye ahâlîsinden Ni-
kola v. Yani nâm zimmî meclis-i şer‘-i şerîfde işbu râfi‘ü’r-rakīm Franko v. Yorgi 
nâm zimmî muvâcehesinde ikrâr ve takrîr-i kelâm edip akd-i âtî sudûruna değin 
yedimde mülküm ve hakkım olup karye-i mezbûrede vâki‘ bir tarafı Zizo mülkü 
ve bir tarafı Yorgi mülkü ve bir tarafı mezbûr Franko’nun âhar mülkü ve bir ta-
rafı tarîk-i âm ile mahdûd bir bâb fevkānî ve bir bâb tahtânî odaları ve samanlık 
yerini ve havluyu müştemil mülk menzilimi cemî‘ tevâbi‘i ile mezbûr Franko’ya 
otuz esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve temlîk edip ol dahi minvâl-i muharrer üzre iştirâ ve temellük ve kabûl ey-
ledikden sonra semeni olan meblağ-ı mezbûr otuz guruşu mezbûr Franko yedin-
den bi’t-tamâm ahz ve kabz eyledim ba‘de’l-yevm menzil-i mahdûd-ı mezkûrda 
alâka ve medhalim yokdur, mezbûr Franko’nun mülk-i müşterâsı olmuşdur key-
fe mâ yeşâ’ mahallinde zabt ve tasarrufa mezbûr Franko’ya taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Hüseyin b. Ali, Mehmed b. Mahmud, Ali b. İslâm, Panayot, Şelyo [v.] 
Yorgi, Panayot [v.] Kaliyo, Kalaki [v.] Yani, Panayot [v.] Kaliyo, Nikola [v.] Dimo.

759 [115a-2] Hacda ölen Hüseyin Çelebi’nin diğer küçük oğlu 
Mustafa’ya nafaka tayini
Medîne-i Hazret-i Ebî Eyyûb-i Ensârî -radiye anhu Rabbühü’l-Bârî- ma hal lâ tın-
dan Mehmed Bey es-Selâmi mahallesi sükkânından iken bundan akdem tarîk-i 
hacc-ı şerîfde vefât eden Hüseyin Çelebi b. Gülümşah nâm müteveffânın verâseti 
zevce-i metrûkesi Rukiye bt. Hasan nâm hâtun ve sulbî sagīr oğulları Mustafa 
ve Abdürrezzak ile mezbûre Rukiye’nin hamline münhasıra olduğu şer‘an zâhir 
ve mütehakkik oldukdan sonra sagīr-i mezbûr Mustafa’nın li ebeveyn ammi ve 
kıbel-i şer‘-i hatîrden mansûb vasîsi olan işbu râfi‘ü’l-kitâb Mustafa b. Gülümşah 
nâm kimesne meclis-i şer‘-i şerîfde bi’l-vesâye takrîr-i kelâm ve ta‘bîr ani’l-merâm 
edip sagīr-i mezbûr Mustafa’ya babası müteveffâ-yı mezbûrdan irsen intikāl ma-
lından kadr-i kifâye nafaka ve kisve-bahâ takdîr olunmak matlûbumdur dedik-
de hâkim-i muvakki‘-i sadr-ı kitâb tûbâ-leh ve hüsnü me’âb hazretleri dahi sagīr-i 
mezbûr Mustafa’nın nafaka ve kisve-bahâsı için târih-i kitâbdan yevmî sekizer 
akçe farz ve takdîr edip meblağ-ı mefrûz-ı mezkûru harc ve sarfa ve lede’l-hâce 
istidâne ve vakt-i zaferde rücû‘a izin birle mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Mehmed Efendi b. Nasuh, Hüseyin Efendi b. Ahmed, Hüseyin Beşe 
b. Receb, Hasan b. Abdullah.

760 [115a-3] Yani v. Kiko’nun ev hissesini Koçu v. Kiko’ya satması
Vilâyet-i Rumeli’nde Ergirikasrı kazâsına tâbi‘ Doksat nâm karye ahâlîsinden 
Yani v. Kiko nâm zimmî meclis-i şer‘-i şerîfde li ebeveyn er karındaşı işbu râfi‘ü’r-
rakīm Koçu v. Kiko nâm zimmî muvâcehesinde ikrâr ve takrîr-i kelâm edip akd-i 
âtî sudûruna değin ale’l-iştirâki’s-seviy silk-i mülkümüzde münselik olup karye-i 
mezbûrede vâki‘ bir tarafı Dimo nâm zimmî mülkü ve bir tarafı bâyi‘-i mezbûrun 
âhar mülkü ve bir tarafı dere ve bir tarafı tarîk-i âm ile mahdûd üç bâb fevkānî 
odaları ve zât-ı eşcâr-ı müsmire ve gayr-ı müsmire iki kıt‘a bahçeyi müştemil mülk 
menzilde olan nısf hisse-i şer‘iyye-i şâyi‘amı cemî‘ tevâbi‘ ve levâhıkı ile mezbûr 
Koçu’ya iki bin fıddî râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve temlîk edip ol dahi minvâl-i muharrer üzre iştirâ ve 
temellük ve kabûl eyledikden sonra semeni olan meblağ-ı mezbûr iki bin akçe-
yi karındaşım mezbûr Koçu yedinden bi’t-tamâm ve’l-kemâl ahz ve kabz eyledim 
ba‘de’l-yevm menzil-i mahdûd-ı mezkûrda olan nısf hisse-i şer‘iyye-i şâyi‘amda 
alâka ve medhalim kalmadı mecmû‘-ı menzil irsen ve şirâen mezbûr Koçu’nun 
mülk-i müşterâsı olmuşdur keyfe mâ yeşâ’ nısf hisseyi mahallinde zabt ve tasar-
rufa mezbûr Koçu’yu taslît eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Hüseyin Çelebi b. Ali, Mehmed b. Eyüb, Mehmed b. Mahmud, Ali b. 
İslâm, Kiko [v.] Dimo, Frede [v.] Göka, Tanaş [v.] Dado, Dimo [v.] Sava.

761 [115a-4] Beço’nun oğulları Dado ve Hristo’nun evlerini Kika 
v. Doşe’ye satmaları
Vilâyet-i Rumeli’nde Tepedelen kazâsına tâbi‘ Tebvan? nâm karye ahâlîsinden olup 
kendi asâleten ve li ebeveyn er karındaşları Dado ve Hristo veledey Beço zimmîler 
taraflarından husûs-ı âti’l-beyânı ikrâra vekîl olup nehc-i şer‘î üzre vekâleti şer‘an 
sâbite olan Koçi nâm zimmî meclis-i şer‘-i şerîfde işbu râfi‘ü’r-rakīm Kika v. Doşe 
nâm zimmî muvâcehesinde bi’l-asâle ve bi’l-vekâle ikrâr ve takrîr-i kelâm edip 
akd-i âtî sudûruna değin ale’l-iştirâki’s-seviy silk-i mülk-i sahîhimizde münselik 
olup karye-i mezbûrede vâki‘ bir tarafı Beço [v.] Neva nâm zimmî mülkü ve bir ta-
rafı Koçu [v.] Dado nâm zimmî mülkü ve bir tarafı Koçu [v.] Manko nâm zimmî 
mülkü ve bir tarafı tarîk-i âm ile mahdûd bir bâb fevkānî oda ve altında ahır ve bir 
samanlık ve iki bostan yeri ve harman yeri müştemil mülk menzili cemî‘ tevâbi‘ 
ve levâhıkı ile mezbûr Kika’ya iki bin sekiz yüz fıddî râyic fi’l-vakt akçeye asâleten 
ve vekâleten tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
temlîk edip ol dahi minvâl-i muharrer üzre iştirâ ve temellük ve kabûl eyledikden 
sonra semeni meblağ-ı mezbûr iki bin sekiz yüz akçeyi mezbûr Kika yedinden 
bi’t-tamâm ahz ve kabz eyledik ba‘de’l-yevm menzil-i mahdûd-ı mezkûrda vechen 
mine’l-vücûh alâka ve medhalimiz yokdur, mezbûr Kika[’nın] mülk-i müşterâsı 
olmuşdur keyfe mâ yeşâ’ mahallinde zabt ve tasarrufa mezbûr Kika’yı taslît eyledik 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’s-seneti’l-mezbûre.
Şuhûdü’l-hâl: Es-Sâbikūn, Dado [v.] Yano, Andriye [v.] (…) Vasil [v.] Doşe, Kika 
[v.] Rali?.

762 [115a-5] Mehmed Çelebi b. Mustafa’nın evini Receb Ağa 
b. Abdullah’a satması
Medîne-i Hazret-i Ebî Eyyûb el-Ensârî -dâme rıdvânü’l-Bârî-’de Çavuş Kasım ma-
hallesinde sâkin Mehmed Çelebi b. Mustafa nâm kimesne meclis-i şer‘-i şerîfde 
işbu râfi‘ü’l-kitâb fahrü’l-eşbâh Receb Ağa b. Abdullah tarafından ikrâr-ı âti’l-
beyânı tasdîke vekîl olup Ali Çelebi b. Sefer ve diğer Ali Bey b. Receb nâm ki-
mesneler şehâdetleri [ile] şer‘an vekâleti sâbite olan diğer Receb Bey b. Mah-
mud mahzarında ikrâr u i‘tirâf edip akd-i âtî sudûruna değin silk-i mülk-i [115b] 
sahîhimde münselik olup mahalle-i mezbûrede vâki‘ bir tarafı Mehmed b. Ah-
med mülkü ve bir tarafı ba‘zan Hasan Efendi mülkü ve ba‘zan Emine Hâtun vak-
fı ve iki tarafı tarîk-i âm ile mahdûd üç bâb fevkānî ve bir bâb tahtânî odaları ve 
bi’r-i mâ ve eşcâr-ı müsmire ve gayr-ı müsmire bahçe ve kenîfi ve iki sokak kapı-
sını müştemil mülk menzilimi cemî‘ tevâbi‘i ile müvekkil-i mezbûr Receb Ağa’ya 
yirmi sekiz bin fıddî râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î bey‘ ve teslîm ol dahi minvâl-i muharrer üzre iştirâ ve tesellüm 
ve kabz ve kabûl eyledikden sonra semeni olan meblağ-ı mezbûr yirmi sekiz bin 
akçeyi müvekkil-i mezbûr Receb Ağa yedinden bi’t-tamâm ahz ve kabz eyledim 
ba‘de’l-yevm menzil-i mahdûd-ı mezkûrda vechen mine’l-vücûh alâka ve medha-
lim yokdur, müvekkil-i mezbûr Receb Ağa’nın mülk-i müşterâsı olmuşdur keyfe 
mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ ve’l-ışrîn min Şevvâli’l-mükerrem fi’s-seneti’l-mezbûre.
Şuhûdü’l-hâl: Mehmed Efendi b. Mustafa İmâm, Mustafa Çelebi b. Mehmed, Meh-
med Beşe b. Abdullah, Hasan b. Abdullah, Mehmed b. Eyüb, Nasuh b. Abdüsselâm, 
Ali b. İslâm.

763 [115b-1] Vefat eden Hacı Mustafa b. Musa’nın bahçesinin vârisi 
tarafından bostancı Kuşçubaşı Hasan Ağa’ya satılması
Mahmiye-i İstanbul hısnı ebvâbından Yenikapı hâricinde Emânî Çelebi mahal-
lesinde sâkin iken bundan akdem vefât eden el-Hâc Mustafa b. Musa’nın zevce-i 
metrûkesi Âişe bt. Durmuş nâm hâtundan gayrı zâhirde vâris-i ma‘rûfu olma-
mağla muhallefâtının rub‘u merkūme Âişe’ye ve selâse erbâ‘ı beytülmâl cânibine 
âid olmağın mahmiye-i mezkûrede bi’l-fi‘l gümrük emîni olup beytülmâl-i âmme 
ve hâssa kabzına memûr olan fahrü’l-emâcid ve’l-ekârim Hüseyin Ağa tarafından 
husûs-ı âti’l-beyâna vekîl-i müsecceli olup mahmiye-i mezkûre hısnı ebvâbından 
Edirnekapısı hâricinde Küçük Hâslar zâbiti olan el-Hâc Yusuf b. Abdullah nâm 
kimesne ile mezbûre Âişe’nin li ebeveyn er karındaşı ve tarafından zikri âtî bah-
çede olan bir sehim hisse-i şâyi‘asını bey‘a ve semenini kabza ve kendiye îsâle 
ve kabz ve îsâl mütevakkıf olduğu umûrun küllîsine vekîl-i müsecceli olan Ali 
Beşe nâm kimesne meclis-i şer‘-i şerîfde hâssa bostânîlerinden işbu râfi‘ü’l-kitâb 
fahrü’l-eşbâh kuşçubaşı Hasan Ağa b. Abdullah mahzarında her biri bi’l-vekâle 
ikrâr-ı tâm ve takrîr-i kelâm edip müteveffâ-yı mezbûrun muhallefâtından olup 
mahalle-i mezbûrede vâki‘ iki tarafdan Abdülbâkī Bey mülkü ve bir tarafdan çı-
kıncı Hüseyin harmanı ve bir tarafdan tarîk-i âm ile mahdûd iki bâb fevkānî ve 
iki bâb tahtânî sagīr odaları dahi ve zât-ı eşcâr-ı müsmire ve gayr-ı müsmire bah-
çe ve bir dolab kapısını ve kenîfi müştemil bahçe bey‘ olunup semeninden zevcesi 
müvekkile-i merkūmenin rub‘ hisse-i irsiyyesi verilmek lâzım gelmekle zikr olu-
nan bahçe sûk-ı sultânîde kirâren ve mirâren nidâ ve müzâyede olunup rağabât-ı 
nâs bi’l-külliye münkatı‘ oldukdan sonra mezbûr kuşçubaşı üzerinde seksen dört 
bin akçede hakk-ı karâr ile karâr edip ziyâde ile tâlib-i âhar zuhûr etmemekle zikr 
olunan bahçeyi meblağ-ı mezkûr seksen dört bin akçeye vekâlet-i mahkiyelerimiz 
hasebiyle mezbûr kuşçubaşı Hasan Ağa’ya tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ve temlîk ol dahi ber vech-i muharrer iştirâ 
ve tesellüm ve temellük ve kabûl eyledikden sonra semeni olan meblağ-ı mastûr 
seksen dört bin akçeyi mezbûr Hasan Ağa yedinden bi’t-tamâm ve’l-kemâl ahz ve 
kabz edip rub‘unu müvekkile-i mezbûreye ve selâse erbâ‘ı emîn-i mûmâ-ileyh Hü-
seyin Ağa’ya teslîm eyledik ba‘de’l-yevm sâlifü’z-zikr bahçe mezbûr Hasan Ağa’nın 
mülk-i müşterâsı olmuşdur keyfe mâ yeşâ’ ve haysü mâ yahtâr mutasarrıf olsun 
dediklerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: İbrahim Çavuş b. Mustafa, Ahmed Bey b. Yusuf, İbrahim Çelebi b. 
Hüseyin, Mehmed Bey b. Osman, Mehmed b. Eyüb, Nasuh Efendi b. Abdüsselâm, 
Hüseyin Beşe Çukadâr.

764 [115b-2] Mehmed Ağa b. Süleyman’ın hamamını tamir etmek şartıyla 
Derviş Bey b. Hüseyin’e kiraya vermesi
Medîne-i Hazret-i Ebî Eyyûb el-Ensârî’de Kiremitçi Süleyman Çelebi mahallesin-
de sâkin fahrü’l-akrân Mehmed Ağa b. Süleyman tarafından husûs-ı âti’l-beyânı 
ikrâra vekîl olup hasm-ı câhid-i şer‘î mahzarında İbrahim Çelebi b. Mustafa ve 
Mustafa b. Ömer şehâdetleriyle şer‘an vekâleti sâbite olan Mehmed Çelebi b. Ab-
dullah meclis-i şer‘-i şerîfde işbu râfi‘ü’l-kitâb Derviş Bey b. Hüseyin mahzarında 
bi’l-vekâle ikrâr ve takrîr-i kelâm edip müvekkilim mûmâ-ileyh Mehmed Ağa’nın 
mülkü olup mahalle-i mezbûrede debbâğhâne ve kendi mülk menzili kurbunda 
vâki‘ hamamını ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâb şeh-
rinin onuncu gününden bir sene tamâmına değin ta‘mîr ve termîm iktizâ ettikde 
müvekkilim mûmâ-ileyh Mehmed Ağa kendi malından etmek üzre beher yevm 
yetmiş beşer akçeye mezbûr Derviş Bey’e vekâletim hasebiyle îcâr ve teslîm ey-
ledim dedikde mezbûr Derviş Bey minvâl-i muharrer üzre istîcâr ve tesellüm ve 
kabûl eyledim dedikde ahadühümâ âhar şey’? kelimât-ı mahkiyesini vicâhen ve 
şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: Nasuh Efendi b. Abdüsselâm, Hüseyin b. Ali, Mehmed b. Eyüb, 
Mehmed b. Mahmud.

765 [116a-1] Alibeyköy’de kendisine müdahale edildiğini iddia eden bir 
ekmekçinin şikâyetinin tahkiki için buyruldu
Hâslar kadısı fazîletlü efendi hazretleri şer‘le göreler.
Devletlü ve mürüvvetlü sultânım hazretleri sağ olsun Eyyûb-i Ensârî kazâsına tâbi‘ 
Alibeyköy nâm karyede hâs ekmek işleyip kimesneye zarar [ve] te‘addîm yoğiken 
birkaç nefer habbâzîn yek-dil olup beni men‘ edip şimdi ahvâlimiz fazîletlü Eyüb 
mollasına hak üzre istimâ‘ olunup san‘atıma mâni‘ olunmamak bâbında fermân.
[Fî sene] 1091.
Bende-i Ekmekçi fukarâsı

766 [116a-2] İstanbul’dan Edirne’ye gönderilen has atları çekmek 
üzere gerekli olan neferin yol üzerindeki menzillerden tedarik 
edilmesine dair hüküm
Mefâhirü’l-kuzât ve’l-hükkâm me‘âdinü’l-fezâ’il ve’l-kelâm Âsitâne-i sa‘âdetimden 
Edirne’ye varınca yol üzerinde vâki‘ olan kadılar -zîde fazluhüm- ve mefâhirü’l-
emâsil ve’l-akrân kethüdâ yerleri ve yeniçeri serdârları ve a‘yân-ı vilâyetin iş er-
leri -zîde fazluhüm-e tevkī‘-i refî‘-i hümâyûn vâsıl olucak ma‘lûm ola ki hâliyâ 
Âsitâne-i sa‘âdetimden Edirne’ye gönderilen yüz yirmi re’s hâs atlar için beher 
yevm iktizâ eden yüz yirmi nefer yedek-keşân her biriniz taht-ı kazânızdan ihrâc 
ve menzilinden menzile emîn ve sâlim ulaşdırıp ihmâl ve müsâheleden be gāyet 
ihtirâz eyleyesiz deyû fermânım olmuşdur buyurdum ki hükm-i şerîfim vardık-
da bu bâbda sâdır olan emrim üzre amel edip dahi hâlâ Âsitâne-i sa‘âdetimden 
Edirne’ye gönderilen yüz yirmi re’s hâs atlar için her menzilde iktizâ eden yüz 
yirmi nefer yedek-keşân ihrâc ve emîn ve sâlim birbirinize ulaşdırıp ihmâl ve 
müsâheleden ve bu bahâne ile hilâf-ı şer‘ kimesneden ahz ve celb-i maldan be 
gāyet ihtirâz eyleyesiz şöyle bilesiz, [alâmet-i şerîfe i‘timâd kılasız.]
Fî 2 şehr-i Ramazân sene 1091.

767 [116a-3] Ayas Ağa köyünden talep olunan iştirâ sâlyânesinin geçmiş 
dönemlerden daha fazla istenmemesi için buyruldu talebi
Mahkemede sâlyâne olunan defterden kayd olunmak deyû.
Karye-i mezbûreden nısfı tenzîl olunup nısfı alına deyû. Sene [10]91.
Nâhiye-i Küçükçekmece iştirâ ve zehâyir-i mezkûreyn berâ-yı menzil-i Büyük-
çekmece
Şa‘îr
1500 keyl
Dakīk
320 keyl
Saman
1000 kantar
Hatab
225 araba
Giyâh
50 araba
Devletlü ve merhametlü sultânım hazretleri sağ olsun bu du‘âcı kulları Eyüb 
kazâsında Küçükçekmece nâhiyesine [tâbi‘] Ayas Ağa nâm karye re‘âyâsı fukarâları 
kullarından olup işbu sene-i mübârekede karyemiz iştirâ sâlyânesi ta‘yîn olunup 
kadîmden edâ eylediğimiz minvâl üzre ancak iktidârımız var iken şimdi ziyâde 
talebiyle küllî gadr eylemek murâd eder ancak on iki nefer re‘âyâ fukarâsı vardır 
mercûdur ki geçen seneden ziyâde taleb olunmamak bâbında buyruldu-yı şerîf 
ricâ olunur bâkī fermân sultânımındır.
Bende-i Kasımpaşa Şeyhî
Ayas Ağa
Şa‘îr
392 keyl
Otluk
1,5 araba
Saman
30 kantar
Dakīk
9 keyl

768 [116b-1] İsa Dede v. Evhad’ın menzilini vakfetmesi
Mâ hüve’l-muharrer min asli’l-vakf ve’ş-şurût sahha ledeyye ve hakemtü bi 
sıhhatihî ve lüzûmihî âlimen bi mevâzi‘i’l-hilâf ve mürâ‘iyyen li mâ yecibu 
i‘tibâruhû fi’l-kazâ bi’l-vifâk ve ene abdü’l-fakīr Ahmed b. İbrahim el-Kassâmü’l-
askerî bi Havâss-ı Kostantıniyye el-mahmiyye hilâfeten
-Ufiye anhümâ-
Elhamdülillâhi Rabbi’l-âlemîn ve’s-salâtü alâ resûli Muhammed seyyidi’l-mürselîn 
ve alâ âlihî ve sahbihî et-tayyibîni’t-tâhirîn ammâ ba‘d sebeb-i tahrîr-i kitâb-ı sıhhat 
budur ki Dârü’s-saltanati’s-seniyye Kostantıniyye el-mahmiyye civârında Hazret-i 
Ebî Eyyûb el-Ensârî -radiye anhu Rabbühü’l-Bârî- ma hal lâ tın dan Kiremitçi Sü-
leyman Çelebi mahallesi sâkinlerinden sâhibü’l-hayrât ve’l-hasenât ve râgıbü’s-
sadakāt ve’l-meberrât İsa Dede b. Evhad meclis-i şer‘-i hatîr-i lâzımü’t-tevkīrde 
vakf-ı âti’z-zikrde li ecli’t-tescîl hasbî mütevellî nasb olunan Bayram Efendi b. Şük-
rullah mahzarında bi’t-tav‘i’s-sâf ikrâr ve i‘tirâf edip silk-i mülkümde mahmiye-i 
mezbûrede vâki‘ bir tarafı Musa Efendi b. Derviş mülkü ile bir tarafı merhûme 
Râbia Hâtun bt. Bâli vakfı ile ve bir tarafı Âsiye Hâtun vakf eylediği menzile ve 
taraf-ı âharı tarîk-i âm ile mahdûd ve mümtâz olup iki bâb fevkānî evleri ve altın-
da ahırı ve iki sofayı ve kenîfi ve zât-ı eşcâr-ı müsmire ve gayr-ı müsmireyi müş-
temil muhavvatayı cemî‘ tevâbi‘ ve levâhıkı ile hasbeten lillâhi’l-aliyyi’l-azîm ve 
taleben li merzâti Rabbi’l-kerîm vakf ve haps edip şöyle şart eyledim ki kendim 
hayâtda oldukça menzil-i mârrü’z-zikrde sâkin olam ve tebdîl ve tağyîri kendi 
yedimde ola vefâtımdan sonra menzil-i merkūmun süknâsı sulbiye evlâdıma ve 
evlâd-ı evlâdıma meşrûta ola ba‘de’l-inkırâz -el-iyâzü billâhi min kahri’l-meliki’l-
Feyyâz- hâlâ taht-ı nikâhımda zevcem olan Zamâne bt. Abdullah nâm hâtunum 
sâkine ola ve ba‘dehû vefâtından sonra evlâd ve evlâd-ı evlâdına ile’l-inkırâz sâkin 
olalar anlar fevt oldukdan sonra akrabâmdan Ahmed b. İbrahim nâm kimesneye 
meşrûta ola anlar sâkin olalar vefâtından sonra evlâdına ve evlâd-ı evlâdına ile’l-
inkırâz sâkin olalar ve ba‘dehû akrabâmın süknâsı olmayıp süknâya muhtâc olan 
kimesneler sâkin ola ve ba‘dehû evlâd-ı evlâdları sâkin olalar ve ba‘dehû zühd ve 
takvâ ile ma‘rûf diyânet ve salâh ile mevsûf sulehâdan bir recül-i sâlih kimesne-
ye verile süknâsı hâlinde her gün üç İhlâs-ı şerîf ve bir Fâtiha tilâvet edip sevâbını 
rûhuma ihdâ eyleye her kim menzil-i merkūmda sâkin ola her gün üç İhlâs-ı 
şerîf ve bir Fâtiha okuyup sevâbını rûhuma hibe eyleyeler ve merhûm Zal Mah-
mud Paşa câmi‘-i şerîfi’nde her kim imâm olursa menzil-i merkūmun üzerine 
nâzır ola ve ba‘dehû vâkıf-ı mezbûr menzil-i mesfûru mütevellî-i mezkûr Bayram 
Efendi’ye teslîm edip ol dahi vakıf olmak üzre tesellüm ve kabz ve kabûl ettikden 
sonra vâkıf-ı müşârün-ileyh inân-ı azîmeti semt-i âhara masrûf ve zamân-ı him-
metini taraf-ı gayra ma‘tûf [hâkim-i] muvakki‘-i sadr-ı kitâb tûbâ-lehû ve hüsnü 
me’âb huzûrunda mütevellî-i mezbûr ile muhâsama ve münâza‘a ve mu‘âraza ve 
mürâfa‘aya şürû‘ edip eğerçi vakf-ı akār eimme-i mezheb-i muhtârdan Hazret-i 
İmâm-ı A‘zam ve hümâm-ı efham Ebû Hanîfe el-Kûfî -cûziye bi’l-hayr ve kûfiye- 
katında sahîhdir lâkin vakıf lâzım olmadığı ecilden tarîk-i vakf sed ve yine mül-
küme reddolunmasın taleb ederim deyicek mütevellî-i merkūm istintâk olun-
dukda cevâb-ı bâ savâba mütesaddî olup eğerçi vakf-ı akār İmâm-ı Züfer katın-
da vakıf lâzım değildir lâkin şemseyn-i fahreyn-i bedreyn-i münîreyn imâmeyn-i 
hümâmeyn İmâm Muhammed eş-Şeybânî ve İmâm Ebû Yusuf eş-şehîr bi’l-
İmâmi’s-Sânî katlarında sıhhat lüzûmdan müfârık olmayıp ale’l-husûs hükm-i 
hâkim müslim-i? müctehidîn fihâda vâki‘ olmağla vakıf lâzım olduğu ecilden 
imâmeyn-i muhteremeyn kavilleri üzre vakf-ı mezbûrun lüzûmuna hüküm taleb 
ederim deyicek hâkim-i müşârün-ileyh -lâ-zâle müşârün-ileyh- dahi tarafeynin 
kelâmını ısgā ve cânib-i vakfı evlâ görüp imâmeyn-i şerîfeyn kavilleri üzre vakf-ı 
mezbûrun sıhhat ve lüzûmuna hükm edicek vakıf sahîh ve lâzım olup min ba‘d 
nakz u nakīzine mecâl muhâl olundu.
Hurrire fî evâili Receb sene ihdâ ve tis‘în ve elf.
Şuhûdü’l-hâl: Mehmed Çelebi b. Abdurrahman el-İmâm, Veli Halîfe b. Abdün-
nebi, Mehmed Çelebi b. Ferruh, Ahmed Halîfe b. İbrahim, Receb Efendi b. Abdi, 
Mustafa b. Davud, Osman Halîfe b. Ömer, Ahmed Çelebi b. Ömer el-Kâtib, Ah-
med Çelebi b. Mehmed, Hasan Halîfe b. Abdi el-İmâm ve gayruhüm.









769 [116b-2] Elefendo bt. Rifo’nun bazı emlâkini Todori v. Nikola’ya 
satıp bazılarını da devretmesi
Vilâyet-i Rumeli’nde Kalavrita kazâsına tâbi‘ Grebini nâm karye sâkinelerinden 
Elefendo bt. Riko nâm nasrâniyye meclis-i şer‘-i şerîfde yine kazâ-i mezbûrede 
Visoçe nâhiyesine tâbi‘ Ahter nâm karye sükkânından işbu râfi‘ü’r-rakīm Todori 
v. Nikola nâm zimmî muvâcehesinde bi tav‘ihâ ikrâr ve takrîr-i kelâm edip akd-i 
âtî sudûruna değin yedimde mülküm ve hakkım olup karye-i mezbûrede vâki‘ bir 
tarafı Kostantin nâm zimmî mülkü ve bir tarafı dere ve bir tarafı zikr-i âtî tarla ve 
bir tarafı tarîk-i âm ile mahdûd bir bâb fevkānî ve bir bâb tahtânî odaları ve har-
man yerini müştemil mülk-i mevrûs menzilimi cemî‘ tevâbi‘i ile ve içinde mevcûd 
iki fıçı ve bir şırahâne ve beynimizde ma‘lûm ism-i mâl ıtlâk olunur kalîl ve kesîr 
eşyâyı ve yine karye-i mezbûre hudûdu dâhilinde vâki‘ her birinin hudûdu bey-
nimizde ma‘lûm yedi kıt‘a mülk-i mevrûs bağlarımı dahi cemî‘ tevâbi‘i ile ve otuz 
dib dut ağacı ve beynimizde ma‘lûm ceviz ağacında olan sekiz sehim hissede olan 
bir sehim hissemi mezbûr Todori’ye bi safkatin vâhidetin elli esedî guruşa tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk edip ol dahi 
minvâl-i muharrer üzre iştirâ ve temellük ve kabûl eyledikden sonra yine tefvîz-i 
âtî sudûruna değin zabt ve taht-ı tasarrufumda olup yine karye-i mezbûrede vâki‘ 
her birinin hudûdu beynimizde ma‘lûm eşcâr-ı müsmire ve gayr-ı müsmireyi 
müştemil yedi kıt‘a tarlalarımın dahi hakk-ı tasarruflarını sâhib-i arz ma‘rifetiyle 
kezâlik mezbûr Todori’ye on esedî guruş bedel mukābelesinde tefvîz bi’l-ferâğ 
edip ol dahi tefevvuz ve kabûl eyleyip semen-i mezbûr bedel-i merkūm cem‘an alt-
mış esedî guruşu mezbûr Todori yedinden bi’t-tamâm ahz ve kabz eyledim ba‘de’l-
yevm emlâk-i mezbûr ve eşyâ-i merkūmede alâka ve medhalim yokdur, mezbûr 
Todori’nin mülk-i müşterâsı ve arâzi-i merkūme dâhil-i taht-ı tasarrufu olmuşdur 
keyfe mâ yeşâ’ mahallinde zabt ve tasarrufa mezbûr Todori’yi taslît eyledim dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn fî seneti’l-mezbûre
Şuhûdü’l-hâl: Hüseyin b. Ali, Mehmed b. Eyüb, Mehmed b. Mahmud, Ali b. İslâm, 
Yanaki [b.] Tanaş, Panayot [b.] Todori, İstati [b.] İstahi, Yani [b.] Kostantin, Ange-
li [b.] Yani, Todori [b.] Dimo, Nikola [b.] Dimo.

770 [117a-1] Zehra Hatun mahallesi mescidine yeni imam tayin olunması
Hâslar kadısı efendi hazretleri, imâmet-i mezbûreyi müstahıkkına arz edesiz deyû.
Hâslar kadısı efendi, bî-garaz müslümanlardan suâl eyleyesiz deyû.
Sa‘âdetlü ve mürüvvetlü sultânım hazretleri sağ olsun Hazret-i Ebî Eyyûb-i 
Ensârî’de vâki‘ merhûme Zehra Hâtun mahallesi mescidinin imâmı edâ-i hizmet 
etmeyip imâmete dahi gelmeyip mescid-i şerîfimiz kapanmağa sebebdir mürüv-
vetlü sultânım hazretlerinden mercûdur ki âhara tevcîh olunmak bâbında fazîletlü 
Eyüb efendisine hitâben emr [u] fermân sultânım hazretlerinindir.
Sâhib-i arz olan ahâlî-i mahalle-i mezkûrenin şikâyet ettikleri imâm-ı mezbûrun 
ahvâli bî-garaz müslümanlardan suâl eyleyesiz deyû vârid olan fermân-ı şerîfe 
imtisâlen, cemâ‘ati da‘vet olunup edâ-i hizmet etmediğini cümlesi haber ver-
diklerinden sonra imâm kendi dahi edâ-i hizmet eylemediğini ve yerime vekîl 
dahi bulamam deyû ikrâr ettiği der-i devlet-medâra i‘lâm olundu bâkī fermân 
sultânımındır.

771 [117a-2] Müftükızı Odaları’nda fuhuş yapıldığının bildirilmesi 
üzerine tahliye olunması
Hâslar kadısı fazîletlü efendi hazretleri teftîş eyleyesiz.
Devletlü ve sa‘âdetlü sultânım hazretleri sağ olsun Hazret-i Eyyûb-i Ensârî’de Ni-
şancı mahallesi fukarâsının arzuhâlleri budur ki mahalle-i mezbûrede Müftükızı 
Odaları demekle ma‘rûf oda altı bâb odaların içine fevâhiş dolup dâimâ fuhş [u] 
fesâd hâlî değildir gece sabaha değin kılıç ile gezerler nice nice tenbîh olunup bir 
vechile men‘ olunmaları kābil değildir Allâhu te‘âlâ ve resûluhû azîz şerîf başınız 
için olsun izn-i şer‘le mezbûr odaları tahliyye fâhişeler ihrâc olunup odaları mü-
hürlenmek bâbında fermân-ı şerîf ricâ olunur bâkī fermân sultânımındır.
Bende-i ahâlî-i mahalle.
Subaşı ve asesbaşı imâm ve cemâ‘at ve odabaşıyı ve fevâhişi huzûruma ihzâr ede-
siz deyû fermân.
Hâslar kadısı fazîletlü efendi hazretleri, ba‘de’l-yevm ol odalardan fevâhişi ihrâc 
edip ve odalarda ol makūle fevâhiş iskân olunmayıp ahâlî-i mahalle rızâ verdikle-
ri eyü kimesnelere îcâr ettirile deyû.
Fî 3 N [Ramazan] sene [10]91.

772 [117a-3] Hacı Mustafa b. Musa’nın evinin vârislerince Ali Ağa 
b. Ömer’e satılması
Mahmiye-i İstanbul hısnı ebvâbından Yenikapı hâricinde İmâm Çelebi mahalle-
sinde sâkin iken bundan akdem vefât eden el-Hâc Mustafa b. Musa’nın zevce-i 
metrûkesi Âişe bt. Durmuş nâm hâtundan gayrı zâhirde vâris-i ma‘rûfu olma-
mağla muhallefâtının rub‘u merkūme Âişe’ye ve selâse erbâ‘ı beytülmâl cânibine 
âid olmağın mahmiye-i mezkûrede bi’l-fi‘l gümrük emîni olup beytülmâl-i âmme 
ve hâssa kabzına memûru olan mefharü’l-emâcid ve’l-ekârim Hüseyin Ağa 
tarafından husûs-ı âti’l-beyâna vekîl-i müsecceli olup mahmiye-i mezkûre hısnı 
ebvâbından Edirnekapısı hâricinde küçük zâbiti olan el-Hâc Yusuf b. Abdullah 
nâm kimesne ile mezbûre Âişe’nin li ebeveyn er karındaşı ve tarafından zikr-i 
âtî menzilde olan bir sehim hisse-i şâyi‘asını bey‘a ve semenini kabza ve kendi-
ye îsâle ve kabz îsâl mütevakkıf olduğu umûrun küllîsine vekîl-i müsecceli olan 
Ali Beşe nâm kimesne meclis-i şer‘-i şerîfde işbu sâhibü’l-kitâb fahrü’l-akrân Ali 
Ağa b. Ömer mahzarında her biri bi’l-vekâle ikrâr-ı tâm ve takrîr-i kelâm edip 
müteveffâ-yı mezbûrun muhallefâtından olup mahalle-i mezbûrede vâki‘ bir ta-
rafdan Zeyni Hâtun vakfı olan odalar ve bir tarafdan Ahmed Efendi vakfı’na ve 
bir tarafdan Mesud Çelebi bahçesine ve taraf-ı râbi‘i tarîk-i âm ile mahdûd üç 
bâb tahtânî odaları ve bir sofayı ve bir su kuyusunu ve zât-ı eşcâr-ı müsmire ve 
gayr-ı müsmire bahçeyi ve kenîfi müştemil mülk menzil bey‘ olunup semenin-
den zevcesi müvekkile-i merkūmenin rub‘ hisse-i irsiyyesi verilmek lâzım gelmek-
le zikr olunan menzil sûk-ı sultânîde kirâren ve mirâren nidâ ve müzâyede olu-
nup rağabât-ı nâs bi’l-külliye münkatı‘ oldukdan sonra mezbûr Ali Ağa üzerin-
de otuz bin akçede hakk-ı karâr ile karâr edip ziyâde ile tâlib-i âhar zuhûr etme-
mekle zikr olunan menzili meblağ-ı mezbûr otuz bin akçeye vekâlet-i mahkiye-
lerimiz hasebiyle mezbûr Ali Ağa’ya tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ve temlîk ol dahi ber vech-i muharrer iştirâ ve tesel-
lüm ve temellük ve kabûl eyledikden sonra semeni olan meblağ-ı mastûr otuz bin 
akçeyi mezbûr Ali Ağa yedinden bi’t-tamâm ve’l-kemâl ahz ve kabz edip rub‘unu 
müvekkile-i mezbûreye ve selâse erbâ‘ı emîn-i mûmâ-ileyh Hüseyin Ağa’ya teslîm 
eyledik ba‘de’l-yevm sâlifü’z-zikr menzil mezbûr Ali Ağa’nın mülk-i müşterâsı ol-
muşdur keyfe mâ yeşâ’ ve haysü mâ yahtâr mutasarrıf olsun dediklerinde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene ihdâ ve tis‘în ve elf.
Şuhûdü’l-hâl: İbrahim Çavuş b. Mustafa, Ahmed Bey b. Yusuf, İbrahim Çelebi b. 
Hüseyin, Mehmed Bey b. Osman, Nasuh Efendi b. Abdüsselâm.

773 [117b-1] 1090 senesi narh defteri
Yevmü’l-Ehad
Fî 14 Cumâdelâhire sene [10]90.
Saplı Soğan
300 dirhem: 400
Pirinç bakkaldan
1 vakıyye, kıymet: 7

[Yev]mü’l-Cum‘a
Fî 19 Cumâdelâhire sene [10]90.
Kavun
1 vakıyye, 2 kıyye 
Karpuz
300 dirhem

400
İnös armut
1 vakıyye
Kıymet
4
3
Burunsuz armut
1 vakıyye
Kıymet
3
2
Bazincan
2 dane
Kıymet

1
Hâs un
1 vakıyye
Kıymet
8
Kara un
1 vakıyye
Kıymet
3
Bardak eriği
1 vakıyye
Kıymet
3
2
Yerli hıyar
3 aded
Kıymet

1
Anadolu hıyarı
4 aded
Kıymet

1
Simid unu
1 vakıyye
Kıymet
7

[Yev]mü’l-Hamîs
Fî 20 [Cumâ]delâhire sene [10]90.
Harcî ekmek
90 direm
Kıymet

1
Bâ tezkire-i hazret-i efendi

[Yev]mü’l-Ehad
Fî 21 min Cumâdelâhire sene [10]90.
Kabak
300 direm

300
400
Koruk
1 kıyye
Kıymet

2

Çiçek inciri
1 kıyye
Kıymet

5
6

[Yev]mü’l-Erba‘a
Fî 24 min Cumâdelâhire sene [10]90.
Ekmek
Dir[h]em

100
Kıymet

1
Hâs un
Kıyye

1
Kıymet

7
Simid unu
Kıyye

1
Kıymet

6
Kaba un
Kıyye

1
Kıymet

6
Pirinç bakkalda
Kıyye

1
Kıymet

8
Badincan
Tâne

3
Kıymet

1
Lahana
Dir[h]em

400
300
Yağlı çörek
Dir[h]em

35
Kıymet

1
Kaba çörek
Dir[h]em

50
Kıymet

1
Biribirlik börek 
ve kâhî
Dir[h]em

30
Kıymet

1
Arab kaşki? 
tâzesi
Dir[h]em
30
Kıymet
1
Kuru kök?
Dir[h]em

25
Kıymet

1
Şam böreği
Dir[h]em

35
Kıymet

1
Tabla kâhîsi
Dir[h]em

30
Kıymet

1
Arab peksimedi
Dir[h]em

35
Kıymet

1
Gözleme
Dir[h]em

30
Kıymet

1
Ağdasız lokma
Dir[h]em

30
Kıymet

1
Ağdalı lokma
Dir[h]em

25
Kıymet

1
Yağlı lokma
Dir[h]em

30
Kıymet

1
Nişa?
Kıyye

1
Kıymet

12
Efl ak tuzu
Kıyye

1
Kıymet

2
3

[Yev]mü’s-Sülesâ
Fî gurreti Recebi’l-mürecceb sene [10]90.
Tulum peyniri
Vakıyye

1
Kıymet

14
12
Sultânî bakla
Vakıyye

1
Kıymet

5
4
Hurda bakla
Vakıyye

1
Kıymet

4
3
Tâze üzüm
Vakıyye

1
Kıymet

5
6

[Yev]mü’l-Hamîs
Fî 3 min şehri Recebü’l-mürecceb sene [10]90.
Nişasta
Kıyye

1
Kıymet

10
9
Kavun
Dir[h]em

300
400
Karpuz
Dir[h]em

400
500
Tâze üzüm
Kıyye

1
Kıymet

4
3
İşleme kızılcık
Kıyye

1
Kıymet

5
4
Hurda kızılcık
Kıyye

1
Kıymet

3
2
Kabak
Dir[h]em

400
500
Badincan
Dâne

5
4
Kıymet
1
Lahana
Dir[h]em

400
500
Fî 3 Recebü’l-mürecceb sene [10]90.
Efl ak tuzu
Vakıyye

1
Kıymet

3
2
Fî 27 Recebü’l-mürecceb sene [10]90.
Tâze üzüm
Kıyye

1
Kıymet

2
Parmak üzümü
Kıyye

1
Kıymet

3
Tâze incir
Kıyye

1
Kıymet

3
4
Kavun
Kıyye

1
Kıymet

1
Karpuz
Kıyye
1,5
Kıymet
1
Şeftalü
Kıyye

1
Kıymet

3
4
Fî 28 Recebi’l-mürecceb sene [10]90.
Saman
Kantar

1
Kıymet

28
26
Kabak
Vakıyye

2
Kıymet

1
Badincan
Aded

8
Kıymet

1
Hurda tâze incir
Vakıyye

1
Kıymet

2
3
Fî 24 Şa‘bân sene [10]90.
Tulum peyniri
Kıyye

1
Kıymet

16
14
Fî 13 Ramazâni’l-mübârek li sene [10]90.
İzmir siyahî ve lop 
inciri
Kıyye

1
Kıymet

6
7
Edremid siyahî ve 
sarıca incir
Kıyye
1
Kıymet
5
6

Çöpsüz razaki
vakıyye

1
Kıymet

12
10

Çöplü razaki
Kıyye

1
Kıymet

7
8
Fî 16 Ramazâni’l-mübârek sene [10]90.
Karamürsel zeytini
Kıyye

1
Kıymet

3
4
Lahana
Dir[h]em

500
400
Nohud
Kıyye

1
Kıymet

4
5
Bursa kestanesi
Kıyye

1
Kıymet

4
5
Bâ tezkire-i efendi hazretleri.
[Yev]mü’l-Hamîs
Fî 20 Ramazâni’l-mübârek sene [10]90.
Zeyt yağı
Kıyye

1
Kıymet

20
22
İzmir sabunu
Kıyye

1
Kıymet

20
22
Amasya eriği
Kıyye

1
Kıymet

12
14
Fındık
Kıyye

1
Kıymet

6
7

[Yev]mü’s-Sebt
Fî 24 Ramazâni’l-mübârek sene [10]90.
Mısır kabağı
Dirhem
400
500
İsfenah
Dirhem
300
400
Kara turp
Dirhem
300
400
Pırasa
Dirhem
300
400
Fî gurreti Şevvâli’l-mükerrem sene [10]90.
Ekmek
Dir[h]em

11
Kıymet

1
Bâ tezkire-i efendi hazretleri.
Fî 12 Şevvâli’l-mükerrem sene [10]90.
Mum yağı
Vakıyye

1
Kıymet

22
Sığır yağı
Vakıyye

1
Kıymet

11
Koyun yağı
Kıyye

1
Kıymet

13
Yağ mumu
Vakıyye
1 kıymet

26
28
Fî 22 Şevvâli’l-mükerrem sene [10]90.
Havuç
Dir[h]em

400
300
Şalham
Dir[h]em

400
300
Lisânü’s-sevr
Kıyye

1
Kıymet

4
İsfenah
Dir[h]em

500
400
Pekmez
vakıyye

1
Kıymet

6
7
Kemliyasa?
5
Kıymet
10
12
Fî 4 Ramazâni’l-mübârek sene [10]90.
Asel
Vakıyye

1
Kıymet

16
18
Bâ tezkire-i efendi hazretleri.
Fî 22 Zilhicce sene [10]90.
Şîrugan
Kıyye

1
Kıymet

26
28
Bezir yağı
Kıyye

1
Kıymet

20
18
Fî 3 Rebî‘ilevvel sene [10]91.
Engür
Dirhem
120
Kıymet
1
Elmanın a‘lâsı
Kıyye

1
Kıymet

5
4
Tâze sarımsak
100
80
Tâze soğan
Dirhem
120
100
Her bir demedi onar 
kök ola bostanda 
dükkânlarda sekizer 
kök ola
Elmanın evsatı
Kıyye

1
Kıymet

4
3
Marul demet
Kıymet

5
4
Elmanın ednâsı
Kıyye

1
Kıymet

3
2

[118a]
Fî Rebî‘ilevvel sene [10]91.
Midilli loru
Kıymet

18
20
Sâde ergen 
yağı
38
36
Midilli peyniri
Kıymet

18
16
Yumurta
Tâne

3
2
Yağlı çörek
Dirhem

40
Kaba çörek
Dirhem

60
Biribir kâhî
30
Yumurta…?
kâhî
40
Kuru halka
30
Harcî yağlı
30
Halka simid
60
Gözleme
30
Ağdalı lokma
25
Lokma ağdasız
30
Susamlı halka
45
Efl ak tuzu
2
Sirke
7
Un-ı hâs
6
Simid unu
5
Kaba unu ve 
Edincik unu

4
Harcî un
3,5
Tâze soğan
Dirhem
200
150
Tâze çayır 
peyniri
Kıyye

1
Kıymet

10
8
İsfenah
Dirhem
600
500
Tâze sarımsak
Dirhem
130
100
Yağlı lokma
Dirhem

33
Odun
Çeki
30
Zeyt yağı
Kıyye
18
20
Efl ak aseli
Kıyye
16
14
Fî 24 Rebî‘ilevvel sene 1091.
Lahm-ı kuzu
Kıyye

1
Kıymet

16
Fî 29 Rebî‘ilevvel li sene [10]91.
Limni tulum peyniri
Kıyye

1
Kıymet

16
14
Midilli peyniri
Kıyye

1
Kıymet

14
12
Fî 2 Rebî‘ilâhir li sene [10]91.
Süd
Kıyye

1
Kıymet

2
Kaymak
Kıyye

1
Kıymet

20
Tâze dil peyniri
Kıyye

1
Kıymet

22
20
Tâze bakla
Kıyye

1
Kıymet

4

Çağla
Kıyye

1
Kıymet

4
Midilli loru
Kıyye

1
Kıymet

16
14
Tâze yaprak
Kıyye

1
Kıymet

8
Kanlıca 
yoğurdu
Çanak

1
Kıymet

6

Çanak yoğurdu
1
Kıymet
3
Torba yoğurdu
Kıyye

11
Kıymet

4
Fıçı yoğurdu
Kıyye

1
Kıymet

2
Şa‘riyye-i 
İstanbul
Kıyye

1
Kıymet

6
Mısır şa‘riyyesi 
kurutulmuş
Kıyye
1
Kıymet
8
Fî 16 min şehri Rebî‘ilâhir sene [10]91.
Lahm-ı ganem
Kıyye

1
Kıymet

12
Desti nardengi
Kıyye

1
Kıymet

5
6
Bakla
Kıyye

1
Kıymet

2
Nardengi fıçı
Kıyye

1
Kıymet

3
4

[Fî] Rebî‘ilâhir sene 1091.
Tâze dil peyniri
Kıyye

1
Kıymet

30
18
Tâze yaprak
Kıyye

1
Kıymet

3
Kuzu başı
1
Kıymet
2
Kuzu ciğeri
1
Kıymet
2
Kuzunun başı ve ciğerini ayırıp satmak üzre tenbîh olunmuşdur
vakıyye

1
Kıymet

14
Fî 25 Rebî‘ilâhir sene [10]91.
Pancar
Dirhem
400
300
Fî gurreti Cumâdelâhire sene [10]91.
Ekmek
Dirhem
130
Vakıyye
1
Asel-i musaffâ
Vakıyye

1
Kıymet

18
16
Yağ mumu
Kıyye

1
Kıymet

24
26
Efl ak aseli
Kıyye

1
Kıymet

18
16
Tâze kaşkaval
Kıyye

1
Kıymet

22
20
Pancar
Dirhem
500
400
Dil peynirin 
kaba loru
Kıyye
1
Kıymet
10
08

Çayır peyniri
Kıyye

1
Kıymet

10
08
Kara kiraz
Kıyye

1
Kıymet

3
Dalbasdı kiraz
Kıyye

1
Kıymet

4
Can eriği
Kıyye

1
Kıymet

4
Aşı eriği
Kıyye

1
Kıyye

2
Cemâziyelevvel sene [10]91.
Etli börek
Dirhem

35
Simid
Dirhem

65
Harcî un
Keyl
1
Kıymet
70
Yağlı çörek
Dirhem

45
Şam böreği
Dirhem

45
Kaba çörek
Dirhem

65
Gözleme
Dirhem

35
BirerlikDirhem

35
Safî lokma
Dirhem

40
Ağdalı lokma 
Dirhem

35
Ak tut
3
Kara tut
6
Hâs un
Keyl
1
Kıymet
100
Hıyar
Aded

1
1
Sarımsak
Aded
25
20
Pancar
Dirhem
600
500
Tulum peyniri
Kıyye

1
Kıymet

14
12
Ekmek
Dirhem

14
Kara vişne
Kıyye

4
3
Tâze soğan
Dirhem
300
400Simid unu
Kıymet

4
Tâze kabak
Kıymet

5
4
Hıyar
Aded

2

774 [118b-1] Mahkemeye gelmeyen Mustafa’nın evinin mühürlenmesi
Mezbûr Mustafa şer‘-i şerîfe gelmeyip imtinâ‘ eder ise hânesi mühürlenip mürâfa‘a 
olmadıkça mührü ref ‘ olunmaya buyruldu.
Yusuf b. Abdullah muhzır ta‘yîn olundu.
Fî 6 min Cemâziyelevvel sene [10]91.

775 [118b-2] 1091 senesi narh defteri
Cemâziyelevvel sene [10]91.
Nişa
Kıyye

1
Kıymet

7
8
Efl ak kaşkavalı
Kıyye

1
Kıymet

16
18
Tulum peyniri
Kıyye

1
Kıymet

12
10
Hâs ekmek
Dir[h]em

190
Kıymet

3
Katırlı vişnesi
Kıyye

1
Kıymet

5
6
Simid
Dirhem

70
Kaba çörek
Dirhem

70
Kabak
Kıyye

1
Kıymet

2
3
Yerli hıyar
Aded

2
Kıymet

1
Anadolu hıyarı
Aded

3
Kıyye

1

Çakıl ekmek
Dirhem
140
Kıymet
3
Dil peyniri
Kıyye

1
Kıymet

14
16
Akeğnisi armut
Kıyye

1
Kıymet

8
6
Piliç
Aded

1
[kıymet]

8
Tavuk
Aded

1
Kıymet

14
Kuru otluk
Dirhem
300
Kıymet
1
Cumâdelâhire sene [1091].
Kabak
Dirhem
400
300
Zerdali
Kıyye

1
Kıymet

5
4
Mayıs elması
Kıyye

1
Kıymet

3
4
Kılıç balığı
1
Kıymet
13
Katırlı vişnesi
5
4
Kara vişne
3
2
Hıyar turşusu
Aded

2
Armut
Kıyye

1
Kıymet

5
6
Fî 6 Cumâdelâhire sene [10]91.
Tekfurdağı kaşkavalı
Kıyye

1
Kıymet

20
18
Tâze kayısı
Kıyye

1
Kıymet

8
Ekşi kara tut
Kıyye

1
Kıymet

6
Fî 7 Cumâdelâhire sene [10]91.
Tekfurdağı deve dişi 
buğday
Keyl
1
Kıymet
90
Tâze fındık
Kıyye

1
Kıymet

5
6
Anadolu hıyarı
Aded

4
5
Yerli hıyarı
Aded

3

14 Cumâdelâhire [sene 1091].
Efl ak kaşkavalı peynir
14
16

Çiçek inciri
5
6
Badincan
3
2

[Yev]mü’s-Sebt
Fî 23 Cumâdelâhire sene [10]91.
Tâze çiçek inciri
Kıymet

3
4
Mayıs elması
Kıyye

1
Kıymet

2
3
Burunsuz 
armudu
Kıymet

3
2
Maverdi eriği
Kıymet

2
3
Göksulu 
armudu
Kıymet

4
3
Gelincik 
armudu
Kıymet

4
3
Menzil armudu
Kıymet

4
3
Bozdoğan 
armudu
Kıymet

4
3
Akeğnisi 
armudu
Kıymet

4
3
Tekfurdağı 
kaşkavalı
Kıymet

20
22
İşleme kızılcık
Kıymet

6
5
Hurda (…)
5
4
Tâze fındık
Kıymet

4
3
Nişa
Kıymet

9
8
Koruk
Kıymet

4
Karpuz
Dirhem
400
300
Kavun
Dirhem
300
200
Tâze baş 
soğanı
Dirhem
500
400
Badincan
Aded

5
4
Bardak eriği
Kıymet

4
3
Şeker armudu
Kıymet

5
6
Küm-i? safî
Dirhem
600
500

[Yev]mü’l-İsneyn
Fî 3 Receb sene [10]91.
Tâze üzüm
Kıyye

1
Kıymet

3
4
Fî 8 Receb sene [10]91.
Kabak
Kıyye

1
Kıymet

1
Soğan
400
300
Fî 9 Receb sene [10]91.
Tâze üzüm
Kıyye

1
Kıymet

2
3
Fî 17 Recebü’l-ferd sene [10]91.
Tâze lop inciri
Kıyye

1
Kıymet

4
3
Tâze üzüm
Kıyye

1
Kıymet

2
Tâze hurda 
inciri
Kıyye

1
Kıymet

3
2
Efl ak’ın 
koymana? 
ta‘bîr olunur 
a‘lâ kaşkaval 
peyniri
Vakıyye

1
Kıymet

18
20
Parmak üzümü
vakıyye

1
Kıymet

3
Fî 14 Şa‘bân sene [10]91.
Ayva
Kıyye

1
Kıymet

4
3
Şeftalü
Kıyye

1
Kıymet

3
2
Enâr
Kıyye

1
Kıymet

3
4

15 Şa‘bân [sene 1091].
Tulum peyniri
Kıyye

[1]
[Kıymet]

12
14









17 Şa‘bân [sene 1091].
Süzülmüş hâlis sâde yağ
Kıyye

[1]
[Kıymet]

40
42
Fî gurreti Ramazân sene [10]91.
Ekmek
Dirhem
130
Ramazân-ı şerîfde çörek otlu sâde Ramazan pidesi işlemek [üzre] on dirheme müsâmaha 
olunmuşdur.
Fi’s-sâdis aşer min Şevvâl sene [10]91.
Anadolu peyniri
Vakıyye

1
Kıymet

14
16
Badincan
Vakıyye

1
Kıymet

3
Eyup 90 nolu sicil.indd   614Eyup 90 nolu sicil.indd   614 01.06.2011   15:53:1001.06.2011   15:53:10