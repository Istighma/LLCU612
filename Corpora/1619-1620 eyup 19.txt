











13 [4a-1, Arapça] Batista v. Andon’un alacağını tahsil için vekâlet verdiği / 69
14 [4a-2, Arapça] Sâime Hatun bt. Mehmed’in kendisine intikal eden terekedeki 
hakkını alması için vekâlet verdiği / 69
15 [4a-3] İstati v. Yani’nin tarlasının kullanım hakkını 
Dimo v. Yani’ye devretmesi / 70
16 [4a-4, Arapça] Kaya Hatun bt. Hasan’ın Nişancı Paşa mahallesindeki evini 
Ahmed Dede Vakfı’na istiğlâl yoluyla sattığı / 71
17 [4a-5] Mehmed Beşe b. Abdullah’ın menzilini Yani v. Diyani’ye satması / 71
18 [4a-6] Mehmed Beşe b. Abdullah’ın menzilini Yani v. Diyani’ye satması / 72
19 [4b-1, Arapça] Subaşı Ahmed Ağa b. Emrullah’ın Çatalca’daki evini Şaban 
b. Abdullah Vakfı’na istiğlâl yoluyla sattığı / 73
20 [4b-2] Emine bt. İlyas’ın bazı emlâk, hayvan ve eşyasını Ahmed Ağa 
b. Abdullah’a satması / 73
21 [4b-3] Duka v. Mihal’in bağını Dimitri v. Pavlo’ya satması / 75
22 [5a-1] Ramazan b. Receb’in menzilini İbrahim Beşe b. Mustafa’ya satması / 75
23 [5a-2, Arapça] Ayşe bt. İbrahim’in muhâlaa yoluyla 
kocasından boşanması / 76
24 [5a-3] Hüseyin b. İlyas’ın mülkünün kızları tarafından Haydar b. Abdullah 
ile eşi Kamer bt. Abdullah’a satılması / 76
25 [5b-1, Arapça] Eynehan b. Abdullah’ın para vakfı tesisi / 77
26 [5b-2, Arapça] Dimitri v. Kosta ve Aleksi v. Lambernoz’un Vezir Cafer Paşa 
Vakfı’ndan ödünç aldıkları / 79
27 [6a-1, Arapça] Mustafa b. Budak’ın Rus asıllı kölesini âzat ettiği / 79
28 [6a-2, Arapça] Şepedri v. Yani adlı zimmînin Rus asıllı 
câriyesini âzat ettiği / 80
29 [6a-3] Abdi Bey b. Halil’in kölesini satmasına izin verilmesi / 80
30 [6a-4, Arapça] Ölen İbrahim’in Hümâ Hatun Vakfı’na olan borcu için evin 
müzayedede satılması / 81
31 [6a-5] Yani v. Yorgi’nin tarlalarının kullanım hakkını Dimo 
v. Nikola’ya devretmesi / 81
32 [6b-1] Şeyh Merkez Efendi Vakfı’na ait hamamın Mustafa 
b. Yakub’a kiralanması / 82
33 [6b-2, Arapça] Mihal v. Yorgi ve Yani v. Mihal’in Halil Bey b. Abdullah’a 
borçları olduğu / 83
34 [6b-3] Madelkari v. İstirati’nin menzili ile bağlarını Manol v. Lohnista’ya satıp 
bir adet çayırının da kullanım hakkını devretmesi / 83









35 [6b-4] Yani v. Solat’ın bağını İstati v. Hafodviş’e satması / 84
36 [7a-1] İsmihan bt. Cafer’in eski kocası Mehmed b. Mustafa’dan mehir, nafaka 
ve sair alacaklarını aldığı / 84
37 [7a-2] Pano v. Yorgi’nin menzili ile arsa hissesini Niko v. Duka’ya satması / 85
38 [7a-3, Arapça] Şaban b. Ömer’in evini Mustafa Çelebi Vakfı’na 
istiğlâl yoluyla sattığı / 86
39 [7a-4, Arapça] İsmail Çelebi b. Ahmed’in evini istiğlâl yoluyla Abdülkadir 
Efendi Vakfı’na sattığı / 86
40 [7b-1, Arapça] Mustafa Bey b. Hamza Efendi’nin evini Seyyid Abdülkadir 
Efendi Vakfı’na istiğlâl yoluyla sattığı / 87
41 [7b-2] Velisari v. Manol’ün yel değirmeni hissesini Trandafil 
v. Kosta’ya satması / 88
42 [7b-3] Kiryazi v. Nikola’nın menzili ile bazı hayvanlarını oğlu Mehmed 
Beşe’ye satıp tarlalarının da kullanım hakkını devretmesi / 88
43 [8a-1] Mehmed b. Ali’nin diyeti hususunda dayısı Hüseyin b. Hasan’ın suçsuz 
oldukları anlaşılan Hasköy ahalisinin zimmetini ibra etmesi / 89
44 [8a-2, Arapça] Peraniçe bt. Piyazi’nin evini Bâli Hâce Vakfı’na 
istiğlâl yoluyla sattığı / 90
45 [8a-3, Arapça] Lâlezar Hatun bt. Abdullah’ın evini Abdülkadir Efendi 
Vakfı’na istiğlâl yoluyla sattığı / 91
46 [8a-4, Arapça] Mehmed el-Ensârî Vakfı’nın alacağı için evin yarı hissesinin 
müzayede ile satıldığı / 91
47 [8b-1] Zakino bt. Zoto’nun yarım menzil hissesini Virtoz 
v. Nikola’ya satması / 92
48 [8b-2, Arapça] Hasan Ağa b. Mustafa’nın evini Seyyid Mustafa Çelebi 
Vakfı’na istiğlâl yoluyla sattığı / 93
49 [8b-3, Arapça] Emine bt. Abdullah’ın evini Emânî Çelebi Vakfı’na 
istiğlâl yoluyla sattığı / 93
50 [8b-4] Meyram bt. Musrof ile Süleyman’ın şartlı talâk yoluyla boşanması / 94
51 [9a-1] Abdülkadir Çelebi b. Ali Ağa’nın menzilini Mehmed 
b. Abdullah’a satması / 95
52 [9a-2, Arapça] Musa Bey b. İsmail’in Turşucuzâde Hüseyin Çelebi Vakfı’ndan 
ödünç aldığı / 95
53 [9a-3] Apostol v. Franko’nun değirmeninin yarım hissesini Şaban Bey 
b. Abdullah’a satması / 96
54 [9a-4] Hüseyin b. Hasan’ın Turşucuzâde Hüseyin Çelebi 
Vakfı’na borcu olduğu / 96









55 [9a-5] Mustafa b. Mehmed’in Turşucuzâde Hüseyin Çelebi 
Vakfı’na borcu olması / 97

56 [9b-1] Andriye v. Todori’nin tarlalarının kullanım hakkını Hristo 
v. Nikola’ya devretmesi / 97

57 [9b-2, Arapça] Ahmed Beşe b. Abdullah’ın evini Saçlı Emirzâde diye meşhur 
Seyyid Abdülkadir Efendi Vakfı’na istiğlâl yoluyla sattığı / 98

58 [9b-3] Rizo v. Taci’nin tarlasının kullanım hakkını İstiranik 
v. Yorgi’ye devretmesi / 99

59 [9b-4] Dimo’nun oğulları Kiraste ve Lipo’nun bazı emlâk ve ağaçlarını Hristo 
v. Minho’ya satmaları / 99

60 [10a-1] 1029 senesi fıçı ve varil tahtası mukātaası iltizamının Diyani 
v. Dimo’ya ihale edilmesi / 100

61 [10a-2] Diyani v. Dimo’nun temin edeceği tahta bedeli olarak aldığı paraya 
karşılık Yasef v. Yahuda’ya menzilini rehin vermesi / 101

62 [10a-3, Arapça] Hâkimin Erine adlı küçük zimmîye kızın 
vasîsine nâzır atadığı / 101

63 [10a-4] Todori v. İstemad ile oğlu Yamandi’nin vârislerinin miras 
hususunda sulh olması / 102

64 [10b-1] Sütçü Kiryaki’ye ait olduğu ispat olunan koyunların 
kendisine iadesi / 103

65 [10b-2] Kosta v. Kini’ye ait olduğu ispat olunan koyunların 
kendisine iadesi / 104

66 [11a-1] Dimitri v. Yorgi’nin menzilini Maskalyo v. İstiranik’e satması / 104
67 [11a-2] Mehmed Bey b. Abdullah’ın menzilini Sefer Beşe 
b. Ali’ye satması / 105
68 [11a-3, Arapça] Mehmed b. Kasım’ın Mehmed el-Ensârî 
Vakfı’ndan ödünç aldığı / 106
69 [11a-4] Sultan Bayezid Vakfı’na ait tarlanın kullanım hakkının Seyyid Şeyh 
Mehmed Efendi b. Mahmud Efendi’ye verilmesi / 106
70 [11b-1] Ayşe bt. Koçi Bey’in menzilini Rahime bt. Kasım’a satması / 107
71 [11b-2] Sinan Bey b. Abdullah’ın bazı emlâk hisselerini Haydar b. Hasan’a 
satıp tarlalarının da kullanım hakkını devretmesi / 108
72 [11b-3] Dimitri v. Yorgi’nin tarlasının kullanım hakkını İsteryanos 
v. Todori’ye devretmesi / 109
73 [12a-1, Arapça] Hâkimin Hüseyin ve Ahmed adlı küçüklere vasî atadığı / 109
74 [12a-2, Arapça] Sâime bt. Murad’ın evini Hüseyin Çelebi Vakfı’na istiğlâl 
yoluyla sattığı / 110









75 [12a-3] Hasan b. Eşref ’in tarlalarının kullanım hakkının vârisleri tarafından 
Sefer b. Vildan’a devredilmesi / 110

76 [12a-4, Arapça] Hızır Bey b. Pîrî’nin fırınını Mehmed Efendi b. merhum 
Mahmud’a sattığı / 111

77 [12b-1] Pavlo’nun bazı emlâk ve hayvanlarını Niko v. Yorgi’ye satıp 
tarlalarının da kullanım hakkını devretmesi / 112

78 [12b-2, Arapça] Sefer Beşe b. Ali’nin evini Seyyid Abdülkadir Efendi 
Vakfı’na istiğlâl yoluyla sattığı / 113

79 [12b-3] İsa Beşe b. Abdullah’ın kendisini yaralayan Mehmed Beşe 
b. Kasım ile sulh olması / 113

80 [13a-1] Koçi v. Yani’nin menzilini satması / 114
81 [13a-2] Ömer Beşe b. Şücâ‘ın tarlasının kullanım hakkını devretmesi / 115
82 [13a-3] Kosta v. İstemad’ın menzil ve bağını Yani v. Anastas’a satıp tarlalarının 
da kullanım hakkını devretmesi / 115
83 [13b-1, Arapça] Kadı Ramazan Efendi b. Şükrullah’ın evini Seyyid Abdülkadir 
Efendi Vakfı’na istiğlâl yoluyla sattığı / 116
84 [13b-2, Arapça] İsmihan Hatun bt. Muslihiddin’in evini Mehmed Bey 
Vakfı’na istiğlâl yoluyla sattığı / 117
85 [13b-3] Eyüb b. Mehmed’in menzilini Ferhad’ın oğulları Mahmud ve 
Mehmed’e satması / 117
86 [14a-1, Arapça] Mustafa Ağa b. Hasan’ın sekiz kişiye ödünç verdiği / 118
87 [14a-2] İbrahim Beşe’nin Yusuf b. Ali’de alacaklı olması / 119
88 [14a-3] Belkıs bt. Aydın’ın menzilini Sâliha bt. Mehmed’e satması / 119
89 [14b-1] Rahime bt. Ali’nin çiftlik, tarlalar ve çayırını Fâtıma 
bt. Hüdâverdi’ye satması / 120
90 [14b-2] Yorgi v. Yani’nin bazı emlâkini Kefriküçük voyvodası 
Nikola’ya satması / 121
91 [14b-3, Arapça] Hâkimin İbrahim b. Mahmud adlı küçüğe 
nafaka takdir ettiği / 122
92 [15a-1] Oturduğu köyü değiştiren Virane v. Dimo’dan mükerrer vergi 
talep olunmaması / 122
93 [15a-2] Yani v. Yorgi’nin Kiryako v. Tetoki’ye bazı emlâkini satıp bazısının da 
kullanım hakkını devretmesi / 123
94 [15a-3, Arapça] Hâkimin Hüseyin ve Ahmed adlı küçüklere 
nafaka takdir ettiği / 124
95 [15b-1] Cafer b. Hüseyin ve İsmail b. Hasan’ın Sevindik b. Hacı’ya bazı 
emlâkini satıp bazılarının da kullanım hakkını devretmeleri / 124









96 [15b-2] Mehmed Lağarî Tekkesi’ne ait mutfak malzemelerinin 
Ali b. Mustafa’ya kiralanması / 125

97 [15b-3] Kiremitçi Süleyman Vakfı’nın eski mütevellisi Mehmed Bey’in 
zimmetinde kalan alacağının tahsil olunması / 126

98 [16a-1] Bazı zimmî meyhanecilerin alacaklarını kefili Nikola v. Dimo’dan 
tahsil ettikleri / 126

99 [16a-2] Metro v. Niko’nun babasının İbrahim’in oğullarına 
olan borcunu ödemesi / 127

100 [16a-3, Arapça] Sâliha bt. Mustafa’nın evini Mehmed 
el-Ensârî Vakfı’na sattığı / 128

101 [16b-1] Hasnâ Hatun Camii’nin tamiri için cami vakfına ait bir adet harap 
menzilin Yusuf b. Ferhad’a satılması / 129

102 [16b-2] Hasnâ Hatun Camii’nin tamiri için cami vakfına ait bir adet harap 
menzilin Musli b. Müstecab ve Havvâ bt. Abdullah’a satılması / 129

103 [16b-3] Hasnâ Hatun Camii’nin tamiri için cami vakfına ait bir adet harap 
menzilin Hemrâz bt. Abdullah’a satılması / 130

104 [17a-1] Dimitri’nin oğulları İstati ve Panayoti’nin tarlalarının 
kullanım hakkını Hristo v. Ligori, İskarlet v. Yorgi ve Yorgi 
v. Rivarko’ya devretmeleri / 131

105 [17a-2] Hristo v. İstati’nin bazı emlâkinin kullanım hakkını Küçük Yani 
v. Dimitri’ye devretmesi / 131

106 [17a-3] Selâmet bt. Abdullah’ın miras ve diğer alacak hususlarında Hızır 
b. Abdurrahman’ın zimmetini ibra etmesi / 132

107 [17b-1, Arapça] Rahime bt. Kasım’ın evini Ümmi Hatun Vakfı’na istiğlâl 
yoluyla sattığı / 133

108 [17b-2] Sekodeş v. Timo’nun bağını Yorgo v. Dimo’ya satması / 133
109 [17b-3] Eyüp’te Mahmud Paşa bahçesi yakınlarında padişahın emri ile 
öldürülen şahsın tereke defteri / 134
110 [18a-1] İlya v. İlyas’ın bir adet su kuyusu ile debbağ dükkânını Nikola 
v. Dimitri’ye satması / 135
111 [18a-2] Basu v. Yagob’un üzüm bağını Papa Tologo’nun oğulları Mitro ve 
Todori’ye satması (bey‘ bi’l-vefâ) / 136
112 [18a-3] Todori v. Meşki’nin bazı zimmîlerdeki alacağını tahsil etmesi / 136
113 [18b-1] Nikola ve kardeşi Artine’nin menzil hisselerini Angeli 
v. Dimo’ya satması / 137
114 [18b-2] Mahzenci Mahmud Çelebi Vakfı’na ait odanın süknâ hakkının 
Süleyman b. Abdürrezzak’a verilmesi / 138









115 [18b-3] Kiremitçi Süleyman Vakfı’nın müezzin ve cüzhânı olan Mustafa 
b. Sevindik’in vakıftan alacaklı olması / 138

116 [18b-4] Ömer Ağa b. Abdülmennân’ın Râziye bt. İskender’e bazı emlâkini 
satıp bazısının da kullanım hakkını devretmesi / 139

117 [19a-1, Arapça] Hondile bt. Aleksi’nin bağını Yakub Ağa Vakfı’na istiğlâl 
yoluyla sattığı / 140

118 [19b-1, Arapça] (…) v. Manol’ün evini Yakub Ağa Vakfı’na 
istiğlâl yoluyla sattığı / 141

119 [19b-2, Arapça] Fahrünnisâ Hatun bt. Abdülkadir Efendi’nin evini Seyyid 
Abdülkadir Vakfı’na istiğlâl yoluyla sattığı / 141

120 [19b-3, Arapça] Fâtıma bt. Nasuh’un kocasından muhâlaa 
yoluyla boşandığı / 142

121 [19b-4] İbrahim Beşe b. Mustafa’nın menzili ile bahçesini Fâtıma 
bt. Abdullah’a satması / 143

122 [20a-1] Debbağlara tahsis edilen hayvan derilerinin peremeciler tarafından 
başka yerlere götürülmemesi / 143

123 [20a-2] Köfik v. Martino’nun tarlasının tasarruf hakkını Harito 
v. Nikola’ya devretmesi / 144

124 [20a-3] Koniçe kazasından Mustafa Bey b. İsa’nın kendi raiyyeti olmayan 
Dimo v. Koya ile alâkasının kalmaması / 144

125 [20a-4] Ahmed Beşe b. Rüstem’in Yani v. İstati’ye bazı emlâkini satıp 
bazısının da kullanım hakkını devretmesi / 145

126 [20b-1] Sâkine bt. Abdullah’ın menzilini Hacı Mehmed 
b. Mahmud’a satması / 146

127 [20b-2] Behram b. Abdullah’ın vakfettiği menzilde Mustafa 
b. Veli’nin oturması / 146

128 [20b-3] Hayrünnisâ bt. Seyyid Mehmed’in miras hususunda Pîr Mehmed 
Efendi ile sulh olması / 147

129 [21a-1, Arapça] Hâkimin Heri v. Dimitri adlı küçüğe 
nafaka takdir ettiği / 149

130 [21a-2] Bayezid b. Üveys’in vefatından önce Abdurrahman’a para 
emanet etmiş olduğu / 149

131 [21b-1] Yani v. İstemo’nun menzil ve bağını İstemo v. Yani’ye satması / 150
132 [21b-2] Osman Beşe b. Abdullah’ın devraldığı Hacı Mustafa Paşa Vakfı’na ait 
fırının yarım hissesinin talebi üzerine taksim ve tahrir olunması / 150
133 [21b-3, Arapça] Azime bt. Hüseyin’in Kiremitçi mahallesindeki evini 

Âbıkevser bt. Abdullah’a sattığı / 151









134 [22a-1] Göka v. Dimo’nun emlâk ve hayvanlarını Lesbo 
bt. Yano’ya hibe etmesi / 152

135 [22a-2] Göka v. Dimo ile Lesbo bt. Pano’nun boşanması / 153
136 [22a-3] Ereğli kasabasında mahkeme kadısının Duka’dan haksız 
yere para aldığı / 153
137 [22b-1] Kandilo’nun Mustafa b. Abdullah’a bazı emlâkini satıp bazısının da 
kullanım hakkını devretmesi / 154
138 [22b-2] Hayim v. Yasef ’in alacağının Manol v. Podyolor’dan 
tahsil olunması / 155
139 [22b-3] Haydar v. Oruc’un bağını Hasan Bey b. Abdurrahman’a satması / 155
140 [22b-4, Arapça] Tusa v. İspilyot’un evini Ahmed Çelebi Vakfı’na 
istiğlâl yoluyla sattığı / 156
141 [23a-1] Şaban Çavuş b. İlyas ve karısı Fâtıma bt. Pervâne’nin menzillerini 
Hacı İbrahim’e satmaları / 157
142 [23a-2] Ali Ağa b. Halil’in menzilini Ayşe bt. Halil’e satması / 157
143 [23b-1] Hristo v. Dedo’nun borcuna karşılık Mehmed Beşe b. Abdullah’a bazı 
emlâkini rehin vermesi / 158
144 [23b-2] Ayşe Hatun bt. Gazanfer’in menzil satışından dolayı Mehmed Bey 
b. Hüseyin’de alacağının kalmaması / 159
145 [23b-3] Ayşe Hatun bt. Gazanfer’in kocası Mehmed Bey b. Hüseyin’i 
vasî tayin etmesi / 160
146 [23b-4] Kaçak köleye nafaka tayini / 160
147 [24a-1] Nikola v. Kosta’nın borcuna karşılık olarak Mustafa Bey b. Hızır’a 
emlâk ve hayvanlarını rehin verdiği / 160
148 [24a-2, Arapça] Ayşe bt. Abdullah’ın evini Hâce Hayreddin Vakfı’na 
istiğlâl yoluyla sattığı / 161
149 [24a-3] İstemad v. Kini’nin menzilini Niko v. İstati’ye satması / 162
150 [24b-1] İbrahim Bey b. Abdullah’ın menzilini Emine bt. Sefer’e satması / 163
151 [24b-2] Zeyni bt. Kemal’in menzilin üçte bir hissesini Paroh 
v. İlyas’a satması / 163
152 [24b-3] Avraham v. İsak’ın alacağını tahsil edip rehin aldığı menzilini Zeyni 
bt. Kemal’e iade etmesi / 164
153 [24b-4] Kâtib Kevser Hüseyin Efendi Vakfı’na ait menzilin oturma hakkının 
Receb Halîfe b. Ebûbekir’e devredilmesi / 164
154 [25a-1] Marola bt. Dimitri’nin kocası Kosta v. Mihal’in mirası hususunda 
Aleksandra bt. Andriye aleyhine açtığı davada iddiasını ispat edemeden 
firar eylemesi / 165









155 [25a-2] Sâime Hatun bt. Mehmed’in menzilini Mehmed Dede 
b. Abdi’ye satması / 166

156 [25b-1] Hayrünnisâ Hatun bt. Mehmed’in Mustafa, Abdülbâki ve Pîr 
Mehmed Efendi b. Mehmed adlı şahıslardan alacağı olması / 167

157 [26a-1] Hüseyin b. Hızır’ın bazı emlâk, hayvan ve ağaçlarını Mehmed Beşe 
b. Abdullah’a satması / 168

158 [26a-2, Arapça] Ayşe Hatun bt. Bahşî’nin evini Vezir Cafer Paşa Vakfı’na 
istiğlâl yoluyla sattığı / 169

159 [26a-3] Cafer b. Abdullah’ın arsasını Mustafa Efendi b. Hızır’a satması / 170
160 [26b-1] Ayşe bt. Derviş Kethüda’nın yurt yerini Mustafa Efendi 
b. Hızır’a satması / 171
161 [26b-2, Arapça] Fâtıma bt. Ali’nin muhâlaa yoluyla kocası Osman 
b. Ömer’den boşandığı / 172
162 [26b-3, Arapça] Hâkimin Zeynelabidin b. Mahmud adlı küçüğe nafaka 
takdir ettiği / 172
163 [26b-4] Hacı Sinan b. Yahya’nın bazı emlâkini Hasan b. Ali’ye satması / 172
164 [27a-1] Mehmed Bey b. Mustafa Bey’in karısı Ayşe Hatun’u 
bıçakla yaralaması / 173
165 [27a-2] Fâtıma bt. Behram’ın menzilini İbrahim Bey b. Hacı Ahmed’e satıp 
bazı emlâkinin de kullanım hakkını devretmesi / 174
166 [27a-3] Mehmed Ağa b. Abdülmennân’ın menzilini Zamâne 
bt. Abdullah’a satması / 175
167 [27b-1] Emine Hatun’un menzilini Safiye Hatun bt. Yahya’ya satması / 175
168 [27b-2] Mehmed b. Abdullah’ın mülk davasında Lamberlo v. Kostantin 
ile sulh olması / 176
169 [27b-3] Çavuşbaşı Burunsuz Mustafa Ağa Vakfı’na ait Silivri’deki menzilin 
Rika v. Pavli’ye satılması / 177
170 [25(2)a-1] Sultan Bayezid’in kızları Şah Sultan ve Fâtıma Sultan’ın boş 
arsalarının Zeynel b. Kaya’ya satılması / 178
171 [25(2)a-2, Arapça] Emine Hatun bt. Mustafa’nın evini Fâtıma 
bt. Ahmed’e sattığı / 178
172 [25(2)a-3] Ali Beşe b. Abdullah’ın bazı emlâkini Mano v. Fora’ya satması / 179
173 [25(2)b-1] Ayşe bt. Mehmed ve Halime bt. Abdullah’ın İbrahim Dede aleyhine 
açtıkları alacak davasında iddialarını ispat edemedikleri / 180
174 [25(2)b-2] Polihroni Akmeşipolid v. Angeli’nin bahçesini Mustafa 
b. Dursun’a sattığı / 181









175 [25(2)b-3, Arapça] Paroş v. Niko adlı zimmînin karısını talâk-ı 
selâse ile boşadığı / 181

176 [26(2)a-1] Merhum Ali Bey’in oturduğu vakıf menzilin Sefer Dede b. Veli’ye 
tahsis olunduğu / 182

177 [26(2)a-2] Bayram Beşe b. Süleyman’ın kölesi Kasım’ı âzat eylediği / 182
178 [26(2)a-3] Merhum Zeynelabidin’in Taşköprü’deki bahçesinin vârisleri 
tarafından Hamza Bey b. Mehmed’e satıldığı / 183
179 [26(2)a-4] Ahmed b. Mehmed’in menzilini Mehmed Çelebi 
b. Mahmud’a sattığı / 183
180 [26(2)b-1] Apostol v. Koleko’nun mülk menzil, bostan yeri ve bir adet ceviz 
ağacını İstemo’ya sattığı / 184
181 [26(2)b-2] Zanbine bt. Nikola’nın kocası Panayot’un mirası hususunda diğer 
vâris Melisa’nın zimmetini ibra ettiği / 185
182 [26(2)b-3] Kostantin v. Polihroni’nin Andron v. Mihal’de olan alacağını 
tahsil ettiği / 185
183 [27(2)a-1] Andriya’nın rehin aldığı bağ karşılığında (…)’ye verdiği borcunu 
tahsil ettiği / 186
184 [27(2)a-2] Mehmed b. Abdullah’ın mülk bağ hissesini Pasko 
v. Kini’ye sattığı / 186
185 [27(2)a-3] Rika ve Panayot v. İstemad’ın mülk bağlarını Abdi Dede 
b. Abdullah’a sattıkları / 187
186 [27(2)a-4] Nikola v. Yani’nin Osman b. Süleyman’dan alacaklı olduğu / 187
187 [27(2)b-1] Ölen Andriye v. İstavrinoz’un bağının küçük kızının vasîsi 
tarafından Todora’ya satıldığı / 188
188 [27(2)b-2] Sitti bt. Abdullah’ın talebi üzerine kocasından kalan bahçe ve 
menzilin diğer vâris Ümmügülsüm ile aralarında taksim olunduğu / 188
189 [28a-1] Sâliha Hatun’un eski kocası Hasan Bey b. Seyfullah’tan mehir ve 
nafaka alacağını tahsil ettiği / 190
190 [28a-2] Yorgi v. Mihal, Apostol v. Yorgi ve Dimitri v. Yorgi’nin Bostancı 
Mustafa Beşe b. Ali’ye borçlu oldukları / 190
191 [28a-3, Arapça] İsmi Hatun bt. Yunus’un, Gürcü asıllı 
câriyesini âzat ettiği / 191
192 [28a-4] Hatice bt. Abdullah’ın Belgrad köyündeki çayırının tasarruf hakkını 
Hacı Receb Bey b. Ali’ye devrettiği / 191
193 [28b-1] Foti v. Diyani’nin Kiricsi ile olan mülk davasında sulh olması / 192
194 [28b-2] Neslişah Sultan Vakfı’na ait menzilin kullanım hakkının Muhsine 
Hatun bt. Keyvan’a devredilmesi / 193









195 [28b-3] Ali Bey b. Mahmud’un menzilini Fâtıma bt. Mehmed’e satması / 194
196 [29a-1] Sino, Kiricsi ve Riko adlı zimmîlerin sahip oldukları tarlanın 
kullanım hakkını Foti v. Diyani’ye devretmeleri / 195
197 [29a-2] Yusuf b. Abdullah’ın arsasını Rahime bt. Ali’ye satması / 195
198 [29a-3] İstemihan bt. Mehmed’in menziline Mehmed b. Nasuh’un haksız 
yere müdahale etmesi / 196
199 [29b-1, Arapça] Hâkimin Fâtıma bt. Hasan adlı küçüğe 
nafaka takdir ettiği / 196
200 [29b-2] Mehmed Bey b. Hüseyin’in harap bağ yerini Mehmed Dede 
b. Seyyid Hasan’a satması / 197
201 [29b-3] Sâkine bt. Derviş’in menzilini Ali Beşe b. Abdullah’a satması / 197
202 [29b-4] Yani v. Niko’nun Nikola v. Kini’ye bazı zeytin ağaçlarını satıp 
tarlasının da kullanım hakkını devretmesi / 198
203 [30a-1] Foti v. Diyani’nin alacak hususunda Köni’nin oğulları Sino, Kiricsi 
ve Riko ile sulh olması / 198
204 [30a-2] Şeyh Mehmed b. Seyyid Hasan’ın menzilini Ahmed 
b. Abdullah’a satması / 200
205 [30a-3, Arapça] Sâliha bt. Seyyid Hamza’nın muhâlaa yoluyla 
kocasından boşandığı / 200
206 [30b-1] Yanya’daki bağın Panayot’a satılması / 201
207 [30b-2] Hümâ Hatun bt. Ali Çelebi ile kız kardeşinin Emine Hatun 
bt. Abdullah’a bazı emlâkini satması / 201
208 [31a-1] Osman Bey b. Abdülmennân’ın dükkânlarını vakfetmesi / 203
209 [31b-1, Arapça] Mosi v. Yasef adlı yahudinin Rus asıllı câriyesini mükâtebe 
yoluyla âzat ettiği / 205
210 [31b-2] Todori v. Yani’nin çayır hissesinin kullanım hakkını Toros 
v. Yani’ye devretmesi / 205
211 [31b-3] Hacı Kaya Vakfı’na ait mumcu dükkânının bir miktar hissesinin 
Apostol v. Dimo’ya kiralanması / 206
212 [31b-4] Mahmud b. Abdullah’ın menzilinin beytülmâl tarafından Mehmed 
Bey b. Abdullah’a satılması / 206
213 [32a-1] Yani v. Manol’ün harap bağını Duka v. Dozi’ye satması / 207
214 [32a-2] Köni’nin oğulları Yorgi ve Yani’nin değirmen hissesinin bir kısmını 
Simo v. Duka’ya satmaları / 208
215 [32a-3] Sütçü Yani’nin cesedinin muayenesi / 208
216 [32b-1, Arapça] Yahya Çavuş b. Mehmed’in Mustafa Efendi Vakfı’ndan 
ödünç aldığı / 209









217 [32b-2] Biyo v. Decko’nun Göka v. Petro’ya bazı emlâkini satıp bazılarının da 
kullanım hakkını devretmesi / 210

218 [32b-3, Arapça] Hâkimin Halil b. Haydar adlı küçüğe nafaka 
takdir ettiği / 210

219 [32b-4] Mehmed b. Nasuh’un Hatice Hatun Vakfı’na mütevelli olarak 
tayin olunması / 211

220 [33a-1] Şâkire bt. Abdullah’ın Mehmed Beşe b. Abdullah’ı vasî 
tayin etmesi / 211

221 [33a-2] Avyaro v. Andriye’nin bazı emlâkini Nikola 
v. Dimitri’ye satması / 212

222 [33a-3] Kondi’nin oğulları Foti, Köko ve Dimo’nun bağlarını Koçi 
v. Dimo’ya satması / 213

223 [33b-1, Arapça] Tavper v. Mosi’nin elli iki bin akçe borç ikrarı / 213
224 [33b-2] Hasan b. Mehmed’in babasından kalan menzilin kız kardeşi 
Emine’ye ait olduğu ve onun da menzili kocası Ahmed’e hibe ettiği / 214
225 [33b-3] Hristo v. Yani’nin kardeşinin terekesinden hakkını tahsil etmek 
üzere Paroş v. Yorgi’yi vekil tayin etmesi / 214
226 [33b-4] Ergiri v. Yani’nin menzili ile ceviz ağaçlarını Yorgi 
v. Yani’ye satması / 215
227 [34a-1] Mülâyim bt. Abdullah’ın menzilini Şaban b. Abdullah’a satması / 216
228 [34a-2, Arapça] Hâkimin, Aleksandra bt. Turasi’yi oğlu Dimitri v. Dimitri’ye 
vasî atadığı / 216
229 [34a-3] Silivri nahiyesine bağlı Fener köyünün fıçı resminden 
muaf olması / 217
230 [34a-4] Göka v. Dimo’nun bazı emlâk ve hayvanlarını Lesbo 
bt. Pano’ya satması / 217
231 [34b-1] Pîrî Paşa Vakfı’na ait bostanın kullanım hakkının Nikola 
v. İstati’ye devredilmesi / 218
232 [34b-2] Acem Mehmed b. Memi’nin menzilini Yani 
v. Dimitri’ye satması / 219
233 [34b-3] Dimo v. Komyana’nun bazı emlâk ve ağaçlarını Sagoli 
v. Yani’ye satması / 219
234 [35a-1] Todori v. Nikola’nın tarlalarının kullanım hakkını Yani 
v. İstati’ye devretmesi / 220
235 [35a-2] Alagöz’ün kızları Gevherhan, Şahhuban ve Fâtıma’nın müşterek 
menzillerini Eyüb Ağa b. Ali’ye satmaları / 221
236 [35a-3] Panayot v. Aleksi’nin menzilini Yani v. Nikola’ya satması / 222









237 [35b-1] Mihal v. Yorgi’nin Nikola v. Yorgi’ye bazı emlâkini satıp bazılarının 
da kullanım hakkını devretmesi / 222

238 [35b-2] Kâbil b. Safa’nın menzilini Mehmed b. Ahmed’e satması / 223
239 [35b-3, Arapça] el-Hâc Mahmud b. Ferhad’ın evini İlyas Çavuş Vakfı’na 
istiğlâl yoluyla sattığı / 224
240 [36a-1] Zeyneb Hatun mahallesindeki menzilin Hamza 
b. Maden’e satılması / 225
241 [36a-2] Süleyman Beşe b. Abdullah’ın değirmen hissesini Nikola 
v. Yorgi’ye satması / 225
242 [36a-3, Arapça] Sâime Hatun bt. Abdullah’ın evini Mehmed b. Hüseyin ve 
karısı Sâliha bt. Abdullah’a sattığı / 226
243 [36b-1] Zahide bt. İskender’in abacı dükkânını Hasan Çelebi 
b. Ali’ye satması / 226
244 [36b-2] Nikola v. Yani’nin tarlalarının kullanım hakkını Yorgo 
v. Sermo’ya devretmesi / 227
245 [36b-3] Todori v. Nikola’nın değirmen hissesini Panayot 
v. Aleksi’ye satması / 228
246 [36b-4, Arapça] Hâkimin Fâtıma bt. Abdülkerim adlı küçüğe 
nafaka takdir ettiği / 228
247 [37a-1] Belkıs bt. Ali ile Aynî bt. Mustafa’nın menzil hisselerini 
Memi b. Dursun’a satmaları / 229
248 [37a-2] Hristo v. Horyanor’un bağını İstefano v. Yorgi’ye satması / 229
249 [37a-3] Yorgo v. Mihal’in menzil ve bağını Dimitri v. Yani’ye satması 

(bey‘ bi’l-vefâ) / 230
250 [37b-1] Hamza b. Maden’in menzilini oğlu Ahmed’e satması / 230
251 [37b-2] Halil b. Abdullah’ın menzili ile ceviz ve kestane ağaçlarını Mehmed 
Efendi b. İbrahim’e satması / 231
252 [37b-3] Meryem bt. Ahmed’in menzilini Receb b. Hızır ile 
Hasan b. Gazanfer’e satması / 232
253 [38a-1] Maskalyo v. Franko ve kardeşi Kamino’nun bir adet bağlarını 
Nikola v. Lolo’ya satmaları / 233
254 [38a-2] Dimo v. Yani’nin ev ve birkaç hayvanını kardeşi 
Franko’ya satması / 233
255 [38a-3] Küçükhalkalı köyündeki binası ve cemaati kalmayan kilise arsasının 
Kemankeş Mahmud Paşa’ya satılması / 234
256 [38b-1, Arapça] Hâkimin, Hasan b. Mustafa adlı küçüğe 
nafaka takdir ettiği / 234









257 [38b-2] Mustafa b. Mehmed’in Hüseyin b. Mustafa ve Hüsnü b. Müstecab’a 
iftira ettiğini kabul etmesi / 235

258 [38b-3] Yorgi v. Dimo’nun bahçesini Kiro v. Niko’ya satması / 235
259 [38b-4] Pavlo v. Hristo’nun Dimo v. Nikola’dan alacağını tahsil etmesi / 236
260 [38b-5] Hacı Kaya Vakfı’na ait mumcu dükkânının bir kısmının Polizoyi 
v. İstati’ye kiralanması / 236
261 [39a-1] Sitti bt. Ömer’in mehir hususunda üvey kızı Ümmügülsüm bt. Seyyid 
Mehmed ile sulh olması / 237
262 [39a-2] Rizo v. Yani’nin bağını Harito v. Zağrab’a satması / 238
263 [39a-3] Mustafa b. Abdullah’ın bakkal dükkânının dörtte bir hissesini 
Nikola v. Dimitri’ye satması / 238
264 [39b-1] Davud Çavuş b. Cafer’in kiremitlik fırınındaki yarım hissesini 
Osman Beşe b. Abdullah’a devretmesi / 239
265 [39b-2] Yorgi v. Dimitri’nin tarlalarının kullanım hakkını Angilani 
v. İstemad’a devretmesi / 240
266 [39b-3] Sinan Bey b. Bâli’nin tarlasının kullanım hakkını Kika 
v. Adam’a devretmesi / 240
267 [40a-2, Arapça] Mehmed b. Abdullah’ın evini Rüstem Paşa Vakfı’na 
istiğlâl yoluyla sattığı / 241
268 [40a-2] Hüseyin Bey b. Hüseyin’in kaybolduktan sonra bulunan 
atının kendisine iadesi / 242
269 [40a-3] Ali b. Mustafa’nın menzil selâmlığını oğlu İbrahim 

Çelebi’ye hibe etmesi / 242
270 [40b-1] Mehmed b. Abdullah’ın menzilini Yani v. Nikola’ya satması / 243
271 [40b-2] Sâliha bt. Mehmed’in menzilini İbrahim Beşe 
b. Abdullah’a satması / 244
272 [40b-3, Arapça] Mihri bt. Abdullah’ın muhâlaa yoluyla boşandığı / 244
273 [40b-4] Ahmed b. Evranos’un menzilini kızı Sâliha’ya satması / 245
274 [41a-1] Mehmed Beşe b. Abdullah’ın çiftlik ve bağları satın alması / 245
275 [41a-2] Köni’nin oğulları Yorgo ve Yani’nin bağlarını Yorgo v. Dimo’ya satıp 
tarlalarının da kullanım hakkını devretmeleri / 246
276 [41a-3] Rahime Hatun Vakfı’na ait harap menzilin satılarak yerine aynı 
değerde yeni bir menzil alınması / 247
277 [41b-1] Keyvan b. Abdullah’ın menzilini Mustafa b. Mehmed’e satması / 248
278 [41b-2] Mahmud Efendi Vakfı’na ait ahırın Receb 
b. Süleyman’a satılması / 249









279 [41b-3, Arapça] Hâkimin vasî üzerine Hüseyin Çelebi b. Ali’yi 
nâzır atadığı / 249

280 [42a-1] Yorgi v. Yani’nin menzilini Yani v. Yorgi ile Dimo v. Kosta’ya 
müşterek olarak satması / 250

281 [42a-2, Arapça] Hâkimin Mehmed Beşe b. Mahmud’u iki 
küçüğe vasî atadığı / 250

282 [42a-3] Mihal v. Nikola’nın harap yurt yerini Dimitri 
v. İstenaki’ye satması / 251

283 [42a-4] Yunus Beşe b. Abdullah’ın Mustafa Halîfe b. Ali’de câriye 
bedelinden alacağı olması / 251

284 [42b-1] Hasan Beşe b. Hamza’nın Kurd Bey Vakfı’na olan borcunu 
ödediğinin anlaşılması / 252

285 [42b-2] Mîrialem Mustafa Ağa’nın kızları Fâtıma ve Rukiye’nin 
çiftliklerini Sefer Ağa b. Abdullah’a satıp bazı mülklerinin de 
kullanım hakkını devretmeleri / 253

286 [43a-1] Keto v. Marako’nun menzilini Duka v. Kiro’ya satması / 254
287 [43a-2, Arapça] Hâkimin Kerime bt. İbrahim’i küçüğe vasî atadığı / 255
288 [43a-3] Ali b. Aynî’nin harap menzilinin vârislerince Ayşe 
bt. Hüseyin’e satılması / 255
289 [43b-1] İstemihan Hatun bt. İbrahim Çavuş’un tarlasına 
müdahale edilmemesi / 256
290 [43b-2] İstemihan Hatun bt. İbrahim Çavuş’un çayırına 
müdahale edilmemesi / 257
291 [44a-1] Manol v. Yani’deki alacağın tahsil edildiği / 258
292 [44a-2] Mahmud Çavuş b. Mehmed’in borcuna karşılık olarak Sinan Çavuş 
b. Abdülmennân’a bazı emlâkini rehin vermesi / 259
293 [44a-3] Abdi Bey b. Hüseyin’e kölesini satmasına izin verilmesi / 259
294 [44b-1] Yorgi v. Todoro’nun menzilini Yorgi v. Nikola’ya satması / 260
295 [44b-2] Avram v. Rafayel’in emlâk satışı için kardeşi Yahuda’yı 
vekil tayin etmesi / 260
296 [44b-3] Ahmed Beşe b. Abdullah’ın Koçi v. Nikola’ya bazı emlâkini satıp 
bazısının da kullanım hakkını devretmesi / 261
297 [44b-4] Şemse Hatun’un menzilini Mehmed b. Abdullah’a satması / 261
298 [45a-1] Yani v. Nikola’nın bağını Andriçe v. Yani’ye satması / 262
299 [45a-2] Yani v. Nikola’nın menzilini Polenceroni v. Dimo’ya satması / 263
300 [45a-3] Dimo v. Andriye’nin bir adet tarlasının kullanım hakkını Dimo 
v. Yani’ye devretmesi / 263









301 [45a-4] Yorgi v. Yani’nin borcuna karşılık olarak bir miktar 
hayvanını rehin vermesi / 264

302 [45b-1, Arapça] Rahime bt. Abdullah’ın muhâlaa yoluyla boşandığı / 264
303 [45b-2] İbrahim Çavuş b. Faik’in çiftliğini Mahmud b. Mustafa’ya satıp bazı 
mülklerinin de kullanım hakkını devretmesi / 265
304 [45b-3] Panayot v. İstemad’ın yoncalığını Nikola v. Kosta’ya satması / 266
305 [46a-2] Yani v. Angelo’nun bağlarını İstemad v. Yani’ye satması / 267
306 [46a-2] Hasan Beşe b. Abdullah ile kız kardeşleri Hasnâ ve Fati’nin 
menzillerini Simo v. Minho’ya satmaları / 267
307 [46b-1] Pavlo v. Kako’nun tarla anlaşmazlığında Pano v. Yorgo 
ile sulh olması / 268
308 [46b-2, Arapça] Fati bt. Derviş’in muhâlaa yoluyla boşandığı / 269
309 [46b-3, Arapça] İbrahim b. Şaban’ın Sâliha Hatun bt. Abdullah adlı 
karısını boşadığı / 269
310 [46b-4, Arapça] Sâlih b. İbrahim adlı küçüğe nafaka takdir edildiği / 270
311 [46b-5] Yeniçeri Mehmed Beşe’nin yurt yeri ile tarla tasarruf hakkını Ali 
b. Abdullah’a satması / 270
312 [47a-1, Arapça] Rahşan bt. Hüseyin’in muhâlaa yoluyla boşandığı / 270
313 [47a-2] Râziye Hatun bt. Kasım’ın evini Ali Ağa 
b. Abdülmennân’a satması / 271
314 [47a-3] Râbia Hatun bt. İbrahim’in, kocası Pîrî Bey’in Mustafa b. Halil’de 
olan alacağını kocasının alacaklısı İsmail b. İbrahim’in 
terekesinden alması / 272

315 [47b-1] Toroso v. Rizo’nun eski ortağı Dimo v. Yani’deki hakkını aldığı / 273
316 [47b-2] Ali Bey b. Abdullah’ın evini Franko v. Lazo’ya satması / 273
317 [48a-1] Yorgi v. İstirati’nin bağ, şaraphane ve samanlığını Manol 
v. Yorgi’ye satması / 274
318 [48a-2, Arapça] Fâtıma Hatun bt. Yusuf ’un evini Mehmed Efendi 
b. Mahmud’a sattığı / 274
319 [48a-3] Yorgi v. Çokari’nin Palyokasrı köyündeki yurt yerini Danyal 
v. Yorgi’ye satması / 275
320 [48b-1] Mehmed Bey b. Abdullah’ın Sefer Beşe b. Halil’in terekesinden 
hakkını alması / 276
321 [48b-2] Kolo v. Kiryaki’nin evi ve bağlarını Koço v. Nika’ya satması / 277
322 [49a-1] Andriye v. Hristo ile Harido v. Apostol arasındaki değirmen 
anlaşmazlığının sulhle sonuçlanması / 277









323 [49a-2] Ayşe Hatun bt. Ahmed’in Eyüp’teki evini Ali Çelebi 
b. Mehmed’e satması / 278

324 [49a-3] Pavlo v. Todori’nin Avasya köyündeki bağını Yani 
v. Dimitri’ye satması / 279

325 [49b-1] Kiroş v. Marti’nin Ergirikasrı’ndaki bostan yerini Kini 
v. Kiryaki’ye satması / 279

326 [49b-2] Gümrük emini Murad Ağa b. Abdürrahim’in Mehmed Bey’den 
dalyan rüsûmunu alması / 280

327 [50a-1] Yorgo v. Niko’nun fırın hissesini Yorgo v. Dimo’ya satması / 281
328 [50a-2] Yorgi v. Yani ve Aleksi v. Anderon’un kışlak, ağıl ve çayırların 
tasarrufunu Ali Çelebi b. Mehmed’e vermeleri / 281
329 [50a-3] Mumcuların kasaplardan iç yağı alımı ve mum satış bedelleri / 282
330 [50b-1] Toyça v. Dado’nun Vaniste tarlalarının tasarruf hakkını Mino 
v. Nika’ya devri / 283
331 [50b-2] Preşkova bt. Kino’nun Kirko v. Duka ile evlenmesi / 283
332 [50b-3] Terkos nahiyesinden köylülerin kışlak taleplerinin reddi / 284
333 [51a-1] Mehmed b. Abdullah’ın ev, tarla ve çayırlarının tasarruf hakkını 
Kosta v. Yani’ye satması / 284
334 [51a-2, Arapça] Mülâyim bt. Abdullah’ın Safiye bt. Mahmud adlı yetim kızı 
evlat edinmesi (tebennî) / 285
335 [51a-3] Manter v. Dimitri’nin miras işleri için kardeşi Yorgi v. Dimitri’ye 
vekâlet vermesi / 286
336 [51b-1] Yani’nin çocukları Dimo ve Nikola’nın Trapoliçe kazasındaki 
bağlarını Nikola v. Senadino’ya sattıkları / 286
337 [51b-2] Ali Bey b. Mehmed’in Trapoliçe kazasındaki bağını Andriye’nin 

çocukları Panayota ve Kalamire’ye satması / 287
338 [51b-3] Kosta v. Kiryaki’nin tarlasının tasarruf hakkını Kondi 
v. Todori’ye satması / 287
339 [52a-1] Medîne bt. Sefer’in Eyüp’teki evini Mehmed 
b. Abdullah’a satması / 288
340 [52a-2] Dimo v. Andriye’nin bağını Tagodoş v. Minho’ya 
rehine vermesi / 288
341 [52a-3] Avraham v. İsak’ın oğlu Hayim ile hanımı Refaka bt. İsak’ın ortak 
oldukları evi İsak v. Yagob’a satmaları / 289
342 [52b-1] Yorgi v. Ergiri’nin ev, çayır ve tarlalarını Pervâne Bey 
b. Abdullah’a satması / 290
343 [52b-2, Arapça] Neslihan bt. Menteş’in Gürcü asıllı kölesini âzat ettiği / 291









344 [53a-1] Mustafa Bey b. Sadi’nin evini Ayşe bt. Ali’ye satması / 291
345 [53a-2] Yani v. İstati’nin evini Dado’nun çocukları Duka 
ve Dimo’ya satması / 292
346 [53a-3, Arapaça] Sâliha bt. Süleyman’ın muhâlaa yoluyla boşandığı / 292
347 [53b-1, Arapça] Hasan Beşe b. Mehmed’in evini Mustafa Beşe 
b. Hüsrev’e sattığı / 293
348 [53b-2] Kika v. Petro’nun bağ ile tarlaların tasarruf hakkını Kika 
v. Petro’ya satması / 293
349 [53b-3, Arapça] Yorgi v. ( )’nin Yani v. Dimo’dan ödünç aldığı ve borcuna 
karşılık üzüm bağını rehin bıraktığı / 294
350 [54a-1] Tırnova’da öldürülen Prefit’in katilinin Yorgi v. Apostol 
olmadığından zimmetinin ibrası / 295
351 [54a-2] Tırnova’da öldürülen Prefit’in ortaklık hissesinin ortağı Yorgi 
v. Apostol’den alınması / 295
352 [54a-3] Dimo v. Yorgi’nin şüf ‘a davasının reddi / 296
353 [54b-1] Pandero v. İstiyo’nun ev, bağ ve hayvan ile tarlalardaki tasarruf 
hakkını Dimo v. Kirko’ya satması / 297
354 [54b-2] Şatır Ali Vakfı mütevellisi Ümmühâni bt. Ali’nin eski mütevellideki 
vakfa ait parayı alması / 297
355 [54b-3] Nikola’nın koyun ve keçi davasında Anastaş ve Senadino 
ile sulh olması / 298
356 [54b-4, Arapça] Sâlih Çelebi b. İnâyet Efendi’nin muhâlaa 
yoluyla boşandığı / 299
357 [55a-1] Ayşe bt. Abdullah’ın kocası Mehmed b. Bâli’ye birtakım 
eşyalar hibe etmesi / 299
358 [55a-2] Nikola v. Yorgi’nin mülk bağını Yorgi v. Franko’ya satması / 300
359 [55a-3] Fâtıma bt. Kaya’nın kefil olduğu kardeşi merhum Mustafa’nın hanımı 
Belkıs bt. Abdullah’tan kefalet bedelini talep etmesi / 300
360 [55b-1, Arapça] Rahime bt. Muharrem’in muhâlaa yoluyla boşandığı / 301
361 [55b-2, Arapça] Hâkimin Ayşe bt. Hüseyin adlı küçüğe nafaka 
takdir ettiği / 302
362 [55b-3] Yani v. Foti’nin ev yerini Yorgi v. Kosta’ya satması / 302
363 [55b-4] Yani v. Lazari’nin evi ile arsa hissesini Rizo 
v. Franko’ya satması / 303
364 [55b-5] Paroş v. Yorgi’nin ortağı Todori v. Yani’den alacağını alması / 303
365 [56a-1] Angeli v. Yanaki’nin Hatun Vakfı’na borçlu olduğu / 304









366 [56a-2] Preşkova’nın Mora sancağı Gördös kasabasında ev alması / 304
367 [56a-3] Dimo v. Pavlo’nun evini Şogo v. İsteryano’ya sattığı / 304
368 [56a-4] Papahor’un çocukları Nişan ve Angeli’nin İskarlet v. Paroş’tan 
alacaklarını tahsil etmeleri / 305
369 [56a-5] Franko v. Dimo ile kardeşi Armağan’ın miras hisselerini diğer 
kardeşleri Yani’ye satmaları / 305
370 [56b-1] Kemançeci İsmail Ağa’nın çiftlik, bağ, hayvan ve birtakım eşyaları 
ile tarlaların tasarruf hakkını Mustafa Paşa’ya satması / 306
371 [57a-2] Avlonya kadısı Mehmed Efendi’nin borcuna karşılık hanımı Fâtıma 
Hatun bt. Şemseddin Efendi’ye evini vermesi / 308
372 [57b-1] Fâtıma Hatun bt. Şemseddin Efendi’nin Maraş kadısı Musa Efendi 
b. Derviş Mehmed Efendi’ye sattığı evin parasının ödenmesi / 309
373 [57b-2] Kamer Hatun bt. Sinan’ın evini Sefer Beşe 
b. Abdullah’a satması / 310
374 [58a-1] İlya’nın Poganiye kazasındaki yurt yerini Mikşo 
v. Lazari’ye satması / 311
375 [58a-2, Arapça] Hâkimin Anastaşa bt. Yorgi adlı küçüğe nafaka 
takdir ettiği / 311
376 [58a-3] Angeli v. Dimo’nun ev, bağ, bahçe ve harman yerini 
Hristatli v. Dimitri ve Dimo v. Yani’ye satıp tarlalarının da tasarruf 
hakkını devretmesi / 312

377 [58b-1] Marko v. Petko’nun ev ve bağ ile tarlaların tasarruf hakkının yarısını 
Mitro v. Yani’ye satması / 313

378 [58b-2, Arapça] Meryem Hatun bt. Hüseyin’in muhâlaa 
yoluyla boşandığı / 313

379 [58b-3, Arapça] Fâtıma Hatun bt. Yusuf ’un Eflak asıllı câriyesini 
âzat ettiği / 314

380 [58b-4] İbrahim b. Mustafa’nın seferden dönmediği takdirde hanımı olan 
Râziye bt. Habib’i boşanma konusunda yetkili kılması / 314

381 [59a-1, Arapça] Kerime Hatun bt. Süleyman’ın evini Emine 
bt. Abdullah’a sattığı / 315

382 [59a-2] Polad’ın çocukları Mehmed ve İbrahim’in ortak evlerini Hüseyin 
b. Hasan’a satmaları / 315

383 [59a-3, Arapça] Mustafa Bey b. Sadi’nin evini ve dört bin 
akçesini vakfettiği / 316

384 [59b-1] Mehmed Beşe b. Abdullah’ın bağını Yani v. Kiryazi’ye satması / 318









385 [59b-2] Kosta v. Dimo’nun tarla tasarruf hakkını Kondi 
v. Todori’ye satması / 318

386 [70a-1] Aşçıbaşı mahallesinden Emine’nin kendisini döven kocası Hamza 
b. Mehmed’den boşanmış olduğu / 319

387 [70a-2] İstemad v. Milo’ya Ramazan b. Abdullah’ın elinde bulunan kayıp 
kısrağının verilmesi / 319

388 [70a-3] Dimo v. Astolat’ın Fener nahiyesindeki bağını Kirimiso 
v. Tanaş’a satması / 320

389 [70b-1] Çoban Dimitri v. Koni’nin koyunlarını İstemad 
v. Mihal’e satması / 321

390 [70b-2] Kamino v. Andriye’nin bağını Yorgo v. İstemad’a satması / 321
391 [70b-3] Ahmed b. Hacı Mehmed’in evinin yarısını Ali b. Veli ile 
Ayşe bt. Ali Hâce’ye satması / 322
392 [71a-1] Galata’nın Frenk mahallesi ahalisinin mahallede sakin dört 
kişiden şikâyetçi olmadıkları / 323
393 [71a-2] Papa Yani v. Aleksi’nin mirasının kardeşinin oğlu Aleksandra ve 
onun kızı Afendirye’ye ait olduğu / 323
394 [71a-3, Arapça] Ekmekçi el-Hâc Mehmed b. Osman’ın satın aldığı buğday 
bedelinden Rıdvan Beşe b. Abdullah’a borcu olduğu / 324
395 [71a-4] Todoraki v. İstemad’ın borcuna karşılık olarak yağ değirmenini 
Lamberlo v. Kostantin’e rehin bırakması / 324
396 [71a-5] İstati’nin çocukları Aleksi ve Kini’nin ortak sahip oldukları ev, 
değirmen ve bahçe ile tarlaların tasarruf hakkını Nikola 
v. Andriye’ye satmaları / 324

397 [71b-1] Sinan Bey b. Ali’nin tarla tasarruf hakkını Mehmed 
b. Hüseyin’e devretmesi / 325

398 [71b-2] Kurd Bey b. Abdullah’ın tarla tasarruf hakkını Yani 
v. Todori’ye devretmesi / 326

399 [71b-3] Varisomo bt. Dimitri’nin ev ve bağını Kika v. Duka’ya satıp 
tarlasının da tasarruf hakkını devretmesi / 326

400 [72a-1] Mehmed b. Abdullah’ın evini câriyesi Kamer bt. Abdullah’a 
hibe etmesi / 327

401 [72a-2, Arapça] Mehmed Beşe b. Abdullah’ın Rus asıllı câriyesini tedbir 
yoluyla âzat etmesi / 328

402 [72a-3] Şem‘i Hatun bt. Çalabverdi’nin evini Hasan 
b. Abdullah’a satması / 328

403 [72a-4, Arapça] Ahmed Bey b. Abdullah’ın evini Sâliha 
bt. Mehmed’e sattığı / 329









404 [72b-1] Kiro v. Andriye’nin tarla tasarruf hakkını Kino 
v. Andriye’ye devretmesi / 329

405 [72b-2] Abdullah b. Rüstem’in ev, bahçe ve bağını kardeşi Hasan Beşe’ye 
satıp tarlasının da tasarruf hakkı devretmesi / 330

406 [72b-3] Kiro v. Köni’nin ev ve bağını Kiro v. Martini’ye satması / 331
407 [73a-1] Kiro v. Martini’nin Delvine kazasındaki ev ve bağını Kiro 
v. Köni’ye satması / 331
408 [73a-2] Nişancı Paşa evkafı mütevellisinin vakfa ait hamamın yarısını 
Hüseyin b. Yusuf ve Zülfikar b. Hızır’a satması / 332
409 [73b-1] İbrahim Bey b. Mustafa’nın Arkalya kazasındaki dut ağaçlarını 
İspilyot v. Dimitri’ye satması / 333
410 [73b-2] Maktul Ergiri’nin terekesi olan koyunların satılarak Ebû Eyyûb-i 
Ensârî Vakfı mütevellisine teslimi / 334
411 [74a-1] Ali Ağa b. Abdülmennân’ın ev ve bağını Halil b. Yunus’a satıp 
tarlalarının da tasarruf hakkını devretmesi / 335
412 [74a-2] Panko v. Yani’nin tarlaların tasarruf hakkını Hristo 
v. Dimo’ya devretmesi / 335
413 [74a-3, Arapça] Sâliha bt. Mehmed’in evini istiğlâl yoluyla Sinan Ağa 
Vakfı’na sattığı / 336
414 [74b-1] Koyun güderken yaralanan Nikola v. Piyo’nun ortağı 
Yani’den davacı olmaması / 337
415 [74b-2] Ölen Manol v. Levend’in hanımı Morika ve müslüman olan oğlu 
Mehmed’den haraç alınmaması / 337
416 [75a-1] Mehmed Efendi’nin bahçesini Abdürrahim Efendi 
b. Mehmed’e satması / 338
417 [75a-2] Yani v. Mihal’in borcuna karşılık olarak bahçesini Yani v. Niko’ya 
rehin vermesi / 339
418 [75a-3] Selim Çelebi b. İsmail Çavuş’un tarlaların tasarruf hakkını İbrahim 

Çelebi b. Kalender’e devretmesi / 339
419 [75b-1] Raziye Hatun bt. Yusuf ’un evini Güllü bt. Hüdâverdi ve oğlu 
Süleyman b. Hüseyin’e satması / 340
420 [75b-2] İstati v. Yorgo’nun tarlalarının tasarruf hakkını Yani’nin çocukları 
Zafiri ve İstati’ye devretmesi / 341
421 [75b-3] Nişancı Paşa evkafı mütevellisinin Nişancı Paşa Camii ve 
müştemilatından bazı yerleri tamir ettirmesi / 341
422 [76a-1] Ahmed Ağa b. Mehmed’in muhallefatında hanımı İsmihan Hatun’un 
mehir alacağı olduğu / 342









423 [76a-2] Konidis v. Yorgi’nin evini Yorgo v. Teryo’ya satması / 343
424 [76a-3] Yuvan v. Saftiko’nun ev, bağ ve bostan yerini Tatar İbrahim Efendi 
Vakfı’na satıp kiralaması / 344
425 [76b-1] Kiro v. Dimo’nun Ergirikasrı’ndaki evini Kiro 
v. Yani’ye satması / 344
426 [76b-2] Kiro v. Dimo’nun bağ yerini Kini v. Dado’ya satması / 345
427 [76b-3] Mustafa b. Abdullah’a intikal eden evin Şâkire 
bt. Abdullah’a satılması / 345
428 [76b-4, Arapça] İsmihan bt. Ahmed’in muhâlaa yoluyla boşandığı / 346
429 [77a-1] Hristo v. Kika ve Yorgo v. Foti’nin tarlalarının tasarruf hakkını Kiso 
v. Varto’ya devretmeleri / 347
430 [77a-2] Dado v. Andriye’nin tarlasının tasarruf hakkını 
Kino v. İlya’ya devretmesi / 347
431 [77a-3] Ayşe Hatun bt. Mehmed’in evini Halil Ağa b. Ahmed’e satması / 348
432 [77a-4, Arapça] Ahmed Beşe b. Yusuf ’un evini istiğlâl yoluyla Abdülkadir 
Efendi Vakfı’na sattığı / 348
433 [77b-1] Fâtıma Hatun bt. Pîr Ali Efendi’nin evi ile tarlaların tasarruf hakkını 
Allahverdi b. Kanber’e satması / 349
434 [77b-2] Andriye v. Todori’nin kayıp İsteryano’daki alacağını kefil olan Piyo 
v. Şiro’dan aldığı / 349
435 [77b-3, Arapça] Yasemin bt. Abdullah’ın muhâlaa yoluyla boşandığı / 350
436 [77b-4] Sâliha bt. Abdullah’ı Mısır’da bulunan kocası Mehmed 
b. Hüseyin’in boşaması / 350
437 [78a-1, Arapça] Hâkimin Hüseyin b. Mustafa adlı küçüğe 
nafaka takdir ettiği / 351
438 [78a-2, Arapça] Dimo v. Apostol, Yani v. Apostol, İstati v. Hristo ve Menco 
v. Dimo’nun Yusuf b. Abdullah’tan ödünç aldıkları / 351
439 [78a-3] Ayşe bt. Cafer’in kendini nafakasız bırakıp giden Rıdvan 
b. Abdullah’tan boşanmış olduğu / 352
440 [78a-4, Arapça] Muarrif Kāimî Efendi b. Mehmed’in 
kölesini âzat ettiği / 352
441 [78a-5, Arapça] Kokana bt. Babacan adlı yahudinin evini istiğlâl yoluyla 
Cafer Paşa Vakfı’na sattığı / 353
442 [78b-1, Arapça] Yanaki v. Yorgi’nin evini istiğlâl yoluyla Cafer Paşa 
Vakfı’na sattığı / 354
443 [78b-2] Mehmed Bey’in evini hanımı Meryem bt. Abdullah’a 
hibe etmesi / 354









444 [78b-3] Todori v. Yani’nin hanımı Kirana’yı Muhammedî 
şeriata göre boşaması / 355

445 [78b-4] Foti v. Duka’nın evini Panko v. Nika’ya satması / 355
446 [78b-5] Dimo v. İstati’nin bağını Kolo v. Yorgi’ye satması / 356
447 [79a-1] Fâtıma bt. Kaya’nın, başkasıyla evlenmesi üzerine yengesi Belkıs’tan 
yeğeni Mustafa’yı alması / 356
448 [79a-2] Kerime’nin kocası Mustafa b. Hacı Ali’den muhâlaa yoluyla 
boşandığı için mehir alacağı olmadığı / 357
449 [79a-3, Arapça] Servinaz bt. Abdullah’ın muhâlaa yoluyla boşandığı / 357
450 [79a-4] Maliko bt. İsak’ın kocası Mosiko v. İsrâil’den mehir ve nafakadan 
feragat ederek boşanması / 357
451 [79a-5] Panayoti v. Efliyoni’nin bağını İlya v. Yorgi’ye satması / 358
452 [79a-6, Arapça] Râbia Hatun bt. Ömer’in muhâlaa yoluyla boşandığı / 358
453 [79b-1] Mehmed Beşe b. Hasan’ın miras ev hissesini Hristatli 
v. Yorgi’ye satması / 359
454 [79b-2] Bayram b. Abdullah’ın kayıp Karakaş’taki alacağını kefili olan 
Hüseyin b. Kemal’den talep etmesi / 359
455 [79b-3] Dimitri v. Nikola’nın evini Yani v. Nikola’ya satması / 360
456 [79b-4] Süleyman Beşe b. Sinan’ın Hasan b. Ahmed’deki alacağını almak 
üzere Ali Beşe b. Oruc’a vekâlet vermesi / 361
457 [80a-1] Deriçe v. Dado’nun tarlasının tasarruf hakkını Dimo 
v. Kondilo’ya devretmesi / 361
458 [80a-2] Kiryako v. İstemad’ın bağ ve harman yerini Papa Gavraili 
v. Kostantin’e satıp tarlalarının da tasarruf hakkını devretmesi / 362
459 [80a-3, Arapça] İbrahim b. Haydar’ın Emânî Çelebi Vakfı’ndan 
ödünç aldığı / 362
460 [80a-4, Arapça] Sâlih Çelebi b. Bâli’nin Şeyh Mehmed Efendi 
b. Hüsameddin’den ödünç aldığı / 363
461 [80b-1] Miyo v. Viyo’nun ev, bağ ve harman yerini Liko v. Minho’ya satıp 
tarlasının da tasarruf hakkını devretmesi / 363
462 [80b-2] Mato v. Royo’nun ev ve bağının yarısını Niko v. Todori’ye satıp 
tarlalarının da tasarruf hakkının yarısını devretmesi / 364
463 [80b-3] İstemad v. Yorgi’nin evi ile bağlarını Arasim 
v. Dimitri’ye satması / 365
464 [81a-1] Emine Hatun’a intikal eden çiftliğe başkasının müdahale etmemesine 
dair ferman sûreti / 365









465 [81a-2] Hâslar, Vize ve Pınarhisar bölgesinde eşkıyalıkların 
önlenmesi fermanı / 366

466 [81a-3] Katil’in davasının Dîvân-ı Hümâyun’da muhakeme edilmesi / 367
467 [81b-1] Kâtib Süleyman’ın timarına başkasının müdahale ettirilmemesi / 367
468 [81b-2] Aya Yorgi köyü cizye defteri / 368
469 [81b-3, Arapça] Ümmi Hatun bt. Hamza’nın muhâlaa 
yoluyla boşandığı / 369
470 [82a-1] Raziye bt. Hüdâverdi’nin boşandığı kocası Mustafa b. Mahmud’dan 
mehir ve nafakasını aldığı / 370
471 [82a-2] Hacı Ömer b. Servi’nin evini hanımı Alemşah 
bt. Hızır’a satması / 370
472 [82a-3] Yani v. Franko’nun yurt ve bostan yerini Mihal 
v. Franko’ya satması / 371
473 [82a-4] Mihal v. Rizo’nun bağını Yani v. Petriye’ye satması / 371
474 [82b-1] Mehmed b. Abdullah’ın ev hissesini ve tarlalarının tasarruf hakkını 
kardeşi İstemo v. Yani’ye devretmesi / 372
475 [82b-2] Pano v. Yorgo’nun evini Yani v. Kiro’ya satması / 373
476 [82b-3] Ali Bey b. Abdullah’ın birtakım ev eşyalarını hanımı Kâmile Hatun 
bt. Abdullah’a hibe etmesi / 373
477 [82b-4, Arapça] Raziye Hatun bt. Abdullah’ın Eflak asıllı 
câriyesini âzat ettiği / 374
478 [83a-1, Arapça] Mehmed Çelebi b. Davud’un Rus asıllı 
kölesini âzat ettiği / 374
479 [83a-2, Arapça] Mehmed Çelebi b. Davud’un Eflak asıllı 
câriyesini âzat ettiği / 375
480 [83a-3] Kika v. Toma’nın kızı Küre’yi Andriye v. Nikola ile evlendirmesi / 375
481 [83a-4] Mihal v. Yorgi’nin ev ve bağ hisselerini kardeşi Nikola’ya satıp 
tarlalarının da tasarruf hakkını devrettiği / 375
482 [83a-5] Ahmed Beşe b. Ali’nin sattığı evin babasından miras kaldığı 

(bey‘ bi’l-vefâ) / 376
483 [83b-1] Rüstem b. Ahmed’in tarlasının tasarruf hakkını Marko 
v. Milo’ya devretmesi / 377
484 [83b-2] Hasan Hâce b. Menteş’in vârislerinin kendilerine miras kalan 
değirmeni Abdurrahman Efendi b. Abdullah’a sattığı / 378
485 [83b-3] Şeyh Musa b. Atâullah’ın Perviz Efendi ve Mustafa Çelebi vakıflarına 
olan borcunun alacağıyla takas edilmesi / 378









486 [84a-1] Deriçe v. Dado’nun tarlalarının tasarruf hakkını Ergirikasrı Vaniste 
köylülerine devrettiği / 379

487 [84a-2] Vasil ve Armağan’ın babaları Ergiri’den kalan miras haklarını 
kardeşleri Paroş’a satmaları / 380

488 [84a-3] Todori v. Mihal’in ev, bağ ve bahçe ile tarla tasarruf hakkını Nikola 
v. Yorgi’ye devretmesi / 380

489 [84b-1, Arapça] Sefer b. Mehmed’in Ramazan b. Durmuş’tan 
ödünç aldığı / 381

490 [84b-2] Ferhad v. Budak’ın Timurhan b. Ebülhayr’dan Çinili Çeşme 
sakalığını satın alması / 382

491 [84b-3] Yasef v. Yahud’un bâc-ı pâ-yı ağnâm iltizamını Abdullah’ın oğulları 
Mehmed Beşe ve Ali Beşe’ye satması / 382

492 [84b-4] Ramazan b. Hızır’ın evini Sâliha bt. Abdullah’a satması / 383
493 [84b-5] Sâliha Hatun bt. Abdullah’ın evini İbrahim 
b. Çalabverdi’ye satması / 383
494 [85a-1] Yano v. Yani’nin daha önce satın aldığı bağı Yorgo 
v. Niko’ya iade etmesi / 384
495 [85a-2] Mehmed b. Mustafa’nın evini Ebûbekir Bey 
b. Abdurrahman’a satması / 384
496 [85a-3] Danyal v. Yorgi’nin emlâkini Nuhur Kostrova köylülerine satarak 
başka köye yerleşmesi / 385
497 [85a-4] Danyal v. Yorgi’nin yurt yeri, yoncalık ve tarlasının tasarruf hakkını 
Nuhur Kostrova köylülerine devretmesi / 385
498 [85b-1] Ali b. Veli’nin kendisiyle ortak olduğu ev hissesini karısı Ayşe Hatun 
bt. Ali Hâce’ye satması / 386
499 [85b-2] Ayşe Hatun bt. Ali Hâce’nin kendisiyle ortak olduğu ev hissesini 
kocası Ali Beşe b. Veli’ye satması / 386
500 [85b-3] Marola bt. Nikola’nın evini Dârüssaâde ağası Hacı Mustafa Ağa 
b. Abdürrahim’e satması / 387
501 [85b-4] Trandafil v. Yorgi’nin evini Dârüssaâde ağası Hacı Mustafa Ağa 
b. Abdürrahim’e sattığı / 388
502 [85b-5] Apostol v. İstayko’nun ev ve bağını Dârüssaâde ağası Hacı Mustafa 
Ağa b. Abdürrahim’e satması / 388
503 [86a-1] Yorgi v. Hıranda’nın vârislerinin evlerini Dârüssaâde ağası 
Hacı Mustafa Ağa b. Abdürrahim’e satıp tarlalarının da tasarruf 
haklarını devrettikleri / 389

504 [86a-2] Yorgi v. Hıranda’nın evini Dârüssaâde ağası Hacı Mustafa Ağa 
b. Abdürrahim’e sattığı / 389









505 [86a-3] Manol v. Kosta’nın ev ve bağını Dârüssaâde ağası Hacı Mustafa 
Ağa b. Abdürrahim’e satması / 390

506 [86a-4] Dimitri v. Manol’ün ev ve bağını Dârüssaâde ağası Hacı 
Mustafa Ağa b. Abdürrahim’e satması / 390

507 [86a-5] Yorgi v. Preşkova’nın ev ve bağını Dârüssaâde ağası Hacı Mustafa 
Ağa b. Abdürrahim’e satması / 390

508 [86a-6] Yakomi v. Todik’in bağını Korino v. Angeli’ye satması / 391
509 [86b-1] Andriye v. Mojaki’nin tarlasının tasarruf hakkını Yani 
v. Köni’ye devretmesi / 391
510 [86b-2] Çelebi b. Mehmed’in ev, bağ yeri ve hayvanlarını Hacı Ahmed 
Efendi’ye satıp tarlasının da tasarruf hakkını devretmesi / 392
511 [86b-3] Selime Hatun bt. Abdullah’ın evi ile ahır hissesini âzatlı kölesi 
Raziye bt. Abdullah’a satması / 393
512 [87a-1] Andriye v. Mojaki’nin tarlasının tasarruf hakkını 
Yani v. Köni’ye devretmesi / 393
513 [87a-2, Arapça] Ümmi Hatun bt. Cafer’in muhâlaa yoluyla boşandığı / 394
514 [87a-3] Hüseyin Ağa b. Piyâle’nin bağını Nikola v. Yani’ye satması / 394
515 [87a-4] Yano v. Piyo’nun ev, ev eşyası, şırahane ve bağlarını Mato 
v. Minho’ya satması / 395
516 [87b-1] Hasan Paşa’nın çiftlikleri, bağları ve değirmenleri ile eşya ve 
hayvanlarını Ömer Ağa b. Abdülmennân’a satıp tarlasının da tasarruf 
hakkını devrettiği / 395

517 [87b-2] Fâtıma bt. Murad’ın vârislerinin kendilerine miras kalan evi 
Raziye bt. Abdullah’a satmaları / 397

518 [88a-1] Sabiha Hatun bt. İbrahim’in evini Sâliha bt. Mehmed’e satması / 398
519 [88a-2] Nuhur Kostrova köylülerinin ortak oldukları yurt yeri ve yoncalığı 
Dimo v. Pavlo’ya satıp tarlalarının da tasarruf haklarını devretmeleri / 398
520 [88a-3] Nikola v. Yani’nin ev ve bağını Mihal v. Andon’a satıp tarlaların da 
tasarruf hakkını devretmesi / 399
521 [88b-1] Piyo’nun ev, ev eşyası, bağ ve hayvanlarını Çelebioğlu Hüseyin’e satıp 
tarlasının da tasarruf hakkını devretmesi / 400
522 [88b-2] Mehmed Bey b. Mustafa’ya câriyesi Zamâne bt. Abdullah’ı satmak 
için izin verilmesi / 401
523 [88b-3] Şimo’nun kızları Aleksandri, Arkondi ve Afendirye’nin ortak evlerini 
Trandafil v. Yorgi’ye satmaları / 401
524 [88b-4, Arapça] el-Hâc Osman b. Mustafa’nın menzilini istiğlâl yoluyla 
Ahmed Bey Vakfı’na sattığı / 402









525 [89a-1, Arapça] Hasan Efendi’nin Eflak asıllı kölesini âzat ettiği / 402
526 [89a-2, Arapça] Hasan Efendi’nin Abaza asıllı câriyesini âzat ettiği / 403
527 [89a-3, Arapça] Hasan Efendi’nin Hırvat asıllı câriyesini âzat ettiği / 403
528 [89a-4] Yusuf b. Mehmed’in Düğmecibaşı mahallesinden çıkarılması / 403
529 [89a-5, Arapça] Cafer Bey b. Abdullah’ın evini Musa Efendi b. Derviş 
Mehmed Efendi’ye sattığı / 404
530 [89a-6, Arapça] Musa Efendi b. Derviş Mehmed Efendi’nin menzilini 
Ahmed Bey b. Bayezid’e sattığı / 404
531 [89b-1] Yorgi v. Yani’nin Yamandi v. Manol’den dükkân kirasını aldığı / 405
532 [89b-2] Ali Halîfe b. Şaban’ın Mustafa Çelebi Vakfı’na 
borcunu ödemesi / 405
533 [89b-3] İstasniyo v. Petro’nun bağ hissesini Yorgi v. Niko’ya satıp tarlasının 
da tasarruf hakkını devretmesi / 406
534 [89b-4, Arapça] Sinan Efendi b. Alâeddin’in Cafer Bey b. Abdullah’tan 
ödünç aldığı / 407
535 [90a-1] Avyaro v. Andriye’nin evini Anastas v. Mihal’e satması / 407
536 [90a-2] Avyaro v. Andriye’nin bostan yerini Mavridi v. Yorgi’ye satıp 
tarlasının da tasarruf hakkını devretmesi / 408
537 [90a-3] Savadi bt. Apostol’ün menzil ve bağ davası için Pîrî Bey 
b. Abdullah’a vekâlet verdiği / 408
538 [90a-4] Yorgi v. Avyaro’nun babasının Yani v. İstati’deki alacağını 
tahsil ettiği / 409
539 [90a-5] Sinan b. Ahmed’in harman yerini Kiroş v. Kini’ye satması / 409
540 [90b-1] Andon v. Todori’nin çayırını Polizoyi v. İstoyo’ya satması / 409
541 [90b-2] Nikola v. Todori’nin Aleksi v. Nikola’daki alacağını 
tahsil etmesi / 410
542 [90b-3] Dimo v. İstemad’ın bağını rehin vererek Yorgi kızı Kondiyo’nun 
malından borç alması / 410
543 [90b-4] Ergiri v. Rizo’ya eşyasının çalındığı iddiasını ispat etmesi 
için süre verildiği / 411
544 [91a-1] Basiko v. Niko’nun çocukları Arago ve Balaso’ya nineleri Emkine 
bt. Yani’nin vasî tayin edilmesi / 412
545 [91a-2, Arapça] Sofyani bt. Yani’nin evini Kini v. Duka’ya sattığı / 412
546 [91a-3] Nikola v. Dimitri’nin el koyduğu ev, bostan yeri ve çayırın 
Obani bt. Andriye’ye ait olduğu / 412









547 [91b-1, Arapça] Hüsâmeddin b. Ahmed’in evini istiğlâl yoluyla Fâtıma 
bt. Yusuf ’a sattığı / 414

548 [91b-2, Arapça] Ahmed Çelebi b. Mahmud’un evini Cafer Bey 
b. Abdullah’a sattığı / 414

549 [91b-3, Arapça] Kasap Manol v. Kosta’nın Armizan v. Yani’den ödünç aldığı 
ve borcuna mukabil dükkânını rehin verdiği / 415

550 [91b-4] Mihri bt. Sefer’in evini Rıdvan b. Abdullah ile Gencâse 
bt. Abdullah’a satması / 416

551 [92a-1, Arapça] Angilos v. Dimitri’nin Yorgi v. Yani’ye borcu olduğu / 416
552 [92a-2] Kurd Bey b. Abdullah’ın tarla tasarruf hakkını Yani 
v. Kosta’ya devretmesi / 417
553 [92a-3] Kula v. Andriye’nin ev hissesini Petro’nun çocukları 
Andriye ve Dado’ya satması / 417
554 [92a-4] Hasan Bey b. Abdullah’ın tarla tasarruf hakkını Nikola 
v. Andriye’ye devretmesi / 418
555 [92b-1, Arapça] Kerime Hatun bt. Mehmed’in muhâlaa 
yoluyla boşandığı / 418
556 [92b-2, Arapça] Esmer Hatun bt. Murad’ın vasî Mehmed Çelebi 
b. Mahmud’dan ödünç aldığı ve mukabilinde evini rehin verdiği / 419
557 [92b-3] Laskarina bt. Yani’nin evini Ergiri v. Nikola’ya satması / 419
558 [92b-4] Kiro v. Niko’nun harman yerini Yani v. Duka’ya satması / 420
559 [92b-5] Vasil v. Nikola’nın bağını Nikola v. Yani’ye satması / 420
560 [93a-1] Yani’nin çocukları Kika ve Kosta’nın ev, bağ hissesini Hasan 
b. Abdullah’a satıp tarlalarının da tasarruf hakkını devretmeleri / 421
561 [93a-2] Rüstem Beşe b. Abdullah’ın evini hanımı Kerime 
bt. Süleyman’a satması / 422
562 [93a-3] Yorgi v. Dimitri ve kardeşlerinin miras evlerini Apostol 
v. Ligori’ye satmaları / 422
563 [93a-4, Arapça] Hâkimin, müteveffa Ahmed’in Meryem, Mustafa ve Osman 
adlı yetim çocuklarına nafaka takdir ettiği / 423
564 [93b-1] Anabolu kazasından Yani’nin oğlunun evini Dimo 
v. Todori’ye satması / 423
565 [93b-2] Aleksi v. Kiro’nun Papa Todori v. Yani ile kızı Afendirye’nin alacağı 
konusunda sulh olması / 424
566 [93b-3] Hasan Beşe b. Sinan’ın ev, bağ ve bostan hisseleri ile tarla tasarruf 
haklarını İbrahim b. Mehmed’e satması / 425









567 [94a-1, Arapça] Mustafa Beşe b. Abdullah’ın el-Hâc Memi Vakfı’ndan 
ödünç aldığı / 425

568 [94a-2] İsteryano v. Nikola’nın bostan yerini Dimitri 
v. Yorgi’ye satması / 426

569 [94a-3] Niko v. Duka’nın evini Süleyman b. Ali’ye satması / 427
570 [94a-4] Mehmed b. Abdullah’ın evini Niko v. Yani’ye satması / 427
571 [94b-1] Vârisi olmayanların terekesinin mîrîye ait olduğuna 
dair ferman sûreti / 428
572 [94b-2] Zimmî reâyânın hamr vergisine tâbi oldukları / 428
573 [94b-3] Mehmed Beşe b. Abdullah’ın evini Ali Beşe b. Ahmed’e satıp 
tarlasının da tasarruf hakkını devretmesi / 429
574 [95a-1] Laskari’nin el koyduğu Sultan Bayezid Han evkafından olan tarlanın 
tasarruf hakkının Hüseyin ve Kurd’a ait olduğuna dair ferman sûreti / 430
575 [95a-2] Istabl-ı âmire için Hâslar kazasından saman satın alınmasına 
dair ferman sûreti / 431
576 [95a-3] Ekşinoz Vakfı mütevelliliğinin Abdülkerim oğlu Hamza’ya tekrar 
tevcih edildiği / 431
577 [95a-4] Mahmud Çelebi b. Hasan Efendi’nin ev, hayvan ve eşyalarını Ayşe 
Hatun bt. Mehmed’e satıp tarlasının da tasarruf hakkını devretmesi / 432
578 [95b-1] Cuhûd Burgaz köyü gebran cizyesinin köy 
camiine vakfedilmesi / 433
579 [95b-2] Cuhûd Burgaz köyünün vakıf olmasından dolayı tekâlîf-i örfiyeden 
muaf olduğuna dair ferman sûreti / 433
580 [95b-3] Yahudi Burgazı köyünün Vidos köyü ile birlikte vakıf olduğuna 
dair ferman sûreti / 434
581 [96a-1] Yorgi v. Koka ile kardeşi Hırsafi’nin ev hisselerini Niko 
v. Duka’ya satmaları / 434
582 [96a-2] Pimo v. Pişo’nun bağını Gürcü v. Boğdan’a satması / 435
583 [96a-3] Hasan Paşa’nın sarayına aldığı suyun keşfinin yapılması / 436
584 [96b-1] Hasan b. Abdullah’ın evini Mehmed b. Abdullah’a satıp tarlasının da 
tasarruf hakkını devretmesi / 436
585 [96b-2] Eynehan b. Kasım’ın bahçe ve bostan hissesini Hasan b. Eyne’ye 
satıp tarlalarının da tasarruf hakkını devretmesi / 437
586 [96b-3] Minho v. Yani’nin zeytin ağaçlarını Zoto v. Nika’ya satması / 438
587 [96b-4] Minho v. Kosta’nın bağını Yani v. Yorgi’ye satması / 438
588 [96b-5] Hüseyin Çelebi b. Hasan’ın Apostol v. İstati ile sulh olması / 439









589 [97a-1] Agalo v. Preşkova’nın bağını Yani v. Yorgaki’ye satması / 439
590 [97a-2] Kiro v. Nikola’nın evini Çevako v. Yorgo’ya satması / 440
591 [97a-3] Ergiri v. Todori’nin bağını Ergiri v. Rizo’ya satması / 440
592 [97a-4] Hrisana bt. İstemad’ın yurt yerini Dimo v. Yorgi’ye satması / 441
593 [97b-1] Kosta v. Yanaki’nin ev ve bağ hissesini Todori v. Lika’ya satıp 
tarlasının da tasarruf hakkını devretmesi / 441
594 [97b-2] Petro v. Yani ile Nikola v. İstati’nin sulh olarak birbirlerinin 
zimmetlerini ibra etmeleri / 442
595 [97b-3] İlya v. Menahem’in evini Hrisovidi bt. Menahem’e satması / 442
596 [98b-1] İsteryano v. Todori’nin bağını Yani v. Dimitri’ye satması / 443
597 [98b-2] Yani v. Panko’nun bağ hissesini kardeşi Kirko’ya satması / 444
598 [98b-3] İbrahim Beşe b. Abdullah’ın evini Mehmed Beşe 
b. Berkadem’e satması / 444
599 [98b-4, Arapça] İbrahim Beşe b. Abdullah’ın evini istiğlâl yoluyla Mustafa 

Çavuş Vakfı’na sattığı / 445
600 [99a-1] Dolo v. Yani’nin tarla tasarruf hakkını Yani 
ve Mano’ya satması / 446
601 [99a-2] Mihal v. Todori’nin bağını Tanaş v. Aleksi’ye satması / 446
602 [99a-3] Mihal v. Todori’nin bağını Mihal v. İstemad’a satması / 447
603 [99b-1] Yorgi v. Yoc’un bağını Şiro Mankari v. İstemad’a satması / 447
604 [99b-2] Yorgi v. Virde’nin bağını Mihal v. İstemad’a satması / 448
605 [99b-3, Arapça] Ayşe bt. Hüseyin’in muhâlaa yoluyla boşandığı / 448
606 [99b-4, Arapça] Kasap Şiro v. Zafir’in borç ikrarı / 449
607 [100a-1] Takyecibaşı mahallesinden Fâtıma Hatun bt. Ahmed’in 
evini vakfetmesi / 449
608 [100a-2] Râbia Hatun bt. Ali’nin evini Fâtıma bt. Mahmud’a satması / 450
609 [100a-3] Nikola v. Todori’nin evini Dimitri v. Nikola’ya satması / 451
610 [100b-1, Arapça] Abdurrahman? Hatun bt. Receb’in muhâlaa 
yoluyla boşandığı / 451
611 [100b-2] Âsiye bt. Hüdâverdi’nin bağını Mustafa b. Abdullah’a satması / 452
612 [100b-3] Aynî bt. Ferhad’ın ev yerini Abdülgani b. İbrahim’e satması / 452
613 [100b-4] Mihri bt. Abdullah’ın çiftlik ve bağını Yusuf Çelebi b. Ali’ye satıp 
tarlasının da tasarruf hakkını devretmesi / 453
614 [101a-1, Arapça] Fâtıma bt. Hasan’ın muhâlaa yoluyla boşandığı / 454
615 [101a-2, Arapça] Fâtıma Hatun bt. Yusuf ’un evini vakfettiği / 455









616 [101a-3] Emine Hatun bt. İbrahim’in evini Ramazan b. Ali’ye satması / 456
617 [101b-1] Fâtıma Hatun bt. Yusuf ’un amcası kızı Âti Hatun bt. Hasan’ı 
vasî tayin etmesi / 456
618 [101b-2] Hacı Yusuf b. Abdünnebi’nin mütevellisi olduğu Şaban Efendi 
evkafına ait evi tamir ettirmesi / 457
619 [101b-3] Muhibbe Ayşe Hatun evkafına borçlu olan Angeli v. Yanaki’ye David 
v. Yasef ile karısı İrine bt. Todori’nin kefil olması / 458
620 [101b-4] Kiro v. Sanço’nun tarla tasarruf haklarını Kini v. Dimo ile Dimo 
v. Diyo’ya satması / 459
621 [102a-1] Kiro v. Sanço’nun evi, bağı ve bostan yerini Kini v. Dimo ile 
Dimo v. Diyo’ya satması / 459
622 [102a-2] Kiro v. Sanço’nun harman yerini Minho v. İstirati’ye satması / 460
623 [102a-3] Haydar Beşe b. Abdullah’ın ortaklarına borcunu ödemesi / 460
624 [102a-4] Mustafa b. Keyvan’ın mirası malı için Mustafa Beşe 
b. Mehmed’e vekâlet vermesi / 461
625 [102a-5] Raziye bt. Davud’un evini oğulları Mustafa 
ve Memi’ye satması / 461
626 [102b-1, Arapça] Aynî Hatun bt. Abdullah’ın evini Raziye Hatun 
bt. İskender’e sattığı / 462
627 [102b-2] Haydar b. Şemseddin Efendi evkafına ait değirmen ve bostanın 
mevlânâ Ahmed Efendi b. Mehmed Efendi’ye kiraya verilmesi / 463
628 [102b-3, Arapça] Emine Hatun bt. İlyas Ağa’nın Pervâne 
Vakfı’ndan ödünç aldığı / 463
629 [102b-4, Arapça] Ümmi Hatun bt. Hamza’nın muhâlaa 
yoluyla boşandığı / 464
İSTANBUL KADI SİCİLLERİ
EYÜB MAHKEMESİ
(HAVÂSS-I REFÎA)

19
NUMARALI SİCİL

(H. 1028 - 1030 / M. 1619 - 1620)











55

[Kapak]
Eyüb Mahkemesi 19
Hücec ve kassâm
1029-1030

[İç kapak]
1029 ve 1030 seneleri hücec ve defter-i kassâm
Eyüb Mahkemesi
Türkçe ve Arabiyyü’l-ibâredir ba‘zı mahalleri köhnedir.
An M[uharrem] ilâ M[uharrem]
Helvacızâde Efendi
Ahîzâde Mahmud Efendi
998 senesinden baş tarafında bir vakfiye,
1028 senesinden evâsıtında Silivri niyâbetinden iki hüccet,
1029 senesinden Çekmece-i sagīr niyâbetinden baş tarafında ve evâsıtında 
İstanbul Bâb niyâbetinden birer hüccet kayıdları vardır.

1 [1a-1] 1029 senesi narh defteri
Yevmü’l-Erbi‘â
Fî 22 min Rebî‘ilevvel sene 1029.
Lahm-ı ganem Vakıyye 10
Lahm-ı bakar Vakıyye 8
Fî 14 Cemâziyelevvel sene 1029.
Cem‘an
İsfenah Dirhem 300, Mukīm 400
Marul [Dirhem] 30, Mukīm 24
Sarımsak Dirhem 150, Mukīm 100
Soğan [Dirhem] 200, Mukīm 100
Fî selhi Cemâziyelevvel li seneti tis‘a ve ışrîn ve elf.
Baş ve ciğeri ayrıldıkdan sonra
Lahm-ı kuzu Kıyye 12
Lahm-ı ganem Kıyye 10
Soğan Dirhem 300 - 200
Sarımsak Dirhem 300 - 200
Yevmü’l-Erbi‘â
Fî gurreti Şa‘bâni’l-mu‘azzam sene 1029.
Hurda vişne Kıyye 5
Yerli hıyarı [Aded] 2
Anadolu hıyarı [Aded] 3
Armud Kıyye 8
Pancar Kıyye 2 - 1,5
Yevmü’l-Cum‘a
Fî 4 min Recebi’l-ferd li seneti tis‘a ve ışrîn ve elf.
Dalbasdı kiras Kıyye 3 - 4
Kara kiras Kıyye 2 - 3
Bakla Kıyye 1, mukīm dirhem 300

[Yev]mü’l-Erbi‘â
Fî 23 min Recebi’l-ferd li seneti tis‘a ve ışrîn ve elf.
Beyaz dut Kıyye 3 - 4
Hıyar Aded 3 - 2
Lengi balığı Kıyye 4 - 5
Pancar Kıyye 10 - 500
Yevmü’s-Sebt
Fî 3 min Şa‘bâni’l-mu‘azzam li seneti 1029.
Kabak Kıyye 2 - 3
İznik eriği Kıyye 4 - 5
Alaca armud Kıyye 4 - 5
Tâze fındık Kıyye 3 - 4
Ahlad armudu Kıyye 3 - 4
Mayıs elması Kıyye 2 - 3
Anadolu hıyarı [Aded] 5, Mukīm 4
Yerli hıyarı Aded 3

[Yev]mü’s-Sebt
Fî 10 Şa‘bâni’l-mu‘azzam sene 1029.
Lahm-ı ganem Kıyye 8
Lahm-ı bakar Kıyye 4
Harrerehû el-fakīr el-Hâc İbrahim
El-hâtim bi cânibi’ş-şer‘
Bi hatemihî
[Yev]mü’s-Sebt fî 12 min Şa‘bâni’l-mu‘azzam sene 1029.
Armud Kıyye 3 - 4
Bardak eriği Kıyye 3 - 4
Ahlad armud Kıyye 2 - 3
Mâverdi eriği Kıyye 2
Anadolu hıyarı Aded 8 - 6
Yerli hıyarı Aded 4
Yevmü’l-Hamîs
Fî 14 min Şa‘bâni’l-mu‘azzam li sene 1029.
Yerli hıyarı Aded 5 - 4

[Yev]mü’s-Sebt
12 min Ramazân sene 1029.
Kabak Kıyye 2, müsâ[fi r] 500
Soğan Kıyye 1, dirhem 300
Frenk kavun Kıyye 2
Mihaliç kavun Dirhem 350
Armud Kıyye 4 - 3
Üzüm Kıyye 3
Karpuz Kıyye 350
Şîrugan Kıyye 16
Fî 12 Ramazâni’l-mübârek sene [10]29.
Süt Vakıyye 3
Yoğurt Vakıyye 4
Kaymak Vakıyye 24

[Yev]mü’s-Sebt
19 şehri Ramazâni’l-mübârek li sene 1029.
Elma Müsâfi r kıyye 1,5 ; mukīm kıyye 2
Armud Müsâfi r kıyye 3 ; mukīm kıyye 3
Kavun Müsâfi r kıyye 2 ; mukīm kıyye 1,5
Karpuz Müsâfi r kıyye 2 ; mukīm kıyye 1,5
Erik Müsâfi r kıyye 1 ; mukīm kıyye 3
Şeftali Müsâfi r kıyye 3 ; mukīm kıyye 4
Beyaz incir Müsâfi r kıyye 3 ; mukīm kıyye 4
Hurda incir Müsâfi r kıyye 2 ; mukīm kıyye 3
Kızılcık Müsâfi r dirhem 300 ; mukīm dirhem 200
Koruk Müsâfi r dirhem 300 ; mukīm kıyye 2
Bazincan Müsâfi r aded 10 ; mukīm aded 8
Helva-yı badem ma‘a asel Kıyye 24
Helva-yı sabunî ve halka-i Çepni verleb? 
ma‘a asel Kıyye 20
Ağda ile pişen helva Kıyye 16
Kabak perverdesi Kıyye 28
Kabak Müsâfi r kıyye 2 ; mukīm kıyye 1,5

[Yev]mü’l-Hamîs
21 min Ramazân li sene 1029.
Parmak üzümü Vakıyye mukīm 3, müsâfi r 2
Hurda üzümü ve sâiri Müsâfi r dirhem 30 ; mukīm dirhem 200
Soğan Mukīm dirhem 300 ; müsâfi r dirhem 400
Sarımsak Vakıyye mukīm 6, müsâfi r 5
Yevm
Enâr Müsâfi r 3 ; mukīm 400
İsfenah Müsâfi r 400 ; mukīm 300
Pazı Müsâfi r 600 ; mukīm 500
Üzüm Müsâfi r 2 ; mukīm 3
Lahana Müsâfi r 400 ; mukīm 300

[Yev]mü’l-Erbi‘â
Gurre-i Zilhicce sene 1029.
Limon Mukīm 2 ; müsâfi r 4
Kestane Vakıyye mukīm 4, müsâfi r 3
Armud Vakıyye mukīm 5, müsâfi r 4
Elma Vakıyye mukīm 3, müsâfi r 2

2 [1b-1, Arapça] Behram Bey b. Abdülmennân’ın para vakfı
[Tasdîk] Aşağıdaki nakid vakfı ve şartları hayır sâhibinden huzûrumda sâdır 
olmuşdur eimme-i eşrâf beyninde vâki‘ vakıf husûsundaki ihtilâfı da bilerek ve 
cevâza dâir re’ye istinâd ederek vakfın sıhhatine hükm ettim. Ben Hâslar kazâsı 
nâibi hâdimü hâtemü’r-risâle Mehmed b. Mahmud’um. Ufiye anhümâ.
Elhamdü lillâhi ve’s-salâtü alâ nebiyyihî ve alâ âlihî ve sahbihî ecma‘în ammâ 
ba‘d işbu mazmûnunda nakid vakfı ikrârını muhtevî sahîh şer‘î bir hüccet ve 
sarîh mer‘î bir vesîkadır. Sâhibü’l-hayrât ve’l-hasenât ve râgıbü’l-meberrât ve’s-
sadakāt, kıdvetü’l-emâcid ve’l-a‘yân Behram Bey b. Abdülmennân meclis-i 
şer‘-i şerîf-i şâmih ve ve mahfil-i dîn-i münîf-i râsihü’l-evtâdda hâzır olup 
vakfını tescîl ve vakıf umûrunu tedvîr maksadıyla mütevellî nasb ettiği fahrü’l-
eimmeti’l-kirâm imâm Mehmed Çelebi b. Hemdem mahzarında şöyle ikrâr ve 
i‘tirâf etti ki, ben, bundan üç sene mukaddem hâlis-i malımdan ayırıp altmış bin 
akçeyi bu vesîkada mastûr şartlar dâhilinde vakf etmiştim. Üzerinden iki sene 
geçdikden sonra mecmû‘-ı nukūd-ı vakıf seksen bin akçe olmak üzre meblağ-ı 
mevkūf-ı mezbûra yirmi bin akçe daha eklemek istedim. Hâlis-i malımdan 
ve mahz-ı menâlimden râyicü’l-vakt yirmi bin akçe-i Osmânî çıkarıp niyet-i 
hâlise ile bunu haps edip vakf ettim. Ve meblağ-ı mezbûrun mütevellî yediyle 
evvelki vakfiyede olduğu üzre ona on bir ve çeyrek ribh üzre ve rehn-i kavî ve 
kefîl-i melî alınarak istirbâh edilmesini şart ettim. Bu hesâb üzre senevî ribh 
iki bin beş yüz akçe eder. Vakfiye-i sâbıkada tebdîl bana münhasır olduğundan 
asl-ı mâlın zâyi‘ olmasından havf ederek cemî‘-i meblağ-ı mezbûrun bu minvâl 
üzre istirbâh edilmesini şart ettim ribhden Allah’ın rızık olarak verdiğinin 
tamâmını önceki vakfiyede olduğu üzre müddet-i hayâtımca kendime ta‘yîn 
ettim. Vefâtımdan sonra hâsıl olan mikdârdan bir buçuk akçenin mütevellî ve 
mürtezika ma‘rifetiyle ta‘yîn edilecek kırâ’ate kādir, sâlih ve fakīh bir kimesneye 
her gün istediği bir vakitde bir cüz’ okuyup ayda bir hatim yapması ve sevâbını 
Resûlullah (s.a.v)’in rûhuna hediye etmesi ve sonra benim rûhuma du‘â etmesi 
kaydıyla verilmesini şart ettim. Ribhden hâsıl olan mikdârdan bir buçuk 
akçenin medîne-i Ebâ Eyyûb el-Ensârî’de vâki‘ Mahmud Efendi mescidi’nde 
kayyım olacak kişiye her gün istediği bir vakitde bir cüz’ okuyup ayda bir hatim 
yapması ve sevâbını Resûlullah (s.a.v)’in rûhuna hediye etmesi ve sonra benim 
rûhuma du‘â etmesi kaydıyla verilmesini şart ettim. Ribhden bir akçenin Hasan 
b. el-Hâc Cuma nâm kimesneye sûre-i İhlâs-ı şerîfi günde on iki kere okuyup 
fahrü’l-enbiyâ-i izâm aleyhi salât ve selâma salavât getirmesi, on bir kere okuyup 
sevâbını seyyid-i enbiyâ ve mürselîn salavatullahi aleyhi ve aleyhim ecma‘înin 
rûhuna hediye etmesi ve sonra rûhuma du‘â etmesi kaydıyla verilmesini şart 
ettim. Ribhden hâsıl olan mikdârdan yevmî bir akçenin Râziye Hâtun bt. Vehbi 
nâm zevceme Seyyid-i kâinâta on bir kere salâtü selâm getirmesi sonra 
bana du‘â etmesi kaydıyla verilmesini şart ettim. Hudûdu vakfiye-i sâbıkada 
gösterilen menzilde vefâtımdan sonra oturmayı benden sonra başkasıyla 
evlenmemesi kaydıyla zevcem Râziye Hâtun’a şart ettim. Ribhden bir dirhemi 
tevliyye cihetine şart ettim. Mütevellînin ücretinin mecmû‘u dört dirhemdir. 
İşbu mesârif-i hamseden sonra artan kısım ki üç yüz yirmi akçedir Hasan ve 
Râziye Hâtun vefât ettiklerinde vazîfelerinin mütevellî ve mürtezika ma‘rifetiyle 
kırâ’at ve salavat ve du‘â üzre olan fakīr ve sâlih iki kimesneye verilmesini şart 
ettim. [2a] Vakfiyeyi tebdîl hakkını önceki vakıfda olduğu üzre kendime âid 
kıldım. (…) günlerin ve ayların mürûruyla (…) mesârif-i mezbûreye sarf 
mümkün olmazsa yalnız muhtâcîne sarfını şart ettim. Meblağ-ı mezbûru vech-i 
meşrûh üzre malımdan ayırıp bir sene evvel vakf ettiğimde o da tesellüm 
edip bir seneden beri emânet ve insâf üzre sâir vakıf mütevellîleri gibi anda 
tasarruf etti. Mütevellî-i mezbûr vâki‘ ikrârı vicâhen ve şifâhen tasdîk etti. Hâl 
bu minvâl üzre iken vâkıf-ı mezbûr, eimme-i selâsemiz indinde vakf-ı nukūdun 
bâtıl olduğundan bahisle vakfından rücû‘ edip mülküne i‘âdesini istedi ve ecr-i 
misilden ziyâdeyi de taleb etti. Mütevellînin bir senelik ücret-i müsemmâsı olan 
üç yüz altmış akçenin yarısını ve ücretin yarısını ki yüz seksen akçe eder andan 
taleb etti. Mütevellî-i mezbûr müdde‘î-i mezbûrun iddiasını ücretin kendi 
tevliyye hakkı olduğunu beyânla cevâbladı. Ecr-i misilden fazla olan mikdârın 
da ba‘zı eimme indinde nakid vakfı sahîh olduğundan vakfın hakkı olduğunu 
söyledi. Nizâ‘ edip hâkim huzûrunda mürâfa‘a olundular. Mütevellî-i merkūm 
vakf-ı mezbûrun sıhhatine hükm edilmesini taleb etti. Hâkim-i mûmâ-ileyh 
de İmâm Ensârî’nin İmâm Züfer’den vakf-ı nukūdun sıhhatine dâir rivâyetine 
istinâden vakf-ı mezbûrun ve şurûtunun sıhhatine ve mütevellînin ziyâdeden 
dolayı damândan berâatine hükm etti. Vâkıf-ı mezbûr, vakf-ı nukūd İmâm Züfer 
indinde sahîh olsa da sâir eimme indinde lâzım değildir diyerek iddiasını tekrâr 
etti… Mütevellî de vakf-ı nukūd imâm-ı ma‘hûd indinde sıfat-ı lüzûmdan ârî 
olsa da İmâmeyn-i hümâmeyn indinde sıhhat lüzûmu da îcâb ettirir; hâkimin 
hükmü ile vakfın nâfiz ve lâzım olduğunda ve feshinin gayr-ı kābil olduğunda 
icmâ‘ vardır; İmâmeyn indinde özellikle mütevellîye teslîmden sonra vakfın 
sahîh olduğunda ve sıhhatin lüzûmdan müfârakat etmediğinde şüphe yokdur 
diyerek cevâb verip hâkim-i mûmâ-ileyhden İmâmeynin re’yine tevfîkan hüküm 
taleb etti. Hâkim, eimme-i eslâf beynindeki ihtilâfı da bilerek vakfiye-i meblağ-ı 
mezbûrun lüzûmuna hükm etti. Vakf-ı mezbûr böylece sahîh ve lâzım bir 
vakıf oldu. “Fe-men beddelehû ba‘de mâ semi‘ahû fe-innemâ ismuhû ale’llezîne 
yübeddilûnehû inna’llâhe semî‘un alîm” ve ecrü’l-vâkıf ale’llahi’l-cevâdi’l-kerîm.
Ve alâ hâzâ vaka‘a’l-işhâd ve ve’t-tahrîr fi’l-yevmi’l-hâmis.
Şuhûdü’l-hâl: Fahrü’l-eimme ve’l-huttâb Hasan Efendi b. Ahmed Hatîb-i 
câmi‘-i Ayasofya-i Kebîr, es-Seyyid Mehmed b. Şaban el-İmâm, Mehmed Halîfe 
b. Hasan el-İmâm, Ahmed Halîfe b. Murad el-Müezzin, Abdurrahman Halîfe 
b. Ömer el-İmâm, es-Seyyid Halil b. Musa el-Müezzin, Hüseyin b. Abdurrahman, 
el-Müezzin, Mehmed b. Mustafa er-Râcil, fahrü’l-cüyûş İbrahim b. Mustafa, 
Emrullah Çavuş b. Budak, Hasan b. Mahmud, el-Hâc Mehmed b. İlyas Attâr, 
Rıdvan b. Abdullah, Ahmed Bey b. Abdullah Bevvâb-ı sultânî, el-Hâc İsmail 
b. Abdullah, Abdurrahman b. Haydar er-Râcil

3 [2a-1, Arapça] Hâkimin Ayşe bt. Resul adlı küçük kıza 
nafaka takdir ettiği
Hâkim, Havâss-ı Aliyye kazâsı müzâfâtından Büyükçekmece nâhiyesi 
tevâbi‘inden Ekşinoz karyesinde sâkin iken bundan akdem vefât eden Resul nâm 
kimesnenin kızı Ayşe nâm sagīrenin nafakası, kisvesi ve sâir havâic-i zarûriyyesi 
için kendisine babasından intikāl eden mallardan alınmak üzre vasîsi Bilâl 
b. Ramazan nâm müezzinin talebiyle zeyilde mezkûr târihden i‘tibâren râyicü’l-
vakt yevmî üç akçe-i Osmânî farz ve takdîr etti. Hâkim ayrıca meblağ-ı mefrûzu 
harcamasına vâsiye izin verdi.
Cerâ zâlike ve hurrire fi’l-yevmi’l-hâmis min Muharremi’l-harâm sene tis‘a ve 
ışrîn ve elf.
Şuhûdü’l-hâl: Osman Çelebi b. Ahmed el-Müezzin, Siyâmi Efendi b. Aydın 
el-Müezzin, Mustafa b. Mehmed, Ali b. Abdullah, Mehmed b. Cafer, Turgud 
b. Süleyman, Perviz b. Abdullah

4 [2b-1] Gölpazarı Bayramyeri köyündeki tarla ve orman hisselerinin 
Hüseyin b. Fethullah’a satılması
(…) [Vilâyet-i Anadolu’da Bolu sancağına tâ]bi‘ Gölpazarı kazâsına tâbi‘ 
Bayramyeri demekle ma‘rûf [karye sâkinlerinden] (…) [bin] Şükrullah nâm 
kimesne meclis-i şer‘-i hatîr-i lâzımü’t-tevkīrde işbu hâfızü’l-kitâb yine karye-i 
mezbûre sâkinlerinden Hüseyin b. Fethullah nâm kimesne mahzarında bi’t-
tav‘ ve’r-rızâ ikrâr ve takrîr-i kelâm edip karye-i merkūme sınırında [vâki‘] 
ma‘lûmü’l-hudûd olup beher sene on beş akçe kolluğu olan tarlaların ve 
yine karye-i merkūme sınırında vâki‘ lede’l-ahâlî ma‘lûmü’l-hudûd taht-ı 
tasarrufumda olan bir kıt‘a ormanın dahi nısf-ı şâyi‘inin dahi hakk-ı tasarrufunu 
sâhib-i arz ma‘rifetiyle mezbûr Hüseyin’e tefvîz edip ol dahi minvâl-i muharrer 
üzre tefevvüz ve kabûl ettikden sonra mukābele-i tefvîzde olan dört bin nakd-i 
fıddî-i Osmânî râyic fi’l-vakt akçeyi mezbûr Hüseyin yedinden bi’t-tamâm 
ve’l-kemâl ahz ve kabz eyledim ba‘de’l-yevm sâlifü’l-beyân orman ve tarlaların 
nısf-ı şâyi‘i mersûmundur sâir emsâli tasarrufu gibi mutasarrıf olsun dedikde 
mukırr-ı mezbûrun vech-i meşrûh üzre cârî olan ikrâr ve takrîrini el-mukarru 
lehü’l-mezbûr Hüseyin bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb olundu.
Hurrire fî evâsıtı Muharremi’l-harâm li sene tis‘a ve ışrîn ve elf min hicreti men 
lehü’l-izzü ve’ş-şeref.
Şuhûdü’l-hâl: Fahrü’l-kuzât Yakub Efendi b. Habib, Osman b. Davud, Mehmed 
Efendi b. Hüsrev el-Müderris, Ahmed Çelebi b. el-Hâc ( ), Mehmed Efendi b. ( ) 
bi şehîr el-Müderris, Mustafa b. Mehmed, Mehmed b. Hanefi, Ali b. Abdullah, 
Yakub b. Kurd.

5 [2b-2, Arapça] Mustafa Çavuş b. Mehmed Çavuş’un Eflak asıllı 
câriyesini âzat ettiği
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Ali Paşa mahallesinde sâkin olan fahrü’l-emâsil ve’l-ekârim zübdetü’l-mefâhim 
ve’l-mekârim Mustafa Çavuş b. merhûm Mehmed Çavuş, meclis-i şer‘-i şerîfde 
-sânehallâhu te‘âlâ ani’t-tağyîr ve’t-tahrîf- rıkkını i‘tirâf eden şehlâ, kısa boylu, 
kara kaşlı kara gözlü, sağ elinde et beni bulunan Eflakiyyetü’l-asl hâmile-i 
hâze’l-kitâb Üftâde bt. Abdullah nâm câriye-i memlûkesini hasbeten lillâhi’l-
azîm ve taleben li merzâti’r-Rabbi’r-Rahîm âzâd ve tahrîr ettiğini ikrâr ve i‘tirâf 
etti. Câriye-i mezbûre leh ve aleyhindeki husûsların kendi üzerlerinde cereyân 
ettiği sâir harâir-i asliyyât gibi hür oldu ve üzerinde efendilerin âzâdlı köleleri 
üzerinde sâhib oldukları hakk-ı velâdan gayrı kimesnenin bir hakkı kalmadı.
Cerâ zâlike ve hurrire fi’l-yevmi’l-hâmis aşer min Muharremi’l-harâm sene tis‘a 
ve ışrîn ve elf.
Şuhûdü’l-hâl: Mustafa Çelebi b. Ali Çukadâr, Yakub b. Kurd, Turgud Halîfe 
b. Durak, Mustafa b. Mehmed, Mehmed b. Cafer, Ali b. Abdullah, Perviz 
b. Abdullah, Ahmed b. Mehmed

6 [2b-3] Mitro v. Todori’nin menzilinin Râbia bt. Ahmed 
Ağa’ya satılması
Kazâ-i Havâss-ı Aliyye müzâfâtından Küçükçekmece’ye tâbi‘ Nakkāşköy 
demekle ma‘rûf karye sâkinlerinden iken hâlik olan Mitro v. Todori nâm 
zimmînin verâseti, sulbî sagīr oğlu Mihal’e ve zevce-i metrûkesi olup sagīr-i 
mezbûrun kıbel-i şer‘den mansûbe vasîsi ve vâlidesi Laskarina bt. Aleksi’ye 
münhasıra oldukdan sonra asâleten [ve] vesâyeten meclis-i şer‘-i hatîr-i 
lâzımü’t-tevkīrde işbu hâmiletü’l-kitâb hâlâ Habeş Beylerbeyisi olan İskender 
Paşa hazretlerinin hâtunu olan Râbia Hâtun bt. Ahmed Ağa tarafından husûs-ı 
âti’l-beyânı tasdîka vekîl olup vekâleti hasm-ı şer‘î-i câhid mahzarında Mehmed 
b. Ömer ve Mahmud b. Pîrî nâm kimesneler şehâdetleri ile şer‘an sâbite olan 
fahrü’l-akrân Osman Bey b. Abdullah es-Sarrâcü’s-sultânî mahzarında bi’l-asâle 
ve’l-vekâle ikrâr ve takrîr-i kelâm edip karye-i merkūmede vâki‘ üç tarafdan 
müvekkile-i mûmâ-ileyhâ hazretlerinin silk-i mülk-i sahîhlerinde münselik ve 
münharıt olan menzile ve bir tarafdan tarîk-i âma müntehî ve mahdûd olup bir 
tahtânî beyti ve zât-ı eşcâr-ı müsmire ve gayr-ı müsmireyi hâvî mülk menzil-i 
mevrûsumuzu cümle-i tevâbi‘ ve levâhıkı ve kâffe-i menâfi‘ ve merâfıkı hâlik-i 
mezbûrun ba‘de’l-isbât zarûret-i deyni ve sagīr-i mezbûr Mihal’in zarûret-i 
nafakası için vesâyet-i mahkiyem hasebiyle müvekkile-i müşârün-ileyhâya üç 
bin beş yüz nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i 
şer‘î ile bey‘ edip kabz-ı semen eylediğimden sonra yine karye-i merkūme 
kurbunda vâki‘ hâlik-i merkūm Mitro’nun hâl-i hayâtında taht-ı tasarrufunda 
olup ba‘de helâkihî tahte’l-kānûn hakk-ı tasarrufu sagīr-i merkūma intikāl eden 
arâziden olup tahmînen altı keyl tohum istî‘âb eder her yeri inde ahâliyi’d-
diyâr ma‘lûmü’l-hudûd ve’l-mikdâr olan mevâzi‘-i müteferrikada vâki‘ üç kıt‘a 
tarlanın dahi hakk-ı tasarrufunu sâhib-i arz ma‘rifetiyle müvekkile-i müşârün-
ileyhâ hazretlerine tefvîz edip ol dahi minvâl-i muharrer üzre tefevvüz ve kabûl 
ettikden sonra mukābele-i tefvîzde olan beş yüz nakd-i mezbûrü’n-na‘t akçeyi 
vesâyeti hasebiyle hâlik-i merkūm Mitro’nun zarûret-i deynini edâ ve îfâ ve 
sagīr-i mezbûrun infâk ve iksâsı için müvekkile-i mûmâ-ileyhâ Râbia Hâtun 
yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
menzil-i mahdûd müşârün-ileyhâ Râbia Hâtun’un mülk-i müşterâ-yı sarîhidir 
ve mârrü’z-zikr üç kıt‘a tarlanın dahi hakk-ı tasarrufu müvekkile-i müşârün-
ileyhâ hazretlerinindir sâir emsâli tasarrufu gibi mutasarrıfe olsun dedikde 
mukırra-i mezbûrenin vech-i meşrûh üzre cârî olan ikrâr ve takrîrin vekîl-i 
mezbûr Osman Bey bi’l-vekâle tasdîk edicek mâ hüve’l-vâki‘ bi’t-taleb ketb ve 
imlâ ve tahrîr ve inşâ olundu.
Hurrire fi’l-yevmi’s-sâmin aşer min Muharremi’l-harâm li sene tis‘a ve ışrîn ve 
elf.
Şuhûdü’l-hâl: Keyvan Bey b. Abdullah es-Sarrâcü’s-sultânî, Mahmud b. Pîrî, 
Mehmed b. Abdullah, Mehmed b. Ahmed, Hasan Bey b. Abdullah el-Cündî 
Osman Çelebi b. Ahmed el-Müezzin, Mustafa b. Mehmed, Perviz b. Abdullah, 
Ali b. Hamdullah, Yakub b. Kurd, Mehmed b. Hanefi, Süleyman b. Turgud.

7 [3a-1] Sepetçizâde Vakfı’na ait dükkânın işgal edildiği 
iddiasıyla dava açılması
Medîne-i Ebâ Eyyûb el-Ensârî -râdiye anhu Rabbühü’l-Bârî-’de vâki‘ merhûm 
(...) nâm kimesne meclis-i şer‘-i hatîr-i lâzımü’t-tevkīrde medîne-i mezbûre 
mahallâtından Câmi‘-i Kebîr mahallesi sükkânından Osman Çelebi b. Ahmed 
el-Müezzin nâm kimesne üzerine takrîr-i da‘vâ edip mütevellîsi olduğum vakf-ı 
mezbûrdan olup medîne-i merkūme sûkunda vâki‘ bir tarafdan Mustafa b. ( ) 
mülküne ve bir tarafdan diğer Mustafa Ağa b. ( ) tasarrufunda olan dükkâna 
ve iki tarafdan tarîk-i âma müntehî ve mahdûd bir bâb berber dükkânını 
ecr-i mislinden noksânıyla mezbûr Osman Çelebi mutasarrıf olup dükkân-ı 
merkūmu âhara îcârıma merkūm Osman Çelebi mâni‘ olur suâl olunup takrîri 
tahrîr olunması matlûbumdur dedikde gıbbe’s-suâl mezbûr Osman Çelebi 
cevâbında fi’l-hakīka zikr olunan dükkân vakf-ı merkūmdan olup bundan 
akdem icâre-i mu‘accele ve müeccele ile mutasarrıf olan Sepetçizâde demekle 
şehîr Mehmed Çelebi b. Mahmud nâm kimesne dükkân-ı merkūmun hakk-ı 
tasarrufunu vakf-ı mezbûr mütevellîsi ma‘rifetiyle Sefer b. Abdullah nâm 
kimesneye ferâğ edip mukābele-i ferâğda merkūm Sefer yedinden on dört 
bin nakd-i fıddî-i Osmânî râyic fi’l-vakt akçesin ahz ve kabz edip ol dahi nice 
müddet mutasarrıf oldukdan sonra dükkân-ı merkūmun hakk-ı tasarrufunu 
vâlidem merhûme Şirin nâm hâtuna kezâlik izn-i mütevellî ile ferâğ edip 
mukābele-i ferâğda merkūme yedinden on bir bin nakd-i fıddî-i Osmânî râyic 
fi’l-vakt akçesin ahz ve kabz edip vâlidem merkūme Şirin Hâtun dahi dükkân-ı 
mezbûrun hakk-ı tasarrufunu bana ferâğ eyledi, binâen alâ zâlik mezbûrun 
dükkân-ı merkūmu âhara îcârına mâni‘ olursun dedikde müdde‘î-i mezbûr Ali 
Halîfe husûs-ı mezbûr minvâl-i muharrer üzre olduğun bi’l-külliyye inkâr edicek 
mezbûr Osman Çelebi’den sıdk-ı kelâmını mübeyyine beyyine taleb olundukda 
udûl-i müslimînden Ebûbekir Efendi b. Abdülkādir el-Hatîb ve Ahmed Çelebi 
b. İbrahim nâm kimesneler li ecli’ş-şehâde meclis-i şer‘a hâzırân olup fi’l-vâki‘ 
dükkân-ı merkūm bundan akdem Sepetçizâde demekle şehîr mezbûr Mehmed 
Çelebi’nin icâre-i mu‘accele ve müeccele ile taht-ı tasarrufunda ba‘dehû 
merkūm Sefer’e fâriğ olup mukābele-i ferâğda yedinden on dört bin akçesin 
ahz ve kabz edip mezbûr Sefer dahi bunca müddet mutasarrıf oldukdan sonra 
merkūm Osman Çelebi’nin vâlidesi mezbûre Şirin’e dükkân-ı mezbûrun hakk-ı 
tasarrufunu ma‘rifet-i mütevellî ile fâriğ olup mukābele-i ferâğda merkūm 
yedinden on bir bin nakd-i fıddî-i Osmânî râyic fi’l-vakt akçesin ahz ve kabz 
ettikden sonra merkūme Şirin Hâtun dahi kezâlik bir nice müddet mutasarrıfe 
oldukdan sonra dükkân-ı mezbûrun hakk-ı tasarrufunu sadrî oğlu mezbûr 
Osman Çelebi’ye fâriğa oldu. Bu husûsa şâhidleriz şehâdet dahi ederiz deyû 
edâ-i şehâdet-i şer‘iyye ettiklerinde ba‘de ri‘âyeti şerâiti’l-kabûl mezbûrânın 
şehâdetleri hayyiz-i kabûlde vâkı‘a oldukdan sonra mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâlis aşer min Muharremi’l-harâm li sene tis‘a ve ışrîn ve elf.
Şuhûdü’l-hâl: Mehmed Ağa b. Hasan, Hüseyin b. Ramazan, el-Hâc Mustafa 
b. Abdullah el-Hammâmî, Mehmed b. Hüseyin el-Müezzin, Mustafa b. Abdullah 
el-Hammâmî-i sânî, Osman b. Hamza el-Haffâf, Ali b. Abdullah, Mustafa 
b. Mehmed, Yakub b. Kurd, Süleyman b. Turgud, Yusuf b. Abdullah Ser-bölük-i 
muhzırân ve gayruhüm mine’l-hâzırîn.

8 [3a-2] Franko v. İstati’nin menzil ile bostan yerini Mehmed Beşe 
b. Abdullah’a satması
Vilâyet-i Rumeli’nde İnebahtı sancağında nefs-i kazâ-i Gerbeniş sâkinlerinden 
Franko v. İstati nâm zimmî meclis-i şer‘-i hatîr-i lâzımü’t-tevkīrde işbu hâfız-ı 
hâze’l-kitâb hâssa bostancıyân zümresinden Mehmed Beşe b. Abdullah nâm 
kimesne mahzarında bi’t-tav‘ ve’r-rızâ ikrâr ve takrîr-i kelâm edip kazâ-i 
mezbûrda vâki‘ bir tarafdan Kosta v. ( ) mülküne ve bir tarafdan Yani v. Romon 
mülküne ve bir tarafdan Şiro v. Yorgi mülküne ve bir tarafdan tarîk-i âma 
müntehî ve mahdûd olup bir tahtânî beyti ve zât-ı eşcâr-ı müsmire ve gayr-ı 
müsmire[yi] hâvî mülk menzilimi ve menzil-i mezbûra muttasıl ve mülâsık 
tahmînen bir dönüm mülk bostan yerimi cümle-i tevâbi‘ ve levâhıkı ve kâffe-i 
menâfi‘ ve merâfıkları ile mezbûr Mehmed Beşe’ye bi safkatin vâhidetin üç 
bin nakd-i fıddî-i Osmânî râyic fi’l-vakt akçeye bey‘-i sahîh-i şer‘î ile bey‘ ve 
kabz-ı semen edip mebî‘ât-ı mezkûrâtı mahallinde kabza müşterî-i merkūmu 
taslît eyledim ba‘de’l-yevm sâlifü’l-[beyân] mebî‘ât-ı mahdûde mezkûr Mehmed 
Beşe’nin mülk-i müşterâ-yı sarîhidir keyfe mâ yeşâ ve yahtâr mutasarrıf olsun 
dedikde mukırr-ı mezbûrun vech-i meşrûh üzre cârî olan ikrâr ve takrîrin el-
mukarru lehü’l-mezbûr Mehmed Beşe bi’l-muvâcehe tasdîk edicek mâ hüve’l-
vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Osman Bey b. Abd[ullah], Ali Beşe b. Abdullah er-Râcil, Yusuf Bey 
b. Abdullah el-Cündî Mustafa b. Mehmed, Ali b. Abdullah, Mehmed b. Hanefi, 
İstati v. Yorgi, Kellepuş v. Yani, Yorgi v. Minho.

9 [3a-3, Arapça] Emine bt. Abdullah’ın muhâlaa yoluyla 
kocasından boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkine olan Emine bt. Abdullah nâm hâtun meclis-i 
şer‘-i şerîfde -sânehallâhu te‘âlâ ani’t-tağyîr ve’t-tahrîf- zevci hâmil-i hâze’l-
kitâb Cafer b. Ali ile muhâla‘a yaptı. O da aralarında ma‘lûm ve mu‘ayyen olan 
iddet nafakasını teslîm ettikden sonra nikâhında ta‘ahhüd ettiği râyicü’l-vakt 
bin akçe-i Osmânî mehr-i müecceli mukābilinde zevcesi ile muhâla‘a yaptı. 
Zevce-i mezbûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri 
cemî‘-i de‘âvî, mutâlebât, eymân ve muhâsamâtdan umûmen, zevciyyetle alâkalı 
da‘vâdan husûsen yek diğerinin zimmetini ibrâ-i âm ile husûmet ve nizâ‘ı 
bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâlis ve’l-ışrîn min Muharremi’l-harâm sene 
tis‘a ve ışrîn ba‘de’l-elf.
Şuhûdü’l-hâl: Receb b. Abdullah er-Râcil, Ali Çelebi b. Mahmud, (…) b. Abdullah, 
Mustafa b. Mehmed, Ali b. Abdullah, Hüseyin b. Mehmed, Kasım b. Abdullah, 
Hasan Çelebi b. Abdullah er-Râcil, Mehmed b. Hanefi, Süleyman b. Turgud, 
Yakub b. Kurd, Perviz b. Abdullah ve gayruhüm mine’l-hâzırîn.









10 [3b-1] Defterî Abdüsselâm Ağa b. Fazlullah’ın menzilini Hasan 
Çelebi b. Ali’ye satması
[Vilâyet-i Rum]ili’nde kasaba-i Süzebolu mahallâtından Hisariçi demekle ma‘rûf 
mahalle sükkânından olup Dergâh-ı âlî müteferrikalarından fahrü’l-emâcid 
ve’l-efâhim zübdetü’l-mefâhir ve’l-mekârim Abdüsselâm Ağa b. Fazlullah ed-
Defterî meclis-i şer‘-i hatîr-i lâzımü’t-tevkīrde bi’l-fi‘l pâdişâh-ı âlem-penâh 
hazretlerinin harem-i hâslarında kızlarağası olan mu‘temedü’l-mülûk ve’s-
selâtîn enîsü’d-Devleti’l-aliyye celîsü’s-sa‘âdeti’l-sermediyye Mustafa Ağa 
b. Abdülmennân hazretlerinin saraçbaşıları olan işbu kitâb-ı sedâd-ensâbın 
hâfızı kıdvetü’l-emâcid ve’l-e‘âlî zübdetü’l-mehâmid ve’l-me‘âlî Hasan Çelebi 
b. Ali nâm kimesnenin taraf-ı âlîlerinden husûs-ı âti’l-beyânı tasdîka vekîl olup 
vekâleti hasm-ı şer‘î-i câhid mahzarında Abdüllatif Bey b. Rıdvan el-Cündî ve 
Şaban b. Abdullah nâm kimesneler şehâdetleri ile şer‘an sâbite olan fahrü’l-
eşbâh Mehmed Ağa b. Ömer nâm kimesne mahzarında bi’t-tav‘ ve’r-rızâ ikrâr 
ve takrîr-i kelâm edip işbu akdin sudûruna değin silk-i mülk-i sahîhimde 
münselik ve münharıt olan emlâkden olup kazâ-i Havâss-ı Aliyye müzâfâtından 
nefs-i kasaba-i Çatalca’da vâki‘ iki tarafdan Öküzzâde demek ile şehîr Ahmed 
Çelebi mülküne ve bir tarafdan ba‘zan çeşmeye ve ba‘zan Ali Beş mülküne ve bir 
tarafdan tarîk-i âma müntehî ve mahdûd olup iki tahtânî beyti ve sofayı ve bir 
havuz odası ve bir ahırı ve çatma anbarı ve fırını ve iki ayazmayı ve zât-ı eşcâr-ı 
müsmire ve gayr-ı müsmireyi hâvî cüneyneyi müştemil mülk menzili cümle-i 
tevâbi‘ ve levâhıkı ve kâffe-i menâfi‘ ve merâfıkı ile müvekkil-i mûmâ-ileyh 
Hasan Çelebi’ye otuz altı bin nakd-i fıddî-i Osmânî râyic fi’l-vakt akçeye bey‘-i 
bâtt-ı sahîh-i şer‘î ile bey‘ edip ve kabz-ı semen-i ma‘dûd ve teslîm-i mebî‘ kıldım 
ba‘de’l-yevm sâlifü’l-beyân menzil-i mahdûd müvekkil-i müşârün-ileyh Hasan 
Çelebi’nin mülk-i müşterâ-yı sarîhidir keyfe mâ yeşâ ve yürîd mutasarrıf olsun 
dedikde mukırr-ı mezbûrun vech-i mübeyyen üzre cârî olan ikrâr ve takrîrin 
vekîl-i müşârün-ileyh Mehmed Ağa bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb ve imlâ olundu.
Hurrire fi’l-yevmi’s-sâlis ve’l-ışrîn min Muharremi’l-harâm li sene tis‘a ve ışrîn 
ba‘de’l-elf.
Şuhûdü’l-hâl: Piyâle Ağa b. Abdülmennân, Ahmed Çavuş b. ( ) el-Bostanî, 
Dâlzâde Mehmed Çelebi b. Mustafa, Ali Çelebi b. Hasan el-Kâtib, Abdüllatif 
Çelebi b. Rıdvan, Mustafa b. Ali, Mustafa Çelebi b. Memi, Ahmed Çelebi eş-şehîr 
bi Öküzzâde, Mustafa b. Mehmed, Mehmed b. Hanefi, Ali b. Abdullah, Perviz 
b. Abdullah, Yakub b. Kurd, Süleyman b. Turgud ve gayruhüm.









11 [3b-2] Ahmed Ağa b. Abdullah’ın arsasını Mahmud Çavuş 
b. Ahmed’e satması
Mahmiye-i Kostantıniyye’de Karagümrük kurbunda sâkin bölük subaşıları 
cemâ‘atinden fahrü’l-akrân Ahmed Ağa b. Abdullah meclis-i şer‘-i hatîr-i 
lâzımü’t-tevkīrde işbu hâfız-ı hâze’l-kitâb fahrü’l-cüyûş ve’l-cünûd Mahmud 
Çavuş b. Ahmed nâm kimesne mahzarında bi’t-tav‘ ve’r-rızâ ikrâr ve takrîr-i 
kelâm edip Havâss-ı Aliyye müzâfâtından kasaba-i Çatalca’ya tâbi‘ Subaşıköyü 
demek ile ma‘rûf karyede vâki‘ bir tarafı müşterî-i mezbûr mülküne ve bir tarafı 
Hasan b. Ömer mülküne ve iki tarafı tarîk-i âma müntehî olan bir kıt‘a arz-ı 
hâliyemi cümle-i tevâbi‘ ve levâhıkı ve kâffe-i menâfi‘ ve merâfıkı ile müşârün-
ileyh Mahmud Çavuş’a dört bin nakd-i fıddî-i Osmânî râyic fi’l-vakt akçeye 
bey‘-i bâtt-ı sahîh-i şer‘î ile bey‘ edip kabz-ı semen-i ma‘dûd ve teslîm-i mebî‘-i 
ma‘hûd kıldım ba‘de’l-yevm sâlifü’l-beyân hudûd ile mahdûd olan mülk arz-ı 
hâliye mûmâ-ileyh Mahmud Çavuş’un mülk-i müşterâ-yı sarîhidir keyfe mâ 
yeşâ ve yahtâr mutasarrıf olsun dedikde mukırr-ı mezbûrun vech-i meşrûh 
üzre cârî olan ikrâr ve takrîrin el-mukarru lehü’l-mezbûr Mahmud Çavuş bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
ve imlâ olundu.
Hurrire fi’l-yevmi’s-sâdis ve’l-ışrîn min Muharremi’l-harâm li sene tis‘a ve ışrîn 
ve elf mine’l-hicreti men lehü’l-izzü ve’ş-şeref.
Şuhûdü’l-hâl: Hüseyin b. Musa el-Cündî, İmâm-ı Sultan Süleyman Hân Hüseyin 
Çelebi, Mehmed b. Abdullah, karye-i mezbûre imâmı Ahmed Efendi, Mehmed 
b. Hanefi, Perviz b. Abdullah, Yakub b. Kurd, Süleyman b. Turgud, Mustafa 
b. Mehmed ve gayruhüm mine’l-hâzırîn.

12 [3b-3, Arapça] Meryem bt. Seyyid Mustafa’nın Merkez Efendi 
mahallesindeki evini Ramazan Çavuş b. Yahya’ya sattığı
Dârü’s-saltanati’s-seniyye mahmiye-i Kostantıniyye sur kapılarından Yenikapı 
hâricinde vâki‘ merhûm Şeyh Merkez Efendi -kuddise sırruhû- mahallesinde 
sâkine olan Meryem bt. Seyyid Mustafa nâm hâtun kıbelinden âtiyyü’z-zikr bey‘ 
ikrârına vekâleti müvekkile-i mezbûreyi ma‘rifet-i şer‘iyye ile tanıyan müezzin 
Ali b. Kurd ve kayyım Mustafa b. İskender nâm kimesnelerin şehâdetleri ile 
sâbit olan imâm Ali Efendi b. Ahmed nâm kimesne, meclis-i şer‘-i şerîfde 
-sânehallâhu te‘âlâ ani’t-tağyîr ve’t-tahrîf- şöyle ikrâr ve i‘tirâf etti ki, müvekkile-i 
merkūme cemî‘-i menzilini hâmil-i hâze’l-kitâb fahrü’l-emâcid ve’l-ekârim 
Ramazan Çavuş b. Yahya’ya satmışdır. O da işbu akdin kendilerinden sudûruna 
kadar mahalle-i mezbûrede vâki‘ müvekkile-i mezbûrenin sâhibi ve mâliki 
olduğu elinde ve taht-ı tasarrufunda bulundurduğu bir tarafdan a‘lemü’l-
ulemâ’i’l-izâm efdalü’l-fuzalâi’l-kirâm Yahya Efendi b. merhûm Zekeriya Efendi 
mülkü, diğer tarafdan merhûm Merkez Efendi câmi‘-i bitişiğindeki odalar, öbür 
tarafdan mekābir-i müslimîn ve diğer tarafdan da tarîk-i âm ile mahdûd olan 
ve tahtânî iki beyti, iki selâmlığı, ahırı, su kuyusunu, helâyı ve eşcâr-ı müsmire 
ve gayr-ı müsmireli havluyu hâvî menzil-i mezbûru cümle tevâbi‘ ve levâhıkı ve 
kâffe-i menâfi‘ ve merâfıkı ile râyicü’l-vakt yirmi beş bin akçe-i Osmânî semen-i 
mu‘ayyen-i makbûz ile andan iştirâ etti îcâb ve kabûlü, teslîm ve tesellümü hâvî 
bey‘-i bât ile akid tamâm oldu. Müşterî-i mûmâ-ileyh vâki‘ ikrârı vicâhen ve 
şifâhen tasdîk etti.
Cerâ zâlike ve hurrire fi’l-yevmi’s-sâbi‘ ve’l-ışrîn min Muharremi’l-harâm sene 
tis‘a ve ışrîn ba‘de’l-elf.
Şuhûdü’l-hâl: es-Seyyid Mahmud b. es-Seyyid Ali, Zülfikār Efendi b. Şehsuvar, 
Abdi Çelebi b. Şeyh Mustafa, İbrahim Halîfe b. Burhan el-İmâm, Receb b. Osman 
el-Müezzin, Ali b. Mustafa er-Râcil, Hüseyin Bey b. Abdullah el-Cündî Mehmed 
b. Abdullah el-Cündî Rıdvan Bey b. Abdullah el-Cündî Mustafa b. Mehmed, 
Mehmed b. Hanefi, Ali b. Abdullah, Yakub b. Kurd ve gayruhüm mine’l-hâzırîn.

13 [4a-1, Arapça] Batista v. Andon’un alacağını tahsil için vekâlet verdiği
Mahrûse-i Galata’da vâki‘ Kule kapısı kurbunda sâkin olan Batista v. Andon nâm 
Efrencî zimmî meclis-i şer‘-i şerîfde -sânehallâhu te‘âlâ ani’t-tağyîr ve’t-tahrîf- 
hâzır olup hâlâ Rumeli vilâyeti Üsküb kazâsında sâkin olan İbrahim Çelebi 
b. Derviş zimmetinde bulunan karz cihetinden râyicü’l-vakt beş bin akçe-i 
Osmânî hakkının kabzına, kendisine îsâline ve haseb-i iktizâ-yı hâlde kabz ve 
îsâl için lâzım gelen hâkim huzûrunda mürâfa‘a ve muhâsama gibi husûsâtda 
Koca Nefes b. () nâm kimesneyi vekîl edip nefsine nâib kıldı. O da vekâlet-i 
mezbûreyi kabûl edip hizmet-i lâzımesini edâyı ta‘ahhüd etti.
Cerâ zâlike ve hurrire fi’l-yevmi’s-sâmin ve’l-ışrîn min şehri Muharremi’l-harâm 
sene tis‘a ve ışrîn ve elf.
Şuhûdü’l-hâl: Mehmed b. Polad, el-Hâc Rıdvan b. Abdullah, Mustafa b. Mehmed 
ve gayruhüm mine’l-hâzırîn.

14 [4a-2, Arapça] Sâime Hatun bt. Mehmed’in kendisine intikal eden 
terekedeki hakkını alması için vekâlet verdiği
Udûlden Derviş b. Mehmed ve Yunus b. Mehmed nâm şâhidler meclis-i şer‘-i 
şerîfde -el-masûn ani’t-tağyîr ve’t-tahrîf- hâzırân olup bâ‘is-i hâze’l-kitâb 
İbrahim Çelebi b. Mustafa’dan sâdır olan da‘vâ-yı sahîha-i şer‘iyyede gıbbe’l-
istişhâd şöyle şehâdet ettiler ki, medîne-i mahmiye-i Kostantıniyye’de vâki‘ Ok 
meydanı kurbunda sâkine olan Sâime Hâtun bt. Mehmed nâm hâtun sağlığında 
medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkine iken bundan akdem vefât eden Ayşe Hâtun 
bt. Ahmed nâm hâtundan kendisine intikāl eden terekenin kabzına, kendisine 
îsâline ve haseb-i iktizâ-yı hâlde kabz ve îsâl için lâzım gelen hâkim huzûrunda 
mürâfa‘a ve muhâsama gibi husûsâtda lehine şâhidlik yapılan müdde‘î-i 
mezbûru vekîl edip nefsine nâib kıldı. Şehâdetleri ba‘de’t-ta‘dîli’ş-şer‘î ve’t-
tezkiyyeti’ş-şer‘iyye inde’ş-şer‘ makbûl ve mu‘teber oldu.
Cerâ zâlike ve hurrire fî selhi’t-târihi’l-mezbûr li’s-seneti’l-merkūme.
Şuhûdü’l-hâl: Mustafa b. Mehmed, Mehmed b. Hanefi, Ali b. Abdullah, Yakub 
b. Kurd, Süleyman b. Turgud, Yusuf b. Abdullah, Perviz b. Abdullah ve gayruhüm 
mine’l-hâzırîn.

15 [4a-3] İstati v. Yani’nin tarlasının kullanım hakkını 
Dimo v. Yani’ye devretmesi
Vilâyet-i Rumeli’nde Gerbeniş kazâsına tâbi‘ Sambatina nâm karye sâkinlerinden 
İstati v. Yani nâm zimmî meclis-i şer‘-i hatîr-i lâzımü’t-tevkīrde işbu râfi‘ü’l-
kitâb Dimo v. Yani nâm zimmî muvâcehesinde bi’t-tav‘ ve’r-rızâ ikrâr ve takrîr-i 
kelâm edip karye-i merkūmede vâki‘ bir tarafdan İstati v. Yorgi tarlasına ve 
bir tarafdan Yani v. İstemad tarlasına ve bir tarafdan Yorgi v. ( ) tarlasına ve bir 
tarafdan diğer Yorgi Papalavli tarlasına müntehî olup tahmînen diyârımız keyli 
ile on keyl tohum istî‘âb eder bir kıt‘a taht-ı tasarrufumda olan tarlanın hakk-ı 
tasarrufunu sâhib-i arz ma‘rifetiyle mezbûr Dimo’ya tefvîz edip ol dahi minvâl-i 
muharrer üzre tefevvüz ve kabûl ettikden sonra mukābele-i tefvîzde olan iki bin 
altı yüz nakd-i fıddî-i Osmânî râyic fi’l-vakt akçeye mezbûr Dimo yedinden bi’t-
tamâm ve’l-kemâl ahz ve kabz ettim ba‘de’l-yevm sâlifü’l-beyân tarlanın hakk-ı 
tasarrufu mersûmundur sâir emsâli tasarrufu gibi mutasarrıf olsun dedikde 
mukırr-ı mezbûrun vech-i meşrûh üzre cârî olan ikrâr ve takrîrin el-mukarru 
lehü’l-mezbûr Dimo bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min Muharremi’l-harâm li sene tis‘a ve ışrîn 
ve elf.
Şuhûdü’l-hâl: Mehmed b. Hanefi, Mustafa b. Turgud, Yani v. Dimo, Androni 
v. Lefkarindi, İstati [v.] Kalani, Dimo [v.] Kalani, Yorgi [v.] Papa Ladisli ve 
gayruhüm.









16 [4a-4, Arapça] Kaya Hatun bt. Hasan’ın Nişancı Paşa mahallesindeki 
evini Ahmed Dede Vakfı’na istiğlâl yoluyla sattığı
Ebâ Eyyûb el-Ensârî -radiye anhu Rabbühü’l-Bârî- mahallâtından Nişâncı Paşa 
mahallesinde sâkine olan Kaya Hâtun bt. Hasan nâm hâtun medîne-i Ebâ Eyyûb 
el-Ensârî’de vâki‘ merhûm Ahmed Dede vakfı’na kāimmakām-ı mütevellî olan 
hâmil-i hâze’l-kitâb Piyâle Halîfe b. Abdullah’a menzilini bey‘ ettiğini meclis-i 
şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- ikrâr 
ve i‘tirâf etti. O da vakf-ı mezbûr malıyla ve istiğlâl için işbu akdin sudûruna 
kadar mezbûrenin sâhibi ve mâliki olduğu elinde ve taht-ı tasarrufunda 
bulundurduğu mahalle-i mezbûrede vâki‘ bir tarafdan merhûm ve mağfûr 
Şeyh Ahmed vakfı, diğer tarafdan Râziye bt. Hasan mülkü, öbür tarafdan Yusuf 
Ağa b. Abdullah bostanı ve diğer tarafdan da vâdi ile mahdûd olan menzili 
cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt üç bin 
akçe-i Osmânî semen-i mu‘ayyen-i makbûzla andan iştirâ etti. Mezbûrenin 
menzili kirâlamak istemesi üzerine ba‘de’t-tahliyye ve’t-tekābuz zeyilde mezkûr 
târihden i‘tibâren üç sene tamâmına dokuz yüz akçe ücret mukābilinde ana 
icâreye verdi. Kāimmakām-ı mütevellî, vâki‘ ikrârı vicâhen ve şifâhen tasdîk etti. 
Sonra mukırra-i mezbûrenin oğlu Mahmud b. Ahmed nâm kimesne menzil-i 
mezbûrun derkine ve ücret-i merkūmeye ve asl-ı meblağ-ı merkūma îcâb ve 
kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâbi‘ ve’l-ışrîn min Muharremi’l-harâm sene 
tis‘a ve ışrîn ve elf.
Şuhûdü’l-hâl: Ali b. Abdullah el-İmâm, Mehmed Halîfe b. el-İmâm, Ramazan 
b. Abdullah, Mustafa b. Mehmed, Mehmed b. Hanefi, Ali b. Abdullah, Yakub 
b. Kurd, Süleyman b. Turgud, Yusuf b. Abdullah, Perviz b. Abdullah ve gayruhüm

17 [4a-5] Mehmed Beşe b. Abdullah’ın menzilini Yani 
v. Diyani’ye satması
Vilâyet-i Rumeli’nde nefs-i Göllükesri kazâsı mahallâtından Varlam nâm 
mahalle sâkinlerinden Mehmed Beşe b. Abdullah nâm râcil meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Yani v. Diyani nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip mahalle-i merkūmede vâki‘ bir 
tarafdan Kiryazi v. Niko mülküne ve bir tarafdan Nikola v. Panayot mülküne 
ve bir tarafdan Foça v. ( ) mülküne ve bir tarafdan Aleksi v. Dimitri mülküne 
müntehî olup bir tahtânî beyti [ve] zât-ı eşcâr-ı müsmire ve gayr-ı müsmireyi 
hâvî cüneyneyi müştemil mülk menzilimi cümle-i tevâbi‘ ve levâhıkı ve kâffe-i 
menâfi‘ ve merâfıkı ile mesfûr Yani’ye üç bin nakd-i fıddî-i Osmânî râyic fi’l-
vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip ve mebî‘-i 
mezkûru mahallinde kabza müşterî-i merkūmu taslît eyledim ba‘de’l-yevm 
sâlifü’l-beyân menzil-i mahdûd-ı mezkûr mezbûr Yani’nin mülk-i müşterâ-yı 
sarîhidir keyfe mâ yeşâ ve yahtâr mutasarrıf olsun dedikde mukırr-ı mezbûrun 
vech-i meşrûh üzre cârî olan ikrâr ve takrîrin el-mukarru lehü’l-mezbûr Yani 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb 
ketb ve imlâ olundu.
Hurrire fî gurreti Saferi’l-hayr li sene tis‘a ve ışrîn ve elf.
Şuhûdü’l-hâl: Ali b. Rıdvan, şâtır Mehmed b. İlyas, Halil b. Arslan, Hasan Beşe 
b. Abdullah er-Râcil, Ahmed Beşe b. Abdullah er-Râcil, Mustafa b. Mehmed, 
Mehmed b. Hanefi, Ali b. Abdullah, Yakub b. Kurd ve gayruhüm mine’l-hâzırîn.

18 [4a-6] Mehmed Beşe b. Abdullah’ın menzilini Yani 
v. Diyani’ye satması
Vilâyet-i Rumeli’nde nefs-i Göllükesri kazâsı mahallâtından Varlam nâm mahalle 
sükkânından Mehmed Beşe b. Abdullah nâm râcil meclis-i şer‘-i hatîr-i lâzımü’t-
tevkīrde işbu râfi‘ü hâze’l-kitâb Yani v. Diyani nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip mahalle-i mezbûrede vâki‘ bir 
tarafdan Kiryazi v. Nikola mülküne ve bir tarafdan Nikola v. Panayot mülküne 
ve bir tarafdan Foça v. ( ) mülküne ve bir tarafdan Aleksi v. Dimitri mülküne 
müntehî ve bir tarafdan Pano v. Manol mülküne müntehî olup bir tahtânî beyti 
ve zât-ı eşcâr-ı müsmire ve gayr-ı müsmireyi hâvî cüneyneyi müştemil mülk 
menzilimi cümle-i tevâbi‘ ve levâhıkı ve kâffe-i menâfi‘ ve merâfıkı ile mesfûr 
Yani’ye üç bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i 
şer‘î ile bey‘ ve kabz-ı semen edip mebî‘-i mezkûru mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân menzil-i mahdûd-ı mezkûr 
Yani’nin mülk-i müşterâ-yı sarîhidir keyfe mâ yeşâ ve yahtâr mutasarrıf olsun 
dedikde mukırr-ı mezbûrun vech-i meşrûh üzre cârî olan ikrâr ve takrîrin [4b] 
el-mukarrun lehü’l-mezbûr Yani bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fî selhi Muharremi’l-harâm li sene tis‘a ve ışrîn ve elf.
Şuhûdü’l-hâl: Ali b. Rıdvan, şâtır Mehmed b. İlyas, Halil b. Arslan, Hasan Beşe 
b. Abdullah er-Râcil, Ahmed Beşe b. Abdullah er-Râcil, Mustafa b. Mehmed, 
Mehmed b. Hasan, Ali b. Abdullah, Yakub b. Kurd, Perviz b. Abdullah, Yusuf 
b. Abdullah ve gayruhüm mine’l-hâzırîn.









19 [4b-1, Arapça] Subaşı Ahmed Ağa b. Emrullah’ın Çatalca’daki evini 
Şaban b. Abdullah Vakfı’na istiğlâl yoluyla sattığı
Medîne-i mahmiye-i Kostantıniyye mahallâtından Karagümrük mahallesinde 
sâkin olan fahrü’l-emâcid ve’l-ekârim subaşı Ahmed Ağa b. Emrullah nâm 
kimesne, menzilini merhûm Şaban b. Abdullah vakfı’na mütevellî olan hâmil-i 
hâze’l-kitâb fahrü’l-akrân el-Hâc Yusuf b. Abdullah’a bey‘ ettiğini meclis-i şer‘-i 
şerîf ve mahfil-i dîn-i münîfde -el-masûn ani’t-tağyîr ve’t-tahrîf- ikrâr ve i‘tirâf 
etti. Mütevellî-i mezbûr da vakf-ı mezbûr malıyla ve istiğlâl için işbu akdin 
sudûruna kadar mezbûr Ahmed Ağa’nın sâhibi ve mâliki olduğu elinde ve 
taht-ı tasarrufunda bulundurduğu Havâss-ı Aliyye kazâsı müzâfâtından Çatalca 
nâhiyesinde vâki‘ Subaşı karyesinde kâin, dört tarafdan tarîk-i âm ile mahdûd 
olan eşcâr-ı müsmire ve gayr-ı müsmireli bahçeyi, gölgeliği, fırını, selâmlığı 
ve helâyı hâvî, iç ve dış havlulu olan menzili cümle tevâbi‘ ve levâhıkı ve 
âmme-i menâfi‘ ve merâfıkı ile râyicü’l-vakt yetmiş bin akçe-i Osmânî semen-i 
mu‘ayyen-i makbûz mukābilinde iştirâ etti. Mezbûr Ahmed Ağa’nın menzili 
kirâlamak istemesi üzerine ba‘de’t-tahliyye ve’t-tekābuz zeyilde mezkûr târihden 
i‘tibâren iki sene tamâmına on dört bin akçe ücret mukābilinde ana icâreye verdi. 
Mütevellî-i mezbûr mukırr-ı mezbûrun vâki‘ ikrârını vicâhen ve şifâhen tasdîk 
etti. Mahalle-i mezbûrede sâkin olan fahrü’l-eşbâh Mahmud Çavuş b. Ahmed 
nâm kimesne menzil-i mezbûrun derkine ve ücret-i merkūmeye ve asl-ı meblağ-ı 
merkūma îcâb ve kabûlü hâvî kefâletle kefîl oldu. Sonra mukırr-ı mezbûr, süre 
nihâyetinde borcunu ödeyemezse veya gāib olursa merkūm Mahmud Çavuş’u 
menzil-i mezbûrun bey‘ine ve semeninin kabzına ve vakıf cânibine olan deyninin 
edâsına ve semenden artan bir şey kalırsa kendisine ödemeye vekîl etti. O da 
vekâlet-i mezbûreyi kabûl edip hizmet-i lâzımesini edâyı ta‘ahhüd etti.
Cerâ zâlike ve hurrire fî evâsıtı Muharremi’l-harâm sene tis‘a ve ışrîn ba‘de’l-elf 
mine’l-hicreti men lehü’l-ızzü ve’ş-şeref.
Şuhûdü’l-hâl: Mehmed Efendi b. eş-Şeyh Ahmed el-İmâm, Mahmud Halîfe 
b. Pîrî el-Müezzin, Sâlih Efendi b. Veli el-İmâm, diğer Sâlih Efendi b. Hasan el-
İmâm, Abdülkerim b. Abdullah, Mustafa b. Mehmed, el-Hâc Keyvan b. Abdullah, 
el-Hâc Mustafa b. Abdullah, el-Hâc Ahmed b. Hasan, Osman Çelebi b. Ahmed, 
Mehmed b. Hanefi ve gayruhüm mine’l-hâzırîn.

20 [4b-2] Emine bt. İlyas’ın bazı emlâk, hayvan ve eşyasını Ahmed Ağa 
b. Abdullah’a satması
Mahmiye-i Kostantıniyye -suniyet ani’l-âfât ve’l-beliyye- mahallâtından Sofular 
mahallesi sâkinlerinden Emine Hâtun bt. İlyas meclis-i şer‘-i hatîr-i lâzımü’t-
tevkīrde işbu hâfız-ı hâze’l-kitâb fahrü’l-emâsil ve’l-ekârim zübdetü’l-mefâhim 
ve’l-mekârim Ahmed Ağa b. Abdullah Subaşı nâm kimesne mahzarında bi’t-tav‘ 
ve’r-rızâ ikrâr ve takrîr-i kelâm edip işbu akdin sudûruna değin silk-i mülk-i 
sahîhimde münselik ve münharıt olan emlâkden olup kazâ-i Havâss-ı Aliyye 
müzâfâtından Çatalca nâhiyesine tâbi‘ Subaşıköyü demekle ma‘rûf karyede 
vâki‘ lede’l-ahâlî ma‘lûmü’l-hudûd olup muhavvataynı müştemil muhavvata-i 
dâhiliyyesi bir taş duvarıyla binâ olunmuş beyti ve kezâlik diğer tuğla ile mübtenî 
beyti ve samanlığı ve altı bâb çatma büyût-ı müte‘addideyi ve muhavvata-i 
hâriciyyesi bir ahırı ve bir odayı ve bir sofayı ve bir sundurmayı ve iki anbarı 
müştemil çiftlik demek ile ma‘rûf mülk menzilimi ve karye-i merkūme sınırı 
dâhilinde vâki‘ her biri lede’l-ahâlî ma‘lûmü’l-hudûd iki kıt‘a mülk bağımı ve yine 
karye-i mezbûre kurbunda lede’l-ahâlî ve’l-cîrân iki kıt‘a mülk yurd yerimi ve 
çiftlik-i merkūmede iki re’s su sığırı öküzü ve iki re’s kara sığır öküzünü ve dört 
re’s su sığırı ineğini ve iki re’s kara sığır ineğini ve iki re’s kara sığır buzağısını ve 
çiftlik-i mezkûrda sâkin Kasım b. Abdullah nâm kimesne ile ber vech-i iştirâk 
sülüsü anın ve sülüsânı benim olmak üzre buğday ve alefden bana isâbet eden 
mahsûlü ve beynimizde ilm-i şer‘ birle ma‘lûm olan âlât ve zirâ‘ati ve eşyâ-i hırâseti 
cümle-i tevâbi‘ ve levâhıkı ve kâffe-i menâfi‘ ve merâfıkları ile bi safkatin vâhidetin 
mûmâ-ileyh Ahmed Ağa’ya altmış bin nakd-i fıddî-i Osmânî râyic fi’l-vakt 
akçeye bey‘-i bâtt-ı sahîh-i şer‘î ile bey‘ edip ve kabz-ı semen-i ma‘dûd ve teslîm-i 
mebî‘ât-ı mahdûde kıldığımdan sonra yine karye-i merkūme sınırında vâki‘ üç 
kıt‘a çayırın ve yine Oklağalı demekle ma‘rûf karye kurbunda hudûdu ma‘lûm iki 
kıt‘a çayırın ve zikr olunan karyeler vasatında vâki‘ lede’l-ahâlî ma‘lûmü’l-hudûd 
iki kıt‘a çayırın sâlifü’l-beyân çiftlik ile tasarruf olunup mevâzi‘-i müteferrikada 
vâki‘ her biri inde ahâliyi’d-diyâr ma‘lûmü’l-hudûd ve’l-mikdâr tahmînen yirmi 
sekiz müd tohum istî‘âb eder mutasarrıfe olduğum ( ) kıt‘a tarlaların dahi hakk-ı 
tasarrufunu sâhib-i arz ma‘rifetiyle müşârün-ileyh Ahmed Ağa’ya tefvîz edip ol 
dahi minvâl-i muharrer üzre tefevvüz ve kabûl ettikden sonra mukābele-i tefvîzde 
olan on bin nakd-i fıddî-i Osmânî râyic fi’l-vakt akçeyi mûmâ-ileyh Ahmed Ağa 
yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
emlâk mûmâ-ileyh Ahmed Ağa’nın mülk-i müşterâ-yı sarîhidir ve mârrü’z-zikr 
çayırların ve arâzinin dahi hakk-ı tasarrufu mersûmundur sâir emsâli tasarrufları 
gibi mutasarrıf olsun dedikde mukırra-i merkūmenin vech-i meşrûh üzre cârî 
olan ikrâr ve takrîrin el-mukarru lehü’l-mezbûr Ahmed Ağa bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ bi’t-taleb ketb ve imlâ ve tahrîr ve 
inşâ olunup yed-i tâlibe def ‘ ve vaz‘ olundu lede’l-hâce ibrâz ve ihticâc edine.
Hurrire fi’l-yevmi’s-sâlis ve’l-ışrîn min Muharremi’l-harâm li sene tis‘a ve ışrîn 
ve elf.
Şuhûdü’l-hâl: es-Sâbıkūn.









21 [4b-3] Duka v. Mihal’in bağını Dimitri v. Pavlo’ya satması
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Ağrafa 
nâm karyeden Duka v. Mihal nâm zimmî meclis-i şer‘-i hatîr-i lâzımü’t-tevkīrde 
yine nâhiye-i merkūmeye tâbi‘ Yalukati? nâm karyeden işbu râfi‘ü hâze’l-kitâb 
Dimitri v. Pavlo nâm zimmî muvâcehesinde bi’t-tav‘ ve’r-rızâ ikrâr ve takrîr-i 
kelâm edip karye-i merkūme Ağrafa kurbunda Poça demekle ma‘rûf karyede 
vâki‘ bir tarafdan İstati v. Yakovi bağına ve bir tarafdan İskarine v. Hristo bağına 
ve bir tarafdan hendeğe ve bir tarafdan İstirayna v. Mavros bağına müntehî 
tahmînen üç dönüm bir kıt‘a mülk bağımı cümle-i tevâbi‘ ve levâhıkı ve kâffe-i 
menâfi‘ ve merâfıkı ile mesfûr Dimitri’ye dokuz yüz nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i 
mezkûru mahallinde kabza müşterî-i merkūmu taslît eyledim ba‘de’l-yevm 
[5a] bağ-ı mahdûd-ı mezkûr Dimitri’nin mülk-i müşterâ-yı sarîhidir keyfe mâ 
yeşâ mutasarrıf olsun dedikde mukırr-ı mezbûru vech-i meşrûh üzre cârî olan 
ikrâr ve takrîrin el-mukarru lehü’l-mezbûr Dimitri bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fî selhi Muharremi’l-harâm li sene tis‘a ve ışrîn ve elf.
Şuhûdü’l-hâl: Ali b. Abdullah, Mustafa b. Mehmed, Mehmed b. Hanefi, Perviz 
b. Abdullah, Yakub b. Kurd, Süleyman b. Turgud, Yorgi v. Hristo, Ergiri v. İskarlet, 
Paroş v. Mihal, Yorgi v. Apostol, Mihal v. Apostol, İstarina v. Minho.

22 [5a-1] Ramazan b. Receb’in menzilini İbrahim Beşe 
b. Mustafa’ya satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından Ahmed 
Dede mahallesi sükkânından Ramazan b. Receb nâm kimesne meclis-i şer‘-i 
hatîr-i lâzımü’t-tevkīrde işbu hâmilü’l-kitâb İbrahim Beşe b. Mustafa nâm râcil 
mahzarında bi’t-tav‘ ve’r-rızâ ikrâr ve takrîr-i kelâm edip mahalle-i merkūmede 
vâki‘ bir tarafdan Ayşe Hâtun bt. ( ) mülküne ve bir tarafdan abacı İbrahim Çelebi 
b. ( ) mülküne ve bir tarafdan Akbaş Hâtun vakfı’na ve bir tarafdan tarîk-i hâssa 
müntehî olup bir tahtânî beyti ve mahzeni ve tahta-pûşu ve zât-ı eşcâr-ı müsmire 
ve gayr-ı müsmireyi hâvî cüneyneyi müştemil mülk menzilimi cümle-i tevâbi‘ ve 
levâhıkı ve kâffe-i menâfi‘ ve merâfıkı ile mezbûr İbrahim Beşe’ye altı bin beş yüz 
nakd-i râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen-i 
ma‘dûd ve teslîm-i mebî‘-i mahdûd kıldım ba‘de’l-yevm sâlifü’l-beyân menzil-i 
mahdûd-ı mezkûr İbrahim Beşe’nin mülk-i müşterâ-yı sarîhidir keyfe mâ yeşâ ve 
yahtâr mutasarrıf olsun dedikde mukırr-ı mezbûrun vech-i meşrûh üzre cârî olan 
ikrâr ve takrîrin el-mukarru lehü’l-mezbûr İbrahim Beşe bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî min Saferi’l-hayr li sene tis‘a ve ışrîn ve elf.
Şuhûdü’l-hâl: Muslihiddin Efendi b. ( ) el-İmâm, Eyüb Halîfe b. Yunus, Ahmed 
b. Mehmed el-Kâtib, Mehmed b. Osman, Abdurrahman [b.] Ömer el-İmâm, 
Ramazan b. Hasan el-Müezzin, Mehmed Çelebi b. Mehmed el-İmâm, Ahmed 
Çelebi b. Mehmed, Halil b. Mehmed, Ali Ağa b. Abdullah el-Mütevellî, İbrahim 
b. Mehmed, Mehmed b. Hanefi, Yakub b. Kurd, Ali b. Abdullah ve gayruhüm 
mine’l-hâzırîn.

23 [5a-2, Arapça] Ayşe bt. İbrahim’in muhâlaa yoluyla 
kocasından boşanması
Mahmiye-i Kostantıniyye sur kapılarından Yenikapısı hâricinde vâki‘ Merkez 
Efendi câmi‘i kurbunda sâkine olan Ayşe bt. İbrahim nâm hâtun meclis-i şer‘-i 
şerîf ve mahfil-i dîn-i münîfde -el-masûn ani’t-tağyîr ve’t-tahrîf- zevci hâmil-i 
hâze’l-kitâb fahrü’l-müderrisîn Mehmed Efendi b. Mustafa ile muhâla‘a yaptı. 
Mehmed Efendi de nikâhında ta‘ahhüd ettiği râyicü’l-vakt dokuz bin akçe-i 
Osmânî mehr-i müecceli ve beş bin akçe nafaka-i mefrûza ve beynlerinde 
ma‘lûm ve mu‘ayyen iddet nafakası mukābilinde ve zevcesinin, kendisinden 
doğma Zeynelabidin nâm sagīr oğlunu teslîminden sonra zevce-i mezbûresi ile 
muhâla‘a yaptı. Zevce-i mezbûre böylece yeni bir nikâh yapılmadan ve mehir 
ödenmeden kendisine helâl olmayacak şekilde andan ayrılmış oldu. Sonra her 
biri cemî‘-i de‘âvî, mutâlebât, eymân ve muhâsamâtdan umûmen, zevciyyetle 
alâkalı da‘vâdan husûsen yek diğerinin zimmetini ibrâ-i âm ile husûmet ve 
nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî min Saferi’l-hayr sene tis‘a ve ışrîn ve elf.
Şuhûdü’l-hâl: Hüseyin Efendi b. Mehmed, Mehmed Efendi b. Abdullah, Hüseyin 
Efendi b. Halil, Abdi Çelebi b. ( ), Muharrem Çelebi b. ( ), Mustafa b. Mehmed 
ve gayruhüm

24 [5a-3] Hüseyin b. İlyas’ın mülkünün kızları tarafından Haydar 
b. Abdullah ile eşi Kamer bt. Abdullah’a satılması
Havâss-ı Aliyye kazâsı müzâfâtından Terkos nâhiyesine tâbi‘ Kite nâm karye 
sükkânından iken bundan akdem vefât eden Hüseyin b. İlyas’ın verâseti, sulbî 
kızları Zahide ve Rahime’ye münhasıra oldukdan sonra merkūmân taraflarından 
husûs-ı âti’l-beyânı ikrâra vekîl olup vekâleti hasm-ı şer‘î-i câhid mahzarında 
Âbid b. Kubad el-İmâm ve İbrahim Bey b. Murad el-Cündî şehâdetleri ile 
şer‘an sâbite ve mütehakkika olan fahrü’l-akrân Hüseyin Bey b. Hürrem nâm 
cündî meclis-i şer‘-i hatîr-i lâzımü’t-tevkīrde işbu hâfız-ı hâze’l-kitâb Haydar 
b. Abdullah nâm kimesne mahzarında bi’l-vekâle ikrâr ve takrîr-i kelâm edip 
işbu akdin sudûruna değin müvekkilelerim merkūmetân Zahide ve Rahime’nin 
ale’l-iştirâk silk-i mülk-i sahîhlerinde münselik ve münharıt olan emlâkden 
olup karye-i merkūmede vâki‘ bir tarafdan Hüseyin Çavuş b. ( ) mülküne ve bir 
tarafdan Mustafa Çavuş b. ( ) mülküne ve bir tarafdan Durak Beşe b. Ramazan 
mülküne ve bir tarafdan tarîk-i âma müntehî bir tahtânî beyti ve bir fevkānî 
beyti ve iki sundurmayı ve bir samanlığı ve zât-ı eşcâr-ı müsmire ve gayr-ı 
müsmireyi hâvî muhavvatayı ve bir ahırı ve menzil-i mezbûra muttasıl ve 
mülâsık bir mikdâr arz-ı hâliyeyi müştemil merhûm-ı mezbûrdan bi hasebi’l-
irsi’ş-şer‘î intikāl eden mülk-i mevrûslarını cümle-i tevâbi‘ ve levâhıkı ile 
mezbûr Haydar Beşe’ye ve gāibe ani’l-meclis olup merkūm Haydar’ın zevcesi 
olan Kamer bt. Abdullah nâm hâtuna ale’l-iştirâki’s-seviy dört bin iki yüz elli 
nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ 
edip kabz-ı semen-i ma‘dûd ve teslîm-i mebî‘-i mahdûd kıldılar ba‘de’l-yevm 
sâlifü’l-beyân menzil-i mahdûd mezbûrân Haydar ve Kamer’in ale’l-iştirâk 
mülk-i müşterâ-yı sarîhleridir keyfe mâ yeşâân mutasarrıf olsunlar dedikde 
vekîl-i mezbûr Hüseyin Bey’in vech-i meşrûh üzre cârî olan ikrâr ve takrîrin 
el-mukarru lehü’l-merkūmân Haydar ve Kamer bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fî selhi Muharremi’l-harâm li sene tis‘a ve ışrîn ve elf.
Şuhûdü’l-hâl: Durak Beşe b. Ramazan er-Râcil, Âbid b. Kaya el-Müezzin, 
Mustafa b. Abdullah, Yusuf b. Abdullah, Mehmed b. Fazlullah, el-Hâc Müstedâm 
Bey el-Cündî Osman Bey b. Abdullah el-Cündî Zülfikār Bey b. Abdullah er-
Râcil, Hüseyin Beşe b. Abdullah er-Râcil, Mehmed b. Ramazan er-Râcil, el-Hâc 
Hüseyin Bey el-Bevvâbü’s-sultânî ve gayruhüm mine’l-hâzırîn.

25 [5b-1, Arapça] Eynehan b. Abdullah’ın para vakfı tesisi
[Tasdîk] İşbu vakfiye ve şartları huzûrumda cereyân etti ve beyân edildi. Ben de 
vakfın sıhhatine ve lüzûmuna hükm ettim. Ben fakīr, Küçükçekmece nâhiyesi 
müvellâsı Mehmed b. Yakub’um. Ufiye anh.]
Elhamdü lillâh… İşbu mazmûnunda vakf-ı nukūddan bahseden sahîh ve şer‘î 
bir hüccettir. Fahrü’l-a‘yân sâhibü’l-hayrât ve’l-ihsân üstâd Eynehan b. Abdullah 
meclis-i şer‘-i şerîf ve mahfil-i dîn-i münîfde hâzır olup dünyânın denî, âhiretin 
bâkī olduğunu idrâk edip hâlis-i mâlı ve mahz-ı menâlinden ayırıp niyet-i hâlise 
ve taviyye-i sâfiye ile ve ibtigāen li vechi’llâh ve taleben li merzâti’r-Rabbi’r-
Rahîm yevme lâ yenfe‘u mâlün ve lâ benûn illâ men etallâhe bi kalbin selîm 
sırrını tefekkürle râyicü’l-vakt on sekiz bin akçesini haps edip vakf ettiğini 
ikrâr ve i‘tirâf etti. Vâkıf-ı mezbûr sonra meblağ-ı mezkûrun vakfa mütevellî 
olacak kimesne yediyle ribâ ve fesâddan ârî ve ziyâde ve noksânsız olarak 
senede ona on bir ribh üzre mu‘âmele-i sahîha ile istiğlâl ve istirbâh edilmesini 
şart etti. Vâkıf-ı mezbûr hâsıl olan ribhden yevmî iki akçenin mahmiye-i 
Havâss-ı Kostantıniyye tevâbi‘inden Makrihorya karyesi mescidi imâmı olan 
mevlânâ Mustafa b. Mehmed’e her gün teennî ve tertîl üzre Kur’ân-ı Azîm’den 
bir cüz’ okuyup sevâbını vâkıfın rûhuna hediye etmesi kaydıyla verilmesini 
şart etti. Anın vefâtından sonra da mescid-i mezkûra imâm olacak kimesneye 
böylece yevmî iki akçenin verilmesini şart etti. Kezâ yevmî iki akçenin Siyavuş 
Paşa bostanı gulâmının mu‘allimi olan müsta‘id mevlânâ Maksud Halîfe’ye 
Kur’ân-ı Azîm ve Furkān-ı Kerîm’den bir cüz’ okuyup sevâbını zevce-i vâkıf 
Sâliha Hâtun bt. Abdullah’ın rûhuna hediye etmesi kaydıyla verilmesini şart 
etti. Anın ayrılmasından sonra yerine gelecek mu‘allime verilmesini şart etti. 
Yer başkasının mülküne girip mu‘allim kalmayınca bu cüz-i şerîfin mahalle-i 
mezbûre imâmınca okunmasını şart etti. Tevliyye-i mezbûreyi müddet-i 
hayâtınca fahrü’l-a‘yân üstâd Davud b. Abdülmennân’a şart etti. Anın 
vefâtından sonra İskender Çelebi bahçesine üstâd olacak kimesneye şart etti. 
Ribhden yevmî bir akçeyi ribh hâsılâtını toplamak ve mesârifini yapmak için 
emânet ve istikāmet sâhibi olmak kaydıyla tevliyye cihetine ta‘yîn etti. Nezâret-i 
merkūmeyi müddet-i hayâtınca fahrü’l-a‘yân üstâd Ali b. Abdülhannan’a, anın 
vefâtından sonra da Ahmed Paşa bahçesine muhafız olacak kimesneye şart 
etti. Mütevellî-i mezbûr vâkıf-ı merkūmun vâki‘ ikrârını vicâhen ve şifâhen 
tasdîk etti. Hâl bu minvâl üzre iken vâkıf-ı mezkûr mütevellî üzerine da‘vâ ve 
takrîr-i kelâm edip dirhem ve denânir vakfı eimme-i eşrâfımız indinde gayrı 
sahîhdir ana teferru‘ eden husûslar da böyledir dedi ve tevliyye cihetiyle aldığı 
meblağ-ı merkūmu ve ribhden ahz ettiğini taleb etti. Mütevellî-i mezbûr istintâk 
edildikde vakf-ı nukūd Ensârî’nin rivâyetine göre İmâm Züfer katında sahîhdir. 
Meblağ-ı mezbûru ve ecr-i misilden fazla olsa da ribhden ahz ettiğimi sana 
teslîm etmiyorum deyû cevâb verdi. Hâkim-i mûmâ-ileyh meblağ-ı mezbûrun 
vakfiyyetinin lüzûmuna ve şer‘îliğine ve mütevellî-i mezbûrun ribhden ahz 
ettiği mikdârın damânından berâatine hükm etti. Vâkıf, nakid vakfı İmâm 
Züfer katında sahîh ise de sâir imâmlarımız indinde lâzım değildir; mütevellî 
aldığını i‘âde etsin diyerek iddiasını tekrârladı. Mütevellî-i mezbûr bunun 
üzerine sıhhat-i vakf-ı nukūd İmâm Züfer’e göredir ana göre sıhhat lüzûmu îcâb 
ettirmez lâkin İmâmeyne göre sıhhat lüzûmdan müfârakat etmez deyû cevâb 
verdi ve hâkimden İmâmeyne göre hükm etmesini taleb etti. Hâkim-i mûmâ-
ileyh de bu vakfın sıhhatine ve şerâit-i mezbûre dâhilinde artık bundan sonra 
tağyîr, tebdîl, imhâl ve ta‘tîli câiz olmamak üzre husûsen ve umûmen lüzûmuna 
hükm etti ve huzûrunda tescîl etti. “Fe-men beddelehû ba‘de mâ semi‘ahû fe-
innemâ ismuhû ale’llezîne yübeddilûnehû inna’llâhe semî‘un alîm” ve ecrü’l-
vâkıf ale’llahi’l-cevâdi’l-kerîm.
Cerâ zâlike ve hurrire fî gurreti şehri Recebi’l-mürecceb sene semân ve tis‘în ve 
tis‘a mi’e mine’l-hicreti’n-Nebeviyye aleyhi efdalü’t-tahiyye.
Şuhûdü’l-hâl: Mevlânâ Ali Halîfe el-Müsta‘id, fahrü’l-üstâdân üstâd Süleyman 
b. Abdülmennân, fahrü’l-eşbâh Ahmed Çavuş b. Abdullah, Nasuh Bey 
b. Abdullah el-Cündî Pîrî b. Abdullah, er-Râcil, Ali Beşe er-Râcil, Ahmed 
b. Mahmud, Ömer b. Kerim ve gayruhüm

26 [5b-2, Arapça] Dimitri v. Kosta ve Aleksi v. Lambernoz’un Vezir Cafer 
Paşa Vakfı’ndan ödünç aldıkları
Balat kurbunda vâki‘ Ohri mahallesi sükkânından Dimitri v. Kosta ve Aleksi 
v. Lambernoz nâm zimmîler meclis-i şer‘-i şerîf ve mahfil-i dîn-i münîfde 
-el-masûn ani’t-tağyîr ve’t-tahrîf- hâzırân olup üzerlerinde ve zimmetlerinde 
medîne-i Ebâ Eyyûb el-Ensârî’de -radiye anhu Rabbühü’l-Bârî- vâki‘ merhûm 
Vezir Cafer Paşa vakfı malından, mütevellîsi hâfız-ı hâze’l-kitâb fahrü’l-akrân 
Ali Ağa b. Abdülmennân mu‘âmelesi ile râyicü’l-vakt on iki bin akçe-i Osmânî 
borçları olduğunu ikrâr ve i‘tirâf ettiler. Bunun on bin akçesi karz-ı şer‘îden, 
bâkiyesi ise müşterâ-yı makbûz çuka bahâsındandır. Karz dışındaki meblağ 1027 
senesi Muharrem-i harâmı gurresinden iki sene tamâmına müecceldir. Dâyin-i 
mûmâ-ileyh mukırrân-ı mezbûrânın vâki‘ ikrârlarını vicâhen ve şifâhen tasdîk 
etti cemî‘-i meblağ-ı mezbûr için mukırrân-ı mezbûrânın her biri diğerinin 
zimmetine kefîl oldu. Mahalle-i mezbûrede sâkin olan bevvâb-ı sultânî Ahmed 
Bey b. Abdullah nâm kimesne de îcâb ve kabûlü hâvî kefâletle ikisine kefîl oldu.
Cerâ zâlike ve hurrire fi’l-yevmi’s-sâlis min Saferi’l-hayr sene tis‘a ve ışrîn ve elf.
Şuhûdü’l-hâl: Ahmed Efendi b. Abdullah el-Müsta‘id, Abdurrahman Halîfe 
b. Abdullah el-İmâm, Mustafa b. Osman el-Câbî, Keyvan b. Abdullah el-Câbî, 
Ali b. Abdullah, Mehmed b. Cafer, Mehmed b. Mustafa, Ali b. Abdullah, el-Hâc 
Turgud b. Durak, Perviz b. Abdullah

27 [6a-1, Arapça] Mustafa b. Budak’ın Rus asıllı kölesini âzat ettiği
Ebâ Eyyûb el-Ensârî -radiye anhu Rabbühü’l-Bârî- mahallâtından Uluca Baba 
mahallesinde sâkin olan Mustafa b. Budak nâm kimesne meclis-i şer‘-i şerîf 
ve mahfil-i dîn-i münîfde -sânehullahu te‘âlâ ani’t-tağyîr ve’t-tahrîf- hâzır 
olup rıkkını i‘tirâf eden emred, kısa boylu, gök gözlü, başında eser-i cerh olan 
Rûsiyyü’l-asl hâmil-i hâze’l-kitâb Yusuf b. Abdullah nâm abd-i memlûkini 
hasbeten lillâhi’l-aliyyi’l-azîm ve taleben li merzâti’r-Rabbi’r-Rahîm âzâd 
ve tahrîr ettiğini ikrâr ve i‘tirâf etti. Mezbûr Yusuf, mukırr-ı merkūmu vâki‘ 
ikrârında vicâhen ve şifâhen tasdîk etti.
Cerâ zâlike ve hurrire fi’l-yevmi’s-sânî ve’l-ışrîn min Muharremi’l-harâm sene 
tis‘a ve ışrîn ba‘de’l-elf.
Şuhûdü’l-hâl: Hüseyin Çelebi b. Mehmed el-Cündî İbrahim Çelebi b. Mustafa, 
İbrahim b. Abdullah, Mehmed Bey b. Hasan el-Cündî Mustafa b. Veli, Mustafa 
b. Mehmed, Yakub b. Kurd, Mehmed b. Hanefi, Perviz b. Abdullah, Ali b. Abdullah, 
Süleyman b. Turgud, Yusuf b. Abdullah ve gayruhüm mine’l-hâzırîn.

28 [6a-2, Arapça] Şepedri v. Yani adlı zimmînin Rus asıllı 
câriyesini âzat ettiği
Mahmiye-i Kostantıniyye mahallâtından Abanoz mahallesi sâkinlerinden 
Şepedri v. Yani nâm zimmî meclis-i şer‘-i şerîf ve mahfil-i dîn-i münîfde -el-
masûn ani’t-tağyîr ve’t-tahrîf- hâzır olup rıkkını mu‘terife, hâmile-i hâze’l-kitâb 
şehlâ, orta boylu, gök gözlü, sol elinde eser-i cerh bulunan Rûsiyyetü’l-asl Erine 
bt. Sava nâm câriye-i memlûkesini hasbeten lillâhi’l-aliyyi’l-azîm ve tahfîfen 
min azâbihi’l-elîm- âzâd ve tahrîr ettiğini ikrâr ve i‘tirâf etti. Mezbûre Erine 
mukırr-ı merkūmu vâki‘ ikrârında vicâhen ve şifâhen tasdîk etti.
Cerâ zâlike ve hurrire fi’l-yevmi’l-hâmis min Saferi’l-hayr li târihi’l-mezbûr.
Şuhûdü’l-hâl: El-Hâc Mehmed b. Ahmed Mütevellî, Abdullah b. Mustafa 
el-İmâm, Ömer Halîfe b. Durmuş el-Müezzin, Mehmed b. Perviz, Mustafa 
b. Mehmed, Perviz b. Abdullah, Ali b. Abdullah, Süleyman b. Turgud, Yakub 
b. Kurd ve gayruhüm

29 [6a-3] Abdi Bey b. Halil’in kölesini satmasına izin verilmesi
Medîne-i Ebâ Eyyûb-i Ensârî -râdiye anhu Rabbühü’l-Bârî-’de bi’l-fi‘l za‘îmü’l-
vakt olan fahrü’l-akrân Abdi Bey b. Halil nâm cündî meclis-i şer‘-i hatîr-i 
lâzımü’t-tevkīrde sevk-i kelâm edip işbu hâzır bi’l-meclis olan orta boylu açık 
kaşlı gök elâ gözlü Rûsiyyü’l-asl Yuvan b. Abdullah nâm abd işbu sene semân 
ve ışrîn ve elf Şevvâlü’l-mükerremi’nin yirmi altıncı [günü] ibâk ettiğine ikrârı 
ile Halil Beşe b. Kaya nâm râcil ahz edip kayd-ı sicil olunmuş idi hâlâ kānûn-ı 
pâdişâhî ve hükm-i şehinşâhî üzre zikr olunan evsâf ile mevsûf olan mezbûr 
Yuvan’ın müddet-i örfiyyesi tamâm olduğu ecilden kıbel-i şer‘-i kavîmden bey‘ 
olunmasına temessük taleb ederim dedikde sicill-i mahfûza nazar olundukda 
fi’l-vâki‘ abd-i mezbûrun müddeti tamâ[m] olduğu müte‘ayyin olmağın kānûn-ı 
münîf mûcebince mezbûr Abdi Bey’e merkūm Yuvan’ı bey‘a izin verilip işbu 
hurûf ber sebîli’t-temessük ketb ve imlâ olunup yed-i tâlibe def ‘ ve vaz‘ olundu.
Hurrire fî evâsıtı Saferi’l-hayr li sene tis‘a ve ışrîn ve elf.
Şuhûdü’l-hâl: Mustafa b. Mehmed, Mehmed b. Hanefi, Süleyman b. Turgud, Ali 
b. Abdullah, Yakub b. Kurd, Perviz b. Abdullah ve gayruhüm mine’l-hâzırîn.

30 [6a-4, Arapça] Ölen İbrahim’in Hümâ Hatun Vakfı’na olan borcu 
için evin müzayedede satılması
Ebâ Eyyûb el-Ensârî -radiye anhu Rabbühü’l-Bârî- mahallâtından Ahmed Dede 
mahallesinde sâkin iken bundan akdem vefât eden İbrahim nâm kimesnenin 
Kerime ve Fâtıma nâm kızları ve ayrıca müteveffânın sulbiye kızı ve vârisi olan 
diğer Fâtıma’ya kıbel-i şer‘den mansûbe vasî olan Fâtıma Hâtun nâm hâtun 
meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- 
hâzır olup asâleten ve vesâyeten hâmil-i hâze’l-kitâb Ramazan b. Receb nâm 
kimesneye menzillerini bey‘ ettiklerini ikrâr ve i‘tirâf ettiler. O da mahalle-i 
mezbûrede vâki‘ olan ve bir tarafdan Ayşe Hâtun mülkü, diğer tarafdan Abacı 
deyû meşhûr İbrahim Çelebi mülkü, öbür tarafdan Âfitâb Hâtun vakfı ve diğer 
tarafdan da tarîk-i âm ile mahdûd menzili cümle tevâbi‘ ve levâhıkı ve kâffe-i 
menâfi‘ ve merâfıkı ile râyicü’l-vakt altı bin beş yüz akçe-i Osmânî semen-i 
mu‘ayyen-i makbûz ile kendi malıyla ve kendisi için iştirâ etti îcâb ve kabûl, 
teslîm tesellümle akid tamâm oldu. Müşterî-i mezbûr vâki‘ ikrârı vicâhen ve 
şifâhen tasdîk etti. İşbu mubâya‘a, merhûme Hümâ Hâtun vakfının müteveffâ-
yı mezbûr üzerinde sâbit olan altı bin akçe hakkının ödenmesi maksadıyla 
menzil-i mezbûrun sûk-ı sultânîde inkıtâ‘-ı rağabâta kadar müzâyede edilip 
müşterî-yi mezbûrda karâr kılmasıyla vâki‘ oldu.
Cerâ zâlike ve hurrire fî gurreti Saferi’l-hayr sene tis‘a ve ışrîn ba‘de’l-elf.
Şuhûdü’l-hâl: Muslihiddin Efendi el-İmâm, Eyüb Halîfe b. Yunus, Ahmed 
b. Mehmed el-Kâtib, Mehmed b. Osman, Abdurrahman b. Ömer el-İmâm, 
Ramazan b. Hüseyin el-Müezzin, Ahmed Çelebi b. İbrahim, Veli Halîfe 
b. Abdullah, Süleyman b. Turgud, Mustafa b. Mehmed, Yakub b. Kurd, Perviz 
b. Abdullah, Ali b. Abdullah ve gayruhüm mine’l-hâzırîn.

31 [6a-5] Yani v. Yorgi’nin tarlalarının kullanım hakkını Dimo 
v. Nikola’ya devretmesi
Vilâyet-i Rumeli’nde Mora sancağına Kartina kazâsına tâbi‘ Pavye nâm karye 
sâkinlerinden Yani v. Yorgi nâm zimmî meclis-i şer‘-i hatîr-i lâzımü’t-tevkīrde 
işbu hâfızü’l-kitâb Dimo v. Nikola nâm zimmî mahzarında bi’t-tav‘ ve’r-rızâ ikrâr 
ve takrîr-i kelâm edip ve karye-i mezbûre kurbunda mevâzi‘-i müte‘addidede 
vâki‘ her biri inde ahâliyi’d-diyâr ma‘lûmü’l-hudûd ve’l-mikdâr tahmînen sekiz 
keyl tohum istî‘âb eder altı kıt‘a taht-ı tasarrufumda olan tarlaların hakk-ı 
tasarrufunu sâhib-i arz ma‘rifetiyle mezbûr Dimo’ya tefvîz edip ol dahi minvâl-i 
muharrer üzre tefevvüz ve kabûl ettikden sonra mukābele-i tefvîzde olan üç bin 
nakd-i fıddî-i Osmânî râyic fi’l-vakt akçeyi mezbûr Dimo yedinden bi’t-tamâm 
ve’l-kemâl ahz ve kabz eyledim ba‘de’l-yevm sâlifü’l-beyân tarlaların hakk-ı 
tasarrufları merkūmundur, sâir emsâli tasarrufu gibi mutasarrıf olsun dedikde 
mukırr-ı mezbûrun vech-i meşrûh üzre cârî olan ikrâr ve takrîrin el-mukarru 
lehü’l-mezbûr Dimo bi’l-muvâcehe tasdîk ve bi’l-müşâfehe tahkīk edicek mâ 
vaka‘a bi’t-taleb ketb olundu.
Hurrire fi’l-yevmi’s-sâlis min Saferi’l-hayr li sene tis‘a ve ışrîn ba‘de’l-elf.
Şuhûdü’l-hâl: Rıdvan Ağa b. Abdullah, Mehmed Bey eş-şehîr bi ibni Alaybeyi, 
Mihal v. Aleksi, Yorgi v. Yani, Dimo v. Kosta, Dimo v. Nikola, Panayot v. Todori, 
Velisari Bezzâzcı, Yani v. İstemad ve gayruhüm mine’l-hâzırîn.

32 [6b-1] Şeyh Merkez Efendi Vakfı’na ait hamamın Mustafa 
b. Yakub’a kiralanması
Dârü’s-saltanati’s-seniyye Kostantıniyye el-mahmiyye hısnı ebvâbından Yenikapı 
hâricinde vâki‘ merhûm ve mağfûr eş-Şeyh Merkez Efendi -kuddise sırruhü’l-
azîz-’in evkāf-ı şerîfelerine ber mûceb-i şart-ı vâkıf mütevellî olan zü’n-nesebi’t-
tâhir ve’l-hasebi’l-fâhir es-Seyyid Mehmed Efendi b. es-Seyyid Ali meclis-i şer‘-i 
şerîf-i Nebevî ve mahfil-i dîn-i münîf-i Mustafavî’de işbu hâfız-ı hâze’l-kitâb 
Mustafa b. Yakub nâm kimesne mahzarında ikrâr-ı tâm ve ta‘bîr-i kelâm edip 
evkāf-ı mezbûreden olup merhûm-ı müşârün-ileyh hazretlerinin câmi‘-i şerîf 
ve ma‘bed-i latîfleri kurbunda vâki‘ vakf-ı mezbûra intimâ ile tecdîd ve tavsîfden 
müstağnî olan çifte hamam îcâr olunmak lâzım gelmeğin ba‘de’l-müzâyede fi’l-
icâre seneliği mezbûr Mustafa üzerinde ba‘de inkıtâ‘i’r-rağabât altı bin nakd-i 
râyic fi’l-vakt akçede karâr etmeğin hamam-ı mezbûru tevliyyet-i mahkiyem 
hasebiyle işbu sene tis‘a ve ışrîn ba‘de’l-elf Saferü’l-muzafferi’nin gurresinden iki 
sene tamâmına varınca on iki bin nakd-i fıddî-i Osmânî râyic fi’l-vakt akçeye 
mezbûr Mustafa’ya îcâr edip merkūm dahi minvâl-i muharrer üzre istîcâr ve 
kabûl ettikden sonra beher sene cânib-i vakfa altı bin akçe haklaşmak üzre 
ta‘ahhüd eyledi dedikde mütevellî-i mezbûr es-Seyyid Mehmed Efendi’nin 
vech-i mübeyyen üzre cârî olan ikrâr ve takrîrin el-mukarru lehü’l-mezbûr 
Mustafa bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
bi’t-taleb ketb ve imlâ ve tahrîr [ve] inşâ olunup yed-i tâlibe def ‘ ve vaz‘ olundu.
Hurrire fi’l-yevmi’s-sâdis min Saferi’l-hayr li sene tis‘a ve ışrîn ve elf.
Şuhûdü’l-hâl: Ali Halîfe b. Ahmed el-İmâm, Osman b. Mustafa, Ali Halîfe 
b. Kurd el-Müezzin, Mustafa b. İskender el-Kayyım, Mustafa b. Mehmed, Ali 
b. Abdullah, Perviz b. Abdullah ve Süleyman b. Turgud, Mehmed b. Hanefi ve 
gayruhüm mine’l-hâzırîn.

33 [6b-2, Arapça] Mihal v. Yorgi ve Yani v. Mihal’in Halil Bey 
b. Abdullah’a borçları olduğu
Mihal v. Yorgi ve Yani v. Mihal nâm zimmîler meclis-i şer‘-i şerîfde üzerlerinde 
ve zimmetlerinde hâfız-ı hâze’l-kitâb Halil Bey b. Abdullah’a karz cihetinden 
lâzımü’l-edâ ve vâcibü’l-kazâ râyicü’l-vakt on beş bin akçe-i Osmânî borçları 
olduğunu ikrâr ve i‘tirâf ettiler. Dâyin-i mûmâ-ileyh mukırrân-ı mezbûrânı 
vâki‘ ikrârlarında vicâhen ve şifâhen tasdîk etti.
Cerâ zâlike ve hurrire fi’l-yevmi’s-sâdis aşer min Saferi’l-hayr sene tis‘a ve ışrîn 
ba‘de’l-elf.
Şuhûdü’l-hâl: Mustafa b. Mehmed, Mehmed b. Hanefi, Süleyman b. Turgud, 
Yakub b. Kurd, Hasan b. Ahmed, Ahmed b. Hüseyin, Perviz b. Abdullah

34 [6b-3] Madelkari v. İstirati’nin menzili ile bağlarını 
Manol v. Lohnista’ya satıp bir adet çayırının da kullanım 
hakkını devretmesi
Havâss-ı Aliyye kazâsı müzâfâtından kasaba-i Midye’den Analibo mahallesinde 
sâkin Madelkari v. İstirati nâm zimmî meclis-i şer‘-i hatîr-i lâzımü’t-tevkīrde 
işbu hâmilü’l-kitâb Manol v. Lohnista nâm zimmî mahzarında bi’t-tav‘ ve’r-
rızâ ikrâr ve takrîr-i kelâm edip mahalle-i mezbûrede vâki‘ bir tarafı İskender 
nâm kimesne mülküne ve bir tarafı Ali b. Abdullah mülküne ve bir tarafı Hasan 
Beşe b. ( ) mülküne ve bir tarafı tarîk-i âma müntehî olup bir fevkānî ve bir 
tahtânî beyti müştemil olan mülk menzilimi ve mevâzi‘-i müte‘addidede vâki‘ 
her biri inde ahâliyi’d-diyâr ma‘lûmü’l-hudûd ve’l-mikdâr tahmînen üç dönüm 
üç kıt‘a mülk bağlarımı cemî‘-i tevâbi‘ ve levâhıkı ve kâffe-i menâfi‘ ve merâfıkı 
ile mezbûr Manol’e on iki bin nakd-i râyic fi’l-vakt fıddî akçeye bey‘-i bâtt-ı 
sahîh-i şer‘î ile bey‘ edip kabz-ı semen-i ma‘dûd ve teslîm-i mebî‘ât-ı mahdûde 
kıldığımdan sonra yine kasaba-i merkūme sınırında Armutluk demekle ma‘rûf 
mevzi‘de vâki‘ bir kıt‘a çayırın dahi hakk-ı tasarrufunu sâhib-i arz ma‘rifetiyle 
mezbûr Manol’e tefvîz edip ol dahi tefevvüz ve kabûl ettikden sonra mukābele-i 
tefvîzde olan altı yüz nakd-i fıddî-i Osmânî râyic fi’l-vakt akçeyi mezbûr Manol 
yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
emlâk-i merkūme Manol’ün mülk-i müşterâ-yı sarîhidir ve mârrü’z-zikr çayırın 
dahi hakk-ı tasarrufu mersûmundur sâir emsâli tasarrufu gibi mutasarrıf olsun 
dedikde mukırra-i mezbûrun vech-i mübeyyen üzre cârî olan ikrâr ve takrîrin 
el-mukarru lehü’l-mezbûr Manol bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb ve imlâ olundu.
Hurrire fi’l-yevmi’s-sâdis min Saferi’l-hayr li sene tis‘a ve ışrîn ba‘de’l-elf.
Şuhûdü’l-hâl: Mustafa Beşe b. Abdullah er-Râcil, Kasım Beşe b. Mustafa er-
Râcil, Cafer [b.] Derviş, Süleyman b. Turgud, Mustafa b. Mehmed, Kaloyani 
v. Frankola, Manol v. Kostantin, Yorgi v. Kaltiriz, Kostantin v. Yorgi ve gayruhüm.

35 [6b-4] Yani v. Solat’ın bağını İstati v. Hafodviş’e satması
İnebahtı sancağında Yenişehir kazâsı müzâfâtından Kûhistan nâhiyesine tâbi‘ 
Mastroyani demekle ma‘rûf karyeden Yani v. Solat nâm zimmî meclis-i şer‘-i 
hatîr-i lâzımü’t-tevkīrde işbu hâmilü’l-kitâb yine nâhiye-i mezbûreye tâbi‘ 
Karviliş nâm karyeden İstati v. Hafodviş nâm zimmî mahzarında bi’t-tav‘ ve’r-
rızâ ikrâr ve takrîr-i kelâm edip karye-i mezbûre Mastroyani kurbunda vâki‘ 
bir tarafdan Dimo v. İskarlet bağına ve bir tarafdan İstati v. Şirvili bağına ve bir 
tarafdan vâdiye ve bir tarafdan ormanlığa müntehî tahmînen yirmi beş çapalık 
bir kıt‘a mülk bağımı cümle-i tevâbi‘ ve levâhıkı ile mezbûr İstati’ye beş bin 
nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve 
kabz-ı semen edip mebî‘-i mezkûru mahallinde kabza müşterî-i merkūmu taslît 
eyledim ba‘de’l-yevm sâlifü’l-beyân bağ-ı mahdûd mezkûr İstati’nin mülk-i 
müşterâ-yı sarîhidir keyfe mâ yeşâ mutasarrıf olsun dedikde mâ hüve’l-vâki‘ 
bi’t-taleb ketb olundu.
Hurrire fî gurreti Saferi’l-hayr li sene tis‘a ve ışrîn ba‘de’l-elf.
Şuhûdü’l-hâl: Mustafa b. Mehmed, Mehmed b. Hüseyin, Ali b. Abdullah, 
Süleyman [b.] Turgud, Yakub b. Kurd, Todori v. Potama, Andriye v. Apostol, 
Lamo v. Mihal, Rizo v. Apostol, Hristo v. Yani, Dimo v. Yani, Hristo v. İlya, Yani 
v. Dimo.

36 [7a-1] İsmihan bt. Cafer’in eski kocası Mehmed b. Mustafa’dan 
mehir, nafaka ve sair alacaklarını aldığı
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından Kızıl 
Mescid mahallesi sâkinelerinden İsmihân bt. Cafer nâm hâtun meclis-i şer‘-i 
hatîr-i lâzımü’t-tevkīrde sâbıkan zevci olan bâ‘is-i hâze’l-kitâb fahrü’l-müderrisînMehmed Efendi b. Mustafa nâm kimesne mahzarında bi’t-tav‘ ve’r-rızâ ikrâr ve 
takrîr-i kelâm edip bundan akdem mezbûr Mehmed Efendi ile zindegânîmiz 
olmayıp beynimizde müfârakat lâzım geldikde mehr-i müeccelim ve nafaka-i 
iddetim mukābelesinde merkūm yedinden beynimizde ma‘lûm bir re’s kara sığır ineği ahz ve kabz edip ve mehr-i müeccelimden ve nafaka-i iddetimden mersûm 
Mehmed Efendi zimmetinde ba‘zı semen bâkī kalmışidi hâlâ semen-i bâkīyi 
da‘vâ ve taleb etmekle beynimizde münâza‘ât-ı kesîre ve muhâsamât-ı ekîde 
vâkı‘a olmuşidi el-hâletü hâzihî beynimize müslimûn ve muslihûn tavassut edip 
es-sulhu seyyidü’l-ahkâm fehvâsınca yüz nakd-i fıddî-i Osmânî râyic fi’l-vakt 
akçe üzre akd-i sulh inşâ ettiklerinde ben dahi sulh-i mezbûru kabûl ve bedel-i 
sulh olan meblağ-ı mersûm yüz akçeyi merkūm Mehmed Efendi yedinden bi’t-
tamâm ve’l-kemâl ahz ve kabz edip husûs-ı mezbûra müte‘allik da‘vâ ve talebden 
merkūm Mehmed Efendi’nin zimmetini ibrâ-i âmla ibrâ ve iskāt-ı tâmla iskāt 
eyledim ba‘de’l-yevm husûs-ı mezbûra müte‘allik benden bi’z-zât veya bi’l-
vâsıta da‘vâ ve nizâ‘ sudûr ederse lede’l-hükkâmi’l-kirâm makbûle ve mesmû‘a 
olmaya dedikde mukırra-i mezbûrenin vech-i mübeyyen üzre vâki‘ olan ikrâr ve 
takrîrini el-mukarru lehü’l-mezbûr Mehmed Efendi bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min Saferi’l-hayr li sene tis‘a ve ışrîn ba‘de’l-elf.
Şuhûdü’l-hâl: Mustafa b. Abdullah, Mustafa Halîfe b. Osman el-Müezzin, İdris 
Bey b. Abdullah el-Cündî Yusuf b. Abdullah, Haydar Bey b. Mustafa el-Cündî 
Ali b. Abdullah, Mustafa b. Mehmed ve gayruhüm.

37 [7a-2] Pano v. Yorgi’nin menzili ile arsa hissesini Niko 
v. Duka’ya satması
Vilâyet-i Rumeli’nde Avlonya sancağında Ergirikasrı kazâsına tâbi‘ Sinagopolo[s] 
nâm karye sâkinlerinden Pano v. Yorgi nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Niko v. Duka nâm zimmî mahzarında bi’t-
tav‘ ve’r-rızâ ikrâr ve takrîr-i kelâm edip karye-i mezbûrede vâki‘ bir tarafı 
Kiro v. Niko mülküne ve bir tarafı Dimo v. Duka mülküne ve bir tarafı Dimo 
v. Nika mülküne ve bir tarafı yine müşterî-i mezbûr mülküne müntehî olup iki 
tahtânî beyti ve bir çardağı müştemil mülk menzilden ve yine menzil-i mezbûra 
muttasıl ve mücâvir bir mikdâr arz-ı hâliyeden bana isâbet eden nısf hisse-i 
şâyi‘amı cümle-i tevâbi‘ ve levâhıkı ve kâffe-i menâfi‘ ve merâfıkı ile mezbûr 
Niko’ya beş bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i 
şer‘î ile bey‘ ve kabz-ı semen edip mebî‘-i mezkûru mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân menzil ve arz-ı hâliyeden 
bana isâbet eden nısf hisse-i şâyi‘alarım merkūm Niko’nun mülk-i müşterâ-yı 
sarîhidir keyfe mâ yeşâ ve hasbe mâ yürîd mutasarrıf olsun dedikde mukırr-ı 
mezbûrun vech-i mübeyyen üzre cârî olan ikrâr ve takrîrin el-mukarru lehü’l-
mezbûr Niko bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ bi’t-taleb ketb olundu.
Hurrire fi’l-yevmi’s-sânî aşer li târihi’l-mezbûr.
Şuhûdü’l-hâl: Ali b. Abdullah, Süleyman b. Turgud, Yakub b. Kurd, Yorgi v. Dimo, 
Duka v. Dedo, Yorgi v. Mankol, Kiro v. Nika, Rika v. Dimo, Kenili v. Polaki, Duka 
v. Mankol ve gayruhüm mine’l-hâzırîn.

38 [7a-3, Arapça] Şaban b. Ömer’in evini Mustafa Çelebi Vakfı’na 
istiğlâl yoluyla sattığı
Ebâ Eyyûb el-Ensârî -radiye anhu Rabbühü’l-Bârî- mahallâtından Dökümcübaşı 
mahallesinde sâkin olan Şaban b. Ömer nâm kimesne meclis-i şer‘-i şerîf ve 
mahfil-i dîn-i münîfde -el-masûn ani’t-tağyîr ve’t-tahrîf- hâzır olup menzilini 
merhûm Mustafa Çelebi vakfı’na mütevellî olan hâmil-i hâze’l-kitâb Fazlullah 
Halîfe b. Ali’ye bey‘ ettiğini ikrâr ve i‘tirâf etti. O da Şaban b. Ömer’in işbu 
akdin sudûruna kadar sâhibi ve mâliki olduğu elinde ve taht-ı tasarrufunda 
bulundurduğu mahalle-i mezbûrede vâki‘ ve bir tarafdan Lâlezar Hâtun 
bt. Abdullah mülkü, diğer tarafdan Hacı Hasan b. Abdullah mülkü, öbür tarafdan 
merhûm ( ) câmi‘i ve diğer tarafdan da tarîk-i hâs ile mahdûd olan menzil-i 
mezkûru cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt 
dört bin akçe-i Osmânî semen-i mu‘ayyen-i makbûzla ve vakf-ı mezbûr malıyla 
istiğlâl için iştirâ etti. Bâyi‘-i mezbûrun menzil-i merkūmu kirâlamak istemesi 
üzerine müşterî-yi mezbûr, ba‘de’t-tahliyye ve’t-tekābuz, zeyl-i kitâbda mezkûr 
târihden i‘tibâren üç sene tamâmına bin beş yüz akçe ücret-i kirâ mukābilinde 
icâreye verdi. Mütevellî-i mezbûr vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’r-râbi‘ ışrîn li târihi’l-mezbûr.
Şuhûdü’l-hâl: El-Hâc Ahmed b. İbrahim, Veli Halîfe b. Abdullah, Halil b. Mehmed, 
Musli Çelebi b. Hasan, Mustafa b. Hayrullah el-Müezzin, el-Hâc Receb b. Yusuf

39 [7a-4, Arapça] İsmail Çelebi b. Ahmed’in evini istiğlâl yoluyla 
Abdülkadir Efendi Vakfı’na sattığı
İsmail Çelebi b. Ahmed nâm kimesne, meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâzır olup menzilini merhûm 
Abdülkādir Efendi vakfı’na mütevellî olan hâmil-i hâze’l-kitâb Hasan Efendi 
b. İbrahim’e bey‘ ettiğini ikrâr ve i‘tirâf etti. O da mezbûr İsmail Çelebi’nin 
işbu akdin kendilerinden sudûruna kadar sâhibi ve mâliki olduğu elinde ve 
taht-ı tasarrufunda bulundurduğu mahalle-i mezbûrede vâki‘ ve bir tarafdan 
bevvâb-ı sultânî Musli Çelebi b. Sadi mülkü, diğer tarafdan karındaşı Mehmed 
Bey mülkü, öbür tarafdan Hasan b. Alemşah mülkü ve diğer tarafdan da tarîk-i 
âm ile mahdûd menzil-i mezkûru cümle tevâbi‘ ve levâhıkı ve kâffe-i menâfi‘ ve 
merâfıkı ile râyicü’l-vakt dört bin akçe-i Osmânî semen-i mu‘ayyen-i makbûz 
ile ve vakf-ı mezbûr malıyla istiğlâl için iştirâ etti. Bâyi‘-i mezbûrun menzil-i 
merkūmu kirâlamak istemesi üzerine müşterî-yi mezbûr ba‘de’t-tahliyye ve’t-
tekābuz, zeyl-i kitâbda mezkûr târihden i‘tibâren bir sene tamâmına dört yüz 
akçe ücret-i kirâ mukābilinde menzil-i merkūmu icâreye verdi. Mütevellî-i 
mezbûr vâki‘ ikrârı vicâhen ve şifâhen tasdîk etti. İmâm Abdullah b. Maden 
ve medyûn-ı mezbûrun annesi Canfedâ bt. Abdullah meblağ-ı mezbûra ve 
menzil-i mezbûrun derkine ve ücret-i kirâya îcâb ve kabûlü hâvî kefâletle kefîl 
oldu.
Cerâ zâlike ve hurrire fi’l-yevmi’s-sâlis aşer li târihi’l-mezbûr.
Şuhûdü’l-hâl: Hüsam Efendi el-Mu‘allim, Hüseyin b. Mehmed el-Müezzin, 
Sunullah b. Siyâmi el-İmâm, Mahmud Çelebi b. İlyas, Mehmed b. Hayreddin, 
Mustafa b. Veli, Mehmed b. Mustafa

40 [7b-1, Arapça] Mustafa Bey b. Hamza Efendi’nin evini Seyyid 
Abdülkadir Efendi Vakfı’na istiğlâl yoluyla sattığı
Medîne-i merkūmede vâki‘ Mahmud Paşa câmi‘i kurbunda sâkin bulunan 
bevvâb-ı sultânî Mustafa Bey b. merhûm Hamza Efendi kendi nefsinden asâleten 
kız karındaşları Râziye ve Râbia bintey merhûm-ı mezbûr Hamza Efendi 
kıbellerinden husûs-ı âtîyi ikrâra vekâleti Mehmed b. Hasan ve İsmail b. Mehmed 
nâm kimesnelerin şehâdetleri ile sâbit olarak vekâleten şöyle ikrâr ve i‘tirâf etti 
ki, vekîl-i mezbûr asâleten ve vekâleten, medîne-i merkūmede vâki‘ merhûm 
Seyyid Abdülkādir Efendi vakfı’na mütevellî olan Hasan Efendi b. İbrahim 
nâm kimesneye menzili bey‘ etti. Mütevellî-i mezbûr da bâyi‘-i mezkûrun işbu 
akdin kendilerinden sâdır olana kadar sâhibi ve mâliki olduğu elinde ve taht-ı 
tasarrufunda bulundurduğu mahmiye-i Kostantıniyye sur kapılarından Eğri 
kapı hâricinde kâin bulunan ve bir tarafdan merhûm el-Hâc Hüsrev vakfı, iki 
tarafdan mekābir-i müslimîn, diğer tarafdan da tarîk-i âm ile mahdûd bulunan 
menzil-i mezbûrunu cümle tevâbi‘ ve levâhıkı ve kâffe-i menâfi‘ ve merâfıkı ile 
râyicü’l-vakt on dört bin akçe-i Osmânî semen-i mu‘ayyen-i makbûz ile vakf-ı 
mezbûr malıyla ve istiğlâl için iştirâ etti. Bâyi‘-i mezbûrun menzil-i merkūmu 
kirâlamak istemesi üzerine müşterî-yi mezbûr ba‘de’t-tahliyye ve’t-tekābuz, 
zeyl-i kitâbda mezkûr târihden i‘tibâren üç sene tamâmına dört bin iki yüz akçe 
ücret-i kirâ mukābilinde menzil-i merkūmu icâreye verdi. Mütevellî-i mezbûr 
vâki‘ ikrârı vicâhen ve şifâhen tasdîk etti. Sonra satıcıların her biri, menzil-i 
mezbûrun diğer hissesinin derkine, ücret-i kirâya, asl-ı meblağ-ı merkūma 
diğerinin zimmetine îcâb ve kabûlü hâvî kefâletle kefîl oldu.
Cerâ zâlike ve hurrire fî 12 min Saferi’l-hayr li târihi’l-mezbûr.
Şuhûdü’l-hâl: El-Hâc Muharrem b. Ali, Mehmed Halîfe b. Hayreddin el-Müezzin, 
Mahmud Halîfe en-Nâzır, Abdurrahman Halîfe b. Ömer, Mehmed b. Hanefi, 
Mustafa b. Mehmed, Yakub b. Kurd, Perviz b. Pîrî ve gayruhüm mine’l-hâzırîn.

41 [7b-2] Velisari v. Manol’ün yel değirmeni hissesini Trandafil 
v. Kosta’ya satması
Vilâyet-i Rumeli’nde Kavala sancağında nefs-i kazâ-i İmroz mahallâtından 
Aya Yorgi demekle ma‘rûf mahalle sâkinlerinden Velisari v. Manol nâm zimmî 
meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Trandafil 
v. Kosta nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm 
edip kazâ-i mezbûr kurbunda Ikrimilye demekle ma‘rûf mevzi‘de vâki‘ bir göz 
mülk yel değirmeninden bana isâbet eden nısf hisse-i şâyi‘amı cümle-i tevâbi‘ 
ve levâhıkı ve kâffe-i menâfi‘ ve merâfıkı ile mesfûr Trandafil’e bin nakd-i fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen 
eyledim ba‘de’l-yevm sâlifü’l-beyân değirmenden bana isâbet eden nısf hisse-i 
şâyi‘am mezbûr Trandafil’in mülk-i müşterâ-yı sarîhidir keyfe mâ yeşâ ve hasbe 
mâ yürîd mutasarrıf olsun dedikde mukırr-ı mezbûrun vech-i mübeyyen üzre 
cârî olan ikrâr ve takrîrin el-mukarru lehü’l-mezbûr Trandafil bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis aşer min Saferi’l-hayr li sene tis‘a ve ışrîn ba‘de’l-elf.
Şuhûdü’l-hâl: Mustafa b. Mehmed, Ali b. Abdullah, Süleyman b. Turgud, Yakub 
b. Kurd, Ahmed b. Abdullah, Mihal [v.] Lika, Panayot [v.] Pavdi, Teri v. Kori, 
Hristodili [v.] Kosta, Manol v. Karitkoz, Dimitri [v.] Kosta, Sobani v. Panayot, 
Minho v. Yani, Mihal v. Dimitri.

42 [7b-3] Kiryazi v. Nikola’nın menzili ile bazı hayvanlarını 
oğlu Mehmed Beşe’ye satıp tarlalarının da kullanım 
hakkını devretmesi
Havâss-ı Sultâniyye kazâsı müzâfâtından kasaba-i Büyükçekmece’ye tâbi‘ Bojdar 
demekle ma‘rûf karyeden Kiryazi v. Nikola nâm zimmî meclis-i şer‘-i hatîr-i 
lâzımü’t-tevkīrde işbu bâ‘is-i hâze’l-kitâb sarây-ı atîk-i sultânî teberdârlarından 
olup sulbî oğlu Mehmed Beşe nâm mühendis mahzarında bi’t-tav‘ ve’r-rızâ 
ikrâr ve takrîr-i kelâm edip karye-i merkūmede vâki‘ bir tarafdan Hamza Beşe 
b. Abdullah mülküne ve bir tarafdan Mahmud Beşe b. Abdullah mülküne ve 
iki tarafdan tarîk-i âma müntehî üç fevkānî beyti ve bir ahırı müştemil mülk 
menzilimi ve beynimizde vasfı ve cinsi ilm-i şer‘î birle ma‘lûm altı re’s hayvânâtı 
cümle-i tevâbi‘ ve levâhıkı ve kâffe-i menâfi‘ ve merâfıkı ile mesfûr Mehmed 
Beşe’ye on bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i 
şer‘î ile bey‘ edip ve kabz-ı semen-i ma‘dûd ve teslîm-i mebî‘ât eylediğimden 
sonra yine karye-i merkūme sınırında mevâzi‘-i adîdede vâki‘ her biri inde 
ahâliyi’d-diyâr ma‘lûmü’l-hudûd ve’l-mikdâr tahmînen bir müd tohum istî‘âb 
eder mutasarrıf olduğum dört kıt‘a tarlanın hakk-ı tasarrufunu dahi sâhib-i 
arz ma‘rifetiyle mezbûr Mehmed Beşe’ye tefvîz edip ol dahi tefevvüz ve kabûl 
ettikden sonra mukābele-i tefvîzde olan iki bin nakd-i mezbûrü’n-na‘t akçeyi 
mezbûr Mehmed Beşe yedinden bi’t-tamâm ve’l-kemâl ahz ve kabz eyledim 
ba‘de’l-yevm sâlifü’l-beyân menzil-i mahdûd ve altı re’s hayvânât mezkûr 
Mehmed Beşe’nin mülk-i müşterâ-yı sarîhidir ve mârrü’z-zikr dört kıt‘a tarlanın 
hakk-ı tasarrufu dahi mersûmundur sâir emsâli tasarrufu gibi keyfe mâ yeşâ ve 
hasbe mâ yürîd mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrin el-mukarru lehü’l-merkūm Mehmed Beşe bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
ve imlâ olundu.
Hurrire fî 14 li târihi’l-mezbûr.
Şuhûdü’l-hâl: Mustafa Ağa b. Abdullah Kethüdâ-yı bevvâbân-ı sarây-ı atîk, 
Ahmed Bey b. Mehmed el-Kâtib, İsmail Bey b. Hasan el-Bevvâbü’s-sultânî, 
Mehmed Bey b. Ahmed el-Bevvâbü’s-sultânî, Hüseyin Bey b. Abdullah el-
Bevvâbü’s-sultânî, Emrullah Bey b. Pîrî el-Bevvâbü’s-sultânî, Ali Bey b. ( ) el-
Bevvâbü’s-sultânî, Mustafa b. Abdullah an zümre-i teberdârân, Süleyman 
b. Abdullah el-Bevvâbü’s-sultânî, Mehmed b. Hanefi, Mustafa b. Mehmed, Ali 
b. Abdullah, Yakub b. Kurd, Süleyman b. Turgud ve gayruhüm.

43 [8a-1] Mehmed b. Ali’nin diyeti hususunda dayısı Hüseyin 
b. Hasan’ın suçsuz oldukları anlaşılan Hasköy ahalisinin 
zimmetini ibra etmesi
Karye-i Galata tevâbi‘inden nefs-i kasaba-i Kasımpaşa-yı Cezerî mahallâ tın-
dan Kulaksız mahallesi sükkânından iken bundan akdem Okmeydanı de-
mekle ma‘rûf mevzi‘de mezbûhan maktûl olan Mehmed b. Ali nâm kimes-
nenin dayısı ve bi’l-inhisâr vâris-i ma‘rûfu olan Hüseyin b. Hasan nâm ki-
mesne meclis-i şer‘-i hatîr-i lâzımü’t-tevkīrde Havâss-ı Sultâniyye kazâsı 
tevâbi‘inden nefs-i Hasköy ahâlîsinden Mustafa b. Surûrî ve Yakub b. Aydın 
ve Ahmed b. Abdullah ve el-Hâc İbrahim b. Yusuf ve Mercan b. Abdullah nâm 
kimesneler ve sâirleri mahzarlarında bi’t-tav‘ ve’r-rızâ ikrâr ve takrîr-i kelâm 
edip maktûl-i mezbûr Mehmed’in mezbûhan katl olunduğu mevzi‘-i mezbûr 
karye-i merkūmeye karîb olmağın kātili karye-i merkūmeden olmak ihtimâli 
ile bu âna gelince mezbûrun dem ve diyetine müte‘allik karye-i merkūme 
ahâlîsi ile da‘vâ ve nizâ‘ üzre idim el-hâletü hâzihî maktûl-i merkūmun kātili 
mücellidlik san‘atında üstâdı olup kasaba-i mezbûrede sâkin Yusuf b. Abdul-
lah nâm kimesne idiği ma‘lûmum olduğu ecilden husûs-ı mezbûra müte‘allik 
cemî‘ da‘vâdan karye-i merkūme ahâlîsinin zimmetlerini ibrâ-i âmla ibrâ ve 
iskāt-ı tâmla iskāt eyledim ba‘de’l-yevm husûs-ı merkūma müte‘allik karye-i 
merkūme ahâlîsi ile kat‘â da‘vâ ve nizâ‘ım yokdur dedikde mukırr-ı mezbûrun 
vech-i meşrûh üzre cârî olan ikrâr ve takrîrin karye-i merkūme ahâlîsi her 
biri bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-
taleb ketb olundu.
Hurrire fî evâsıtı Saferi’l-hayr li sene tis‘a ve ışrîn ve elf.
Şuhûdü’l-hâl: Mustafa b. Mehmed, Mehmed b. Hanefi, Ali b. Abdullah, Süleyman 
b. Turgud, Yakub b. Kurd, Perviz b. Abdullah, Osman b. Hasan ve gayruhüm 
mine’l-hâzırîn.

44 [8a-2, Arapça] Peraniçe bt. Piyazi’nin evini Bâli Hâce Vakfı’na 
istiğlâl yoluyla sattığı
Mahmiye-i Havâss-ı Kostantıniyye müzâfâtından Avasya karyesinden Peraniçe 
bt. Piyazi nâm nasrâniye meclis-i şer‘-i şerîf ve mahfil-i dîn-i münîfde -el-
masûn ani’t-tağyîr ve’t-tahrîf- hâzır olup menzilini merhûm Bâli Hâce vakfı’na 
mütevellî olan hâmil-i hâze’l-kitâb Solak Mehmed Bey b. Mustafa’ya bey‘ 
ettiğini ikrâr ve i‘tirâf etti. Mütevellî-i mezbûr da zimmiye-i mesfûrenin işbu 
akdin kendilerinden sudûruna kadar sâhibi ve mâliki olduğu elinde ve taht-ı 
tasarrufunda bulundurduğu karye-i merkūmede kâin, bir tarafdan zimmî Nikola 
mülkü, diğer tarafdan zimmî Petro mülkü, öbür tarafdan kilise ve diğer tarafdan 
da tarîk-i âm ile mahdûd menzili cümle tevâbi‘ ve levâhıkı ve kâffe-i menâfi‘ ve 
merâfıkı ile râyicü’l-vakt beş bin akçe-i Osmânî semen-i mu‘ayyen-i makbûz 
ile vakf-ı mezbûr malıyla ve istiğlâl için iştirâ etti. Bâyi‘a-i mezbûrenin menzil-i 
merkūmu kirâlamak istemesi üzerine müşterî-yi mezbûr ba‘de’t-tahliyye ve’t-
tekābuz, zeyl-i kitâbda mezkûr târihden i‘tibâren bir sene tamâmına beş yüz 
akçe ücret-i kirâ mukābilinde menzil-i merkūmu icâreye verdi. Mütevellî-i 
mezbûr vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’l-hâmis aşer min Saferi’l-hayr sene tis‘a ve ışrîn 
ve elf.
Şuhûdü’l-hâl: Halil b. Mehmed, Abdülaziz b. Cafer, Mehmed b. Mehmed, 
Mehmed b. Abdullah, Mustafa b. Mehmed, Mehmed b. Hanefi, Süleyman 
b. Turgud ve gayruhüm mine’l-hâzırîn.









45 [8a-3, Arapça] Lâlezar Hatun bt. Abdullah’ın evini Abdülkadir 
Efendi Vakfı’na istiğlâl yoluyla sattığı
Ebâ Eyyûb el-Ensârî -radiye anhu Rabbühü’l-Bârî- mahallâtından Uluca baba 
mahallesinde sâkine olan Lâlezar Hâtun bt. Abdullah meclis-i şer‘-i şerîf ve 
mahfil-i dîn-i münîfde -el-masûn ani’t-tağyîr ve’t-tahrîf- hâzır olup menzilini 
medîne-i merkūmede vâki‘ merhûm Abdülkādir Efendi vakfı’na mütevellî olan 
hâmil-i hâze’l-kitâb Hasan Efendi b. İbrahim’e bey‘ ettiğini ikrâr ve i‘tirâf etti. 
Mütevellî-i mezbûr da Lâlezar Hâtun’un işbu akdin kendilerinden sudûruna 
kadar sâhibi ve mâliki olduğu elinde ve taht-ı tasarrufunda bulundurduğu 
mahalle-i merkūmede vâki‘ ve bir tarafdan Mahmud Çavuş vakfı, diğer tarafdan 
kayyım Mustafa mülkü, iki tarafdan da tarîk-i âm ile mahdûd menzili cümle 
tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt iki bin beş yüz 
akçe-i Osmânî semen-i mu‘ayyen-i makbûz ile vakf-ı mezbûr malıyla ve istiğlâl 
için iştirâ etti. Bâyi‘a-i mezbûrenin menzil-i merkūmu kirâlamak istemesi 
üzerine müşterî-yi mezbûr ba‘de’t-tahliyye ve’t-tekābuz, zeyl-i kitâbda mezkûr 
târihden i‘tibâren üç sene tamâmına dokuz yüz altmış altı akçe ücret-i kirâ 
mukābilinde menzil-i merkūmu icâreye verdi. Mütevellî-i mezbûr vâki‘ ikrârı 
vicâhen ve şifâhen tasdîk etti. Mukırra-i mezbûrenin oğlu Mehmed b. Budak 
menzil-i mezbûrun derkine, ücret-i kirâya ve asl-ı meblağ-ı mersûma îcâb ve 
kabûlü hâvî kefâletle kefîl oldu.
Cerâ zâlike ve hurrire fi’l-yevmi’l-hâmis aşer min Saferi’l-hayr li târihi’l-mezbûr.
Şuhûdü’l-hâl: Mustafa b. Mehmed, Süleyman b. Turgud, Mahmud Çelebi en-
Nâzır, Yakub b. Kurd, Mehmed b. Hanefi, Ali b. Abdullah, Mehmed b. Hasan

46 [8a-4, Arapça] Mehmed el-Ensârî Vakfı’nın alacağı için evin yarı 
hissesinin müzayede ile satıldığı
Merhûm Mehmed el-Ensârî vakfı’na mütevellî olan Mehmed Çavuş b. Mustafa, 
meclis-i şer‘-i şerîfde tevliyye-i mahkiyesi hasebiyle menzilin yarı hissesini 
hâfız-ı hâze’l-kitâb fahrü’l-eşbâh Durak Bey b. Mehmed el-Cündî’ye bey‘ ettiğini 
ikrâr ve i‘tirâf etti. O da vilâyet-i Anadolu-i ma‘mûrede vâki‘ Erdebil hâricinde 
bundan akdem vefât eden Mustafa Beşe b. Parmaksız Ali’nin mülk-i mahzı olan 
ve medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Bıçakçı Ferhad mahallesinde kâin ve bir tarafdan Mehmed b. Mustafa mülkü, 
diğer tarafdan Emine Hâtun bt. ( ) mülkü, iki tarafdan da tarîk-i âm ile mahdûd 
bu menzilin nısf hissesini cümle tevâbi‘ ve levâhıkı ve kâffe-i menâfi‘ ve merâfıkı 
ile râyicü’l-vakt altı bin beş yüz akçe-i Osmânî semen-i mu‘ayyen-i makbûz 
ile nefsi için andan iştirâ etti îcâb ve kabûl, teslîm ve tesellümle akid tamâm 
oldu. Müşterî-i mezbûr vâki‘ ikrârı vicâhen ve şifâhen tasdîk etti. İşbu mubâya‘a, 
merhûm Mehmed el-Ensârî vakfının müteveffâ-yı mezbûr üzerinde sâbit 
olan asl-ı mâldan altı bin, nısf-ı menzilin icâresinden sekiz yüz akçe hakkının 
ödenmesi maksadıyla menzil-i mezbûrun sûk-ı sultânîde inkıtâ‘-ı ragabâta 
kadar müzâyede edilip müşterî-yi mezbûrda karâr kılmasıyla vâki‘ oldu.
Cerâ zâlike ve hurrire fî 11 min Saferi’l-hayr li târihi’l-mezbûr.
Şuhûdü’l-hâl: Halil Ağa b. Abdullah Ser-mehterân-ı alem, Receb Efendi 
b. Abdullah el-Müsta‘id, Rıdvan Efendi b. Abdullah, Süleyman Çelebi b. Sünbül 
el-Müezzin, Ali b. Abdullah, Mustafa b. Mehmed, Yusuf Çavuş b. Ali, Hasan 
Çelebi b. Mehmed, Mehmed b. Hasan, Yakub b. Kurd, Süleyman b. Turgud ve 
gayruhüm mine’l-hâzırîn.

47 [8b-1] Zakino bt. Zoto’nun yarım menzil hissesini Virtoz 
v. Nikola’ya satması
Vilâyet-i Rumeli’nde Avlonya sancağında Ergiri kazâsına tâbi‘ Küçükdelvineli 
demekle ma‘rûf karye sâkinlerinden iken bundan akdem Havâss-ı Aliyye kazâsı 
kurbunda taşlık nâm mevzi‘de müfâceeten mürd olan Zoto v. (…) sulbiye 
kebîre kızı olup hâlâ karye-i merkūmede sâkine Zakino bt. Zoto nâm nasrâniye 
tarafından husûs-ı âti’l-beyâna vekîl olunan Koçi v. Papakoma nâm zimmî 
meclis-i şer‘-i hatîr-i lâzımü’t-tevkīrde işbu râfi‘ü hâze’l-kitâb Virtoz v. Nikola 
nâm zimmî muvâcehesinde bi’l-vekâle ikrâr ve takrîr-i kelâm edip Havâss-ı 
Aliyye kazâsı müzâfâtından Küçükçekmece’ye tâbi‘ Makrihorya nâm karyede 
vâki‘ iki tarafdan Manol v. Toma mülküne ve bir tarafdan Dimitri v. ( ) mülküne 
ve bir tarafdan Zafire bt. Apostol mülküne müntehî olup iki fevkānî beyti ve bir 
ahırı ve zât-ı eşcâr-ı müsmire ve gayr-ı müsmireyi hâvî muhavvatayı müştemil 
menzilden bi hasebi’l-irsi’ş-şer‘î mürd-i mezbûrdan intikāl eden nısf hisse-i 
şâyi‘amı cümle-i tevâbi‘ ve levâhıkı ve kâffe-i menâfi‘ ve merâfıkı ile mezbûr 
Virtoz’a üç bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i 
şer‘î ile bey‘ edip kabz-ı semen-i ma‘dûd ve teslîm-i mebî‘-i mahdûd kıldım 
ba‘de’l-yevm sâlifü’l-[beyân] menzil-i mahdûddan müvekkilem mezbûre 
Zakino’ya isâbet eden nısf hisse-i mevrûsesi mezbûre Virtoz’un mülk-i müşterâ-
yı sarîhidir keyfe mâ yeşâ ve yahtâr mutasarrıf olsun dedikde vekîl-i mezbûr 
minvâl-i muharrer üzre cârî olan ikrâr ve takrîrin el-mukarru lehü’l-mezbûr 
Virtoz bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-
taleb ketb olundu.
Hurrire fi’l-yevmi’s-sâlis min Zilhicceti’ş-şerîfe li sene semân ve ışrîn ba‘de’l-elf.
Şuhûdü’l-hâl: Mustafa Beşe b. Abdullah er-Râcil, Mehmed Beşe b. Abdullah er-
Râcil, Mustafa b. Mehmed, Yakub b. Kurd, Ali b. Abdullah, Papa Yani [v.] Aleksi, 
Nikola [v.] Köni, Yani [v.] İstati, Mihal [v.] İstati ve gayruhüm mine’l-hâzırîn.

48 [8b-2, Arapça] Hasan Ağa b. Mustafa’nın evini Seyyid Mustafa Çelebi 
Vakfı’na istiğlâl yoluyla sattığı
Ebâ Eyyûb el-Ensârî -radiye anhu Rabbühü’l-Bârî- mahallâtından Takyecibaşı 
mahallesinde sâkin olan Hasan Ağa b. Mustafa nâm kimesne meclis-i şer‘-i 
şerîfde hâzır olup menzilini Seyyid Mustafa Çelebi vakfı’na mütevellî olan 
hâmil-i hâze’l-kitâb Fazlullah b. el-Hâc Ali’ye bey‘ ettiğini ikrâr ve i‘tirâf 
etti. O da vakf-ı mezbûr malıyla ve istiğlâl için mezbûr Hasan Ağa’nın iş bu 
akdin kendilerinden sudûruna kadar sâhibi ve mâliki olduğu elinde ve taht-ı 
tasarrufunda bulundurduğu mahalle-i mezbûrede vâki‘ olup bir tarafdan bâyi‘-i 
mezkûr mülkü, öbür tarafdan el-Hâc Ali vakfı, diğer tarafdan Sitti Hâtun mülkü 
ve diğer tarafdan da tarîk-i âmla mahdûd olan menzil-i mezbûru cümle tevâbi‘ 
ve levâhıkı ve kâffe-i menâfi‘ ve levâhıkı ile râyicü’l-vakt on iki bin akçe-i Osmânî 
semen-i mu‘ayyen-i makbûzla andan iştirâ etti. Bâyi‘-i mezbûrun menzil-i 
merkūmu kirâlamak istemesi üzerine müşterî-yi mezbûr ba‘de’t-tahliyye ve’t-
tekābuz, zeyl-i kitâbda mezkûr târihden i‘tibâren bir sene tamâmına iki bin akçe 
ücret-i kirâ mukābilinde menzil-i merkūmu icâreye verdi. Mütevellî-i mezbûr 
vâki‘ ikrârı vicâhen ve şifâhen tasdîk etti. ( ) menzil-i mezbûrun derkine, ücret-i 
kirâya ve asl-ı meblağ-ı mersûma îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâbi‘ min şehri Saferi’l-hayr li târihi’l-mezbûr.
Şuhûdü’l-hâl: El-Hâc Receb b. Yunus, Ahmed Efendi b. İbrahim, Veli b. Abdullah, 
Muslihiddin b. Hayrullah, Turgud Halîfe b. Durak, Musli Çelebi b. Hasan, 
Mustafa b. Mehmed, Mehmed b. Hanefi, Süleyman b. Turgud ve gayruhüm 
mine’l-hâzırîn.

49 [8b-3, Arapça] Emine bt. Abdullah’ın evini Emânî Çelebi Vakfı’na 
istiğlâl yoluyla sattığı
Mahmiye-i Kostantıniyye sur kapılarından Yenikapı hâricinde vâki‘ Emânî 
Çelebi mahallesinde sâkine olan Emine bt. Abdullah nâm hâtun kıbelinden 
âtiyyü’z-zikr menzilin bey‘ ve îcârına vekâleti kendisini ma‘rifet-i şer‘iyye ile 
ârifân olan imâm İbrahim Halîfe b. Burhan ve İbrahim b. Abdullah’ın şehâdetleri 
ile sâbit olan Solak Sefer Bey b. Abdullah nâm kimesne meclis-i şer‘-i şerîfde 
vekâlet-i mahkiyesi hasebiyle menzil-i mezkûru hâmil-i hâze’l-kitâb merhûm 
Emânî Çelebi vakfı’na mütevellî olan Receb Halîfe b. Ahmed’e bey‘ ettiğini 
ikrâr ve i‘tirâf etti. O da vakf-ı mezbûr malıyla ve istiğlâl için mezbûre Emi-
ne Hâtun’un iş bu akdin kendilerinden sudûruna kadar sâhibi ve mâliki ol-
duğu elinde ve taht-ı tasarrufunda bulundurduğu mahalle-i mezbûrede vâki‘ 
olup bir tarafdan Çerkez (…) deyû meşhûr kimesne mülkü, diğer tarafdan 
Musli Çelebi mülkü, öbür tarafdan Emine bt. Ahmed mülkü ve diğer tarafdan 
da tarîk-i âm ile mahdûd olan menzilini cümle tevâbi‘ ve levâhıkı ve kâffe-i 
menâfi‘ ve merâfıkı ile râyicü’l-vakt iki bin akçe semen-i mu‘ayyen-i makbûzla 
andan iştirâ etti. Bâyi‘a-i mezbûrenin menzil-i merkūmu kirâlamak isteme-
si üzerine müşterî-yi mezbûr ba‘de’t-tahliyye ve’t-tekābuz, zeyilde mezkûr se-
nenin gurre-i Muharrem-i harâmından bir sene tamâmına iki yüz akçe ücret-i 
kirâ mukābilinde menzil-i merkūmu icâreye verdi. Mütevellî-i mezbûr vâki‘ 
ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’s-sâlis aşer min Saferi’l-hayr li târihi’l-mezbûr.
Şuhûdü’l-hâl: Ali Efendi b. Ahmed el-Hatîb, Ahmed Halîfe b. Süleyman el-
İmâm, Mehmed Halîfe b. Perviz el-Müezzin, Mehmed b. Abdullah er-Râcil, 
Abdi b. Mustafa, Mustafa b. Mehmed, Mehmed b. Hanefi, Yakub b. Kurd, Ali 
b. Abdullah ve gayruhüm mine’l-hâzırîn.

50 [8b-4] Meyram bt. Musrof ile Süleyman’ın şartlı talâk 
yoluyla boşanması
Mahmiye-i Kostantıniyye -humiyet ani’l-âfât ve’l-beliyye-de Küçükkaraman 
kurbunda sâkin olup husûs-ı âti’l-beyânı ikrâr ve takrîre vekîl olup vekâleti 
hasm-ı şer‘î-i câhid mahzarında Ahmed Beşe b. Ali er-Râcil ve es-Seyyid 
Nuh b. Musa şehâdetleriyle sâbite olan Hasan b. Abdullah nâm kimesne 
meclis-i şer‘-i hatîr-i lâzımü’t-tevkīrde işbu hâmiletü hâze’l-kitâb Meyram 
bt. Musrof nâm nasrâniye muvâcehesinde takrîr-i kelâm edip bundan akdem 
merkūme Meyram’ın zevci olup gāib ani’l-meclis olan dayım Süleyman b. ( ) 
nâm kimesne kendiye âhar diyâra sefer lâzım geldiğini ihzâr [ihbâr] edip 
zevcem mezbûreyi altı ay tamâmına dek infâk [ve] iksâsına ve sâir levâzım-ı 
ma‘hûdesine murâd eylediği mikdâr meblağ harc ve sarf eyle ve dahi altı 
ay tamâmına değin gitdiğim seferden gelmezsem zevcem mezbûreyi tatlîk 
eyle demişdi el-hâletü hâzihî dayım mezbûr Süleyman üç senedir gāib ol-
mağın mezbûreyi infâk ve iksâsına iktidârım olmamağın ben dahi vekâlet-i 
mahkiyem hasebiyle mezbûreyi tatlîk eyledim ba‘de’l-yevm merkūme kendi 
murâd eylediği kimesneye tezevvüc eylesin dedikde vekîl-i mezbûr Hasan’ın 
minvâl-i [muharrer] üzre cârî olan ikrâr ve takrîrin merkūme Meyram bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâbi‘ min Saferi’l-hayr li sene tis‘a ve ışrîn ba‘de’l-elf.
Şuhûdü’l-hâl: Hüseyin b. Kubad, Mustafa Çelebi b. Ali Çukadâr, Mustafa b. Meh-
med, Mehmed b. Hanefi, Yakub b. Kurd, Perviz b. Abdullah, Ali b. Abdullah.

51 [9a-1] Abdülkadir Çelebi b. Ali Ağa’nın menzilini Mehmed 
b. Abdullah’a satması
Mahmiye-i Kostantıniyye -humiyet ani’l-âfât ve’l-beliyye- mahallâtından Emir 
Sinan mahallesi sükkânından Abdülkādir Çelebi b. Ali Ağa nâm kimesne 
meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Mehmed b. Ab-
dullah nâm kimesne mahzarında bi’t-tav‘ ve’r-rızâ ikrâr ve i‘tirâf edip kazâ-i 
Havâss-ı Aliyye müzâfâtından Terkos nâhiyesine tâbi‘ Çilingir demekle ma‘rûf 
karyede vâki‘ bir tarafı Hasan Beşe b. Abdullah nâm râcil mülküne ve bir tara-
fı Handan Bey nâm cündî mülküne ve bir tarafı Fâtıma Hâtun bt. ( ) mülküne ve 
bir tarafı tarîk-i âma müntehî iki tahtânî beyti ve bir fırını ve bir ahırı ve bi’r-i 
mâyı ve havluyu ve bir dut ağacını müştemil mülk menzilimi cümle-i tevâbi‘ ve 
levâhıkı ve kâffe-i menâfi‘ ve merâfıkı ile mezbûr Mehmed’e on iki bin nakd-i 
fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı 
semen-i ma‘dûd ve teslîm-i mebî‘-i mahdûd eyledim ba‘de’l-yevm sâlifü’l-beyân 
menzil-i mahdûd mezkûr Mehmed’in mülk-i müşterâ-yı sarîhidir keyfe mâ yeşâ 
ve yahtâr mutasarrıf olsun dedikde mukırr-ı mezbûrun vech-i mübeyyen üzre 
cârî olan ikrâr ve takrîrini el-mukarru lehü’l-mezbûr Mehmed bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min Saferi’l-hayr li târihi’l-mezbûr.
Şuhûdü’l-hâl: Mahmud b. Hüseyin, Hasan b. Mehmed, Ahmed b. Yusuf, İbrahim 
b. Bayezid, Hüseyin b. Süleyman, Mehmed Çavuş b. Ahmed, Mehmed b. Hanefi, 
Süleyman b. Turgud ve gayruhüm.

52 [9a-2, Arapça] Musa Bey b. İsmail’in Turşucuzâde Hüseyin Çelebi 
Vakfı’ndan ödünç aldığı
Musa Bey b. İsmail nâm kimesne, üzerinde ve zimmetinde, mütevellîsi hâmil-i 
hâze’l-kitâb Hüsrev b. Abdullah mu‘âmelesi ile merhûm Turşucuzâde Hüseyin 
Çelebi vakfı’na karz-ı şer‘î cihetinden râyicü’l-vakt üç bin beş yüz, müşterâ-
yı makbûz çuka bahâsından da üç yüz elli akçe-i Osmânî borcu olduğunu 
ikrâr ve i‘tirâf etti. Karz dışındaki meblağ zeyilde mezkûr senenin gurre-i 
Muharrem-i harâmından bir sene tamâmına müecceldir. Mütevellî-i mezbûr, 
mukırr-ı merkūmun vâki‘ ikrârını vicâhen ve şifâhen tasdîk etti. Sonra Si-
nan Efendi b. merhûm Nasuh cemî‘-i meblağ-ı mezkûra îcâb ve kabûlü hâvî 
kefâletle kefîl oldu.
Cerâ zâlike ve hurrire fi’l-yevmi’s-sâdis ve’l-ışrîn min Saferi’l-hayr li târihi’l-
mezbûr.
Şuhûdü’l-hâl: İbrahim Halîfe b. Bâli el-İmâm, Kasım Halîfe b. Ali el-Müezzin, 
Mustafa Halîfe b. Mehmed el-Müezzin, Mehmed Halîfe b. Haydar el-Kâtib, 
Mustafa b. Mehmed, Mehmed b. Hanefi, Yakub b. Kurd, Süleyman b. Turgud ve 
gayruhüm

53 [9a-3] Apostol v. Franko’nun değirmeninin yarım hissesini 
Şaban Bey b. Abdullah’a satması
Havâssu’s-Sultâniyye kazâsı müzâfâtından Şahteroz nâm karye sâkinlerinden 
Apostol v. Franko nâm zimmî meclis-i şer‘-i hatîr-i lâzımü’t-tevkīrde işbu 
hâmil-i hâze’l-kitâb Şaban Bey b. Abdullah nâm râcil mahzarında bi’t-tav‘ ve’r-
rızâ ikrâr ve takrîr-i kelâm edip karye-i mezbûrede cârî olan ayazma suyu ile 
dâire bir göz mülk değirmenin nısfını cümle-i tevâbi‘ ve levâhıkı ve kâffe-i 
menâfi‘ ve merâfıkı ile mezbûr Şaban Bey’e üç bin nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen-i ma‘dûd 
ve teslîm-i mebî‘-i mezkûr kıldım ba‘de’l-yevm sâlifü’l-beyân değirmenin nıs-
fı merkūm Şaban Bey’in mülk-i müşterâ-yı sarîhidir keyfe mâ yeşâ ve yahtâr 
mutasarrıf olsun dedikde mukırr-ı mezbûrun vech-i mübeyyen üzre cârî olan 
ikrâr ve takrîrin el-mukarru lehü’l-mezbûr Şaban Bey bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min Saferi’l-hayr li târihi’l-mezbûr.
Şuhûdü’l-hâl: Musa Halîfe b. Mahmud el-İmâm, Mehmed Halîfe b. Ali el-
Müezzin, Mustafa Beşe b. Mahmud er-Râcil, Musli Reis b. Abdullah, Mehmed 
b. Receb el-Cündî el-Hâc Firkad b. ( ), Ramazan Efendi b. Mustafa, Abdi Beşe 
b. Abdullah er-Râcil, el-Hâc Rıdvan b. Abdullah, Hasan b. Abdullah, Âşık Ha-
san b. Abdullah, Memi Reis b. Abdullah, Dimitri v. Kinola, kuyumcu Mihal, Pet-
ro v. Pasko, Todoro v. Karaca.

54 [9a-4] Hüseyin b. Hasan’ın Turşucuzâde Hüseyin Çelebi 
Vakfı’na borcu olduğu
Medîne-i Ebâ Eyyûb-i Ensârî -râdiye anhu Rabbühü’l-Bârî- tevâbi‘inden Has-
köy mahallâtından Pîrî Paşa mahallesinde sâkin Hüseyin b. Hasan nâm kimes-
ne meclis-i şer‘-i şerîf-i lâzımü’t-teşrîfde merhûm Turşucuzâde Hüseyin Çe-
lebi vakfı’na bi’l-fi‘l mütevellî olan işbu hâfız-ı hâze’l-kitâb Hüsrev b. Abdul-
lah nâm kimesne mahzarında ikrâr ve takrîr-i kelâm edip zimmetimde vakf-ı 
mezbûr malından dört bin akçe cihet-i karzdan ve târih-i kitâb senesinde vâki‘ 
Muharremü’l-harâm’ın gurresinden üç sene tamâmına dek bin iki yüz akçe mü-
eccel vakf-ı mezbûr malıyla iştirâ olunmuş beynimizde ma‘lûm çuka bahâsından 
cem‘an beş bin iki yüz akçe deynim olup mukābelesinde silk-i mülkümde mün-
selik ve münharıt bir kâtibî yenli mor ferâce ve bir yeşil ferâce ve beynimizde 
ma‘lûm mâî taşlı bir altın yüzük mütevellî-i mezbûr Hüsrev’in yedinde rehn-i 
makbûzdur dedikde merkūm Hüseyin’in cârî olan ikrâr ve takrîrin mütevellî-i 
mezbûr Hüsrev bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ bi’t-taleb ketb olundu.
Hurrire fi’l-yevmi’s-sâdis ve’l-ışrîn min Saferi’l-hayr li târihi’l-mezbûr.
Şuhûdü’l-hâl: İbrahim b. Bâli, Mustafa Çelebi b. Mahmud el-Müezzin, Kasım 
b. Ali, Mehmed Çelebi b. Haydar el-Kâtib, Süleyman b. Turgud, Yakub b. Kurd, 
Mehmed b. Hanefi ve gayruhüm mine’l-hâzırîn.

55 [9a-5] Mustafa b. Mehmed’in Turşucuzâde Hüseyin Çelebi 
Vakfı’na borcu olması
Medîne-i Ebâ Eyyûb-i Ensârî -râdiye anhu Rabbühü’l-Bârî- tevâbi‘inden Has-
köy mahallâtından merhûm Pîrî Paşa mahallesinde sâkin Mustafa b. Meh-
med nâm kimesne meclis-i şer‘-i şerîfde merhûm Turşucuzâde Hüseyin Çe-
lebi vakfı’na bi’l-fi‘l mütevellî olan Hüsrev b. Abdullah nâm kimesne mahza-
rında ikrâr ve takrîr-i kelâm edip zimmetimde vakf-ı mezbûr malından bin 
akçe cihet-i karzdan ve târih-i kitâb senesinde vâki‘ Muharremü’l-harâm’ın gur-
resinden üç sene tamâmına dek üç yüz akçe çuka bahâsından cem‘an bin üç 
yüz akçe deynim olup mukābelesinde silk-i mülkümde münselik ve münha-
rıt bir Mushaf-ı şerîf ve bir kitâb mütevellî-i mezbûr Hüsrev’in yedinde rehn-i 
makbûzdur dedikde merkūm Mustafa’nın vech-i mübeyyen üzre cârî olan ikrâr 
ve takrîrin mütevellî-i mezbûr Hüsrev bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Hurrire fî evâsıtı Saferi’l-hayr li târihi’l-mezbûr.
Şuhûdü’l-hâl: İbrahim b. Bâli el-İmâm, Musa b. İsmail, Mehmed el-Kâtib, Mah-
mud Halîfe b. Ali el-İmâm, Mustafa b. Mehmed, Yakub b. Kurd, Süleyman b. Tur-
gud, Mehmed b. Hanefi, Perviz b. Abdullah ve gayruhüm mine’l-hâzırîn.

56 [9b-1] Andriye v. Todori’nin tarlalarının kullanım hakkını Hristo 
v. Nikola’ya devretmesi
Vilâyet-i Rumeli’nde İnebahtı sancağında Yenişehir kazâsı müzâfâtından Fe-
ner nâhiyesine tâbi‘ Kaliçino nâm karye [sâkinlerinden] Andriye v. Todori nâm 
zimmî meclis-i şer‘de işbu hâmilü’l-kitâb yine nâhiye-i mezbûreye tâbi‘ Tom-
yani nâm karyeden Hristo v. Nikola nâm zimmî muvâcehesinde bi’t-tav‘ ve’r-
rızâ ikrâr ve takrîr-i kelâm edip karye-i merkūme kurbunda vâki‘ bir taraf-
dan Yorgi v. ( ) tarlasına ve bir tarafdan Dimitri v. Malkoç tarlasına ve bir ta-
rafdan Kosta v. Malkoç tarlasına ve bir tarafdan yine müşterî-i mezbûr Hristo 
tarlasına müntehî ve mahdûd olup tahmînen diyârımız keyli ile on keyl tohum 
istî‘âb eder bir kıt‘a tarlanın hakk-ı tasarrufunu sâhib-i arz ma‘rifetiyle mezbûr 
Hristo’ya tefvîz edip ol dahi minvâl-i muharrer üzre tefevvüz ve kabûl ettik-
den sonra mukābele-i tefvîzde olan beş bin yüz nakd-i fıddî-i Osmânî râyic 
fi’l-vakt akçeyi mezbûr Hristo yedinden bi’t-tamâm ve’l-kemâl ahz ve kabz ey-
ledim ba‘de’l-yevm sâlifü’l-beyân hudûd ile mahdûd olan tarlanın hakk-ı tasar-
rufu mersûmundur sâir emsâli tasarrufu gibi mutasarrıf olsun dedikde mukırr-ı 
mezbûrun vech-i mübeyyen üzre cârî olan ikrâr ve takrîrin el-mukarru lehü’l-
mezbûr Hristo bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ bi’t-taleb ketb olundu.
Hurrire fî evâhiri Saferi’l-hayr li sene tis‘a ve ışrîn ba‘de’l-elf.
Şuhûdü’l-hâl: Mustafa b. Mehmed, Mehmed b. Hanefi, Süleyman b. Turgud, Ya-
kub b. Kurd, Ali b. Abdullah, İsteryani [v.] Harke, Dimitri [v.] Dereno, Dimitri 
v. Nikola, Foti v. Nikola, Şadilo [v.] İstati, Dimitri v. Zakar ve gayruhüm mine’l-
hâzırîn.

57 [9b-2, Arapça] Ahmed Beşe b. Abdullah’ın evini Saçlı Emirzâde diye 
meşhur Seyyid Abdülkadir Efendi Vakfı’na istiğlâl yoluyla sattığı
Ahmed Beşe b. Abdullah nâm kimesne menzilini Saçlı Emirzâde deyû meşhûr 
merhûm Seyyid Abdülkādir Efendi vakfı’na mütevellî olan hâmil-i hâze’l-kitâb 
Hasan Efendi b. İbrahim’e bey‘ ettiğini ikrâr ve i‘tirâf etti. O da vakf-ı mezbûr 
malıyla ve istiğlâl için mezbûr Ahmed Beşe’nin iş bu akdin kendilerinden 
sudûruna kadar sâhibi ve mâliki olduğu elinde ve taht-ı tasarrufunda bulun-
durduğu mahmiye-i Kostantıniyye mahallâtından Tahtaminâre mahallesinde 
kâin olup bir tarafdan Fâtıma Hâtun bt. ( ) vakfı, iki tarafdan Rahime Hâtun 
bt. ( ) mülkü, diğer tarafdan da tarîk-i âm ile mahdûd olan menzilini cümle 
tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt yirmi yedi bin 
akçe semen-i mu‘ayyen-i makbûzla andan iştirâ etti. Bâyi‘-i mezbûrun menzil-i 
merkūmu kirâlamak istemesi üzerine müşterî-yi mezbûr ba‘de’t-tahliyye ve’t-
tekābuz, zeyilde mezkûr senenin gurre-i Rebî‘ulâhiri’nden bir sene tamâmına iki 
yüz akçe ücret-i kirâ mukābilinde menzil-i merkūmu icâreye verdi. Mütevellî-i 
mezbûr vâki‘ ikrârı vicâhen ve şifâhen tasdîk etti. Mukırr-ı mezbûrun karında-
şı Mihal v. İstemad nâm zimmî, menzil-i mezbûrun derkine ve asl-ı meblağ-ı 
merkūma ve ücret-i kirâya îcâb ve kabûlü hâvî kefâletle kefîl oldu.
Cerâ zâlike ve hurrire fî selhi Saferi’l-hayr sene tis‘a ve ışrîn ba‘de’l-elf.
Şuhûdü’l-hâl: Kıdvetü’l-müderrisîn Hüsameddin Efendi, Mahmud Halîfe b. Yu-
nus el-İmâm, Ali b. Abdurrahman el-Müezzin, Mehmed b. Abdülganî, Mah-
mud b. Aydın Solak, el-Hâc Arslan Bey b. Kurd er-Râcil, mevlânâ İbrahim Çele-
bi b. Mehmed Efendi, el-Hâc Mehmed b. Kurd, el-Hâc Mahmud b. Mustafa, Ali 
Dede b. Yusuf, Murad b. Hüseyin, Derviş b. Mehmed, Ebûbekir b. Sefer, Hüseyin 
b. Hamza el-Hallâc, es-Seyyid Mehmed b. es-Seyyid Mehmed, Mehmed b. Ab-
dullah er-Râcil, Mehmed b. Mustafa, İbrahim Çelebi b. Şaban, Yakub b. Kurd, 
Baba Mustafa el-Câbî ve gayruhüm

58 [9b-3] Rizo v. Taci’nin tarlasının kullanım hakkını İstiranik 
v. Yorgi’ye devretmesi
Vilâyet-i Rumeli’nde Yenişehir kazâsı müzâfâtından Fener kazâsına tâbi‘ Viraçe 
nâm karye sâkinlerinden Rizo v. Taci nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb İstiranik v. Yorgi nâm zimmî mahzarında 
bi’t-tav‘ ve’r-rızâ ikrâr ve i‘tirâf edip karye-i mezbûre sınırında vâki‘ bir tarafı 
Yani v. Yorgi tarlasına ve bir tarafı Nikola v. Kabili tarlasına ve bir tarafı Nikola 
v. Rizo tarlasına ve bir tarafı dereye müntehî taht-ı tasarrufumda olup tahmînen 
diyârımız keyli ile üç keyl tohum istî‘âb eder bir kıt‘a tarlanın hakk-ı tasarrufunu 
sâhib-i arz ma‘rifetiyle merkūm İstiranik’e tefvîz edip ol dahi tefevvüz ve kabûl 
ettiğinden sonra mukābele-i tefvîzde olan yirmi dört bin altı yüz nakd-i râyic 
fi’l-vakt akçeyi yedinden ahz ve kabz eyledim ba‘de’l-yevm sâlifü’l-beyân tarla-
nın hakk-ı tasarrufu merkūmundur, sâir emsâli tasarrufu gibi keyfe mâ yeşâ ve 
yahtâr mutasarrıf olsun dedikde mukırr-ı mezbûrun vech-i mübeyyen üzre cârî 
olan ikrâr ve takrîrin el-mukarru lehü’l-mezbûr İstiranik bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fî gurreti Rebî‘ilevvel li târihi’l-mezbûr.
Şuhûdü’l-hâl: Mustafa b. Mehmed, Yakub b. Kurd, Dimitri v. Komyani, Anas-
tas v. Nikola, Angilaki v. İstemad, İstati v. Dimitri, Kirici v. Dimitri, Yani v. To-
dori, Panayoti v. Piratiki, Yorgi v. Zervane, Apostol v. İstati ve gayruhüm mine’l-
hâzırîn.

59 [9b-4] Dimo’nun oğulları Kiraste ve Lipo’nun bazı emlâk ve 
ağaçlarını Hristo v. Minho’ya satmaları
Vilâyet-i Rumeli’nde Avlonya sancağında Ergirikasrı kazâsına tâbi‘ Sarakis-
te demekle ma‘rûf karye sâkinelerinden Kiraste ve Lipo bintey Dimo nâm 
nasrâniyeler taraflarından husûs-ı âti’l-beyânı bey‘ ve kabz-ı semene vekîl olup 
vekâleti hasm-ı şer‘î-i câhid mahzarında Pano v. Yorgo ve Kiryo v. Niko nâm 
zimmîler şehâdetleri ile şer‘an sâbite olan Yorgo v. Dimo nâm zimmî meclis-i 
şer‘-i hatîr-i lâzımü’t-tevkīrde işbu hâmilü’l-kitâb Hristo v. Minho nâm zimmî 
muvâcehesinde bi’l-vekâle ikrâr ve takrîr-i kelâm edip karye-i merkūmede vâki‘ 
müvekkilelerim merkūmetân Kiraste ve Lipo nâm nasrâniyelerin silk-i mülk-i 
sahîhlerinde münselik olup bir tarafdan yine müşterî-i mezbûr Hristo mülkü-
ne ve bir tarafdan Korto v. Yorgo mülküne ve iki tarafdan tarîk-i âma müntehî 
ve mahdûd mülk menzillerini ve yine karye-i merkūme bağları dâhilinde vâki‘ 
her biri inde ahâliyi’d-diyâr ma‘lûmü’l-hudûd ve’l-mikdâr tahmînen on çapalık 
iki kıt‘a mülk bağlarını cümle-i tevâbi‘ ve levâhıkı ve kâffe-i menâfi‘ ve merâfıkı 
ile ve mevâzi‘-i müteferrikada vâki‘ yirmi beş dip dut eşcârlarını dahi bi safka-
tin vâhidetin mezbûr Hristo’ya vekâlet-i mahkiyem [hasebiyle] on dört bin üç 
yüz elli nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile 
bey‘ ve kabz-ı semen-i ma‘dûd edip mebî‘ât-ı mezkûrâtı mahallinde [10a] kab-
za müşterî-i merkūmu taslît eyledim ba‘de’l-yevm sâlifü’l-beyân mebî‘ât mezkûr 
Hristo’nun mülk-i müşterâ-yı sarîhidir keyfe mâ yeşâ ve yahtâr mutasarrıf ol-
sun dedikde vekîl-i mezbûrun vech-i mübeyyen üzre cârî olan ikrâr ve takrîrin 
el-mukarru lehü’l-mezbûr Hristo bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min Saferi’l-hayr li sene tis‘a ve ışrîn ve elf.
Şuhûdü’l-hâl: Mustafa b. Mehmed, Mehmed b. Hanefi, Yakub b. Kurd, Süleyman 
b. Turgud, Ahmed b. Mehmed, Yusuf b. Abdullah, Dedo v. Kini, Sago v. Maranko, 
Duka v. Dedo, Dedo v. Kiryo, Pakü v. Kiro, Yani v. Yorgo, Duka v. Minho.

60 [10a-1] 1029 senesi fıçı ve varil tahtası mukātaası iltizamının 
Diyani v. Dimo’ya ihale edilmesi
Bi’l-fi‘l fıçı ve varil tahtası mukāta‘asına ber vech-i emânet mültezim olan Ya-
sef v. Yahuda nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Vize sancağında vâki‘ Saray kazâsına tâbi‘ Istıranca nâm karye 
sâkinlerinden Diyani v. Dimo nâm zimmî mahzarında bi’t-tav‘ ve’r-rızâ ikrâr 
ve takrîr-i kelâm edip taht-ı iltizâmımda vâki‘ Hâslar kazâsında ve Silivri’de ve 
Vize ve Çirmen sancaklarında ve mahmiye-i Edirne ve Dimodoka [Dimeto-
ka] ve Enez’de ve Karadeniz’de olan yalılarda vâki‘ Aydos ve Misivri ve Ahyo-
lu kazâlarında vâki‘ re‘âyâ tâifesi üzerlerinde bin yirmi dokuz senesinde vâki‘ 
fıçı resmi ve kat‘-ı elvâh resmini merkūm Diyani’ye ber vech-i maktû‘ sene 
tamâmına varınca yirmi altı bin akçeye der-uhde eyledim ol dahi minvâl-i 
muharrer üzre iltizâm ve kabûl eyledi yedinde olan sûret-i emr-i celîlü’l-kadr 
mûcebince mutasarrıf olup ba‘de tamâmi’s-sene meblağ-ı mezbûru bi’t-tamâm 
ve’l-kemâl edâ eyleye dedikde mukırr-ı mezbûrun vech-i meşrûh üzre cârî olan 
ikrâr ve takrîrin el-mukarru lehü’l-mezbûr Diyani bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fî gurreti Rebî‘ilevvel li târihi’l-mezbûr.
Şuhûdü’l-hâl: Hasan Efendi b. İbrahim, Perviz b. Abdullah, Süleyman b. Turgud, 
Yakub b. Kurd, Mustafa b. Mehmed, Ali b. Abdullah, Mehmed b. Hanefi ve gay-
ruhüm.

61 [10a-2] Diyani v. Dimo’nun temin edeceği tahta bedeli olarak aldığı 
paraya karşılık Yasef v. Yahuda’ya menzilini rehin vermesi
Vilâyet-i Rumeli’nde vâki‘ Vize sancağı müzâfâtından Saray kazâsına tâbi‘ Istıran-
ca nâm karye sâkinlerinden Diyani v. Dimo nâm zimmî meclis-i şer‘de Tersâne-i 
âmire mühimmâtından olan varil ve fıçı tahtası mukāta‘asına ber vech-i iltizâm 
emîn olan Yasef v. Yahuda nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip işbu sene tis‘a ve ışrîn ve elf târihinde vâki‘ donanma-yı 
hümâyûn varilleri için târih-i kitâbdan doksan güne dek Yeniada limanı’na 
Midye kazâsından ve İznikmid ve tev[âbi‘i] kazâlarından kat‘ edip mezbûr li-
mana indirmek üzre yirmi bin tahta için merkūm Yasef yedinden on sekiz bin 
nakid akçe ahz edip ve mukābele-i meblağ-ı mezbûrda karye-i merkūmede vâki‘ 
bir tarafı Yorgi v. Köse mülküne ve bir tarafı Andriye v. ( ) mülküne ve bir tara-
fı Yorgi Papas mülküne ve bir tarafı tarîk-i âma müntehî olup cevânib-i erba‘ası 
sofalı bir fevkānî beyti ve bir bahçe-i müştemil mülk menzilimi rehin vaz‘ ey-
ledim müddet-i mezbûrede tahtaları indirip teslîm etmezsem zikr olunan mül-
kümü mezbûr Yasef bey‘ edip semenini ahz eylemek üzre tevkîl-i devrî ile vekîl 
eyledim dedikde mukırr-ı mezbûrun vech-i mübeyyen üzre cârî olan ikrâr ve 
takrîrin el-mukarru lehü’l-mezbûr Yasef bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Hurrire fi’t-târih.
Şuhûdü’l-hâl: Mustafa Beşe Çukadâr, Mehmed b. Hanefi, Mehmed b. Mansur 
er-Râcil, Kurd Beşe b. Abdullah er-Râcil, Aydın Beşe b. Abdullah er-Râcil, Ha-
san Efendi b. İbrahim, Süleyman b. Turgud ve gayruhüm.

62 [10a-3, Arapça] Hâkimin Erine adlı küçük zimmîye kızın vasîsine 
nâzır atadığı
Hâkim, hâmil-i hâze’l-kitâb Yorgi v. Pavel nâm zimmîyi kazâ-yı Havâss-ı 
Aliyye tevâbi‘inden Avasya karyesinde sâkin iken bundan akdem mürd olan 
Todor’un kızı Erine nâm sagīre-i nasrâniyeye kıbel-i şer‘-i şerîfden mansûb 
vasî olan Yorgi v. Korma’ya hasbî nâzır olarak nasb etti. Vasiyy-i mezbûra da 
nâzır-ı mezbûrun emr ü ma‘rifeti olmadan vesâyetle alâkalı husûslarda tasar-
rufda bulunmamasını emretti. O da nezâret-i mezbûreyi kabûl edip hizmet-i 
lâzımesini edâyı ta‘ahhüd etti.
Cerâ zâlike ve hurrire fî selhi Saferi’l-hayr sene tis‘a ve ışrîn ve elf.
Şuhûdü’l-hâl: Süleyman b. Turgud, Yakub b. Kurd, Ali b. Abdullah, Mustafa 
b. Mehmed, Yorga v. Dimitri, Danyal v. Yani, Apostol v. İstemad, Yani v. Mihal, 
Esteban v. Yani, Poluçorin v. Todor, Minho v. Todor, Nikola v. Mihal ve gayru-
hüm mine’l-hâzırîn.

63 [10a-4] Todori v. İstemad ile oğlu Yamandi’nin vârislerinin miras 
hususunda sulh olması
Havâss-ı Aliyye kazâsı tevâbi‘inden Avasya nâm karye sâkinlerinden iken bun-
dan akdem hâlik olan Todori v. İstemad nâm zimmînin verâseti, sulbî sagīr oğlu 
Yamandi’ye ve sagīre sulbiye kızı Avine nâm nasrâniyeye münhasıra olup kezâlik 
kable’l-kısmet mezbûr Yamandi dahi hâlik olup verâseti mezbûre Avine’ye ve 
hâlik-i mezbûr Todori’nin li ebeveyn karındaşları Dimo’ya ve Hriskali’ye ve 
li ebeveyn kız karındaşları Vargo ve Perpiye’ye münhasıra oldukdan sonra 
vârisûn-ı mezbûrûn Dimo ve Hriskali ve Vargo ve Perpiye meclis-i şer‘-i hatîr-i 
lâzımü’t-tevkīrde sagīre-i merkūme Avine’nin kıbel-i şer‘den mansûb vasîsi ve 
velîsi olan işbu râfi‘ü hâze’l-kitâb Yorgi v. Kozima nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip mezbûr Yorgi sagīr-i mezkûr 
Yamandi’nin ve sagīre-i merkūme Avine’nin vasîsi olduğu hasebden hâlik-i 
mezbûr Yamandi’nin muhallefâtına vâzı‘u’l-yed olmağın hâlâ biz dahi hâlik-i 
mezbûr Yamandi’den her birimize alâ mâ farazallâhü te‘âlâ isâbet eden hisse-i 
mütekarriremizi mezbûr Yorgi’den vesâyeti ve vekâleti hasebiyle da‘vâ ve taleb 
etmekle beynimizde münâza‘ât-ı kesîre ve muhâsamât-ı ekîde vâkı‘a olmuşiken 
el-hâletü hâzihî beynimize muslihûn tavassut edip es-sulhu seyyidü’l-ahkâm 
fehvâsınca bizi yedi bin nakd-i fıddî-i Osmânî [10b] râyic fi’l-vakt akçe üzre 
akd-i sulh inşâ ettiklerinde biz dahi sulh-i mezbûru kabûl ve bedel-i sulh olan 
meblağ-ı mersûm yedi bin nakd-i mezbûrü’n-na‘t akçeyi ale’l-iştirâki’s-seviy 
mezbûr Yorgi yedinden vesâyet-i mahkiyesi [hasebiyle] bi’t-tamâm ve’l-kemâl 
ahz ve kabz [ve] mezbûr Yorgi’nin zimmetini ibrâ-i âmla ibrâ ve iskāt-ı tâmla 
iskāt eyledik ba‘de’l-yevm husûs-ı mezbûra müte‘allik bizden bi’z-zât veya bi’l-
vâsıta da‘vâ ve nizâ‘ sudûr ederse lede’l-hükkâmi’l-kirâm makbûle ve mesmû‘a 
olmaya dediklerinde vârisûn-ı mezbûrunun minvâl-i muharrer üzre cârî olan 
ikrâr ve takrîrlerini vasiyy-i mezbûr Yorgi bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Hurrire fî gurreti Rebî‘ilevvel li sene tis‘a ve ışrîn ve elf.
Şuhûdü’l-hâl: es-Sâbıkūn.

64 [10b-1] Sütçü Kiryaki’ye ait olduğu ispat olunan koyunların 
kendisine iadesi
Havâss-ı Aliyye kazâsı tevâbi‘inden Küçükköy demekle ma‘rûf karyeden olup 
sütçü tâifesinden Kiryaki v. ( ) nâm zimmî meclis-i şer‘-i hatîr-i lâzımü’t-tevkīrde 
işbu râfi‘ü’l-kitâb İskender Beşe b. Abdullah nâm kasab üzerine takrîr-i da‘vâ 
edip bundan akdem gāib ani’l-meclis olup çoban tâifesinden olan Ergiri v. ( ) 
nâm zimmîye ra‘y etmek için yüz re’s koyun vermişidim el-hâletü hâzihî mezbûr 
Ergiri’nin Kağıdhâne kurbunda Ayazma demekle ma‘rûf mevzi‘de zikr olunan 
koyunları ra‘y ederken hayât ve memâtı nâ-ma‘lûm olmağın hâlâ sâlifü’l-beyân 
ma‘lûmü’l-aded ağnâmdan seksen dört re’si bi aynihâ mezbûr İskender Beşe 
nâm kasab yedinde buldum, suâl olunup lâzımı icrâ olunmak matlûbumdur 
dedikde mezbûr İskender Beşe sevk-i kelâm edip zikr olunan ma‘lûmü’l-aded 
ağnâmları işbu gāibân ani’l-meclis olan Mihal v. Yorgi ve Dimo v. Nikola nâm 
zimmîlerden ale’l-iştirâki’s-seviy kendilerin mülk-i mahzları olmak üzre beher 
re’si altmış üçer akçeye iştirâ eyledim mezbûr Ergiri’nin olduğu ma‘lûmum de-
ğildir dedikde müdde‘î-i mezbûrdan sıdk-ı kelâmını mübeyyine beyyine taleb 
olundukda udûl-i müslimînden Kurd Beşe b. Abdullah ve İbrahim b. Ahmed 
nâm kimesneler li ecli’ş-şehâde meclis-i şer‘a hâzırân olup fi’l-vâki‘ merkūm 
Kiryaki Çavuşköyü demekle ma‘rûf karye kurbunda bundan akdem gāib ani’l-
meclis olan Ergiri nâm çobana ra‘y etmek için yüz yirmi re’s koyun vermişidi bu 
zikr olunan seksen dört re’s ağnâm dahi bi aynihâ ol koyunlardandır. Bu husûsa 
minvâl-i muharrer üzre şâhidleriz şehâdet dahi ederiz deyû edâ-i şehâdet-i 
şer‘iyye ettiklerinde ba‘de ri‘âyeti şerâiti’l-kabûl mezbûrânın şehâdetleri hayyiz-i 
kabûlde ve mahall-i irtizâda vâkı‘a oldukdan sonra mezbûr Kiryaki sâlifü’l-
beyân ma‘lûmü’l-aded ağnâmları mezbûr Ergiri’ye ve gayrıya bey‘ ve yâhud 
hibe etmediğine ve vücûh-ı şer‘iyyeden bir vechile mülkünden ihrâc eyleme-
diğine istihlâf olundukda ol dahi alâ vefki’l-mes’ûl yemîn billâhi’llezî enzele’l-
İncîl alâ İsa -aleyhi’s-selâm- etmeğin sâlifü’l-beyân ma‘lûmü’l-aded ağnâmdan 
seksen dört re’s mevcûd ağnâm mezbûr Kiryaki’ye teslîme tenbîh olunup işbu 
hurûf ber sebîli’t-temessük ketb ve imlâ olundu.
Hurrire fi’l-yevmi’l-âşir min Saferi’l-hayr li sene tis‘a ve ışrîn ve elf.
Şuhûdü’l-hâl: El-Hâc Mustafa b. Mehmed el-Hammâmî, Süleyman b. Turgud, 
Mehmed b. Abdullah, el-Hâc Kurd b. Hüseyin, Sinan Beşe b. Abdullah er-Râcil, 
Ali b. Abdullah, Mustafa b. Mehmed, Yakub b. Kurd, Mustafa b. Ahmed, Perviz 
b. Abdullah ve gayruhüm mine’l-hâzırîn.









65 [10b-2] Kosta v. Kini’ye ait olduğu ispat olunan koyunların 
kendisine iadesi
Havâss-ı Sultâniyye kazâsı tevâbi‘inden Çavuşköyü demekle [ma‘rûf] karyeden 
olup sütçü tâifesinden Kosta v. Kini nâm zimmî meclis-i şer‘-i hatîr-i lâzımü’t-
tevkīrde işbu râfi‘ü hâze’l-kitâb Dimo v. Ligori nâm kasab üzerine takrîr-i da‘vâ 
edip bundan akdem çoban tâifesinden olup gāib ani’l-meclis olan Ergiri v. ( ) 
nâm zimmîye ra‘y etmek için yüz re’s koyun vermişidim el-hâletü hâzihî mezbûr 
Ergiri, Kağıdhâne kurbunda Ayazma demekle ma‘rûf mevzi‘de zikr olunan ko-
yunları ra‘y ederken hayât ve memâtı nâ-ma‘lûm olmağın hâlâ sâlifü’l-beyân 
ma‘lûmü’l-aded ağnâmdan yetmiş iki re’sini bi aynihâ mezbûr Dimo Kasab ye-
dinde buldum, suâl olunup lâzımı icrâ olunmak matlûbumdur dedikde merkūm 
Dimo feth-i makāl edip zikr olunan ma‘lûmü’l-aded koyunları işbu gāibân ani’l-
meclis olan Mihal v. Yorgi ve Dimo v. Nikola nâm zimmîlerden ale’l-iştirâki’s-
seviy kendilerin mülk-i mahzları olmak üzre aslında yüz elli dokuz koyun 
olup yüz re’sini altmış ve elli dokuz re’sini otuzar akçeye iştirâ eyledim mezbûr 
Ergiri’nin olduğu ma‘lûmum değildir dedikde müdde‘î-i mezbûrdan sıdk-ı 
kelâmını mübeyyine beyyine taleb olundukda udûl-i müslimînden Kurd Beşe 
b. Abdullah ve İbrahim b. Ahmed nâm kimesneler li ecli’ş-şehâde meclis-i şer‘a 
hâzırân olup fi’l-vâki‘ mezbûr Kosta karye-i merkūme kurbunda bundan akdem 
gāib ani’l-meclis olan Ergiri nâm çobana ra‘y etmek için vermişidi bu zikr olu-
nan yetmiş iki re’s ağnâm dahi bi aynihâ ol koyunlardandır bu husûsa minvâl-i 
muharrer üzre şâhidleriz şehâdet dahi ederiz deyû edâ-i şehâdet-i şer‘iyye et-
tiklerinde ba‘de ri‘âyeti şerâiti’l-kabûl mezbûrânın şehâdetleri hayyiz-i kabûl ve 
mahall-i irtizâda vâkı‘a oldukdan sonra mezbûr Kosta sâlifü’l-beyân ma‘lûmü’l-
aded ağnâmları mezbûr Ergiri’ye ve gayra bey‘ ve yâhud hibe etmediğine ve 
vücûh-ı şer‘iyyeden bir vechile mülkünden ihrâc eylemediğine istihlâf olun-
dukda ol dahi alâ vefki’l-mes’ûl yemîn billâhi’llezî enzele’l-İncîle alâ İsa -aleyhi’s-
selâm- ettikden sonra sâlifü’l-aded ağnâmdan yetmiş iki re’s mevcûd koyunu 
merkūm Kosta’ya teslîme tenbîh olunup işbu hurûf ber sebîli’t-temessük ketb 
olundu.
Fi’t-târihi’l-mezbûr.
Şuhûdü’l-hâl: es-Sâbıkūn.

66 [11a-1] Dimitri v. Yorgi’nin menzilini Maskalyo v. İstiranik’e satması
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ 
Tomyani nâm karye sâkinlerinden Dimitri v. Yorgi nâm zimmî meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb Maskalyo v. İstiranik nâm 
zimmî mahzarında bi’t-tav‘ ve’r-rızâ ikrâr ve takrîr-i kelâm edip karye-i 
mezbûrede vâki‘ işbu akdin sudûruna değin silk-i mülk-i sahîhimde münselik 
ve münharıt olan emlâkden bir tarafı İstiranik v. Maskalyo mülküne ve bir tarafı 
İstaso v. ( ) mülküne ve bir tarafı müşterî-i mezbûr mülküne ve bir tarafı dereye 
müntehî ve mahdûd bir fevkānî beyti ve havluyu ve eşcâr-ı müsmire ve gayr-ı 
müsmireyi müştemil mülk menzilimi cümle-i tevâbi‘ ve levâhıkı ve kâffe-i 
menâfi‘ ve merâfıkı ile merkūm Maskalyo’ya on bin iki yüz fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen-i ma‘dûd edip 
mebî‘-i mezkûru mahallinde kabza müşterî-i merkūmu taslît eyledim ba‘de’l-
yevm sâlifü’l-beyân menzil-i mezkûr Maskalyo’nun mülk-i müşterâ-yı sarîhidir 
keyfe mâ yeşâ ve yahtâr mutasarrıf olsun dedikde mukırr-ı mezbûrun vech-i 
mübeyyen üzre cârî olan ikrâr ve takrîrin el-mukarru lehü’l-mezbûr Maskalyo 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb 
ketb olundu.
Hurrire fî selhi Saferi’l-hayr li târihi’l-mezbûr.
Şuhûdü’l-hâl: Süleyman b. Turgud, Mustafa b. Mehmed, Dimo v. Yani, Ester 
v. Yani, Kirici v. Dimitri, Şanalo v. İstati, Rizo v. Nikola, Hristo v. Nikola, Yorgi 
v. İstiranik, İstiranik v. Kiri, Angilaki [v.] Makarca ve gayruhüm mine’l-hâzırîn.

67 [11a-2] Mehmed Bey b. Abdullah’ın menzilini Sefer Beşe 
b. Ali’ye satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Takyecibaşı mahallesi sükkânından Mehmed Bey b. Abdullah nâm kimes-
ne meclis-i şer‘-i hatîr-i lâzımü’t-tevkīrde işbu hâmilü’l-kitâb Sefer Beşe b. Ali 
nâm râcil mahzarında bi’t-tav‘ ve’r-rızâ ikrâr ve takrîr-i kelâm edip mahalle-i 
mezbûrede vâki‘ bir tarafdan Mehmed Çelebi b. Mahmud mülküne ve bir taraf-
dan Çilingir ( ) mülküne ve bir tarafdan tarîk-i âma müntehî ve mahdûd olup 
üç fevkānî beyti ve iki tahtânî beyti ve ahırı ve zât-ı eşcâr-ı müsmire ve gayr-ı 
müsmireyi hâvî cüneyneyi ve tahta-pûşu müştemil mülk menzilimi cümle-i 
tevâbi‘ ve levâhıkı ve kâffe-i menâfi‘ ve merâfıkı ile ile mesfûr Sefer Beşe’ye 
otuz bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile 
bey‘ edip ve kabz-ı semen-i ma‘dûd ve teslîm-i mebî‘-i mahdûd kıldım ba‘de’l-
yevm sâlifü’l-beyân menzil-i mahdûd mezkûr Sefer Beşe’nin mülk-i müşterâ-yı 
sarîhidir keyfe mâ yeşâ ve yahtâr mutasarrıf olsun dedikde mukırr-ı mezbûrun 
vech-i mübeyyen üzre cârî olan ikrâr ve takrîrin el-mukarru lehü’l-mezbûr 
Sefer Beşe bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
bi’t-taleb ketb olundu.
Hurrire fî gurreti Rebî‘ilevvel li sene tis‘a ve ışrîn ve elf.
Şuhûdü’l-hâl: Mehmed Efendi b. Hasan el-İmâm, Hüsam Halîfe b. Abdurrahman, 
Mehmed Çelebi b. Mahmud er-Râcil, Mehmed Çelebi b. Abdülganî, el-Hâc Hamza 
b. Kasım el-Cerrâh, Mustafa b. Hamza, Ahmed Çelebi b. Mustafa, Mustafa Çelebi 
b. Ali, Musli Çelebi b. Sadi el-Bevvâbü’s-sultânî, İbrahim Çelebi b. Mustafa er-Râcil, 
Mehmed Çelebi b. Şaban el-Bevvâbü’s-sultânî, Mustafa b. Mehmed, Mehmed 
b. Hanefi, Ali b. Abdullah, Süleyman b. Turgud ve gayruhüm mine’l-hâzırîn.

68 [11a-3, Arapça] Mehmed b. Kasım’ın Mehmed el-Ensârî Vakfı’ndan 
ödünç aldığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Bıçakçı Ferhad mahallesinde sâkin olan Mehmed b. Kasım nâm kimesne 
meclis-i şer‘-i şerîfde üzerinde ve zimmetinde mütevellîsi hâmil-i hâze’l-kitâb 
Mehmed Çavuş b. Mustafa mu‘âmelesi ile merhûm Mehmed el-Ensârî vakfı’na 
karz-ı şer‘î cihetinden râyicü’l-vakt iki bin altı yüz, müşterâ-yı makbûz çuka 
bahâsından da yedi yüz elli akçe-i Osmânî borcu olduğunu ikrâr ve i‘tirâf etti. 
Karz dışındaki meblağ 928 gurre-i Recebi’l-ferdi’nden üç sene tamâmına müec-
celdir. Mütevellî-i mezbûr, mukırr-ı merkūmun vâki‘ ikrârını vicâhen ve şifâhen 
tasdîk etti. Sonra müezzin Süleyman Çelebi b. Sünbül cemî‘-i meblağ-ı mezbûra 
îcâb ve kabûlü hâvî kefâletle kefîl oldu.
Cerâ zâlike ve hurrire fî selhi Saferi’l-hayr li târihi’l-mezbûr.
Şuhûdü’l-hâl: Şeyh Musa el-Müezzin, Mehmed Çelebi b. Bâli eş-şehîr bi 
Zengerci?-zâde deyû meşhûr, Mehmed Beşe b. Cemşid Korucu, Derviş Mahmud, 
Turan Bey b. Mehmed el-Cündî Seyyid Mehmed b. Seyyid Sefer, Mehmed 
b. Yusuf câbî-yi vakıf, Mustafa b. Mehmed ve gayruhüm

69 [11a-4] Sultan Bayezid Vakfı’na ait tarlanın kullanım hakkının 
Seyyid Şeyh Mehmed Efendi b. Mahmud Efendi’ye verilmesi
Umdetü’l-müderrisîni’l-kirâm kıdvetü’l-muhakkikīni’l-izâm zü’n-nesebi’t-tâhir 
ulü’l-fâhir es-Seyyid Şeyh Mehmed Efendi b. el-müvellâ el-merhûm el-mebrûr 
-ed-dâricü ilâ medârici rahmeti Rabbihi’l-Gafûr- Mahmud Efendi meclis-i 
şer‘-i hatîr-i lâzımü’t-tevkīrde takrîr-i kelâm edip merhûm ve mağfûrun-leh 
Sultan Bayezid Hân -tâbe serâhu cu‘ile’l-cennetü mesvâhu- hazretlerinin arâzi-i 
mevkūfesinden olup Hâslar kazâsında Terkos nâhiyesine tâbi‘ Karaahmedli de-
mekle ma‘rûf karyede vâki‘ Söğüt tarlası demekle ma‘rûf tahmînen üç müd to-
hum istî‘âb eder bir tarafdan tarîk-i âm ve üç tarafdan cebel ile mahdûd bir kıt‘a 
tarla otuz seneden mütecâviz boz ve hâlî ve mu‘attal kalıp cânib-i vakf-ı mezbûra 
öşürden bir şey âid ve râci‘ olmamağla sâlifü’z-zikr tarlanın tasarrufu mahlûle 
olup tapuya müstahık olmağın bi’l-fi‘l evkāf-ı mezbûreye mütevellî olan fahrü’l-
emâsil ve’l-a‘yân Sinan Çavuş b. Abdülmennân bi hasebi’l-kānûn resm-i tapu-
sun alıp tasarrufu için yedime işbu sene tis‘a ve ışrîn ba‘de’l-elf Muharremü’l-
harâmı’nın evâili ile müverrah hat ve hatmini müştemil tezkire vermişdir na-
zar olunup cânib-i şer‘den dahi temessük verilmesin taleb ederim dedikde 
müşârün-ileyh Efendi hazretlerinin ibrâz eylediği mûmâ-ileyh Sinan Çavuş’un 
hat ve hatmini müştemil tezkireye nazar olundukda tamâm-ı mazmûn-ı tezki-
re takrîrlerine muvâfık ve mutâbık bulunmağın cânib-i şer‘den dahi işbu hurûf 
ber sebîli’t-temessük ketb olundu.
Hurrire fî gurreti Rebî‘ilevvel li seneti’l-merkūme.
Şuhûdü’l-hâl: es-Seyyid Şeyh Mehmed b. Halil el-Müsta‘id, Ali b. Arslan el-
Müsta‘id, Mustafa b. Mehmed, Mehmed b. Hanefi, Ali b. Abdullah, Süleyman 
b. Turgud, Yakub b. Kurd, Muharrirü’l-hurûf Mehmed b. Esedüddin.

70 [11b-1] Ayşe bt. Koçi Bey’in menzilini Rahime bt. Kasım’a satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Takyecibaşı mahallesi sâkinelerinden Ayşe bt. Koçi Bey tarafından husûs-ı 
âti’l-beyânı ikrâr ve takrîre vekîl olup vekâleti hasm-ı şer‘î-i câhid mahzarında 
Ömer Çelebi b. Hüseyin ve Abdülaziz b. Hüsam şehâdetleri ile şer‘an sâbite olan 
Mehmed b. Şaban nâm kimesne meclis-i şer‘-i hatîr-i lâzımü’t-tevkīrde işbu 
hâmiletü hâze’l-kitâb Rahime Hâtun bt. Kasım tarafından husûs-ı âti’l-beyânı 
tasdîka vekîl olup vekâlet-i hasm-ı şer‘î-i câhid mahzarında yine şâhidân-ı 
mezbûrân şehâdetleri ile şer‘an sâbite olan Mehmed b. Abdülganî mahzarında 
bi’l-vekâle ikrâr ve takrîr-i kelâm edip işbu akdin sudûruna değin müvekkile-i 
merkūme Ayşe’nin silk-i mülk-i sahîhinde münselik ve münharıt olan emlâkden 
olup mahalle-i merkūmede vâki‘ tarafeyni Fâtıma bt. Cafer mülküne ve bir ta-
rafı Kâmile bt. Abdullah mülküne ve bir tarafı tarîk-i âma müntehî bir fevkānî 
beyti ve iki sofayı ve bir kileri ve şehnişîni ve matbah ve bi’r-i mâyı ve kenîfi 
ve ahırı ve zât-ı eşcâr-ı müsmire ve gayr-ı müsmireyi hâvî muhavvatayı müş-
temil mülk menzilini cümle-i tevâbi‘ ve levâhıkı ve kâffe-i menâfi‘ ve merâfıkı 
ile mezbûr Mehmed Çelebi’nin müvekkile-i merkūmesi Rahime Hâtun’a on 
beş bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile 
bey‘ edip kabz-ı semen-i ma‘dûd ve teslîm-i mebî‘-i mahdûd kıldı ba‘de’l-yevm 
sâlifü’l-beyân menzil-i mahdûd müvekkile-i merkūme Rahime’nin mülk-i 
müşterâ-yı sarîhidir keyfe mâ yeşâ ve hasbe mâ yürîd mutasarrıfe olsun de-
dikde vekîl-i mezbûrun vech-i meşrûh üzre cârî olan ikrâr ve takrîrin vekîl-i 
mezbûr diğer Mehmed bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb olundu.
Hurrire fi’l-yevmi’s-sâlis li târihi’l-mezbûr.
Şuhûdü’l-hâl: Mehmed Efendi b. Hasan el-İmâm, Hüsam Efendi b. Abdurrahman 
el-Müezzin, Murtaza Halîfe b. Mehmed, Hacı Hamza b. Kasım, Hacı Kalender 
b. Abdullah, Mehmed Bey el-Cündî İbrahim Çelebi b. Mehmed er-Râcil, Ahmed 
Çelebi b. Rüstem er-Râcil, Hacı el-Barârî [el-Yesârî?], Ali b. Abdullah, Süleyman 
b. Turgud, Yakub b. Kurd, Mustafa b. Mehmed, Perviz b. Abdullah ve gayruhüm 
mine’l-hâzırîn.

71 [11b-2] Sinan Bey b. Abdullah’ın bazı emlâk hisselerini Haydar 
b. Hasan’a satıp tarlalarının da kullanım hakkını devretmesi
Vilâyet-i Rumeli’nden Avlonya sancağında Premedi kazâsına tâbi‘ Surpoli nâm 
karye sükkânından Sinan Bey b. Abdullah nâm cündî meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Haydar b. Hasan nâm kimesne mah-
zarında bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ 
bir tarafdan Mehmed b. Karagöz mülküne ve bir tarafdan yine müşterî-i mezbûr 
mülküne ve bir tarafdan Minho v. Palko mülküne ve bir tarafdan tarîk-i âma 
müntehî iki tahtânî beyti ve zât-ı eşcâr-ı müsmire ve gayr-ı müsmireyi hâvî mu-
havvatayı müştemil mülk menzilden ve karye-i merkūmede vâki‘ bir kıt‘a har-
man yerinden ve bir kıt‘a samanlık ve karye-i merkūme kurbunda mevâzi‘-i 
adîdede vâki‘ bir kıt‘a mülk bağdan nısf hisse-i şâyi‘alarımı, cümle-i tevâbi‘ 
ve levâhıkı ve kâffe-i menâfi‘ ve merâfıkı ile mezbûr Haydar’a beş bin nakd-i 
fıddî-i Osmânî râyic fi’l-vakt akçe[ye] bâtten bey‘ ve kabz-ı semen edip mebî‘ât-ı 
mahdûdeyi mahallinde kabza müşterî-i merkūmu taslît eylediğimden sonra 
yine karye-i merkūme sınırında vâki‘ her biri inde ahâliyi’d-diyâr ma‘lûmü’l-
hudûd ve’l-mikdâr sekiz kıt‘a mutasarrıf olduğum tarlanın dahi hakk-ı tasar-
rufunu mezbûra tefvîz edip ol dahi minvâl-i muharrer üzre tefevvüz ve kabûl 
ettikden sonra mukābele-i tefvîzde olan üç bin nakd-i mezbûrü’n-na‘t akçeyi 
mezbûr Haydar yedinden bi’t-tamâm ve’l-kemâl ahz ve kabz eyledim ba‘de’l-
yevm sâlifü’l-beyân menzil-i mahdûd ve bağ ve harman ve samanlıkdan nısf 
hisse-i şâyi‘alarım mezbûr Haydar’ın mülk-i müşterâ-yı sarîhidir ve mârrü’z-
zikr sekiz kıt‘a tarlanın dahi hakk-ı tasarrufu mersûmundur sâir emsâli tasarru-
fu gibi mutasarrıf olsun dedikde mukırr-ı mezbûrun vech-i mübeyyen üzre cârî 
olan ikrâr ve takrîrin el-mukarru lehü’l-mezbûr Haydar bi’l-muvâcehe tasdîk 
edicek gıbbe’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Ahmed Beşe b. Abdullah er-Râcil, Mehmed b. Karagöz, Ali 
Beşe b. Abdullah er-Râcil, Ali Beşe b. Mustafa er-Râcil, Ali b. Turgud, Osman 
b. Turgud, Mehmed b. Mustafa, Süleyman b. Turgud, Yakub b. Kurd.









72 [11b-3] Dimitri v. Yorgi’nin tarlasının kullanım hakkını İsteryanos 
v. Todori’ye devretmesi
Vilâyet-i Rumeli’nde İnebahtı sancağında Yenişehir kazâsı Fener nâhiyesine tâbi‘ 
Tomyani nâm karye sâkinlerinde Dimitri v. Yorgi nâm [zimmî] işbu hâmil-i 
hâze’l-kitâb İsteryanos v. Todori nâm zimmî muvâcehesinde bi’t-tav‘ ve’r-rızâ 
ikrâr ve i‘tirâf edip karye-i mezbûre sınırı dâhilinde Çavdar tarlası demek ile 
ma‘rûf bir kıt‘a tarlamın ve yine bir tarafdan Dimitri v. Nikola tarlasına ve bir 
tarafdan kayaya ve iki tarafdan dereye müntehî ve mahdûd taht-ı tasarrufum-
da olan bir kıt‘a tarlanın hakk-ı tasarrufunu sâhib-i arz ma‘rifetiyle merkūm 
İsteryanos’a tefvîz edip ol dahi minvâl-i muharrer üzre tefevvüz ve kabûl eyle-
dikden sonra mukābele-i tefvîzde olan iki bin nakd-i fıddî râyic fi’l-vakt akçeyi 
mezbûr İsteryanos’un yedinden ahz ve kabz eyledim ba‘de’l-yevm sâlifü’l-beyân 
tarlaların hakk-ı tasarrufları merkūmundur, sâir emsâli tasarrufu gibi keyfe mâ 
yeşâ ve hasbe mâ yürîd mutasarrıf olsun dedikde mukırr-ı mezbûrun vech-i 
mübeyyen üzre cârî olan ikrâr ve takrîrin el-mukarru lehü’l-mezbûr İsteryanos 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb 
ketb olundu.
Hurrire fi’ş-şehri’l-mezbûr li târihi’l-mezbûr.
Şuhûdü’l-hâl: Ali b. Abdullah, Mustafa b. Mehmed, İsteryani [v.] Harke v. Yani, 
Todori v. Moriki, İskarlet v. Yorgi, Yorgi v. İstiranik, Hristo v. Liko ve gayruhüm 
mine[’l-hâzırîn].

73 [12a-1, Arapça] Hâkimin Hüseyin ve Ahmed adlı küçüklere 
vasî atadığı
Hâkim, hâmile-i hâze’l-kitâb Mülâyim bt. Abdullah’ı, medîne-i Ebâ Eyyûb el-
Ensârî -radiye anhu Rabbühü’l-Bârî- mahallâtından Bıçakçıbaşı mahallesin-
de sâkin iken bundan akdem vefât eden Hasan nâm kimesnenin Hüseyin ve 
Ahmed nâm sagīreynine zabt-ı ahvâlleri ve babalarından kendilerine intikāl 
eden malların hıfzı için vasî nasb etti. O da vesâyet-i mezbûreyi kabûl edip 
hizmet-i lâzımesini edâyı ta‘ahhüd etti.
Cerâ zâlike ve hurrire fi’l-yevmi’s-sâmin min Rebî‘ilevvel sene tis‘a ve ışrîn 
ba‘de’l-elf.
Şuhûdü’l-hâl: Ali Bey b. Abdullah, Rıdvan Halîfe b. Davud el-Müezzin, Ramazan 
b. Şahpîrî, Hüseyin Beşe b. Abdullah er-Râcil, Hüsam Efendi b. Abdurrahman, 
Mehmed b. Hanefi, Mustafa b. Mehmed ve gayruhüm mine’l-hâzırîn.









74 [12a-2, Arapça] Sâime bt. Murad’ın evini Hüseyin Çelebi Vakfı’na 
istiğlâl yoluyla sattığı
Mahmiye-i Kostantıniyye mahallâtından Mustafa Paşa mahallesinde sâkine 
olan Sâime bt. Murad nâm zevcesi kıbelinden âtiyyü’z-zikr menzilin bey‘ ve 
istîcâr ikrârına vekâleti Mehmed b. Haydar ve Hüseyin b. Veli nâm kimesne-
lerin şehâdetleri ile sâbit olan Silahdar Mehmed Bey b. Mustafa nâm kimes-
ne meclis-i şer‘-i şerîfde müvekkile-i mezbûresinin menzilini Turşucuzâde 
deyû meşhûr merhûm Hüseyin Çelebi vakfı’na mütevellî olan hâmil-i hâze’l-
kitâb Hüsrev b. Abdullah’a bey‘ ettiğini ikrâr ve i‘tirâf etti. O da vakf-ı mezbûr 
malıyla ve istiğlâl için mezbûre Sâime hâtunun iş bu akdin kendilerinden 
sudûruna kadar sâhibi ve mâliki olduğu elinde ve taht-ı tasarrufunda bulun-
durduğu mahalle-i mezbûrede kâin ve bir tarafdan mezbûrenin oğlu Mustafa 
b. Hüseyin mülkü, diğer tarafdan merhûm Toklu Dede zâviyesi ve tarîk-i âm ile 
mahdûd menzilini cümle tevâbi‘ ve levâhıkı ve kâffe-i menâfi‘ ve merâfıkı ile 
râyicü’l-vakt yirmi iki bin akçe-i Osmânî semen-i mu‘ayyen-i makbûzla andan 
iştirâ etti. Bâyi‘a-i mezbûrenin menzil-i merkūmu kirâlamak istemesi üzerine 
müşterî-yi mezbûr ba‘de’t-tahliyye ve’t-tekābuz, zeyilde mezkûr senenin gurre-i 
Muharrem-i harâmından bir sene tamâmına iki bin iki yüz akçe ücret-i kirâ 
mukābilinde menzil-i merkūmu icâreye verdi. Mütevellî-i mezbûr vâki‘ ikrârı 
vicâhen ve şifâhen tasdîk etti. Sonra mezbûre-i merkūmenin sadrî oğlu Mustafa 
b. Hüseyin menzil-i mezbûrun derkine ve asl-ı meblağ-ı mezbûra ve ücret-i 
merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’r-râbi‘ li şehri’l-mezbûr ve târihi’l-mezkûr.
Şuhûdü’l-hâl: Mustafa b. Muharrem, Mehmed Halîfe b. Mahmud, Ali b. Kasım,  
Hamza b. Mahmud, Hüseyin b. Ahmed, Mehmed b. İlyas, Mehmed b. Hanefi, 
Yakub b. Kurd, Süleyman b. Turgud ve gayruhüm mine’l-hâzırîn.

75 [12a-3] Hasan b. Eşref ’in tarlalarının kullanım hakkının vârisleri 
tarafından Sefer b. Vildan’a devredilmesi
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Bıçakçıbaşı mahallesi sükkânından iken bundan akdem vefât eden Hasan 
b. Eşref nâm kimesnenin verâseti, sulbî sagīr oğulları Hüseyin ve Ahmed’e 
münhasıra oldukdan sonra sagīrân-ı mezbûrânın kıbel-i şer‘den mansûbe 
vasiyy-i şer‘îleri olan Mülâyim bt. Abdullah nâm hâtun meclis-i şer‘-i hatîr-i 
lâzımü’t-tevkīrde işbu hâmilü’l-kitâb Sefer b. Vildan nâm kimesne mahzarın-
da bi’l-vesâye ikrâr ve takrîr-i kelâm edip vilâyet-i Anadolu’da Bolu sancağında 
Gölpazarı kazâsına tâbi‘ Kızılelma nâm karye sınırında vâki‘ babaları merhûm-ı 
mezbûrdan sagīrân-ı merkūmâna bi hasebi’l-kānûn intikāl eden bir tarafdan 
Nasuh Efendi b. Ahmed tarlasına ve bir tarafdan Osman b. ( ) tarlasına ve bir ta-
rafdan yine mezbûr Sefer b. Vildan tarlasına ve bir tarafdan tarîk-i âma müntehî 
olup her birinin beher sene sekiz akçe kānûnnâmesi olan dört kıt‘a tarlanın 
içinde eşcâr-ı müsmiresiyle hakk-ı tasarruflarını vesâyet-i mahkiyem hasebiy-
le merhûm-ı mezbûrun zarûret-i deyni ve sagīrân-ı merkūmânın zarûret-i na-
fakası için mezbûr Sefer’e tefvîz edip ol dahi minvâl-i muharrer üzre tefevvüz 
ve kabûl ettikden sonra mukābele-i tefvîzde olan üç bin nakd-i fıddî-i Osmânî 
râyic fi’l-vakt akçeyi mezbûr Sefer yedinden bi’t-tamâm ve’l-kemâl ahz ve kabz 
eyledim ba‘de’l-yevm sâlifü’l-beyân içinde eşcâr-ı müsmire ve gayr-ı müsmi-
re ile dört kıt‘a tarlanın hakk-ı tasarrufu mersûm Sefer’indir sâir emsâli tasar-
rufu gibi mutasarrıf olsun dedikde mukırra-i mezbûrenin bi’l-vesâye cârî olan 
ikrâr ve takrîrin el-mukarru lehü’l-mezbûr Sefer bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Ali Bey b. Abdullah, Hüsam Efendi b. Abdullah, Hüseyin 
b. Abdullah er-Râcil, Hasan b. Rıdvan, Mehmed b. Şaban, Muzaffer b. Rıdvan, 
Ali b. Abdullah, Veli b. Murad, Mustafa b. Mehmed, Süleyman b. Turgud, Yakub 
b. Kurd ve gayruhüm mine’l-hâzırîn.

76 [12a-4, Arapça] Hızır Bey b. Pîrî’nin fırınını Mehmed Efendi 
b. merhum Mahmud’a sattığı
Hızır Bey b. Pîrî nâm kimesne meclis-i şer‘-i şerîfde hâzır olup âtiyyü’z-zikr fı-
rınını hâmil-i hâze’l-kitâb a‘lemü’l-ulemâ’i’l-izâm efdalü’l-fuzalâi’l-kirâm vârisü 
ulûmi enbiyâ’i’l-izâm Hazret-i Mehmed Efendi b. merhûm Mahmud’a bey‘ etti-
ğini ikrâr ve i‘tirâf etti. O da kendi malıyla ve kendisi için, mezbûr Hızır Bey’in 
işbu akdin kendilerinden sudûruna kadar sâhibi ve mâliki olduğu elinde ve 
taht-ı tasarrufunda bulundurduğu Anadolu-i ma‘mûre vilâyeti Hüdâvendigâr 
eyâletinde vâki‘ Mihaliç kasabasında kâin ve bir tarafdan İbrahim Bey 
b. Abdullah mülkü, etrâf-ı selâsesinden tarîk-i âmla mahdûd olan fırınını cüm-
le tevâbi‘ ve levâhıkı ve kâffe-i menâfi‘ ve levâhıkı ile râyicü’l-vakt beş bin beş 
yüz akçe-i Osmânî semen-i mu‘ayyen-i makbûzla andan iştirâ etti îcâb ve kabûl, 
teslîm ve tesellümle bey‘-i bâtt-ı sahîh tamâm oldu. Müşterî-i mûmâ-ileyh vâki‘ 
ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’s-sâmin min Rebî‘ilevvel li târihi’l-mezbûr.
Şuhûdü’l-hâl: Fahrü’l-akrân Mehmed Ağa zevvâk-ı sultânî, Mustafa Çelebi b. Ali 
Çukadâr, Mustafa b. Mehmed, Mehmed b. Hanefi, Ali b. Abdullah, Süleyman 
b. Turgud, Yakub b. Kurd, Yusuf Bâli b. Abdullah, Perviz b. Abdullah, muharrirü’l-
hurûf Mehmed Efendi b. merhûm Sadullah ve gayruhüm mine’l-hâzırîn.

77 [12b-1] Pavlo’nun bazı emlâk ve hayvanlarını Niko v. Yorgi’ye satıp 
tarlalarının da kullanım hakkını devretmesi
Vilâyet-i Rum[eli’nde] Avlonya sancağında Ergirikesri [Ergirikasrı] kazâsına tâbi‘ 
Viridviç demekle ma‘rûf karyeden Pavlo v. (…) nâm zimmî meclis-i şer‘-i hatîr-i 
lâzımü’t-tevkīrde işbu hâmilü’l-kitâb Niko v. Yorgi nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir ta-
rafdan Yorgo v. Teryo mülküne ve bir tarafdan Niko v. Yorgo [mülküne] ve iki 
tarafdan tarîk-i âma müntehî olup iki tahtânî ve fevkānî ve bir samanlığı ve 
zât-ı eşcâr-ı müsmire ve gayr-ı müsmireyi hâvî cüneyneyi müştemil mülk men-
zilimi ve yine karye-i merkūme kurbunda vâki‘ lede’l-ahâlî ma‘lûmü’l-hudûd 
tahmînen iki dönüm mikdârı bir kıt‘a mülk harman yerini ve sâlifü’z-zikr har-
man kurbunda bir kıt‘a samanlığı ve beynimizde vasfı ve cinsi ilm-i şer‘î bir-
le ma‘lûm dört re’s hayvânâtı ve beynimizde ma‘lûm âlât-ı çifti ve esbâb-ı [har-
sı] ve yine karye-i merkūme bağları dâhilinde vâki‘ tahmînen on çapalık bir 
kıt‘a mülk bağımı cümle-i tevâbi‘ ve levâhıkı ve kâffe-i menâfi‘ ve merâfıkı ile 
mezbûr Niko’ya elli bin nakd-i fıddî-i Osmânî râyic fi’l-vakt akçeye bi safka-
tin vâhidetin bey‘-i bâtt-ı sahîh-i şer‘î ile bey‘ ve kabz-ı semen edip mebî‘ât-ı 
mezkûreyi mahallinde kabza müşterî-i merkūmu taslît eyledim dedikden sonra 
yine karye-i merkūme kurbunda vâki‘ her biri inde ahâliyi’d-diyâr ma‘lûmü’l-
hudûd ve’l-mikdâr mevâzi‘-i adîdede vâki‘ tahmînen cümlesi diyârımız âdeti 
ile mu‘teber iki yük tohum istî‘âb eder kırk iki kıt‘a mutasarrıf olduğum tarlala-
rın dahi hakk-ı tasarrufunu sâhibü’l-arz ma‘rifetiyle mezbûr Niko’ya tefvîz edip 
ol dahi minvâl-i muharrer üzre tefevvüz ve kabûl ettikden sonra mukābele-i 
tefvîzde olan otuz bin nakd-i fıddî-i Osmânî râyic fi’l-vakt akçeyi mezbûr Niko 
yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
mebî‘ât-ı mezkûr[ât] Niko’nun mülk-i müşterâ-yı sarîhidir ve mârrü’z-zikr kırk 
iki kıt‘a tarlanın dahi hakk-ı tasarrufu mersûmundur sâir emsâli tasarrufu gibi 
keyfe mâ yeşâ mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrin el-mukarru lehü’l-mezbûr Niko bi’l-muvâcehe 
tasdîk edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa b. Mehmed, Ali b. Abdullah, Süleyman b. Turgud, Yakub 
b. Kurd, Perviz b. Abdullah, Hasan b. Ahmed, Mehmed b. Hasan, Dimo v. Papa, 
Yani v. Dipo, Yani v. Yorgo, İstanyo v. Dimo, Duka v. Dozi, Kirko v. Yanko, Duka 
v. Kobi, Yorgo v. Sino, Yani v. Yorgo.









78 [12b-2, Arapça] Sefer Beşe b. Ali’nin evini Seyyid Abdülkadir Efendi 
Vakfı’na istiğlâl yoluyla sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Takyecibaşı mahallesinde sâkin olan Sefer Beşe b. Ali nâm kimesne meclis-i 
şer‘-i şerîfde -el-masûn ani’t-tağyîr ve’t-tahrîf- hâzır olup âtiyyü’z-zikr menzilini 
hâmil-i hâze’l-kitâb merhûm Seyyid Abdülkādir Efendi vakfı’na mütevellî olan 
Hasan Efendi İbrahim’e bey‘ ettiğini ikrâr ve i‘tirâf etti. O da vakf-ı mezbûr ma-
lıyla ve istiğlâl için mezbûr Sefer Beşe’nin, işbu akdin kendilerinden sudûruna 
kadar sâhibi ve mâliki olduğu elinde ve taht-ı tasarrufunda bulundurduğu 
mahalle-i mezbûrede vâki‘ bir tarafdan Keyvan b. Abdullah mülkü, diğer tarafdan 
Mehmed Çelebi b. Mahmud mülkü, diğer tarafdan Alime Hâtun bt. ( ) mülkü ve 
diğer tarafdan da tarîk-i âm ile mahdûd olan menzilini cümle tevâbi‘ ve levâhıkı 
ve kâffe-i menâfi‘ ve merâfıkı ile râyicü’l-vakt yedi bin akçe-i Osmânî semen-i 
mu‘ayyen-i makbûzla andan iştirâ etti. Bâyi‘-i mezbûrun menzil-i merkūmu 
kirâlamak istemesi üzerine müşterî-yi mezbûr ba‘de’t-tahliyye ve’t-tekābuz, ze-
yilde mezkûr senenin gurre-i Muharrem-i harâmından bir sene tamâmına sekiz 
yüz yetmiş beş akçe ücret-i kirâ mukābilinde menzil-i merkūmu icâreye verdi. 
Mütevellî-i mezbûr vâki‘ ikrârı vicâhen ve şifâhen tasdîk etti. Sonra, mahalle-i 
mezbûre sükkânından râcil Mehmed Beşe b. Mahmud menzil-i mezbûrun 
derkine ve asl-ı meblağ-ı mezbûra ve ücret-i merkūmeye îcâb ve kabûlü hâvî 
kefâletle kefîl oldu.
Cerâ zâlike ve hurrire fi’l-yevmi’l-hâdî aşer min Rebî‘ilevvel sene tis‘a ve ışrîn elf.
Şuhûdü’l-hâl: Hüsam Halîfe b. Abdurrahman el-Müezzin, Abdülaziz b. Hüsam, 
Mahmud b. İlyas en-Nâzır, Mehmed b. Hasan, Mustafa b. Mehmed, Süleyman 
b. Turgud ve gayruhüm

79 [12b-3] İsa Beşe b. Abdullah’ın kendisini yaralayan Mehmed Beşe 
b. Kasım ile sulh olması
Zümre-i yeniçeriyândan İsa Beşe b. Abdullah nâm râcil tarafından husûs-ı âti’l-
beyânı ikrâra vekîl olup vekâleti hasm-ı şer‘î-i câhid mahzarında el-Hâc Mustafa 
b. Mehmed el-Hammâmî ve Abdi Bey b. Hüseyin nâm cündî şehâdetleri ile 
şer‘an sâbite ve mütehakkika olan Mehmed Beşe b. Mustafa nâm râcil meclis-i 
şer‘-i hatîr-i lâzımü’t-tevkīrde işbu hâmil-i hâze’l-kitâb Mehmed Beşe b. Kasım 
nâm râcil tarafından husûs-ı âti’l-beyânı tasdîka vekîl olup vekâleti kezâlik 
[13a] yine şâhidân-ı mezbûrân şehâdetleri ile şer‘an sâbite olan İbrahim Çelebi 
b. Mustafa nâm kimesne mahzarında bi’l-vekâle ikrâr ve takrîr-i kelâm edip bun-
dan akdem müvekkilim mezbûr İsa Beşe’yi Defterdâr İskelesi demekle ma‘rûf 
mevzi‘de müvekkil-i mezbûr Mehmed Beşe bi gayrı vech-i şer‘î sağ kolundan 
urup mecrûh eyledi deyû da‘vâ ve taleb edip ol dahi inkâr etmekle beynlerinde 
münâza‘ât-ı kesîre ve muhâsamât-ı ekîde vâkı‘a olmuşidi el-hâletü hâzihî beyn-
lerine müslimûn-ı muslihûn tavassut edip es-sulhu seyyidü’l-ahkâm fehvâsınca 
müvekkilim mezbûr İsa Beşe’yi bin dokuz yüz nakd-i râyic fi’l-vakt akçe üzre 
akd-i sulh inşâ ettiklerinde müvekkilim merkūm dahi sulh-i mezbûru kabûl ve 
bedel-i sulh olan meblağ-ı mersûm bin dokuz yüz akçeyi bi’t-tamâm ve’l-kemâl 
ahz ve kabz edip husûs-ı mezbûra müte‘allik cemî‘ da‘vâdan müvekkil-i mezbûr 
Mehmed Beşe’nin zimmetini ibrâ-i âmla ibrâ ve iskāt-ı tâmla iskāt eyledi ba‘de’l-
yevm husûs-ı mezbûra müte‘allik müvekkilim mezbûr İsa Beşe’den bi’z-zât 
ve bi’l-vâsıta da‘vâ ve nizâ‘ sudûr ederse lede’l-hükkâmi’l-kirâm makbûle ve 
mesmû‘a olmaya dedikde vekîl-i mezbûrun minvâl-i muharrer üzre cârî olan 
ikrâr ve takrîrin merkūm İbrahim Çelebi bi’l-vekâle tasdîk edicek mâ hüve’l-
vâki‘ bi’t-taleb ketb olundu.
Hurrire fi’l-yevmi’t-tâsi‘ min Rebî‘ilevvel li târihi’l-mezbûr.
Şuhûdü’l-hâl: Mustafa b. Mehmed el-Hammâmî, Mehmed Çelebi b. İbrahim 
er-Râcil, Mahmud Beşe b. İskender er-Râcil, Osman Çelebi b. Ahmed er-Râcil, 
İbrahim b. Mustafa, Osman Ağdacı, Süleyman b. Turgud, Sefer b. Kurd, Mustafa 
b. Mehmed ve gayruhüm mine’l-hâzırîn.

80 [13a-1] Koçi v. Yani’nin menzilini satması
Vilâyet-i Rumeli’nde Avlonya kazâsına tâbi‘ Harek nâm karye sâkinlerinden 
Koçi v. Yani nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Ahmed b. Abdullah ve Hasan b. Abdullah nâm kimesneler ve Yani 
v. Yorgi ve Nika v. İstaso ve Yani v. İstaso ve Kika v. Andriye ve Kiro v. Apostol 
nâm zimmîler muvâcehelerinde bi’t-tav‘ ve’r-rızâ ikrâr ve takrîr-i kelâm edip 
karye-i mezbûrede vâki‘ bir tarafı İstati v. Variye ve etrâf-ı selâsesi tarîk-i âma 
müntehî bir fevkānî ve bir tahtânî beyti ve zât-ı eşcâr-ı müsmireyi hâvî cüney-
neyi müştemil mülk menzilimi cümle-i tevâbi‘ ve levâhıkı ve kâffe-i menâfi‘ 
ve merâfıkı ile mezbûrûna üç bin dört yüz fıddî-i Osmânî râyic fi’l-vakt ak-
çeye bey‘-i bâtt-ı sahîh-i şer‘î ile bey‘ ve kabz-ı semen-i ma‘dûd edip mebî‘-i 
mezbûru mahallinde kabza müşterûn-ı mezbûrûnu taslît eyledim ba‘de’l-
yevm sâlifü’l-beyân menzil-i mahdûd mezbûrûnun ale’l-iştirâki’s-seviy mülk-i 
müşterâ-yı sarîhidir keyfe mâ yeşâûn mutasarrıf olsunlar dedikde mukırr-ı 
mezbûrun vech-i mübeyyen üzre cârî olan ikrâr ve takrîrin el-mukarru lehü’l-
mezbûrûn bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
bi’t-taleb ketb olundu.
Hurrire fi’l-yevmi’s-sâdis min Rebî‘ilevvel li târihi’l-mezbûr.
Şuhûdü’l-hâl: Nazar Çavuş b. Mehmed, Ali b. Abdullah, Niko v. Papa, Kipriyani 
v. Velyo, Pavli v. Dimo, Yani v. Piyo, Dimo v. Nika, Dimo v. Duka, Zafiri v. Yani 
ve gayruhüm.

81 [13a-2] Ömer Beşe b. Şücâ‘ın tarlasının kullanım 
hakkını devretmesi
Vilâyet-i Rumeli’nde Mora sancağında Trapoliçe kazâsına tâbi‘ Dunpos nâm kar-
yeden Ömer Beşe b. Şuca‘ nâm râcil meclis-i şer‘-i hatîr-i lâzımü’t-tevkīrde işbu 
hâmil-i hâze’l-kitâb Pavle v. Angeli, Dimo v. Nikola ve Yorgo v. Dimo ve Dimo 
v. Velisari, Nikola v. Kosta ve Yani v. Kiryako nâm zimmîler muvâcehelerinde 
bi’t-tav‘ ve’r-rızâ ikrâr ve takrîr-i kelâm edip karye-i mezbûre sınırı dâhilinde 
Zağra demekle ma‘rûf etrâf-ı erba‘ası cebele müntehî tahmînen iki müd tohum 
istî‘âb eder bir kıt‘a taht-ı tasarrufumda olan tarlanın hakk-ı tasarrufunu sâhib-i 
arz ma‘rifetiyle mezbûrûna tefvîz edip ol dahi minvâl-i muharrer üzre tefevvüz 
ve kabûl eylediklerinden sonra mukābele-i tefvîzde olan dört bin nakd-i Osmânî 
râyic fi’l-vakt akçeyi mezbûrûn yedlerinden ale’l-iştirâki’s-seviy ahz ve kabz ey-
ledim ba‘de’l-yevm sâlifü’l-beyân tarlanın hakk-ı tasarrufu merkūmûnundur 
keyfe mâ yeşâ ve yahtâr mutasarrıf olsunlar dedikde mukırr-ı mezbûrun vech-i 
mübeyyen üzre cârî olan ikrâr ve takrîrin el-mukarru lehümü’l-mezbûrûn bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Hurrire fi’l-yevmi’l-âşir min Rebî‘ilevvel li târihi’l-mezbûr.
Şuhûdü’l-hâl: Mustafa Çavuş b. Kurd, Ahmed Çelebi b. Receb ez-Za‘îm, Mehmed 
Çelebi b. Yusuf ez-Za‘îm, Hüseyin Çavuş b. Hasan, Şaban Çavuş b. ( ), Mehmed 
Beşe b. Abdullah er-Râcil, İbrahim Beşe b. Abdullah er-Râcil, Ali Çelebi b. Perviz, 
Kayser Ağa ed-Dizdâr, Rüstem Ağa, Hüseyin Ağa b. Piyâle Ser-bevvâbân-ı 
dergâh-ı âlî ve gayruhüm mine’l-hâzırîn.

82 [13a-3] Kosta v. İstemad’ın menzil ve bağını Yani v. Anastas’a satıp 
tarlalarının da kullanım hakkını devretmesi
Vilâyet-i Rumeli’nde Mora sancağına Mizistre kazâsına tâbi‘ Küçük Anastas nâm 
karyeden Kosta v. İstemad nâm zimmî meclis-i şer‘-i hatîr-i lâzımü’t-tevkīrde 
işbu hâmil-i hâze’l-kitâb Yani v. Anastas nâm zimmî mahzarında bi’t-tav‘ ve’r-
rızâ ikrâr ve takrîr-i kelâm edip karye-i merkūmede vâki‘ tarafeyni Aleksandri 
v. Toma mülküne ve bir tarafı Dimitri v. Polihroni mülküne ve bir tarafı tarîk-i 
âma müntehî olup bir tahtânî beyti ve ahırı ve sofayı müştemil mülk menzili-
mi ve yine karye-i mezbûre bağları dâhilinde Karşika demekle ma‘rûf mevzi‘de 
vâki‘ inde’l-ahâlî ve’l-cîrân ma‘lûmü’l-hudûd ve’l-mikdâr tahmînen beş çapalık 
bir kıt‘a mülk bağımı cümle-i tevâbi‘ ve levâhıkı ve kâffe-i menâfi‘ ve merâfıkı ile 
mezbûr Yani’ye iki bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘ât-ı mezkûrâtı mahallinde kab-
za müşterî-i merkūmu taslît eylediğimden sonra yine karye-i merkūme sınırı 
dâhilinde tahmînen dört keyl tohum istî‘âb eder iki kıt‘a mutasarrıf olduğum tar-
laların hakk-ı tasarruflarını sâhib-i arz ma‘rifetleriyle merkūm Yani’ye tefvîz edip 
ol dahi minvâl-i mübeyyen üzre tefevvüz ve kabûl kıldıkdan sonra mukābele-i 
tefvîzde olan beş yüz nakd-i fıddî-i Osmânî râyic fi’l-vakt akçeyi mezbûr ye-
dinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
mebî‘ât mezkûr Yani’nin mülk-i müşterâ-yı sarîhidir ve mârrü’z-zikr tarlaların 
dahi hakk-ı tasarrufları mersûmundur sâir emsâli tasarrufu gibi keyfe mâ yeşâ 
ve yahtâr mutasarrıf olsun dedikde mukırr-ı mezbûrun vech-i mübeyyen üzre 
cârî olan ikrâr ve takrîrin el-mukarru lehü’l-mezbûr Yani bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-âşir min şehri Rebî‘ilevvel li târihi’l-mezbûr.
Şuhûdü’l-hâl: Mehmed b. Abdullah er-Râcil, Mehmed b. Mustafa er-Râcil, Veli-
sari v. Yani, Ozgori v. Nikola, Yorgi v. Matyoz, Lomo v. Hınderlo, Kostanti v. Yani.

83 [13b-1, Arapça] Kadı Ramazan Efendi b. Şükrullah’ın evini Seyyid 
Abdülkadir Efendi Vakfı’na istiğlâl yoluyla sattığı
Fahrü’l-kuzât mevlânâ Ramazan Efendi b. Şükrullah meclis-i şer‘-i şerîf ve 
mahfil-i dîn-i münîfde -el-masûn ani’t-tağyîr ve’t-tahrîf- hâzır olup âtiyyü’z-zikr 
menzilini merhûm Seyyid Abdülkādir Efendi vakfı’na mütevellî olan hâmil-i 
hâze’l-kitâb Hasan Halîfe b. İbrahim’e bey‘ ettiğini ikrâr ve i‘tirâf etti. Mütevellî-i 
mezbûr da vakf-ı mezbûr malıyla ve istiğlâl için mezbûr Ramazan Efendi’nin 
işbu akdin sudûruna kadar sâhibi ve mâliki olduğu elinde ve taht-ı tasarru-
funda bulundurduğu mahmiye-i Kostantıniyye mahallâtından Hatice Sultan 
mahallesinde kâin olan ve bir tarafdan Ömer Kethüdâ mülkü, diğer tarafdan 
mücellid İbrahim mülkü, öbür tarafdan tarîk-i âm ve diğer tarafdan da dere 
ile mahdûd menzilini cümle tevâbi‘ ve levâhıkı ve kâffe-i menâfi‘ ve merâfıkı 
ile râyicü’l-vakt yedi bin akçe-i Osmânî semen-i mu‘ayyen-i makbûz ile an-
dan iştirâ etti. Bâyi‘-i mezbûrun menzil-i merkūmu kirâlamak istemesi üze-
rine müşterî-yi mezbûr ba‘de’t-tahliyye ve’t-tekābuz, zeyilde mezkûr senenin 
gurre-i Muharrem-i harâmından bir sene tamâmına yedi yüz akçe ücret-i kirâ 
mukābilinde menzil-i merkūmu icâreye verdi. Mütevellî-i mezbûr vâki‘ ikrârı 
vicâhen ve şifâhen tasdîk etti. Sonra mukırr-ı merkūmun [karındaşı] Mehmed 
Çelebi b. ( ) nâm kimesne, cemî‘-i meblağ-ı mezbûra ve ücret-i merkūmeye îcâb 
ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sânî aşer min Rebî‘ilevvel sene tis‘a ve ışrîn elf.
Şuhûdü’l-hâl: Mustafa b. Hacı, Ali Çelebi b. Şaban, Mustafa b. Ali, Mehmed 
b. Câbir el-İmâm, Mustafa b. Mehmed, Ali b. Abdullah, el-Hâc Receb b. Yunus, 
Hasan b. İbrahim, Yusuf b. Mehmed, Ahmed b. İbrahim, Mustafa b. Muharrem, 
Ali b. Yusuf, İbrahim b. Şaban, Veli b. Mahmud, Mehmed b. Mustafa ve gay-
ruhüm

84 [13b-2, Arapça] İsmihan Hatun bt. Muslihiddin’in evini Mehmed Bey 
Vakfı’na istiğlâl yoluyla sattığı
Mahmiye-i Kostantıniyye mahallâtından Keçeci Pîrî mahallesinde sâkine olan 
İsmihân Hâtun bt. Muslihiddin nâm hâtun âtiyyü’z-zikr menzilini merhûm 
Mehmed Bey vakfı’na mütevellî olan hâmil-i hâze’l-kitâb Sinan Halîfe b. Mustafa’ya 
bey‘ ettiğini ikrâr ve i‘tirâf etti. Mütevellî-i mezbûr da vakf-ı mezbûr malıyla 
ve istiğlâl için mezbûre İsmihân Hâtun’un işbu akdin sudûruna kadar sâhibi ve 
mâliki olduğu elinde ve taht-ı tasarrufunda bulundurduğu mahalle-i mezbûrede 
kâin olup bir tarafdan Hüseyin Çelebi mülkü, diğer tarafdan Selime Hâtun mül-
kü, öbür tarafdan tellâl Pervâne Beşe mülkü ve diğer tarafdan da tarîk-i hâs ile 
mahdûd menzilini cümle tevâbi‘ ve levâhıkı ve kâffe-i menâfi‘ ve merâfıkı ile 
râyicü’l-vakt on bir bin akçe-i Osmânî semen-i mu‘ayyen-i makbûz ile andan 
iştirâ etti. Bâyi‘a-i mezbûrenin menzil-i merkūmu kirâlamak istemesi üzerine 
müşterî-yi mezbûr ba‘de’t-tahliyye ve’t-tekābuz, zeyilde mezkûr senenin gurre-i 
Muharrem-i harâmından üç sene tamâmına üç bin üç yüz akçe ücret-i kirâ 
mukābilinde menzil-i merkūmu icâreye verdi. Mütevellî-i mezbûr vâki‘ ikrârı 
vicâhen ve şifâhen tasdîk etti. Zevci Vâne Beşe b. Abdullah ve Ümmî Hâtun 
bt. Yakub’un her biri menzil-i mezbûrun derkine ve asl-ı meblağ-ı mezbûra ve 
ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’l-hâdî aşer min Rebî‘ilevvel sene tis‘a ve ışrîn 
ba‘de’l-elf.
Şuhûdü’l-hâl: Seyyid Pîrî Efendi b. Yusuf, İvaz Halîfe b. Sefer, Veli Halîfe 
b. Alemşah, Murtaza Halîfe b. Mehmed, Abdi Çelebi b. Hayreddin, Hüseyin 
Çelebi b. Cündî, Mustafa b. Yusuf, Süleyman b. Turgud

85 [13b-3] Eyüb b. Mehmed’in menzilini Ferhad’ın oğulları Mahmud ve 
Mehmed’e satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Câmi‘-i Kebîr mahallesi sükkânından olup cüsse ve sinninin tahammülü ve 
bülûğuna mu‘terif olan Eyüb b. Mehmed nâm kimesne meclis-i şer‘-i hatîr-i 
lâzımü’t-tevkīrde işbu hâfızay hâze’l-kitâb el-Hâc Mahmud ve Mehmed ibney 
Ferhad nâm kimesneler mahzarlarında bi’t-tav‘ ve’r-rızâ ikrâr ve takrîr-i kelâm 
edip mahalle-i merkūmede vâki‘ bir tarafdan Osman Çelebi b. Mehmed mül-
küne ve bir tarafdan Hâce Sinan mülküne ve bir tarafdan tarîk-i hâs ve bir ta-
rafdan tarîk-i âma müntehî iki fevkānî beyti ve ahırı ve zât-ı eşcâr-ı müsmi-
re ve gayr-ı müsmireyi hâvî cüneyneyi ve bir su kuyusu ve bir mikdâr arz-ı 
hâliyeyi müştemil mülk menzilimi cümle-i tevâbi‘ ve levâhıkı ve kâffe-i menâfi‘ 
ve merâfıkı ile mezbûrâna ale’l-iştirâki’s-seviy otuz bin nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ edip zikr olunan meblağ-ı 
mezbûr otuz bin akçenin on beş bin akçe[sini] mezbûr Mahmud ve on beş bin 
akçesini dahi merkūm Mehmed yedinden bi’t-tamâm ve’l-kemâl ahz ve kabz 
eyledim ba‘de’l-yevm sâlifü’l-beyân menzil-i mahdûd mezbûrân Mahmud ve 
Mehmed’in mülk-i müşterâ-yı sarîhleridir keyfe mâ yeşâ ve hasbe mâ yürîd 
mutasarrıf olsunlar dedikde mukırr-ı mezbûrun vech-i mübeyyen üzre cârî 
olan ikrâr ve takrîrin el-mukarru lehümü’l-mezbûrân Mahmud ve Mehmed her 
biri bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-
taleb ketb olundu.
Hurrire fi’l-yevmi’s-sâlis aşer min Rebî‘ilevvel li târihi’l-mezbûr.
Şuhûdü’l-hâl: Hasan b. Abdullah el-Bevvâbü’s-sultânî, Mustafa Halîfe 
b. Muzaffer, Maden Efendi b. Bünyad el-İmâm, Mehmed Bey b. Abdullah er-
Râcil, İlyas b. Abdullah, Hasan Efendi b. İbrahim, Hasan b. Abdullah er-Râcil, 
Mustafa b. Mehmed, Mehmed b. Hanefi ve gayruhüm mine’l-hâzırîn.

86 [14a-1, Arapça] Mustafa Ağa b. Hasan’ın sekiz kişiye ödünç verdiği
Haydar Beşe b. Abdullah ve Mustafa Beşe b. Abdullah ve Yunus Beşe b. Abdullah 
ve Yusuf Beşe b. Abdullah ve Ali Beşe b. Abdullah ve Cevad Beşe b. Abdullah ve 
Todori v. Mihal ve ve Petro v. Petro nâm kimesneler, üzerlerinde ve zimmet-
lerinde hâfız-ı hâze’l-kitâb fahrü’l-a‘yân Mustafa Ağa b. Hasan’a râyicü’l-vakt 
otuz altı bin akçe-i Osmânî borçları olduğunu ikrâr ve i‘tirâf ettiler. Bunun 
otuz bin akçesi karz bahâsından bâkiye altı bin akçesi müşterâ-yı makbûz ve 
mikdârı ve nev‘i beynlerinde ilm-i şer‘î ile ma‘lûm çuka bahâsındandır. Karz dı-
şındaki mikdâr, zeyilde mezkûr târihden on aya tamâmına müecceldir. Dâyin-i 
mûmâ-ileyh mukırr-ı mezbûrun vâki‘ ikrârını vicâhen ve şifâhen tasdîk etti. 
Mukırrûn-ı mezbûrûnun her biri cemî‘-i meblağ-ı mezbûr için diğerinin zim-
metine îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sânî aşer min Rebî‘ilevvel sene tis‘a ve ışrîn 
ve elf.
Şuhûdü’l-hâl: Hasan Çelebi b. Mehmed, Mehmed Çelebi b. Ali el-Câbî, Ahmed 
Çelebi b. İbrahim el-Kâtib, Mehmed Beşe b. er-Râcil, Mustafa Halîfe b. Şaban? 
el-Müezzin, Hüseyin Beşe b. Abdullah el-Cündî Mehmed Halîfe b. el-Hâc Hasan 
Solak, Hüseyin Çelebi b. Mehmed an zümre-i saracân-ı hâssa, İbrahim Çelebi 
b. İsmail el-Kâtib, Mehmed Çelebi b. İbrahim, kâtibü’l-hurûf Mehmed Efendi 
b. ( ).

87 [14a-2] İbrahim Beşe’nin Yusuf b. Ali’de alacaklı olması
Oldur ki medîne-i Ebâ Eyyûb-i Ensârî -râdiye anhu Rabbühü’l-Bârî- 
mahallâtından Kasım Çavuş mahallesi sâkinlerinden İbrahim Beşe er-Râcil 
meclis-i şer‘de Yusuf b. Ali nâm kimesne üzerine takrîr-i da‘vâ edip bun-
dan akdem merkūm Yusuf ’a ve gāibân ani’l-meclis Mustafa b. Mustafa ve İsa 
b. Abdülganî nâm kimesnelere ber vech-i iştirâk her re’si yüz ellişer akçeye ol-
mak üzre altmış beş re’s koyun verip cümlenin semeni olan dokuz bin yedi yüz 
elli akçenin bir def ‘a beş bin üç yüz ve bir def ‘a bin sekiz yüz kırk cem‘an yedi 
bin yüz kırk akçesin yedlerinden ahz ve kabz edip iki bin altı yüz doksan akçe 
hakkım bâkī kalmışdır mezbûr Yusuf merkūmân Mustafa ve İsa ile şerîkler ol-
duğu cihetden meblağ-ı bâkī iki bin altı yüz doksan akçe mezbûr Yusuf ’dan 
taleb ederim suâl olunup ihkāk-ı hak olunması matlûbumdur dedikde gıbbe’s-
suâl mezbûr Yusuf ikrârıyla cevâb vermeğin meblağ-ı bâkī iki bin altı yüz dok-
san akçenin edâsına tenbîh birle mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis min Rebî‘ilevvel sene 1029.
Şuhûdü’l-hâl: İbrahim b. Mustafa, Perviz b. Abdullah, Hasan b. Hüseyin, İbrahim 
b. Memi.

88 [14a-3] Belkıs bt. Aydın’ın menzilini Sâliha bt. Mehmed’e satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Davud Ağa mahallesinde sâkine Belkıs Hâtun bt. Aydın meclis-i şer‘-i şerîfde 
hâfız[atü] hâze’l-kitâb Sâliha bt. Mehmed nâm hâtun tarafından husûs-ı 
âti’z-zikre vekîl olup hasm-ı câhid mahzarında Ahmed Efendi b. Mehmed 
el-Müderris ve Muharrem b. el-Hâc Ömer şehâdetleriyle vekâleti sâbite olan 
Maden Efendi b. Bünyad mahzarında takrîr-i kelâm edip mahalle-i mezbûrede 
vâki‘ bir tarafı İbrahim b. ( ) vakfı ve bir tarafı Emine bt. İskender mülkü ve iki 
tarafı tarîk-i âm ile mahdûd bir tahtânî beyti ve sofayı ve eşcâr-ı müsmire ve 
gayr-ı müsmireyi müştemil cüneyneyi hâvî mülk menzilimi cemî‘ tevâbi‘ ve 
levâhıkı ile mezbûre Sâliha Hâtun’a beş bin nakd-i râyic fi’l-vakt akçeye bey‘-i 
bâtt-ı sahîh-i şer‘î ile bey‘ ve teslîm edip ol dahi minvâl-i muharrer üzre iştirâ ve 
kabûl ve kabz ettikden sonra semen-i mezbûru bi’t-tamâm müşterî-i mezbûre 
yedinden ahz ve kabz ettim ba‘de’l-yevm menzil-i mezbûr merkūme Sâliha’nın 
mülk-i müşterâsıdır dedikde mukırra-i mezbûreyi ikrâr-ı meşrûhunda vekîl-i 
mezbûr vicâhen tasdîk edicek mâ vaka‘a gıbbe’t-taleb ketb olunup yed-i tâlibe 
def ‘ olundu.
Hurrire fi’l-yevmi’l-hâdî aşer min Rebî‘ilevvel li sene tis‘a ve ışrîn ve elf.
Şuhûdü’l-hâl: Ali Dede b. Mansur, el-Hâc Davud b. Mehmed el-Müezzin, Hızır 
b. İbrahim, Hasan Efendi b. İbrahim, Muharrem b. el-Hâc Ömer, Mehmed 
Çelebi b. Muharrem, Oruc b. ( ) Tüfenkçi, Osman b. İbrahim ve gayruhüm.

89 [14b-1] Rahime bt. Ali’nin çiftlik, tarlalar ve çayırını Fâtıma 
bt. Hüdâverdi’ye satması
Dârü’s-saltanati’s-seniyye Kostantıniyye el-mahmiyye mahallâtından merhûm 
Müftü Ali Çelebi mahallesi sâkinelerinden fahrü’l-muhadderât zahrü’l-
muvakkarât Rahime bt. Ali nâm hâtun tarafından husûs-ı âti’l-beyânı ikrâra 
vekîl olup vekâleti hasm-ı şer‘î-i câhid mahzarında merkūme Rahime’yi 
ma‘rifet-i şer‘iyye ile ârifân olan Halil Efendi b. Mehmed ve Ahmed Bey 
b. Mehmed el-Bevvâbü’s-sultânî şehâdetleri ile şer‘an sâbite ve mütehakkika 
olan Defter-i hâkānî küttâbından olup hâlâ merkūme Rahime’nin zevci olan 
fahrü erbâbi’t-tahrîr ve’l-kalem zahrü ashâbi’t-takrîr ve’r-rakam Mehmed Bey 
b. Hızır meclis-i şer‘-i hatîr-i lâzımü’t-tevkīrde işbu hâmiletü hâze’l-kitâb Fâtıma 
Hâtun bt. Hüdaverdi tarafından husûs-ı âti’l-beyânı tasdîka vekîl olup vekâleti 
bimâ hüve nehci’l-mu‘teberi’l-mer‘î sâbite olan zevci Yusuf Bey b. Abdullah 
nâm kimesne mahzarında bi’l-vekâle ikrâr ve takrîr-i kelâm edip Havâss-ı 
Sultâniyye kazâsı müzâfâtından Çatalca nâhiyesine tâbi‘ Baba Nakkāş demekle 
ma‘rûf karyede vâki‘ çiftlik demekle mu‘abber bir tarafdan Acem Mehmed Beşe 
b. ( ) mülküne ve üç tarafdan tarîk-i âma müntehî ve muhavvataynı müştemil 
muhavvata-i dâhiliyyesi üç tahtânî beyti ve bir anbarı ve fırını ve bir bi’r-i mâyı 
ve zât-ı eşcâr-ı müsmire ve gayr-ı müsmireyi hâvî cüneyneyi ve kenîfi müştemil 
olup ve muhavvata-i hâriciyyesi bir büyük ahırı ve tahmînen iki dönüm mikdârı 
arz-ı hâliyeyi müştemil olan mülk menzilini müvekkile-i merkūme Rahime 
Hâtun bundan akdem müvekkile-i merkūme Fâtıma’ya yetmiş bin nakd-i fıddî-i 
Osmânî râyic fi’l-vakt akçeye bey‘-i bât tarîki üzre akd-i bey‘ edip teslîm-i mebî‘ 
eylediğinden sonra yine karye-i merkūme kurbunda mevâzi‘-i adîdede vâki‘ her 
biri inde ahâliyi’d-diyâr ma‘lûmü’l-hudûd ve’l-mikdâr tahmînen cümlesi yüz 
seksen keyl tohum istî‘âb eder dokuz kıt‘a mutasarrıfe olduğum tarlaların ve 
yine karye-i merkūme sınırında vâki‘ lede’l-ahâlî ve’l-cîrân bir kıt‘a mutasarrıfe 
olduğum çayırın dahi hakk-ı tasarruflarını sâhib-i arz ma‘rifetiyle müvekkile-i 
merkūme Fâtıma Hâtun’a on bin nakd-i mezbûrü’n-na‘t akçeye tefvîz edip ol 
dahi minvâl-i muharrer üzre tefevvüz ve kabûl eyleyip altı bin akçesini hayyiz-i 
akidde müvekkile-i mezbûre Fâtıma yedinden alıp sâlifü’z-zikr çiftlikden ve 
bedel-i tefvîzden müvekkile-i mezbûre Fâtıma zimmetinde altmış dört bin 
nakd-i fıddî-i Osmânî râyic fi’l-vakt akçe bâkī kalmışdı hâlâ meblağ-ı bâkī olan 
altmış dört bin akçeyi dahi müvekkile-i mersûme Fâtıma yedinden bi’t-tamâm 
ve’l-kemâl ahz ve kabz eyledi ba‘de’l-yevm sâlifü’l-beyân çiftlik müvekkile-i 
mezbûre Fâtıma’nın mülk-i müşterâ-yı sarîhidir ve mârrü’z-zikr mevâzi‘-i mü-
teferrikada vâki‘ dokuz kıt‘a mutasarrıfe olduğu tarlaların ve bir kıt‘a çayırın 
dahi hakk-ı tasarrufları müvekkile-i merkūme Fâtıma’nındır, sâir emsâli tasar-
rufları gibi keyfe mâ yeşâ ve hasbe mâ yürîd mutasarrıfe olsun dedikde vekîl-i 
mezbûr Mehmed Bey’in vech-i mübeyyen üzre cârî olan ikrâr ve takrîrin el-
mukarru lehü’l-mezbûr Yusuf Bey bi’l-vekâle tasdîk edicek mâ hüve’l-vâki‘ bi’t-
taleb ketb olundu.
Hurrire fi’l-yevmi’l-âşir min Rebî‘ilevvel li târihi’l-mezbûr.
Şuhûdü’l-hâl: Umdetü’l-ulemâ’i’l-izâm Ahmed Efendi eş-şehîr bi Şeyhzâde, 
Receb Halîfe b. Musa el-İmâm, Mehmed Bey b. Mustafa el-Cündî Ahmed Çavuş 
b. Mustafa, Ali Ağa b. Abdullah, Mustafa b. Mehmed, Abdi Ağa b. Abdullah an 
zümre-i çavuşân-ı Dergâh-ı âlî, Mehmed b. Hanefi, Ali b. Abdullah, Süleyman 
b. Turgud, Perviz b. Abdullah.

90 [14b-2] Yorgi v. Yani’nin bazı emlâkini Kefriküçük voyvodası 
Nikola’ya satması
Vilâyet-i Rumeli’nde İnebahtı sancağında Yeni Badracık kazâsına tâbi‘ Jomyali 
nâm karye sâkinlerinden Yorgi v. Yani nâm zimmî meclis-i şer‘-i hatîr-i 
lâzımü’t-tevkīrde yine Kefriküçük’de voyvodası olan işbu bâ‘isü’l-kitâb Nikola 
nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip 
karye-i merkūmede vâki‘ bir tarafdan Apostol v. Kalıçman mülküne ve bir ta-
rafdan Yani v. İstiko mülküne ve bir tarafdan Rizo v. Pini mülküne ve bir taraf-
dan Hristo v. Apostol mülküne ve bir tarafdan tarîk-i âma müntehî bir fevkānî 
ve bir tahtânî beyti ve bir mikdâr bostan yerini ve zât-ı eşcâr-ı müsmire ve 
gayr-ı müsmireyi hâvî muhavvatayı müştemil mülk menzilimi ve yine karye-i 
merkūme kurbunda vâki‘ lede’l-ahâlî ma‘lûmü’l-hudûd tahmînen on ırgadlık 
iki kıt‘a mülk bağlarımı cümle-i tevâbi‘ ve levâhıkı ve kâffe-i menâfi‘ ve merâfıkı 
ile bi safkatin vâhidetin mezbûr Nikola’ya beş bin nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘ât-ı 
mezkûreyi mahallinde kabza müşterî-i merkūmu taslît eyledim ba‘de’l-yevm 
sâlifü’l-beyân mebî‘ât mezkûr Nikola’nın mülk-i müşterâ-yı sarîhidir keyfe mâ 
yeşâ ve yahtâr mutasarrıf olsun dedikde mukırr-ı mezbûrun vech-i mübeyyen 
üzre ikrâr ve takrîrin el-mukarru lehü’l-mezbûr Nikola bi’l-muvâcehe tasdîk 
edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa b. Mehmed, Mehmed b. Hanefi, Ali b. Abdullah, Yakub 
b. Kurd, Süleyman b. Turgud, Lamyo v. Dimo, Pavli v. Preşkova, Yorgi v. Dimo, 
Hristo v. Yorgi, Yani v. İstiko, Şiro v. İstiko, Dimo v. Manoleksi, Pavlo v. Mihal ve 
gayruhüm mine’l-hâzırîn.

91 [14b-3, Arapça] Hâkimin İbrahim b. Mahmud adlı küçüğe 
nafaka takdir ettiği
Hâkim, İbrahim b. Mahmud nâm sagīrin nafakası, kisvesi ve sâir havâic-i 
zarûriyyesi için medîne-i Ebâ Eyyûb el-Ensârî -radiye anhu Rabbühü’l-Bârî- 
mahallâtından ( ) mahallesinde sâkine olan hâlâ himâyesi ve terbiyesi altın-
da bulunduğu hâmile-i hâze’l-kitâb Kerime Hâtun bt. İbrahim nâm mutalla-
ka annesinin talebiyle mezbûr babası üzerine zeyilde mezkûr târihden i‘tibâren 
yevmî üç akçe-i Osmânî farz ve takdîr etti. Hâkim ayrıca meblağ-ı mefrûzun 
sarfına ve vakt-i hâcetde istidâne edip vakt-i zaferde mezbûr babaya rücû‘ et-
mesine mezbûre Kerime Hâtun’a izin verdi.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Mustafa b. Mehmed, Ali b. Mehmed, Mehmed b. Hanefi, Mehmed 
b. Ahmed, Süleyman b. Turgud, Yakub b. Kurd, Perviz b. Abdullah ve gayruhüm 
mine’l-hâzırîn.

92 [15a-1] Oturduğu köyü değiştiren Virane v. Dimo’dan mükerrer 
vergi talep olunmaması
Vilâyet-i Rumeli’nde Mora sancağında Ergirikasrı kazâsına tâbi‘ Sinagopolos 
nâm karye sâkinlerinden Virane v. Dimo nâm zimmî meclis-i şer‘-i hatîr-i 
lâzımü’t-tevkīrde takrîr-i kelâm edip bundan akdem kazâ-i mezbûr tevâbi‘inden 
Libohova nâm karyede çıkıp hâlâ sâkin olduğum Sinagopolos nâm karye-i 
merkūmede on seneden mütecâviz tavattun edip karye-i merkūmeye ra‘iyyet 
kayd olup beher sene üzerime lâzım gelen harâc ve ispençe ve sâir hukūk ve 
rüsûmumu karye-i merkūme ahâlîsi ile ma‘an edâ ve îfâ edip mukaddemâ 
sâkin olduğum karyede bir vechile medhal ve alâkam dahi kalmamışken hâlâ 
mukaddemâ sâkin olduğum karye ahâlîsi ve sipâhisi tekrâr benden harâc ve is-
pençe ve çift bozan resmi nâmına akçe taleb edip dâimâ beni rencîde ve remîde 
ederler imdi el-hâletü hâzihî mukaddemâ sâkin olduğum karye ahâlîsi ve 
sipâhisi tekrâr benden harâc ve ispençe ve cizye ve çift bozan resmi nâmına bir 
akçe ve bir habbe almağa adem-i kudretlerine yedimde şeyhülislâm ve müfti’l-
enâm hazretlerinden fetvâ-yı şerîfem vardır deyû fetvâ-yı şerîfe ibrâz edip 
mûcebince cânib-i şer‘-i kavîmden dahi temessük taleb ederim dedikde fi’l-vâki‘ 
mezbûr Virane’nin yedinde olan fetvâ-yı şerîfeye nazar olundukda bir karye 
ahâlîsinden Virane nâm zimmî karyesinden çıkıp âhar karyeye varıp anda on 
seneden mütecâviz tavattun edip harâc ve ispençe ve cizye ve çift bozan resmi-
ni ve sâir hukūk ve rüsûmunu anda edâ eylese evvelki karye ahâlîsi ve sipâhisi 
mezbûrdan tekrâr cizye ve ispençe ve çift bozan resmi nâmına akçe almağa 
kādir olurlar mı deyû suâl olundukda cevâb-ı savâblarında olmazlar deyû buyu-
rulmağın ber mûceb-i fetvâ-yı şerîfe cânib-i şer‘-i mutahhardan dahi işbu hurûf 
ber sebîli’t-temessük ketb olunup yed-i tâlibe def ‘ ve vaz‘ olundu lede’l-ihtiyâc 
ibrâz ve ihticâc edine.
Hurrire fi’l-yevmi’r-râbi‘ aşer min Rebî‘ilevvel li sene tis‘a ve ışrîn ve elf.
Şuhûdü’l-hâl: Mustafa b. Mehmed, Mehmed b. Hanefi, Ali b. Abdullah, Yakub 
b. Kurd, Perviz b. Abdullah.

93 [15a-2] Yani v. Yorgi’nin Kiryako v. Tetoki’ye bazı emlâkini satıp 
bazısının da kullanım hakkını devretmesi
Vilâyet-i Rumeli’nde Mora sancağında nefs-i kazâ-i Trapoliçe’de sâkin Yani 
v. Yorgi nâm zimmî meclis-i şer‘-i hatîr-i lâzımü’t-tevkīrde işbu râfi‘ü hâze’l-
kitâb Kiryako v. Tetoki nâm zimmî mahzarında bi’t-tav‘ ve’r-rızâ ikrâr ve takrîr-i 
kelâm edip kazâ-i mezbûr mahallâtından Sankar mahallesinde vâki‘ bir tarafdan 
Yani v. Andriye Demirci mülküne ve bir tarafdan Nikola v. Petrayele mülküne ve 
bir tarafdan Nikola v. Sokoto mülküne ve bir tarafdan Yani [v.] Kalici mülküne 
müntehî iki tahtânî beyti ve zât-ı eşcâr-ı müsmire ve gayr-ı müsmireyi hâvî mu-
havvatayı müştemil mülk menzilimi ve yine kazâ-i mezbûr kurbunda Krastova 
demekle ma‘rûf mevzi‘de vâki‘ lede’l-ahâlî ma‘lûmü’l-hudûd tahmînen iki dö-
nüm bir kıt‘a mülk bağımı dahi cümle-i tevâbi‘ ve levâhıkı ve kâffe-i menâfi‘ ve 
merâfıkları ile mezbûr Kiryako’ya beş bin altı yüz nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘ât-ı 
mezkûrâtı mahallinde kabza müşterî-i merkūmu taslît eylediğimden sonra yine 
kazâ-i mezbûr tarlaları sınırında vâki‘ lede’l-ahâlî ma‘lûmü’l-hudûd tahmînen 
diyârımız keyli ile dört keyl tohum istî‘âb eder bir kıt‘a mutasarrıf olduğum 
tarlanın dahi hakk-ı tasarrufu[nu] sâhib-i arz ma‘rifetiyle mezbûr Kiryako’ya 
tefvîz edip ol dahi minvâl-i muharrer üzre tefevvüz ve kabûl ettiğinden sonra 
mukābele-i tefvîzde olan dört yüz nakd-i mezbûrü’n-na‘t akçeyi mezbûr Kiryako 
yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
mebî‘ât mezkûr Kiryako’nun mülk-i müşterâ-yı sarîhidir mârrü’z-zikr bir kıt‘a 
tarlanın dahi hakk-ı tasarrufu mersûmundur sâir emsâli tasarrufu gibi keyfe mâ 
yeşâ mutasarrıf olsun dedikde mukırr-ı mezbûrun vech-i mübeyyen üzre cârî 
olan ikrâr ve takrîrin el-mukarru lehü’l-mezbûr Kiryako bi’l-muvâcehe tasdîk 
edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa b. Mehmed, Mehmed b. Hanefi, Ali b. Abdullah, Yakub 
b. Kurd, Süleyman b. Turgud, Perviz b. Abdullah, Mehmed Beşe b. Abdullah er-
Râcil, Ömer Beşe b. Şuca‘ er-Râcil, Yani v. Andriye, Yani v. Petrayele, Polihroni 
v. Dimo.

94 [15a-3, Arapça] Hâkimin Hüseyin ve Ahmed adlı küçüklere 
nafaka takdir ettiği
Hâkim, medîne-i Ebâ Eyyûb el-Ensârî mahallâtından Takyecibaşı mahallesinde 
sâkin iken bundan akdem vefât eden Hasan nâm kimesnenin Hüseyin ve Ahmed 
nâm sagīreyninin nafakası, kisvesi ve sâir havâic-i zarûriyyesi için hâlâ himâye 
ve terbiyesi altında bulundukları hâmile-i hâze’l-kitâb Mülâyim bt. Abdullah 
nâm annelerinin talebiyle ve babalarından kendilerine intikāl eden mallardan 
alınmak üzre zeyilde mezkûr târihden i‘tibâren yevmî altı akçe-i Osmânî farz ve 
takdîr etti. Hâkim ayrıca meblağ-ı mefrûzun sarfına ve vakt-i hâcetde istidâne 
edip vakt-i zaferde ikisine rücû‘ etmesine mezbûre Kerime Hâtun’a izin verdi.
Cerâ zâlike ve hurrire fi’l-yevmi’s-sânî aşer min Rebî‘ilevvel li târihi’l-mezbûr.
Şuhûdü’l-hâl: Mustafa b. Mehmed, Mehmed Efendi b. Hasan, Hüsam Efendi 
b. Abdurrahman, Mehmed b. Şaban, Abdülaziz b. Hüsam, Mehmed b. Hanefi, 
Ali b. Abdullah, Yakub b. Kurd ve gayruhüm mine’l-hâzırîn.

95 [15b-1] Cafer b. Hüseyin ve İsmail b. Hasan’ın Sevindik b. Hacı’ya 
bazı emlâkini satıp bazılarının da kullanım hakkını devretmeleri
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Câmi‘-i Kebîr mahallesi sükkânından Cafer b. Hüseyin ve İsmail b. Hasan nâm 
kimesneler meclis-i şer‘-i hatîr-i lâzımü’t-tevkīrde işbu hâmilü’l-kitâb Sevindik 
b. Hacı mahzarında bi’t-tav‘ ve’r-rızâ ikrâr ve takrîr-i kelâm edip vilâyet-i 
Anadolu’da Arapkir sancağında Eğin kazâsına tâbi‘ Haplos nâm karyede vâki‘ 
bir tarafdan Veli b. ( ) mülküne ve bir tarafdan Nazar b. Haydar mülküne ve 
bir tarafdan Musa b. Hamîd mülküne ve iki tarafdan tarîk-i âma müntehî üç 
tahtânî beyti müştemil mülk menzilimi ve yine karye-i merkūme kurbunda 
vâki‘ lede’l-ahâlî ma‘lûmü’l-hudûd tahmînen üç ırgadlık bir kıt‘a mülk bağı-
mızı ve Ulupınar demekle ma‘rûf mevzi‘de dahi olan bir dip ceviz ağacı bey‘de 
dâhildir cümle-i tevâbi‘ ve levâhıkı ve kâffe-i menâfi‘ ve merâfıkları ile bi saf-
katin vâhidetin mezbûr Sevindik’e dört yüz nakd-i fıddî-i Osmânî râyic fi’l-
vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘ât-ı 
mezkûrâtı mahallinde kabza müşterî-i merkūmu taslît eylediğimden sonra yine 
karye-i merkūme sınırında vâki‘ lede’l-ahâlî ma‘lûmü’l-hudûd ale’l-iştirâki’s-
seviy mutasarrıf olduğumuz iki kıt‘a tahmînen diyârımız âdeti ile mu‘abber iki 
çeryek [çeyrek] tohum istî‘âb eder tarlaların dahi hakk-ı tasarruflarını sâhib-i 
arz ma‘rifetiyle mezbûra tefvîz edip ol dahi minvâl-i muharrer üzre tefevvüz 
ve kabûl ettikden sonra mukābele-i tefvîzde mezbûr Sevindik yedinden bin 
iki yüz nakd-i mezbûrü’n-na‘t akçeyi bi’t-tamâm ve’l-kemâl ahz ve kabz et-
tik ba‘de’l-yevm sâlifü’l-beyân mebî‘ât mezbûr Sevindik’in mülk-i müşterâ-
yı sarîhidir ve mârrü’z-zikr tarlaların dahi hakk-ı tasarrufu mersûmundur 
sâir emsâli tasarrufu gibi keyfe mâ yeşâ ve yahtâr mutasarrıf olsun dedikde 
mukırrân-ı mezbûrânın vech-i mübeyyen üzre cârî olan ikrâr ve takrîrin el-
mukarru lehü’l-mezbûr Sevindik bi’l-muvâcehe tasdîk edicek mâ hüve’l-vâki‘ 
bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Oruc Dede b. ( ), Saruhan b. Hasan, Hasan b. Yağmur, Hacı 
b. Zülfikār, Ahmed b. Yar Ahmed, Kaygusuz b. Ali, İskender Beşe, Mustafa 
b. Mehmed, Mehmed b. Hanefi, Ali b. Abdullah, Süleyman b. Turgud, Yakub 
b. Kurd.

96 [15b-2] Mehmed Lağarî Tekkesi’ne ait mutfak malzemelerinin 
Ali b. Mustafa’ya kiralanması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından Şah 
Sultan mahallesi kurbunda merhûm Mehmed Lağarî binâ eylediği tekyeye ber 
vech-i meşrûtiyyet zâviye-nişîn olan Sabiha bt. Ali nâm sagīrenin vâlidesi ve 
kıbel-i şer‘den mansûbe vasiyy-i şer‘îsi olan Kerime bt. Ali nâm hâtun meclis-i 
şer‘-i hatîr-i lâzımü’t-tevkīrde işbu hâmil-i hâze’l-kitâb Ali b. Mustafa nâm ki-
mesne mahzarında bi’l-vesâye ikrâr ve takrîr-i kelâm edip sagīre-i mezbûrenin 
ber vech-i meşrûtiyyet mutasarrıfe olduğu sâlifü’z-zikr tekyenin beynimizde 
kadri ve cinsi ilm-i şer‘îyle ma‘lûm evânîsini mezbûr Ali’ye vesâyet-i mahki-
yem hasebiyle târih-i kitâbdan beher sene bin üç yüz akçe vermek üzre îcâr 
edip ol dahi minvâl-i muharrer üzre istîcâr ve kabûl eyledi dedikde mukırra-i 
mezbûrenin bi’l-vesâye cârî olan ikrâr ve takrîrin el-mukarru lehü’l-mezbûr Ali 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâlis aşer min Rebî‘ilevvel sene 1029.
Şuhûdü’l-hâl: Hasan Efendi b. İbrahim, Mehmed b. Hasan, Mehmed b. Mustafa, 
Yakub b. Kurd, Süleyman b. Turgud, Ali b. Abdullah, Perviz b. Abdullah, Mehmed 
b. Hanefi.

97 [15b-3] Kiremitçi Süleyman Vakfı’nın eski mütevellisi Mehmed 
Bey’in zimmetinde kalan alacağının tahsil olunması
Medîne-i Ebâ Eyyûb el-Ensârî -râdiye anhu Rabbühü’l-Bârî-’de vâki‘ merhûm 
Kiremidçi Süleyman evkāfı’na hâlâ mütevellî olan fahrü’l-akrân Mustafa Çelebi 
b. Cafer nâm kimesne meclis-i şer‘-i hatîr-i lâzımü’t-tevkīrde sâbıkan vakf-ı 
mezbûra mütevellî olan Mehmed [Bey] müteveffânın sulbî kebîr oğlu Hasan Bey 
nâm cündî mahzarında takrîr-i kelâm edip bundan akdem mezbûr Hasan Bey’in 
babası merkūm Mehmed’in üzerinde tevliyyet-i merkūme bana tevcîh olunduk-
da mezbûr Mehmed’in yedinde olan mâl-ı vakf-ı mezbûrun ([Derkenar:] Hatâ 
olunmağın sonradan tashîh olundu) aslından cümle makbûzu olan meblağ hesâb 
ve kitâb olundukda yetmiş beş bin akçe olup meblağ-ı mezbûrun altmış dokuz 
bin beş yüz akçesini müteveffâ-yı mezbûrun hâl-i sıhhatinde yedinden ahz ve 
kabz edip bâkī kalan beş bin beş yüz akçesini mezbûr Mehmed kendi masrafına 
harc ve sarf etmekle zimmetinde bâkī kalmışdı el-hâletü hâzihî meblağ-ı bâkī 
beş bin beş yüz akçeyi müteveffâ-yı mezbûrun oğlu merkūm Hasan Bey baba-
sının muhallefâtını sûk-ı sultânîde bey‘ ettikden sonra semeninden meblağ-ı 
bâkī beş bin beş yüz akçeyi tevliyyetim hasebiyle merkūm Hasan Bey yedinden 
ahz ve kabz eyledim ba‘de’l-yevm husûs-ı mezbûra müte‘allik mezbûr Hasan 
Bey ile da‘vâ ve nizâ‘ım yokdur dedikde mukırr-ı mezbûru ikrâr-ı meşrûhunda 
merkūm Hasan Bey vicâhen tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî aşer min Rebî‘ilevvel li sene tis‘a ve ışrîn ve elf.
Şuhûdü’l-hâl: Keyvan Ağa b. Abdullah, Ali Ağa b. Abdülmennân el-Mütevellî bi 
vakf-ı Cafer Paşa, Bayram Efendi b. Şükrullah el-Hatîb, el-Hâc Turgud, Hızır 
b. Abdullah, Abdurrahman Halîfe el-İmâm, es-Seyyid Mehmed Şabanzâde, 
Muslihiddin Efendi b. Mustafa ve gayruhüm.

98 [16a-1] Bazı zimmî meyhanecilerin alacaklarını kefili 
Nikola v. Dimo’dan tahsil ettikleri
Meyhâneci tâifesinden İstenop v. Yorgi ve Yorgi v. Dimo ve Dimo v. Nikola ve 
Yorgi v. Laskari nâm zimmîler meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Nikola v. Dimo nâm zimmî muvâcehesinde her biri ikrâr ve takrîr-i 
kelâm edip bundan akdem gāib ani’l-meclis olan Dimo v. Yorgi nâm zimmî bi 
tarîki’l-karzi’ş-şer‘î on beş bin beş yüz nakd-i fıddî-i Osmânî râyic fi’l-vakt akçe 
verip meblağ-ı mezbûru merkūm Dimo bize edâ ve îfâ etmeğe kādir olmayıp 
gaybet ederse edâsına mezbûr Nikola emr ve kabûlü hâviye kefâlet ile kefîl ol-
mağla biz dahi meblağ-ı mezbûr on beş bin beş yüz nakd-i mezbûrü’n-na‘t akçe 
mezbûr Dimo gāib olmağın kefâleti hasebiyle mezbûr Nikola’dan da‘vâ ve ta-
leb etmekle beynimizde münâza‘ât-ı kesîre ve muhâsamât-ı ekîde vâkı‘a olmu-
şidi el-hâletü hâzihî beynimize muslihûn tavassut edip semen-i ikrâr on [beş] 
bin beş yüz nakd-i mezbûrü’n-na‘t akçe üzerine akd-i sulh inşâ ettiklerinde biz 
dahi sulh-i mezbûru kabûl ve bedel-i sulh olan meblağ-ı mezbûr on bin beş yüz 
akçeyi kefîl-i mezbûr Nikola yedinden bi’t-tamâm ve’l-kemâl ahz ve kabz edip 
husûs-ı mezbûra müte‘allik kefîl-i mezbûr Nikola’nın zimmetini ibrâ-i âmla 
ibrâ ve iskāt-ı tâmla iskāt eyledik ba‘de’l-yevm husûs-ı mezbûra bizden bi’z-zât 
veya bi’l-vâsıta da‘vâ ve nizâ‘ sudûr ederse lede’l-hükkâmi’l-kirâm makbûle ve 
mesmû‘a olmaya dedikde mukırrûn-ı mezbûrûnun vech-i mübeyyen üzre cârî 
olan ikrâr ve takrîrin kefîl-i mezbûr Nikola bi’l-muvâcehe tasdîk edicek mâ 
hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa b. Mehmed, Mehmed b. Hanefi, Ali b. Abdullah, Süleyman 
b. Turgud, Yakub b. Kurd, İstemad [v.] Manol, Sosani [v.] Papa Nikola, Yanik 
v. Nikola, Dimo v. Andriye, Kosta v. İstemad, Todori v. Yorgi.

99 [16a-2] Metro v. Niko’nun babasının İbrahim’in oğullarına 
olan borcunu ödemesi
Vilâyet-i Rumeli’nde Avlonya sancağında Arnavud Belgradı kazâsına tâbi‘ 
Jitomi demekle ma‘rûf karyeden Metro v. Niko nâm zimmî meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Ahmed ve Hasan ve Sinan Beşe ebnâ-i 
İbrahim nâm kimesneler mahzarlarında ikrâr ve takrîr-i kelâm edip bundan ak-
dem karye-i mezbûrede mürd olan babam Niko’nun merkūmûna iki bin dört 
yüz akçe deyni olmağın karye-i mezbûrede vâki‘ Estiye mahallesi kurbunda 
vâki‘ bir tarafdan Hızır b. Mehmed bağına ve bir tarafdan Hristo v. Kini bağına 
ve bir tarafdan Mihal v. Vasil bağına ve bir tarafdan vâdiye müntehî tahmînen 
on çapalık bir kıt‘a mülk bağımı mezbûruna bin dokuz yüz akçeye bey‘ edip ve 
mebî‘-i mezkûru mahallinde kabza müşteriyyûn-ı mezbûrûnu taslît eylediğim-
den sonra yine karye-i merkūme sınırı dâhilinde lede’l-ahâlî ma‘lûmü’l-hudûd 
tahmînen beş dönüm bir kıt‘a taht-ı tasarrufumda olan tarlanın hakk-ı tasar-
rufunu merkūmûna tefvîz eyledim mezbûrûn dahi minvâl-i muharrer üzre te-
fevvüz ve kabûl eylediklerinden sonra mukābele-i tefvîzde olan beş yüz akçe ve 
sâlifü’l-beyân bağdan olan bin dokuz yüz akçe deyn-i mezbûr mukābelesinde 
benimle ba‘de’l-isbât mezbûrûn takās eyledim ba‘de’l-yevm mebî‘-i mahdûd 
mezbûrûnun mülk-i müşterâ-yı sarîhleridir ve mârrü’z-zikr bir kıt‘a tarlanın 
dahi hakk-ı tasarrufu merkūmûnundur sâir emsâli tasarrufları gibi keyfe mâ 
yeşâûn ve hasbe mâ yürîdûn mutasarrıf olsunlar dedikde mukırr-ı mezbûrun 
vech-i mübeyyen üzre cârî olan ikrâr ve takrîrin el-mukarru lehümü’l-mezbûrûn 
Ahmed ve Sinan ve Hasan bi’l-muvâcehe tasdîk ve bi’l-müşâfehe tahkīk edicek 
mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ aşer min Rebî‘ilevvel li sene tis‘a ve ışrîn ba‘de’l-elf.
Şuhûdü’l-hâl: Ramazan b. Hasan, Hüseyin b. Kasım, Minho v. Kini, Minho 
v. Koro, İstaso v. Panan, Andriye v. Petko, Yani v. Nidro, Martino v. Niko, İstako 
v. Peto, Mitro v. Niko ve gayruhüm.

100 [16a-3, Arapça] Sâliha bt. Mustafa’nın evini Mehmed el-Ensârî 
Vakfı’na sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Takyecibaşı mahallesinde sâkine olan Sâliha bt. Mustafa nâm hâtun âtiyyü’z-zikr 
menzilini merhûm Mehmed el-Ensârî vakfı’na mütevellî olan hâmil-i hâze’l-
kitâb Mehmed Çavuş b. Mustafa’ya bey‘ ettiğini ikrâr ve i‘tirâf etti. Mütevellî-i 
mezbûr da vakf-ı mezbûr malıyla ve istiğlâl için mezbûre Sâliha hâtunun işbu 
akdin sudûruna kadar sâhibi ve mâliki olduğu elinde ve taht-ı tasarrufunda 
bulundurduğu mahalle-i mezbûrede kâin olup bir tarafdan Fati Hâtun bt. ( ) 
mülkü, diğer tarafdan kurşuncu Yusuf b. ( ) mülkü, öbür tarafdan Mustafa b. ( ) 
mülkü ve diğer tarafdan da Mehmed Efendi mülkü ile mahdûd olan menzili-
ni cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt yedi 
bin akçe-i Osmânî semen-i mu‘ayyen-i makbûz ile andan iştirâ etti. Bâyi‘a-i 
mezbûrenin menzil-i merkūmu kirâlamak istemesi üzerine müşterî-yi mezbûr 
ba‘de’t-tahliyye ve’t-tekābuz, zeyilde mezkûr senenin gurre-i Saferi’l-hayrından 
bir sene tamâmına yedi yüz elli akçe ücret-i kirâ mukābilinde menzil-i merkūmu 
icâreye verdi. Mütevellî-i mezbûr vâki‘ ikrârı vicâhen ve şifâhen tasdîk etti. 
Sonra mukırra-i mezbûrenin zevci Mehmed b. Abdullah nâm kimesne menzil-i 
mezbûrun derkine ve asl-ı meblağ-ı mezbûra ve ücret-i merkūmeye îcâb ve 
kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sânî aşer min Rebî‘ilevvel sene tis‘a ve ışrîn 
ba‘de’l-elf.
Şuhûdü’l-hâl: Seyyid Mehmed b. Seyyid Sefer, Süleyman Çelebi b. Sünbül 
el-Müezzin, Mehmed Halîfe eş-şehîr bi Zengerci?-zâde, Mehmed b. Yusuf 
el-Câbî, Mustafa b. Mehmed, Ali b. Abdullah, Yakub b. Kurd ve gayruhüm 
mine’l-hâzırîn.









101 [16b-1] Hasnâ Hatun Camii’nin tamiri için cami vakfına ait bir 
adet harap menzilin Yusuf b. Ferhad’a satılması
Havâss-ı Aliyye kazâsı müzâfâtından Terkos nâhiyesine tâbi‘ Harâccı nâm kar-
yede vâki‘ merhûme Hasnâ Hâtun binâ eylediği câmi‘-i şerîfe yevmî bir akçe 
vazîfe ile mütevellî olan Halil b. Mustafa nâm kimesne meclis-i şer‘-i hatîr-i 
lâzımü’t-tevkīrde karye-i mezbûre sükkânından Yusuf b. Ferhad nâm kimesne 
mahzarında bi’t-tav‘ ve’r-rızâ ikrâr ve takrîr-i kelâm edip câmi‘-i mezbûr tûl-i 
zamân ile harâbe müşrif olup ta‘mîr ve termîmine kifâyet edecek mâl-ı vakıf 
dahi olmayıp bir müddet dahi müsâmaha olunursa bi’l-külliyye harâb olması 
mukarrerdir ba‘de’t-tahmîn harâbına on iki bin akçe lâzım olduğu müttefekun-
aleyh olup vakf-ı mezbûrdan karye-i merkūmede vâki‘ bir tarafdan Mehmed 
b. ( ) bağına ve bir tarafdan hendek ve iki tarafdan tarîk-i âma mahdûd olan 
menzil dahi bi’l-külliyye harâb olmağın nukzu bey‘ olunup câmi‘-i merkūmun 
harâbına sarf olunmak evlâ ve ahrâ görüldükde kıbel-i şer‘den izin ile ba‘de’l-
müzâyede merkūm Yusuf ’un üzerinde üç bin akçede karâr edip ziyâdeden 
rağabât-ı nâs münkatı‘a olmağın ben dahi tevliyyetim hasebiyle menzil-i mezbûr 
nukzu merkūm Yusuf ’a üç bin nakd-i fıddî-i Osmânî râyic fi’l-vakt akçeye bey‘ 
ol dahi iştirâ ve kabûl edip kabz-ı semen ettiğimden sonra menzil-i mezbûrun 
arsasının hakk-ı tasarrufunu dahi beher sene yirmi akçe mukāta‘a ile mezbûr 
Yusuf ’a tefvîz edip ol dahi minvâl-i muharrer üzre tefevvüz ve kabûl ettikden 
sonra mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis aşer min Zilka‘deti’ş-şerîfe li sene semân ve ışrîn ve elf.
Şuhûdü’l-hâl: İbrahim Ağa b. Abdülmennân, Mehmed Bey b. Abdullah el-Cündî 
Mehmed Bey b. Abdullah er-Râcil, Musa b. Abdullah, Mustafa b. Mehmed, Ali 
b. Abdullah, Mehmed b. Hanefi, Yakub b. Kurd ve gayruhüm.

102 [16b-2] Hasnâ Hatun Camii’nin tamiri için cami vakfına ait 
bir adet harap menzilin Musli b. Müstecab ve Havvâ 
bt. Abdullah’a satılması
Havâss-ı Sultâniyye kazâsı müzâfâtından Terkos nâhiyesine tâbi‘ Harâccı 
nâm karyede vâki‘ merhûme Hasnâ Hâtun binâ eylediği câmi‘-i şerîfe câbî 
olan Sinan Halîfe b. Abdünnebi meclis-i şer‘-i hatîr-i lâzımü’t-tevkīrde yine 
karye-i merkūme sâkinlerinden işbu hâmileyi’l-kitâb Musli b. Müstecâb ve 
Havvâbt. Abdullah nâm kimesneler mahzarlarında bi’t-tav‘ ve’r-rızâ ikrâr ve 
takrîr-i kelâm edip câmi‘-i mezbûr tûl-i zamân ile harâbe müşrif olup ta‘mîr ve 
termîmine kifâyet edecek mâl-ı vakıf dahi olmayıp bir müddet dahi müsâmaha 
olunursa bi’l-külliyye harâb olması mukarrerdir ba‘de’t-tahmîni’ş-şer‘î harâbına 
on iki bin akçe lâzım olduğu müttefekun-aleyh olup vakf-ı mezbûrdan karye-i 
merkūmede vâki‘ bir tarafdan Nasuh b. İbrahim Ağa mülküne ve bir tarafdan 
tarîk-i hâssa ve iki tarafdan tarîk-i âma müntehî ve mahdûd olan menzil dahi 
bi’l-külliyye harâb olmağın nukzu bey‘ olunup semeni ile câmi‘-i mezbûrun 
harâbı ta‘mîr ve termîm olunmak evlâ ve ahrâ görüldükde kıbel-i şer‘den izin 
ile ba‘de’l-müzâyede merkūmânın üzerinde beş yüz nakd-i fıddî-i Osmânî râyic 
fi’l-vakt akçede karâr edip ziyâdede rağabât-ı nâs münkatı‘a olmağın ben dahi 
cibâyetim hasebiyle menzil-i mezbûrun nukzu mersûmâna ale’l-iştirâki’s-seviy 
beş yüz nakid akçeye bey‘ edip anlar dahi iştirâ ve kabûl ettikden sonra menzil-i 
mezbûrun arsasının tasarrufunu beher sene on akçe mukāta‘a ile mezbûrâna 
tefvîz edip anlar dahi minvâl-i muharrer üzre tefevvüz ve kabûl eylediler dedik-
de mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Es-Sâbıkūn.

103 [16b-3] Hasnâ Hatun Camii’nin tamiri için cami vakfına ait bir 
adet harap menzilin Hemrâz bt. Abdullah’a satılması
Havâss-ı Aliyye kazâsı müzâfâtından Terkos nâhiyesine tâbi‘ Harâccı nâm 
karyede vâki‘ merhûme Hasnâ Hâtun binâ eylediği câmi‘-i şerîfe yevmî bir 
akçe vazîfe ile mütevellî olan Halil b. Mustafa nâm kimesne meclis-i şer‘-i 
şerîfde yine karye-i merkūme sâkinlerinden Hemrâz bt. Abdullah nâm hâtun 
muvâcehesinde bi’t-tav‘ ve’r-rızâ ikrâr ve takrîr-i kelâm edip câmi‘-i mezbûr 
tûl-i zamân ile harâbe müşrif olup ta‘mîr ve termîmine kifâyet edecek mâl-ı 
vakıf dahi olmayıp bir müddet dahi müsâmaha olunursa bi’l-külliyye harâb 
olması mukarrerdir ba‘de’t-tahmîn harâbına [on iki bin] akçe lâzım olduğu 
müttefekun-aleyh olup vakf-ı mezbûrdan karye-i merkūmede vâki‘ iki tarafdan 
Mehmed (…) ve bir tarafdan Yusuf b. Ferhad mülküne ve bir tarafdan tarîk-i 
âma müntehî ve mahdûd olan menzil dahi kezâlik bi’l-külliyye harâb olmağın 
nukzu bey‘ olunup câmi‘-i mezbûrun harâbına sarf olunmak evlâ ve ahrâ gö-
rüldükde kıbel-i şer‘den izin ile ba‘de’l-müzâyede merkūme Hemrâz Hâtun üze-
rinde üç bin altı yüz akçede karâr edip ziyâdeden rağabât-ı nâs münkatı‘a ol-
mağın ben dahi tevliyyetim hasebiyle menzil-i mezbûrun nukzınu merkūme 
Hemrâz Hâtun’a üç bin altı yüz akçeye bey‘ ol dahi iştirâ ve kabûl edip kabz et-
tikden sonra menzil-i mezbûrun arsasının tasarrufunu dahi beher sene yirmi 
akçe mukāta‘a ile mezbûre Hemrâz’a tefvîz edip ol dahi minvâl-i muharrer üzre 
tefevvüz ve kabûl eyledi dedikde mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: es-Sâbıkūn.









104 [17a-1] Dimitri’nin oğulları İstati ve Panayoti’nin 
tarlalarının kullanım hakkını Hristo v. Ligori, İskarlet 
v. Yorgi ve Yorgi v. Rivarko’ya devretmeleri
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Draha nâm karye sâkinlerinden İstati ve Panayoti veledey Dimitri 
nâm zimmîler meclis-i şer‘-i hatîr-i lâzımü’t-tevkīrde yine nâhiye-i merkūmeye 
tâbi‘ Tomyani nâm karye sâkinlerinden işbu hâmil-i hâze’l-kitâb Hristo v. Ligori 
ve İskarlet v. Yorgi ve Yorgi v. Rivarko nâm zimmîler mahzarlarında bi’t-tav‘ 
ve’r-rızâ ikrâr ve takrîr-i kelâm edip karye-i merkūme sınırı dâhilinde Kamolya 
demekle ma‘rûf mevzi‘de vâki‘ iki tarafdan Dimitri v. Lobarli tarlasına ve bir ta-
rafdan Kosta v. Malkoç tarlasına ve bir tarafdan Mihal v. Zari tarlasına müntehî 
tahmînen diyârımız keyli ile bir keyl tohum istî‘âb eder taht-ı tasarrufumuzda 
olan bir kıt‘a tarlanın hakk-ı tasarrufunu sâhib-i arz ma‘rifetiyle merkūmûna 
tefvîz eyledik merkūmûn dahi minvâl-i muharrer üzre tefevvüz ve kabûl eyle-
diklerinden sonra mukābele-i tefvîzde olan yedi bin beş yüz akçe merkūmûn 
yedinden ale’l-iştirâki’s-seviy bi’t-tamâm ve’l-kemâl ahz ve kabz eyledik ba‘de’l-
yevm sâlifü’l-beyân bir kıt‘a tarlanın hakk-ı tasarruf merkūmûnundur sâir 
emsâli tasarrufları gibi keyfe mâ yeşâûn ve hasbe mâ yürîdûn mutasarrıf ol-
sunlar dediklerinde mukırrân-ı mezbûrânın vech-i mübeyyen üzre cârî olan 
ikrâr ve takrîrin el-mukarru lehümü’l-mezbûrûn Hristo ve İskarlet ve Yorgi bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Hurrire fi’l-yevmi’s-sânî min Rebî‘ilevvel li târihi’l-mezbûr.
Şuhûdü’l-hâl: Yorgi v. Androni, Angilaki v. Dimitri, Dimo v. Komyana, Yorgi 
v. Dimitri, Mihal v. Şeroblo, Yorgo v. Lesko, İstiranik v. Kolori, Maskalyo 
v. İstiranik, Yorgi v. Zervane, Apostol v. İstato, Androni v. Nikola.

105 [17a-2] Hristo v. İstati’nin bazı emlâkinin kullanım hakkını 
Küçük Yani v. Dimitri’ye devretmesi
Havâss-ı Aliyye kazâsı müzâfâtından Terkos nâhiyesine [tâbi‘] Avasya nâm karye 
sâkinlerinden Hristo v. İstati nâm zimmî meclis-i şer‘-i hatîr-i lâzımü’t-tevkīrde 
işbu hâmilü’l-kitâb Küçük Yani v. Dimitri nâm zimmî muvâcehesinde bi’t-tav‘ 
ve’r-rızâ ikrâr ve takrîr-i kelâm edip karye-i merkūme sınırında mevâzi‘-i adîdede 
vâki‘ her biri ma‘lûmetü’l-hudûd olup tahmînen cümlesi yedi müd tohum istî‘âb 
eder sekiz kıt‘a mutasarrıf olduğum tarlanın ve yine karye-i merkūme kurbun-
da vâki‘ lede’l-ahâlî ma‘lûmü’l-hudûd bir kıt‘a mutasarrıf olduğum çayırın dahi 
hakk-ı tasarrufunu sâhib-i [arz] ma‘rifetiyle mezbûra tefvîz edip ol dahi minvâl-i 
muharrer üzre tefevvüz ve kabûl ettikden sonra mukābele-i tefvîzde olan se-
kiz bin nakd-i fıddî-i Osmânî râyic fi’l-vakt akçeyi mezbûr Yani yedinden bi’t-
tamâm ve’l-kemâl ahz ve kabz eyledim ba‘de’l-yevm sâlifü’[l-beyân] arâzi ve ça-
yırın hakk-ı tasarrufu mersûmundur sâir emsâli tasarrufu gibi keyfe mâ yeşâ ve 
yahtâr mutasarrıf olsun dedikde gıbbe’t-taleb ketb olundu.
Fi’t-târihi’l-mezbûr.
Şuhûdü’l-hâl: Mustafa b. Mehmed, Mehmed b. Hanefi, Ali b. Abdullah, Süleyman 
b. Turgud, Yakub b. Kurd, Osman Çelebi b. Ahmed el-Müezzin, Hüseyin 
b. Hasan el-Muhtesib, Papa Aleksi, Diyani v. Manol, Yorgaki v. Dimitri ve gayru-
hüm mine’l-hâzırîn.

106 [17a-3] Selâmet bt. Abdullah’ın miras ve diğer alacak hususlarında 
Hızır b. Abdurrahman’ın zimmetini ibra etmesi
Havâss-ı Sultâniyye kazâsı müzâfâtından Küçükçekmece nâhiyesine tâbi‘ 
Bosnaköyü demekle ma‘rûf karye sâkinelerinden Selâmet bt. Abdullah nâm 
hâtun meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Hızır 
b. Abdurrahman nâm kimesne muvâcehesinde bi’t-tav‘ ve’r-rızâ ikrâr ve takrîr-i 
kelâm edip mezbûr Hızır’ın babası merkūm Abdurrahman benim zevcim olup 
bundan akdem karye-i mezbûrede vefât edip verâseti sulbî oğlu mezbûr Hızır 
ile bana münhasıra olup ve zevcim mezbûr Abdurrahman zimmetinde karz-ı 
şer‘îden iki bin akçe ve bin akçe dahi mehr-i müeccelimden cem‘an üç bin akçe 
hakkım olup hâlâ üç bin akçe zevcim mezbûrun oğlu merkūm Hızır yedin-
den alıp kabz eylediğimden sonra zevcim mezbûrdan bana isâbet eden sümün 
hisse-i mevrûsum mukābelesinde yine mezbûr Hızır yedinden bir döşek ve iki 
minder ve bir yastık ve dört pâre bez ve üç makrama ve iki çarşaf ve dört keyl 
alef ve bir sahan ve iki tas ve bir yahni tepsisi ve bir tencere ve bir kilim ve bir 
çift incili altın küpe ve iki zümrüd taşlı gümüş yüzük alıp kabz edip husûs-ı 
mezbûra müte‘allik da‘vâ ve talebden mezbûr Hızır’ın zimmetini ibrâ-i âmla 
ibrâ ve iskāt-ı tâmla iskāt eyledim ba‘de’l-yevm husûs-ı mezbûra müte‘allik ben-
den bi’z-zât ve bi’l-vâsıta da‘vâ ve nizâ‘ sudûr ederse lede’l-hükkâmi’l-kirâm 
makbûle ve mesmû‘a olmaya dedikde mukırra-i mezbûrenin vech-i muharrer 
üzre cârî olan ikrâr ve takrîrin el-mukarru lehü’l-mezbûr Hızır bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Halil b. Mehmed, Mahmud b. Mehmed, Ali Beşe b. Abdullah el-
Cebeci, Yakub b. Kurd, Süleyman b. Turgud, Mehmed b. Hanefi, Ali b. Abdullah, 
Perviz b. Abdullah ve gayruhüm.









107 [17b-1, Arapça] Rahime bt. Kasım’ın evini Ümmi Hatun Vakfı’na 
istiğlâl yoluyla sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Takyecibaşı mahallesinde sâkine olan zevcesi Rahime bt. Kasım nâm hâtun 
kıbelinden âtiyyü’z-zikr bey‘ ve istîcâr ikrârına vekâleti Bayram b. Uğurlu ve 
Ömer b. Hüseyin nâm kimesnelerin şehâdetleri ile sâbit olan Hüsam Efendi 
b. Abdurrahman nâm kimesne meclis-i şer‘-i şerîf ve mahfil-i dîn-i münîfde 
hâzır olup müvekkile-i mezbûresinin âtiyyü’z-zikr menzilini merhûme Ümmî 
Hâtun vakfı’na mütevellî olan hâmil-i hâze’l-kitâb Hızır b. Durmuş’a bey‘ ettiği-
ni ikrâr ve i‘tirâf etti. Mütevellî-i mezbûr da vakf-ı mezbûr malıyla ve istiğlâl için 
mezbûre Rahime hâtunun işbu akdin sudûruna kadar sâhibi ve mâliki olduğu 
elinde ve taht-ı tasarrufunda bulundurduğu mahalle-i mezbûrede kâin olup iki 
tarafdan Fâtıma bt. Karagöz mülkü, diğer tarafdan Kâmile bt. Abdullah mülkü ve 
diğer tarafdan da tarîk-i âm ile mahdûd olan menzilini cümle tevâbi‘ ve levâhıkı 
ve kâffe-i menâfi‘ ve merâfıkı ile râyicü’l-vakt altı bin akçe-i Osmânî semen-i 
mu‘ayyen-i makbûz ile andan iştirâ etti. Bâyi‘a-i mezbûrenin menzil-i merkūmu 
kirâlamak istemesi üzerine müşterî-yi mezbûr ba‘de’t-tahliyye ve’t-tekābuz, 
zeyilde mezkûr senenin gurre-i ( )inden bir sene tamâmına dokuz yüz akçe 
ücret-i kirâ mukābilinde menzil-i merkūmu icâreye verdi. Mütevellî-i mezbûr 
vâki‘ ikrârı vicâhen ve şifâhen tasdîk etti. Sonra Mehmed Efendi b. Hasan yalnız 
menzil-i mezbûrun derkine ve ücret-i kirâya, ayrıca müvekkile-i mezbûrenin 
zevci Hüsam Efendi b. Abdurrahman ve yine müvekkile-i mezbûrenin oğlu 
Abdülaziz b. Hüsam îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’t-tâsi‘ aşer min Rebî‘ilevvel sene tis‘a ve ışrîn 
ba‘de’l-elf.
Şuhûdü’l-hâl: Ali Efendi b. Hasan el-İmâm, Ali b. Abdullah el-Hakkâk, Hasan 
b. Abdullah, Derviş b. Hızır, Mehmed b. Mustafa, Ali b. Abdullah, Mehmed 
b. Abdullah el-Müezzin, Ali b. Maksud, Mustafa Çelebi b. Hamza Efendi, 
Mehmed b. Şaban, Mehmed b. Abdülganî, Mehmed Bey b. el-Cündî Ömer 
Çelebi b. Hüseyin

108 [17b-2] Sekodeş v. Timo’nun bağını Yorgo v. Dimo’ya satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Poskalavo nâm karye sâkinlerinden Sekodeş v. Timo nâm 
zimmî meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Yorgo 
v. Dimo nâm zimmî mahzarında bi’t-tav‘ ve’r-rızâ ikrâr ve takrîr-i kelâm edip 
karye-i merkūmede vâki‘ İstefan demekle ma‘rûf mevzi‘de bir tarafdan Yani 
v. Peştekü mülküne ve iki tarafdan Yani v. Dimo mülküne ve bir tarafdan cebele 
müntehî tahmînen iki dönüm bir kıt‘a mülk bağımı cümle-i tevâbi‘ ve levâhıkı 
ve kâffe-i menâfi‘ ve merâfıkı ile mezbûr Yorgo’ya iki bin nakd-i fıddî-i Osmânî 
râyic fi’l-vakt akçeye bey‘ ve kabz-ı semen-i ma‘dûd edip mebî‘-i mezkûru ma-
hallinde kabza müşterî-i merkūmu taslît eyledim ba‘de’l-yevm sâlifü’l-beyân 
bağ mezbûrun mülk-i müşterâ-yı sarîhidir keyfe mâ yeşâ ve yahtâr sâir emlâki 
tasarrufları gibi mutasarrıf olsun dedikde mukırr-ı mezbûrun vech-i muharrer 
üzre cârî olan ikrâr ve takrîrin el-mukarru lehü’l-mezbûr Yorgo bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min Rebî‘ilevvel li sene tis‘a ve ışrîn ve elf.
Şuhûdü’l-hâl: Yani v. Dimo, Yorgido v. Harido, Dimo v. Andriye, İskarlet v. Dimo, 
Vasil v. Rizo, Lambo v. (…), İsteryo v. Yovareş ve gayruhüm mine’l-hâzırîn.

109 [17b-3] Eyüp’te Mahmud Paşa bahçesi yakınlarında padişahın emri 
ile öldürülen şahsın tereke defteri
Sebeb-i defter oldur ki
Medîne-i Ebâ Eyyûb el-Ensârî -râdiye anhu Rabbühü’l-Bârî-’de merhûm 
Mahmud Paşa bahçesi kurbunda olan virânelikde kallâblık ederken ahz olunup 
emr-i pâdişâhî ile katl olunan şahsın terekesidir ki zikr olunur.Eşya Aded Fiyat (akçe)

   Köhne beyaz kemhâ kaftan-ı küçük 1 63
Köhne frengî yastık 1 400
Köhne alaca kebe 1 220
Köhne kılıfsız 1 161
Köhne küçük minder 1 21
Köhne arakiyye 1 29
Köhne yemeni yorgan 1 ( )
Köhne küçük minder 1 21
Sahan-ı küçük 2 40
Köhne kebe beyaz çarşaf 1 80
Köhne beledî döşek 1 130
Köhne beylik çuka ferâceden 1 48rakamlar metinde geçtiği gibi bırakılmıştır.
Sahan-ı küçük 1 92
Köhne (…) sandık 1 80
Köhne don gömlek 7 çift 15
Köhne yastık nakışlı 1 41
Köhne keçe 1 48
Leğen-i dest-i nühâs 1 30
Köhne mikrâz 1 3
Köhne kutu 1 2
Köhne bâlîn vech 2 10
Yekûn 1341

[18a]
Minhâ
Hammâliyye 21
Dellâliyye 30
Resm-i Kadı efendi-i mahkeme 100
İhzâriyye 20
İmzâ-i defter 40
Mecmû‘-ı müteferrika resm-i emîniyye ve kalemiyye ve dîdebâniyye 120
Yekûn 9330
Sahhe’l-bâkī ba‘de’l-ihrâcât
1011
Meblağ-ı mezbûr 
yalnız bin on bir akçe

110 [18a-1] İlya v. İlyas’ın bir adet su kuyusu ile debbağ dükkânını 
Nikola v. Dimitri’ye satması
Mahmiye-i Kostantıniyye -humiyet ani’l-âfât ve’l-beliyye- mahallâtından 
Çelebioğlu mahallesi demekle ma‘rûf mahalle sâkinlerinden olup Selânik 
cemâ‘ati’nden İlya v. İlyas nâm yahudi meclis-i şer‘-i hatîrde işbu hâmil-i hâze’l-
kitâb Nikola v. Dimitri nâm zimmî muvâcehesinde bi’t-tav‘ ve’r-rızâ ikrâr ve 
takrîr-i kelâm edip Havâss-ı Aliyye kazâsı müzâfâtından nefs-i kasaba-i Silivri’de 
vâki‘ bir tarafdan İsmail Efendi mülküne ve bir tarafdan Yani Debbâğ mülküne 
ve bir tarafdan dereye ve bir tarafdan tarîk-i âma müntehî bir bi’r-i mâyı ve kire-
midden mebnî ocağı müştemil bir bâb mülk debbâğ dükkânımı ve beynimizde 
kadri ve cinsi ilm-i şer‘î ile ma‘lûm âlât-ı debbâğı ve eşyâ-i sınâ‘ati cümle-i tevâbi‘ 
ve levâhıkı ile bi safkatin vâhidetin mezbûr Nikola’ya on iki bin nakd-i fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen-i 
ma‘dûd ve teslîm-i mebî‘-i mahdûd kıldım ba‘de’l-yevm sâlifü’l-beyân bir bâb 
dükkân-ı mezbûrun mülk-i müşterâ-yı sarîhidir sâir emlâki tasarrufu gibi keyfe 
mâ yeşâ ve yahtâr mutasarrıf olsun dedikde mukırr-ı mezbûrun vech-i muharrer 
üzre cârî olan ikrâr ve takrîrin el-mukarru lehü’l-mezbûr Nikola bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis aşer min Rebî‘ilevvel li târihi’l-mezbûr.
Şuhûdü’l-hâl: Salamon v. Rafayel, Yakob v. Mosi, Yakub b. Kurd, Süleyman 
b. Turgud, Ali b. Abdullah, Mehmed b. Hanefi, Perviz b. Abdullah, Mustafa 
b. Mehmed ve gayruhüm mine’l-hâzırîn.

111 [18a-2] Basu v. Yagob’un üzüm bağını Papa Tologo’nun oğulları 
Mitro ve Todori’ye satması (bey‘ bi’l-vefâ)
Yahudiyândan olup Aragon cemâ‘ati’nden olan Basu v. Yagob nâm yahudi 
meclis-i şer‘-i hatîr-i lâzımü’t-tevkīrde işbu râfi‘ayü hâze’l-kitâb Mitro ve Todori 
veledey Papa Tologo nâm zimmîler muvâcehelerinde bi’t-tav‘ ve’r-rızâ ikrâr 
ve takrîr-i kelâm edip Havâss-ı Aliyye kazâsı müzâfâtından Büyükçekmece’ye 
tâbi‘ Yaloz nâm karyede vâki‘ bir tarafdan kapıcı Mustafa Çelebi tarlasına ve 
bir tarafdan İstemad v. Yuvan bağına ve bir tarafdan Tavukçu tarîki demek-
le ma‘rûf tarîk ve bir tarafdan Kosta v. Lika bağına müntehî olup tahmînen 
on beş dönüm bir kıt‘a mülk bağımı cümle-i tevâbi‘ ve levâhıkı ile mezbûrâna 
ale’l-iştirâki’s-seviy târih-i kitâbdan iki buçuk sene tamâmına değin bağları 
mahsûlünden bana beynimizde ma‘lûm beher sene sekiz fıçı üzüm verip zikr 
olunan üzüm fıçılarını kendi akçeleri ile kasaba-i Silivri’ye getirmek üzre yir-
mi fıçı üzüm vermek şartıyla bey‘ bi’l-vefâ tarîkiyle bey‘ edip anlar dahi zikr 
olunan şurût ve kuyûdu edâ ve îfâ etmeğe her biri ta‘ahhüd ve kabûl eylediler, 
müddet-i merkūme tamâmından sonra bey‘-i mezbûr bâtte münkalib olsun de-
dikden sonra mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa b. Mehmed, Mehmed b. Hanefi, Ali b. Abdullah, Süleyman 
b. Turgud, Yakub b. Kurd, Mehmed b. Ahmed.

112 [18a-3] Todori v. Meşki’nin bazı zimmîlerdeki alacağını 
tahsil etmesi
Vilâyet-i Rumeli’nde Vize sancağına tâbi‘ Boğazhisar kazâsı müzâfâtından 
Kurudere nâm karye sâkinlerinden Todori v. Meşki nâm zimmî meclis-i şer‘-i 
hatîr-i lâzımü’t-tevkīrde Havâss-ı Aliyye kazâsına tâbi‘ selhâne sâkinlerinden 
olup çaryekçi tâifesinden olan işbu hâmilü’l-kitâb Kini v. Dedo ve Dedo v. Kini 
ve Rizo v. İstadino ve Dimo v. Rizo nâm zimmîler muvâcehesinde bi’t-tav‘ ve’r-
rızâ ikrâr ve i‘tirâf edip mezbûrûn zimmîlere ber vech-i iştirâk her biri yüz kırk 
akçe olmak üzre beş yüz yirmi aded koyun vermiş idim zikr olunan ağnâmın 
bahâsı yetmiş iki bin sekiz yüz akçe olup meblağ-ı merkūmu mezbûrûn yed-
lerinden hâlâ bi’t-tamâm ve’l-kemâl ahz ve kabz edip zimmetlerinde meblağ-ı 
merkūmdan bir akçe ve bir habbe hakkım kalmadı dedikde mukarru lehümü’l-
mezbûrûn bi’l-muvâcehe tasdîk ve bi’l-müşâfehe tahkīk ettiklerinden sonra mâ 
hüve’l-vâki‘ bi’t-taleb ketb olunup yed-i tâlibine def ‘ ve i‘tâ olundu ki vakt-i 
hâcetde müzekkir-i mâ cerâ ola.
Hurrire fi’l-yevmi’l-hâdî ve’l-ışrîn min Rebî‘ilevvel li sene tis‘a ve ışrîn ve elf.
Şuhûdü’l-hâl: İstemad v. Ovili, Pavdos v. Mitroyas, Yorgo v. Niko, Kono v. Vini, 
Dimo v. Deto, ( ) v. Kostos?.

113 [18b-1] Nikola ve kardeşi Artine’nin menzil hisselerini Angeli 
v. Dimo’ya satması
Havâss-ı Kostantıniyye kazâsı tevâbi‘inden Nifoz nâm karye sâkinlerinden 
Nikola v. Kator nâm zimmî kendi tarafından asâleten ve li ebeveyn şakīkası 
Artine nâm nasrâniye tarafından husûs-ı âti’l-beyânı bey‘ ve kabz-ı semene vekîl 
olup vekâleti hasm-ı şer‘î-i câhid mahzarında Nikola v. Yorgi ve Mihal v. Dimitri 
nâm zimmîler şehâdetleri ile şer‘an sâbite ve mütehakkika oldukdan sonra 
vekâleti meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Angeli 
v. Dimo nâm zimmî mahzarında bi’l-asâle ve bi’l-vekâle ikrâr ve takrîr-i kelâm 
edip bundan akdem karye-i merkūmede vâlidemiz ( ) nâm nasrâniye hâlike ol-
dukda verâseti bana ve mezbûre Artine’ye münhasıra olup hâlike-i mezbûrenin 
karye-i merkūmede vâki‘ cevânib-i erba‘ası tarîk-i âma müntehî olan menzilden 
bana ve merkūm Artine’ye bi hasebi’l-irsi’ş-şer‘î isâbet eden hisse-i şer‘iyye-i 
mevrûselerimizi merkūm Angeli’ye bin nakd-i fıddî-i Osmânî râyic fi’l-vakt 
akçeye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i mebî‘-i 
mahdûd kıldım ba‘de’l-yevm sâlifü’l-beyân menzil-i mahdûddan ikimize isâbet 
eden hisse-i mevrûselerimiz merkūm Angeli’nin mülk-i müşterâ-yı sarîhidir 
keyfe mâ yeşâ ve yahtâr mutasarrıf olsun dedikde mukırr-ı mezbûr Nikola’nın 
vech-i mübeyyen üzre cârî olan ikrâr ve takrîrin el-mukarru lehü’l-mezbûr 
Angeli bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-
taleb ketb olundu.
Hurrire fi’l-yevmi’r-râbi‘ min Rebî‘ilevvel li sene tis‘a ve ışrîn ba‘de’l-elf.
Şuhûdü’l-hâl: Süleyman b. Turgud, Yakub b. Kurd, İlya v. Yani, Savatyanoz 
v. Dimitri, Yorgi v. Nikola, Sofyanoz v. Orano, Hristo v. Sofyanoz.

114 [18b-2] Mahzenci Mahmud Çelebi Vakfı’na ait odanın süknâ 
hakkının Süleyman b. Abdürrezzak’a verilmesi
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Evlice Baba mahallesinde mahzenci Mahmud Çelebi demekle şehîr kimesne bir 
tarafdan el-Hâc Sefer b. Abdullah mülküne ve iki tarafdan vâkıf-ı mûmâ-ileyhin 
vakfına ve bir tarafdan tarîk-i âma müntehî odayı vakıf ve tesbîl edip hakk-ı 
süknâsını evvelâ utekāsından olan Servinaz nâm mu‘takasına ve ba‘de vefâtihâ 
evlâdına ve ba‘de’l-inkırâz beher yevm ba‘de salâti’s-subh üç İhlâs-ı şerîf tilâvet 
etmek üzre sulehâya şart eylediği sâlifü’z-zikr odada sâkin Mahmud b. Ferhad 
nâm kimesnenin müte‘addid hâneleri olup min külli’l-vücûh süknâya adem-i 
ihtiyâcı mütebeyyin ve menzil-i merkūmda kendi sâkin olmayıp âharı iskân 
eylediği müte‘ayyin olmağın ref ‘ olunup yerine işbu hâmilü’l-kitâb Süleyman 
b. Abdürrezzak nâm kimesne fakīrü’l-hâl ve kesîrü’l-iyâl olduğundan mâ‘adâ 
süknâya dahi ihtiyâc-ı kül ile muhtâc olup her vechile mahal ve müstahık olma-
ğın ber mûceb-i şart-ı vâkıf menzil-i mezbûr merkūm Süleyman’a tavsiye olu-
nup işbu hurûf ber sebîli’t-temessük ketb olunup yed-i tâlibe def ‘ ve vaz‘ olun-
du gerekdir ki inde’l-ihtiyâc ihticâc edine.
Hurrire fi’l-yevmi’l-hâdî ve’l-ışrîn min Rebî‘ilevvel li târihi’l-mezbûr.
Şuhûdü’l-hâl: Hüsam Efendi b. Ahmed el-Müderris, Mehmed Dede b. Mahmud, 
Mahmud b. Mehmed, Mustafa b. Mehmed, Mehmed b. Hanefi, Süleyman 
b. Turgud, Mehmed Bey b. Abdullah el-Cündî Yakub b. Kurd, Ali b. Abdullah, 
Perviz b. Abdullah, Yusuf b. Abdullah ve gayruhüm.

115 [18b-3] Kiremitçi Süleyman Vakfı’nın müezzin ve cüzhânı olan 
Mustafa b. Sevindik’in vakıftan alacaklı olması
Medîne-i Ebâ Eyyûb el-Ensârî’de Kiremidçi Süleyman evkāfı’na müezzin ve 
cüzhân olan Mustafa b. Sevindik [nâm] kimesne, mütevellî-i sâbık olan Mehmed 
b. Hızır nâm kimesne zamânında cânib-i vakfda yedi aylık vazîfem kalmışdı 
hâlâ vakf-ı mezbûra mütevellî olan Mustafa Çelebi b. Cafer nâm kimesne ye-
dinden ki cem‘an bin altı yüz seksen akçeyi mezbûr müezzine cânib-i vakf-
dan mütevellî-i sâbık zamânında bir akçe ve bir habbe almayıp bi vechin min 
külli’l-vücûhi’ş-şer‘iyye cânib-i vakfa ibrâ eylemediğine yemîn teklîf olundukda 
ol dahi alâ vefki’l-mes’ûl yemîn billâhi’l-aliyyi’l-a‘lâ etmeğin meblağ-ı mezbûr 
mütevellî-i merkūmdan hükm olunup mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Yakub b. Kurd, Süleyman [b.] Turgud, Turgud b. Durak, Perviz 
[b.] Abdullah, Ali Ağa b. Abdullah mütevellî-i Vezir Cafer Paşa, Ali b. Abdullah, 
Abdurrahman [b.] Abdi.

116 [18b-4] Ömer Ağa b. Abdülmennân’ın Râziye bt. İskender’e bazı 
emlâkini satıp bazısının da kullanım hakkını devretmesi
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Davud Ağa mahallesi sükkânından olup sâbıkan sağ ulûfeciler ağası olan fahrü’l-
emâsil ve’l-a‘yân Ömer Ağa b. Abdülmennân tarafından husûs-ı âti’l-beyânı 
ikrâra vekîl olup vekâleti hasm-ı şer‘î-i câhid mahzarında el-Hâc Mustafa Bey 
b. Ahmed ve Hasan Bey b. Mustafa el-Cündî şehâdetleri ile şer‘an sâbite ve mü-
tehakkik olan fahrü’l-eimme Maden Halîfe b. Bünyad meclis-i şer‘-i hatîr-i 
lâzımü’t-tevkīrde işbu hâmiletü’l-kitâb Râziye Hâtun bt. İskender tarafından 
husûs-ı âti’l-beyânı tasdîka vekîl olup vekâleti hasm-ı şer‘î-i câhid mahzarın-
da kezâlik yine şâhidân-ı mezbûrân şehâdetleri ile şer‘an sâbite olan merkūme 
Râziye’nin sulbî kebîr oğlu fahrü’l-cünûd ve’l-cüyûş Ahmed Çavuş b. Ali nâm 
kimesne mahzarında bi’l-vekâle ikrâr ve takrîr-i kelâm edip Havâss-ı Sultâniyye 
kazâsı müzâfâtından nâhiye-i Küçükçekmece’ye tâbi‘ Arnavud nâm karyede 
vâki‘ çiftlik demekle mu‘abber bir tarafdan Solak Mehmed Çelebi b. ( ) mülkü-
ne ve bir tarafdan müvekkilim mûmâ-ileyh Ömer Ağa [19a] [mülküne] ve bir 
tarafdan tarîk-i âma müntehî bir fevkānî ve iki tahtânî beyti ve fırını ve saman-
lığı ve zât-ı eşcâr-ı müsmire ve gayr-ı müsmireyi hâvî cüneyneyi ve bi’r-i mâ 
ve kenîfi müştemil mülk menzilini ve çiftlik-i mezbûrda sâkin bir Eflakiyyü’l-
asl Mustafa nâm abd-i memlûkünü ve bir Rûsiyyetü’l-asl Mülâyim bt. Abdullah 
nâm câriyesini ve altı kebeyi ve iki kaliçeyi ve üç yorgan ve sekiz yastığı ve 
üç bakracı ve beynlerinde ma‘lûm bir sofralık sahanı ve zikr olunan çiftlik-i 
mezbûr mahsûlünden hâlâ der-anbâr olan altı müd buğdayı ve iki müd arpayı 
ve altı tencereyi ve iki çift camus öküzünü ve bir çift kara sığır öküzünü ve bir 
re’s camus ineğini ve bir kara sığır ineğini ve beynlerinde ma‘lûm âlât-ı çiftlik 
ve esbâb-ı hırâsı ve yine çiftlik-i mezbûra karîb cevânib-i erba‘ası tarîk-i âma 
müntehî bir odayı müştemil bir kıt‘a büyük ahırı ve yine karye-i merkūme bağ-
ları dâhilinde vâki‘ her biri inde’l-ahâlî ma‘lûmü’l-hudûd olup tahmînen cüm-
lesi altı dönüm dört kıt‘a mülk bağlarını cümle-i tevâbi‘ ve levâhıkı ve kâffe-i 
menâfi‘ ve merâfıkları ile bi safkatin vâhidetin müvekkile-i merkūme Râziye 
Hâtun’a yüz yirmi bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ edip kabz-ı semen-i ma‘dûd ve teslîm-i mebî‘ât-ı mezkûre 
eylediğinden sonra yine karye-i merkūme sınırında vâki‘ mevâzi‘-i adîdede her 
biri inde’l-ahâlî ve’l-cîrân tahmînen cümle yirmi beş müd tohum istî‘âb eder 
müvekkilim mutasarrıf olduğu işbu akdin sudûruna değin taht-ı tasarrufunda 
olan yirmi üç kıt‘a tarlaların ve yine karye-i merkūme kurbunda yedi kıt‘a mü-
vekkilim mezbûr mutasarrıf olduğu çayırların hakk-ı tasarruflarını sâhib-i arz 
ma‘rifetiyle müvekkile-i mezbûre Râziye Hâtun’a tefvîz edip ol dahi minvâl-i 
muharrer üzre tefevvüz ve kabûl ettikden sonra mukābele-i tefvîzde olan otuz 
bin nakd-i fıddî-i Osmânî râyic fi’l-vakt akçeyi müvekkile-i merkūme Râziye 
yedinden bi’t-tamâm ve’l-kemâl ahz ve kabz eyledi ba‘de’l-yevm sâlifü’l-beyân 
mebî‘ât müvekkile-i merkūme Râziye’nin mülk-i müşterâ-yı sarîhidir ve mârrü’z-
zikr arâzi ve çayırların dahi hakk-ı tasarrufları müvekkile-i merkūmenindir sâir 
emsâli tasarrufu gibi keyfe mâ yeşâ ve hasbe mâ yürîd mutasarrıf olsun dedik-
de vekîl-i mezbûr Maden Efendi’nin minvâl-i meşrûh üzre cârî olan ikrâr ve 
takrîrin el-mukarru lehü’l-mezbûr Ahmed Çavuş bi’l-muvâcehe tasdîk edicek 
mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: İbrahim Çelebi b. Ali el-Müteferrika, Mehmed Ağa b. Abdullah 
el-Müteferrika, Ahmed Çavuş b. Ali, Ebûbekir Çelebi b. Ali, Ahmed b. Mahmud, 
Muharrem b. Ömer el-Câbî, Hasan Efendi b. İbrahim el-Mütevellî, Mahmud 
Bey b. ( ) el-Cündî Ali b. Abdullah, Rıdvan Ağa b. Abdullah, Ali b. Mansur, el-
Hâc Davud b. Mehmed el-Müezzin.

117 [19a-1, Arapça] Hondile bt. Aleksi’nin bağını Yakub Ağa Vakfı’na 
istiğlâl yoluyla sattığı
Havâss-ı Aliyye tevâbi‘inden Küçük Halkalı karyesinde sâkine Hondile 
bt. Aleksi nâm nasrâniye meclis-i şer‘-i şerîfde -el-masûn ani’t-tağyîr ve’t-tahrîf- 
hâzıre olup âtiyyü’z-zikr üzüm bağını merhûm Yakub Ağa vakfı’na mütevellî 
olan hâmil-i hâze’l-kitâb bevvâb-ı sultânî Hasan Bey b. Abdullah nâm kimes-
neye bey‘ ettiğini ikrâr ve i‘tirâf etti. Mütevellî-i mezbûr da vakf-ı mezbûr ma-
lıyla ve istiğlâl için mezbûrenin işbu akdin sudûruna kadar sâhibi ve mâliki ol-
duğu elinde ve taht-ı tasarrufunda bulundurduğu karye-i mezbûrede kâin olup 
bir tarafdan Baba Yani bağı, diğer tarafdan Seburye? v. ( ) bağı, öbür tarafdan 
Yorgi v. ( ) bağı ve diğer tarafdan da Apostol v. ( ) arâzisi ile mahdûd olan ba-
ğını cümle tevâbi‘ ve levâhıkı ile râyicü’l-vakt iki bin akçe-i Osmânî semen-i 
mu‘ayyen-i makbûz ile andan iştirâ etti. Bâyi‘a-i mezbûrenin menzil-i merkūmu 
kirâlamak istemesi üzerine müşterî-yi mezbûr ba‘de’t-tahliyye ve’t-tekābuz, ze-
yilde mezkûr senenin gurre-i Ramazân-ı mübârekinden bir sene tamâmına yüz 
beş akçe ücret-i kirâ mukābilinde mezbûr bağı icâreye verdi. Mütevellî-i mezbûr 
vâki‘ ikrârı vicâhen ve şifâhen tasdîk etti. Sonra bâyi‘a-i mezbûrenin karındaşı 
Mehmed b. Abdullah mezbûr bağın derkine ve asl-ı meblağ-ı mezbûra ve ücret-i 
merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’l-ışrîn min Rebî‘ilevvel sene tis‘a ve ışrîn ve elf.
Şuhûdü’l-hâl: Bayram Efendi b. Şükrullah el-Hatîb, Mehmed Halîfe b. el-İmâm, 
Hüseyin Çelebi b. Ramazan el-Müezzin, Mustafa b. Mehmed ve gayruhüm

118 [19b-1, Arapça] (…) v. Manol’ün evini Yakub Ağa Vakfı’na 
istiğlâl yoluyla sattığı
Havâss-ı Aliyye tevâbi‘inden Karakali karyesinden (…) v. Manol nâm zimmî 
meclis-i şer‘-i şerîf ve mahfil-i dîn-i münîfde hâzır olup âtiyyü’z-zikr men-
zilini merhûm Yakub Ağa vakfı’na mütevellî olan hâmil-i hâze’l-kitâb Hasan 
b. Abdullah nâm kimesneye bey‘ ettiğini ikrâr ve i‘tirâf etti. Mütevellî-i 
mezbûr da vakf-ı mezbûr malıyla ve istiğlâl için zimmî-yi mezbûrun işbu 
akdin sudûruna kadar sâhibi ve mâliki olduğu elinde ve taht-ı tasarrufun-
da bulundurduğu karye-i mezbûrede kâin olup bir tarafdan Denito v. Dimitri 
mülkü, diğer tarafdan Andriye v. Nikola mülkü, öbür tarafdan İstemad v. Yani 
mülkü ve diğer tarafdan da vâdi ile mahdûd olan menzilini cümle tevâbi‘ ve 
levâhıkı ve kâffe-i menâfi‘ ve merâfıkı ile râyicü’l-vakt iki bin iki yüz akçe-i 
Osmânî semen-i mu‘ayyen-i makbûz ile andan iştirâ etti. Zimmî-yi mezbûrun 
menzil-i merkūmu kirâlamak istemesi üzerine müşterî-yi mezbûr ba‘de’t-
tahliyye ve’t-tekābuz, 928 senesi gurre-i Ramazân-ı mübârekinden bir sene 
tamâmına iki yüz seksen akçe ücret-i kirâ mukābilinde menzil-i merkūmu 
icâreye verdi. Mütevellî-i mezbûr vâki‘ ikrârı vicâhen ve şifâhen tasdîk etti. 
Sonra İstemad v. Yani ve Dimitri v. İstemad nâm zimmîler menzil-i mezbûrun 
derkine ve asl-ı meblağ-ı mezbûra ve ücret-i merkūmeye îcâb ve kabûlü hâvî 
kefâletle kefîl oldu.
Cerâ zâlike ve hurrire fi’l-yevmi’l-ışrîn min Rebî‘ilevvel li târihi’l-mezbûr.
Şuhûdü’l-hâl: Davud b. Yunus, Abdülhalim Halîfe, İlyas b. Hasan, Süleyman el-
Müezzin, Ramazan b. Abdullah, Osman el-Müezzin ve gayruhüm mine’l-hâzırîn.

119 [19b-2, Arapça] Fahrünnisâ Hatun bt. Abdülkadir Efendi’nin evini 
Seyyid Abdülkadir Vakfı’na istiğlâl yoluyla sattığı
Fahrü’l-muhadderât Fahrünnisâ Hâtun bt. merhûm Abdülkādir Efendi meclis-i 
şer‘-i şerîfde hâzıre olup âtiyyü’z-zikr menzilini merhûm Seyyid Abdülkādir 
vakfı’na mütevellî olan hâmil-i hâze’l-kitâb Hasan Halîfe b. İbrahim’e bey‘ etti-
ğini ikrâr ve i‘tirâf etti. Mütevellî-i mezbûr da vakf-ı mezbûr malıyla ve istiğlâl 
için mezbûre Fahrünnisâ Hâtun’un işbu akdin sudûruna kadar sâhibi ve mâliki 
olduğu elinde ve taht-ı tasarrufunda bulundurduğu medîne-i Ebâ Eyyûb el-
Ensârî’de -radiye anhu Rabbühü’l-Bârî- vâki‘ Zal Paşa câmi‘i kurbundaki Bey 
Mescidi mahallesinde kâin olup bir tarafdan Ayşe Hâtun bt. Mehmed mülkü, di-
ğer tarafdan Hacer Hâtun bt. ( ) mülkü ve iki tarafdan da tarîk-i âm ile mahdûd 
menzilini cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-
vakt yedi bin iki yüz akçe-i Osmânî semen-i mu‘ayyen-i makbûz ile andan iştirâ 
etti. Mezbûre Fahrünnisâ Hâtun’un menzil-i merkūmu kirâlamak istemesi üze-
rine müşterî-yi mezbûr ba‘de’t-tahliyye ve’t-tekābuz, zeyilde mezkûr senenin 
Muharrem-i harâmından bir sene tamâmına yedi yüz yirmi akçe ücret-i kirâ 
mukābilinde menzil-i merkūmu icâreye verdi. Mütevellî-i mezbûr vâki‘ ikrârı 
vicâhen ve şifâhen tasdîk etti. Sonra mukırra-i mezbûrenin zevci Mehmed 
Efendi b. merhûm Şeyh Süleyman ve mevlânâ İbrahim Çelebi b. Mehmed Efendi 
menzil-i mezbûrun derkine ve asl-ı meblağ-ı mezbûra ve ücret-i merkūmeye 
îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sânî ve’l-ışrîn min Rebî‘ilevvel li târihi’l-mezbûr.
Şuhûdü’l-hâl: Fahrü’l-akrân Mahmud Çelebi en-Nâzır, Mahmud Çelebi b. Hasan, 
Mahmud b. Abdullah, Mustafa b. Abdullah, İsmail Çelebi b. Mehmed Efendi, 
Abdülkādir Çelebi b. mevlânâ Mehmed Efendi, Ali Cafer b. merhûm Süleyman, 
Mustafa b. Mehmed, Süleyman b. Turgud

120 [19b-3, Arapça] Fâtıma bt. Nasuh’un kocasından muhâlaa 
yoluyla boşandığı
Ebâ Eyyûb el-Ensârî -radiye anhu Rabbühü’l-Bârî- mahallâtından Süleyman 
Çelebi mahallesinde sâkine olan Fâtıma bt. Nasuh nâm hâtun meclis-i şer‘-i 
şerîfde hâmil-i hâze’l-kitâb Murtaza b. Budak nâm zevci ile muhâla‘a yaptı. O 
da zevce-i mezbûresiyle nikâhında ta‘ahhüd ettiği râyicü’l-vakt iki bin beş yüz 
akçe mehr-i müecceli ve iddet nafakası mukābilinde muhâla‘a yaptı. Zevce-i 
mezbûre bu sûretle yeni bir nikâh yapılmadan ve mehir ödenmeden helâl olma-
yacak şekilde zevc-i merkūmundan ayrılmış oldu. Sonra her biri cemî‘-i de‘âvî, 
mutâlebât, eymân ve muhâsamâtdan umûmen, zevciyyetle alâkalı da‘vâdan 
husûsen yek diğerinin zimmetini ibrâ-i âm ile husûmet ve nizâ‘ı bertaraf ede-
cek şekilde ibrâ etti.
Cerâ zâlike ve hurrire fi’l-yevmi’s-sâdis ve’l-ışrîn min Rebî‘ilevvel li tâ ri hi’l-
mezbûr.
Şuhûdü’l-hâl: Sunullah Halîfe b. Siyâmi el-İmâm, Mahmud b. Ali, Süleyman 
b. Veli, İsa b. Veli, İbrahim b. Mehmed, Süleyman b. Turgud, Yakub b. Kurd, 
Mehmed b. Hanefi, Ali b. Abdullah, Perviz b. Abdullah ve gayruhüm









121 [19b-4] İbrahim Beşe b. Mustafa’nın menzili ile bahçesini Fâtıma 
bt. Abdullah’a satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Ahmed Dede mahallesi sükkânından İbrahim Beşe b. Mustafa nâm râcil meclis-i 
şer‘-i hatîr-i lâzımü’t-tevkīrde işbu hâmiletü hâze’l-kitâb Fâtıma bt. Abdullah 
nâm hâtun mahzarında bi’t-tav‘ ve’r-rızâ ikrâr ve takrîr-i kelâm edip mahalle-i 
mezbûrede vâki‘ bir tarafdan İbrahim Çelebi b. Mehmed mülküne ve bir taraf-
dan yine benim mülküme ve bir tarafdan tarîk-i hâssa ve bir tarafdan tarîk-i âma 
müntehî iki fevkānî beyti ve bir ahırı ve sofayı ve şehnişîni müştemil mülk menzi-
limi ve silk-i mülk-i sahîhimde münselik ve münharıt bahçemden zirâ‘-ı kirpas ile 
tûlen on yedi ve arzen on beş zirâ‘ bahçemi cümle-i tevâbi‘ ve levâhıkı ve kâffe-i 
menâfi‘ ve merâfıkı ile mezbûre Fâtıma Hâtun’a yirmi bin nakd-i fıddî-i Osmânî 
râyic fi’l-vakt akçeye bâtten bey‘ edip kabz-ı semen ve teslîm kıldım ba‘de’l-yevm 
sâlifü’l-beyân menzil-i mahdûd mezbûre Fâtıma’nın mülk-i müşterâ-yı sarîhidir 
keyfe mâ yeşâ mutasarrıfe olsun dedikde mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mehmed Halîfe b. Mehmed el-İmâm, Mustafa b. ( ) el-Müezzin, 
Piyâle b. Abdullah, Veli Bey b. Halil, Mehmed b. Hanefi, Mustafa b. Mehmed, 
Turhan Bey b. Abdullah el-Cündî ve gayruhüm.

122 [20a-1] Debbağlara tahsis edilen hayvan derilerinin peremeciler 
tarafından başka yerlere götürülmemesi
Medîne-i Ebâ Eyyûb el-Ensârî -râdiye anhu Rabbühü’l-Bârî-’de debbâğ 
tâifesinden Osman b. Hüdâverdi ve el-Hâc Mehmed b. Veli ve Mehmed 
b. Süleyman ve Ali b. Durmuş ve el-Hâc Mustafa b. Mehmed ve diğer Mustafa 
b. Mehmed nâm kimesneler ve gayrıları cemm-i gafîr ve cem‘-i kesîr meclis-i 
şer‘-i hatîr-i lâzımü’t-tevkīrde yine medîne-i merkūmede peremeci tâifesinin 
kethüdâları olan Yusuf Bey b. Maksud nâm kimesneyi ihzâr ve üzerine her biri 
takrîr-i kelâm edip medîne-i merkūmede bu âna gelince zebh olunan koyun 
ve kuzu ve sığır ve keçi ve …? derileri mevzi‘-i âhara nakl olunmayıp bahâsı 
ile biz almak bâbında yedimizde emr-i celîlü’l-kadr var iken hâlâ ba‘zı pere-
meci tâifesi sâlifü’l-beyân derileri yerlerine tahmîl edip âhar mevzi‘e nakl ey-
ledikleri ecilden kisb ve kârımıza küllî noksân ve zarar müterettib olmuşdur 
zikr olunan derileri peremeci tâifesi peremelerine tahmîl edip mevzi‘-i âhara 
nakl etmemeleri için mezbûr Yusuf Bey tâife-i mezkûrenin kethüdâları oldu-
ğu hasebden yedimizde olan emr-i celîlü’ş-şân mûcebince neferâtına tenbîh 
ve te’kîd etmek bâbında merkūm Yusuf Bey’e kıbel-i şer‘den tenbîh olunmak 
matlûbumuzdur dediklerinde mukırrûn-ı mezbûrunun yedlerinde olan emr-i 
şerîfe nazar olundukda takrîrlerine muvâfık ve mutâbık bulunmağın mezbûr 
Yusuf Bey neferâtını mevzi‘-i âhara peremeleri ile deri alıp gitmeden tenbîh olu-
nup cânib-i şer‘-i kavîmden işbu hurûf ber sebîli’t-temessük ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa b. Mehmed, Mehmed b. Hanefi, Hasan b. İbrahim, Hasan 
b. Mehmed, Mehmed b. Ahmed, Yakub b. Kurd, eş-Şeyh Mehmed b. Murtaza, 
Ali b. Abdullah, Süleyman b. Turgud, Mehmed b. Hasan, Ahmed b. Mehmed ve 
gayruhüm mine’l-hâzırîn.

123 [20a-2] Köfik v. Martino’nun tarlasının tasarruf hakkını Harito 
v. Nikola’ya devretmesi
Vilâyet-i Rumeli’nde Mora sancağında Kartina kazâsına tâbi‘ İstemniçe nâm 
karye sâkinlerinden Köfik v. Martino nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Harito v. Nikola nâm zimmî mahzarında 
bi’t-tav‘ ve’r-rızâ ikrâr ve takrîr-i kelâm edip karye-i mezbûre sınırı dâhilinde 
Polyaniro demekle ma‘rûf mevzi‘de vâki‘ bir tarafdan Trandafili v. İstemad tar-
lasına ve bir tarafdan Harito v. Nikola tarlasına ve bir tarafdan Polhoroni v. ( ) 
tarlasına ve bir tarafdan Yani v. İstemad tarlasına müntehî taht-ı tasarrufumda 
olan tahmînen diyârımız keyli ile iki keyl tohum istî‘âb eder bir kıt‘a tarlanın 
hakk-ı tasarrufunu sâhib-i arz ma‘rifetiyle mezbûr Harito’ya tefvîz edip ol dahi 
minvâl-i muharrer üzre tefevvüz ve kabûl elyedikden sonra mukābele-i tefvîzde 
olan beş bin nakd-i fıddî-i Osmânî râyic fi’l-vakt akçe[yi] mezbûr Harito yedin-
den bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân tarla-
nın hakk-ı tasarrufu merkūm Harito’nundur, sâir emsâli tasarrufu gibi keyfe mâ 
yeşâ ve yahtâr mutasarrıf olsun dedikde mukırr-ı mezbûrun vech-i muharrer 
üzre cârî olan ikrâr ve takrîrin el-mukarru lehü’l-mezbûr Harito bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min Rebî‘ilevvel li târihi’l-mezbûr.
Şuhûdü’l-hâl: Aleksi v. Dimo, Yani v. Rupi, Lambo v. Yorgi, Polhoroni v. Dimo, 
Aleksi v. Polhoroni, Dimo [v.] Laho, Panayoti v. Yorgi, Yani v. Nikola, Aleksi 
v. Nikola, Yani v. Kostantin ve gayruhüm mine’l-hâzırîn.

124 [20a-3] Koniçe kazasından Mustafa Bey b. İsa’nın kendi raiyyeti 
olmayan Dimo v. Koya ile alâkasının kalmaması
Vilâyet-i Rumeli’nde Yanya sancağında Konitse [Koniçe] kazâsına tâbi‘ Pilikat nâm 
karyede sâkin fahrü’l-eşbâh Mustafa Bey b. İsa tarafından husûs-ı âti’l-beyânı 
da‘vâ ve talebe vekîl olup vekâleti hasm-ı şer‘î-i câhid mahzarında bimâ hüve 
nehci’l-mu‘teberi’l-mer‘î şer‘an sâbite ve mütehakkika olan li ebeveyn karında-
şı olan fahrü’l-akrân Durmuş b. İsa nâm cündî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Dimo v. Koya nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip bundan akdem mezbûr Dimo ile 
bu âna gelince müvekkilim mûmâ-ileyh Mustafa Bey’in re‘âyâsından olmak 
zu‘muyla ra‘iyyete müte‘allik da‘vâ ve taleb edip münâza‘a ve münâkaşadan hâlî 
değil idim hâlâ defter-i hâkānîde mezbûr Dimo Havâss-ı hümâyûn re‘âyâsından 
olduğum mukarrerdir dediği ecilden defter-i atîk-i pâdişâhîyi yokladığımda 
devletlü ve sa‘âdetlü pâdişâh-ı âlem-penâh hazretlerinin re‘âyâlarından olduğu 
mastûr ve mukayyed olmağın ba‘de’l-yevm mezbûr Dimo ile min ba‘d ra‘iyyete 
müte‘allik müvekkilim mûmâ-ileyh Mustafa Bey’in medhal ve alâkası kalmadı 
dedikde vekîl-i mezbûr Durmuş Bey’in vech-i meşrûh üzre cârî olan ikrâr ve 
takrîrin merkūm Dimo bi’l-muvâcehe tasdîk edicek mâ hüve’l-vâki‘ bi’t-taleb 
ketb olundu.
Hurrire fi’t-târihi’l-mezbûr.
Şuhûdü’l-hâl: Mehmed Beşe b. Abdullah Kethüdâ-yı bostancıyân, Mustafa Ağa 
b. Demir Bey, Hasan Beş b. Mehmed, Kalender Beşe b. İsa el-Acemî, Mustafa 
b. Mehmed, Ali b. Abdullah, Yakub b. Kurd, Süleyman b. Turgud.

125 [20a-4] Ahmed Beşe b. Rüstem’in Yani v. İstati’ye bazı emlâkini 
satıp bazısının da kullanım hakkını devretmesi
Vilâyet-i Rumeli’nde Mora sancağında Kalavrita kazâsına tâbi‘ İlnasova nâm kar-
yeden Ahmed Beşe b. Rüstem nâm râcil meclis-i şer‘-i hatîr-i lâzımü’t-tevkīrde 
işbu râfi‘ü hâze’l-kitâb Yani v. İstati nâm zimmî muvâcehesinde bi’t-tav‘ ve’r-rızâ 
ikrâr ve takrîr-i kelâm edip karye-i merkūme bağları dâhilinde vâki‘ Veli Çelebi 
bağına ve iki tarafdan Yanaki v. ( ) bağına ve bir tarafdan tarîk-i âma müntehî 
tahmînin bir çapalık bir kıt‘a mülk bağımdan ve karye-i merkūmede mevâzi‘-i 
adîdede vâki‘ otuz dip dut eşcârından ve eski Değirmenyeri demekle ma‘rûf 
mülk değirmen yerinden ve karye-i merkūmede vâki‘ taht-ı tasarrufumda olan 
kestane ve ceviz eşcârların nısf-ı şâyi‘lerini bi safkatin vâhidetin mezbûr Yani’ye 
dört bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ ve kabz-ı semen edip mebî‘ât-ı mezkûreyi mahallinde kabza müşterî-i 
merkūmu taslît eylediğimden sonra yine karye-i merkūme kurbunda her biri 
inde ahâliyi’d-diyâr ma‘lûmü’l-hudûd ve’l-mikdâr taht-ı tasarrufumda olan otuz 
sekiz kıt‘a tarlaların dahi nısf-ı şâyi‘lerini sâhib-i arz ma‘rifetiyle mezbûra tefvîz 
edip ol dahi minvâl-i muharrer üzre tefevvüz ve kabûl ettikden sonra [20b] 
mukābele-i tefvîzde olan üç bin sekiz yüz nakd-i fıddî-i Osmânî râyic fi’l-vakt 
akçeyi mezbûr Yani yedinden bi’t-tamâm ve’l-kemâl ahz eyledim ba‘de’l-yevm 
sâlifü’l-beyân mebî‘âtdan nısf-ı şâyi‘leri mezbûr Yani’nin mülk-i müşterâ-yı 
sarîhidir ve mârrü’z-zikr arâziden dahi nısf-ı şâyi‘leri mersûmundur sâir emsâli 
tasarrufu gibi mutasarrıf olsun dedikde mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Hüseyin Beş b. Mustafa er-Râcil, Mustafa b. Abdullah er-Râcil, 
Seydî b. Sinan, Mehmed b. Abdullah, Ali Beş b. Murad er-Râcil, Mustafa Beşe 
b. ( ), İskender Beşe b. Murad er-Râcil, Ali b. Abdullah, Süleyman b. Turgud, 
Yakub b. Kurd.

126 [20b-1] Sâkine bt. Abdullah’ın menzilini Hacı Mehmed 
b. Mahmud’a satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Cebecibaşı mahallesinde sâkine Sâkine bt. Abdullah nâm hâtun meclis-i şer‘-i 
şerîf-i lâzımü’t-teşrîfde işbu hâmilü’l-kitâb el-Hâc Mehmed b. Mahmud nâm ki-
mesne muvâcehesinde bi’t-tav‘ ve’r-rızâ ikrâr ve takrîr-i kelâm edip mahalle-i 
mezbûrede vâki‘ bir tarafdan el-Hâc Osman b. ( ) mülküne ve iki tarafdan 
Kerime bt. Behram mülküne ve bir tarafdan tarîk-i âma müntehî üç tahtânî beyti 
ve bi’r-i mâyı ve zât-ı eşcâr-ı müsmire ve gayr-ı müsmireyi hâvî cüneyneyi müş-
temil mülk menzilimi cümle-i tevâbi‘ ve levâhıkı ve kâffe-i menâfi‘ ve merâfıkı 
ile mezbûr el-Hâc Mehmed’e altı bin beş yüz fıddî-i Osmânî râyic fi’l-vakt ak-
çeye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i mebî‘ eyle-
dim ba‘de’l-yevm sâlifü’l-beyân menzil-i mahdûde mezbûr Mehmed’in mülk-i 
müşterâ-yı sarîhidir sâir emlâki tasarrufu gibi keyfe mâ yeşâ ve yahtâr mutasar-
rıf olsun dedikde mukırra-i mezbûrenin vech-i mübeyyen üzre cârî olan ikrâr 
ve takrîrin el-mukarru lehü’l-merkūm el-Hâc Mehmed bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ min Rebî‘ilevvel li sene tis‘a ve ışrîn ve elf.
Şuhûdü’l-hâl: Abdürrahim Halîfe b. Hasan el-İmâm, Musa b. Resul, Hasan 
Bey b. Abdullah el-Bevvâbü’s-sultânî, el-Hâc Mehmed b. Mehmed el-Mücellid, 
Mehmed Dede b. Habib, Mehmed b. Abdullah, Hasan b. Behram, Ali Çelebi 
b. İlyas, Murad b. Hüseyin, el-Hâc Hüseyin b. Abdullah.

127 [20b-2] Behram b. Abdullah’ın vakfettiği menzilde Mustafa 
b. Veli’nin oturması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Câmi‘-i Kebîr mahallesi kurbunda vâki‘ merhûm Behram b. Abdullah nâm 
kimesnenin vakıf ve tesbîl eyleyip süknâsını sulehâya şart eylediği vakıf men-
zilde sâkin olup tarîk-i hacda fevt olan Abdi nâm kimesnenin yeri mahlûl 
olmağla yerine işbu hâfız-ı hâze’l-kitâb mefharü’s-sulehâ el-Hâc Mustafa 
b. Veli nâm kimesne sâlih ve mütedeyyin ve süknâya küllî ihtiyâcı mütebey-
yin olup her vechile mahal ve müstahık olduğunu a‘lemü’l-ulemâ’i’l-izâm 
efdalü’l-fuzalâi’l-kirâm alemü’l-ilm ve’l-hüdâ menârü’l-fazl ve’t-tukā izzetlü 
Hâce Efendi hazretleri i‘lâm eyledikleri ecilden menzil-i mezbûr merhûm el-
Hâc Mustafa’ya tevcîh olunup işbu hurûf ber sebîli’t-temessük ketb ve imlâ ve 
tahrîr [ve] inşâ olunup yed-i tâlibe def ‘ ve vaz‘ olundu lede’l-ihtiyâc ibrâz ve 
ihticâc edine.
Hurrire fi’l-yevmi’s-sâbi‘ min Rebî‘ilâhir li sene tis‘a ve ışrîn ba‘de’l-elf.
Şuhûdü’l-hâl: Fahrü’l-eimme Ömer Efendi b. Abdülkādir, Abdullah Efendi 
b. Abdülkādir el-Müezzi[n], Receb Halîfe b. Ömer el-İmâm, Mustafa Efendi 
b. Muzaffer el-İmâm, Ali Bey b. Abdullah, Abdurrahman Efendi b. Abdullah, 
Abdülganî b. Durak, Mehmed Bey b. Hasan el-Cündî Ali b. Abdullah, Süleyman 
b. Turgud, Yakub b. Kurd, Mustafa b. Mehmed, Ahmed b. Hasan, Keyvan Bey 
b. Abdullah ve gayruhüm mine’l-hâzırîn.

128 [20b-3] Hayrünnisâ bt. Seyyid Mehmed’in miras hususunda 
Pîr Mehmed Efendi ile sulh olması
[Derkenar:] Bu hüccet beşinci kâğıdda tekrâr kayd olunmuşdur gayr-ı kāide 
üzre.
Vilâyet-i Anadolu’da nefs-i Taşköprü sâkinelerinden fahrü’l-muhadderât 
Hayrünnisa bt. es-Seyyid Mehmed tarafından husûs-ı âti’l-beyânı da‘vâ ve ta-
lebe ve bey‘ ve şirâya ve sulh ve ibrâya vekîli olup vekâleti hasm-ı şer‘î-i câhid 
mahzarında mezbûreyi ilm-i şer‘î ile ârifân olan mefharü’l-müderrisîn Ahmed 
Çelebi b. Mustafa ve Mehmed Efendi b. Abdülkerim şehâdetleri ile şer‘an 
sâbite ve mütehakkika olan zevci fahrü’l-müderrisîn mevlânâ Mehmed Efendi 
b. Mehmed mahzarında bi’l-vekâle takrîr-i kelâm edip mezbûr Pîr Mehmed 
Efendi’nin halîlesi olup bundan akdem müteveffât oldukdan [sonra] verâseti 
zevc-i metrûkü mezbûr Pîr Mehmed Efendi’ye ve merkūm Pîr Mehmed 
Efendi’den hâsıl olmuş sadrî evlâdı Mustafa ve Abdülbâkī ve Hayrünnisa nâm 
sagīrlere münhasıra olan Fâtıma bt. Ali nâm hâtunun terekesinden olmak 
zu‘muyla mezbûr Pîr Mehmed Efendi asâleten ve velâyeten vâzı‘u’l-yed oldu-
ğu medîne-i Ebâ Eyyûb-i Ensârî -râdiye anhu Rabbühü’l-Bârî-’de Zal Mahmud 
Paşa Câmi‘-i şerîfi kurbunda Bey mahallesinde vâki‘ bir tarafı kâtib Mustafa 
Çelebi b. ( ) mülküne ve kıdvetü’l-ulemâ Musa Efendi b. Derviş Mehmed mül-
küne ve ( ) b. Abdullah nâm bevvâb-ı sultânî mülküne ve bir tarafı Abdülbâkī 









Çelebi b. ( ) nâm müteveffâdan veresesine intikāl eden mülk menzile ve iki 
tarafı [21a] tarîk-i âma müntehî ve mahdûd olan mülk menzil müvekkile-i 
mezbûrenin vâlidesinden kendiye irs-i şer‘î ile intikāl etmiş mülk-i mevrûsu 
olmak üzre sâbıkan medîne-i mezbûrede hâkimü’ş-şer‘ olan a‘lemü’l-ulemâ’i’l-
izâm efdalü’l-fuzalâi’l-fihâm Abdullah Efendi b. Ali huzûrunda müvekkile-i 
mezbûre Hayrünnisa’nın olmak üzre da‘vâ-yı istihkāk ettikde mezbûr Pîr 
Mehmed Efendi dahi istihkāk-ı mezkûru ikrâr edicek ikrâr-ı mu‘teber-i mu-
kırrın nefsi üzerine hüccet olup gayrı üzerine hüccetden kāsır ve gayr-ı mü-
essir olmağla mezbûr Pîr Mehmed Efendi’nin ikrâr-ı mezkûru kendi hakkın-
da hüccet-i müessir ve sıgār-ı mezkûre haklarında gayr-ı müessir olmağın 
menzil-i mezkûrdan merkūm Pîr Mehmed Efendi’nin vâris olmak zu‘muyla 
asâleten vaz‘-ı yed ettiği rub‘-ı şâyi‘i vekîl-i mezbûr Ali Efendi’nin talebi ile 
hâkim-i müşâ‘ müvekkile-i mezbûre Hayrünnisa’ya hüküm ve teslîme tenbîh 
edip ve velâyeten vaz‘-ı yed ettiği selâse-i erbâ‘ı müvekkile-i mezbûrenin oldu-
ğu şer‘an sâbit olunca sıgār-ı mezkûreler için müvekkile-i mezbûreye merkūm 
Pîr Mehmed Efendi ikrârıyla menzil-i mezkûrdan hükm olunan rub‘ hisseyi 
ba‘de’l-kabz mezbûr Pîr Mehmed Efendi’ye dokuz bin nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen ve 
teslîm-i mebî‘ kıldığımdan sonra menzil-i mezkûrdan mevkūfen ale’l-beyân 
olan selâse-i erbâ‘ı isbât sadedinde iken beynimizde müslimûn-ı muslihûn ta-
vassut edip es-sulhu seyyidü’l-ahkâm fehvâsınca selâse-i erbâ‘ı da‘vâ ve taleb-
den ferâğım mukābelesinde üç bin akçe üzre akd-i sulh inşâ edip bedel-i sulh 
olan üç bin akçe[yi] merkūm Pîr Mehmed Efendi yedinden bi’t-tamâm ve’l-
kemâl ahz ve kabz edip mezbûr Pîr Mehmed Efendi’nin emsâli husûs-ı mezkûru 
da‘vâ ve talebden ibrâ-i âmla ibrâ ve iskāt-ı tâmla iskāt eyledim ba‘de’l-yevm 
müvekkile-i mezbûreden husûs-ı mezkûra müte‘allik bi’l-asâle ve’l-vekâle da‘vâ 
ve nizâ‘ sudûr ederse lede’l-hükkâmi’l-kirâm makbûle ve mesmû‘a olmaya de-
dikde vekîl-i mezbûr Mehmed Efendi’nin bi’l-vekâle cârî olan ikrâr ve takrîrin 
el-mukarru lehü’l-mezbûr Pîr Mehmed Efendi bi’l-asâle ve’l-velâye tasdîk edi-
cek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis ve’l-ışrîn min Rebî‘ilevvel li sene tis‘a ve ışrîn ve elf.
Şuhûdü’l-hâl: Fahrü’l-kuzât Celâleddin Efendi, Mustafa Ağa b. Hasan el-Cündî 
Hüsameddin Efendi b. Ahmed el-Müderris, Hasan Efendi b. İbrahim, Ahmed 
Bey b. Şaban, Ahmed Çelebi b. İbrahim, Mehmed b. Hasan el-Müezzin, İbrahim 
Çelebi b. Mustafa, Mustafa Çelebi b. ( ) el-İmâm, Mustafa Çelebi b. ( ) el-Kâtib, 
Mehmed Çelebi b. Hasan, Vâlihîzâde Mustafa Efendi, Ahmed Efendi b. ( ) el-
Kadı, İsmail Efendi el-Kadı, Mehmed Çelebi b. İbrahim, Muharrirü’l-hurûf es-
Seyyid Şeyh Mehmed Efendi b. el-merhûm Hüsameddin el-Müsta‘id ve gay-
ruhüm.









129 [21a-1, Arapça] Hâkimin Heri v. Dimitri adlı küçüğe nafaka 
takdir ettiği
Hâkim, Havâss-ı Sultâniyye tevâbi‘inden Neroz karyesinde sâkin iken bundan 
akdem helâk olan Dimitri nâm zimmînin oğlu Heri’nin nafakası, kisvesi ve sâir 
havâic-i zarûriyyesi için, himâye ve terbiyesi altında bulunduğu karye-i mezbûrede 
sâkine nasrâniye Aleksandra bt. Yorgi nâm annesinin talebiyle müteveffâ-yı 
mezbûrdan intikāl eden mallardan alınmak üzre yevmî râyicü’l-vakt üç akçe-i 
Osmânî farz ve takdîr etti. Hâkim, meblağ-ı mefrûzun sarfına ve vakt-i hâcetde 
istidâne edip vakt-i zaferde rücû‘ etmeye mezbûre Aleksandra’ya izin verdi.
Cerâ zâlike ve hurrire fi’l-yevmi’s-sâbi‘ min Rebî‘ilâhir sene tis‘a ve ışrîn ve elf.
Şuhûdü’l-hâl: Mustafa b. Mehmed, Yakub b. Kurd, Ali b. Abdullah, Süleyman 
b. Turgud ve gayruhüm

130 [21a-2] Bayezid b. Üveys’in vefatından önce Abdurrahman’a para 
emanet etmiş olduğu
Medîne-i Ebâ Eyyûb-i Ensârî -râdiye anhu Rabbühü’l-Bârî-’de bi’l-fi‘l merhûm-ı 
müşârün-ileyh hazretlerinin evkāf-ı şerîfelerine mütevellî olup medîne-i 
merkūmede vâki‘ olan mevtânın beytülmâl emîni olan fahrü’l-emâcid ve’l-
ekârim zübdetü’l-mefâhir ve’l-mekârim Ahmed Ağa b. Musa nâm kimesne 
tarafından husûs-ı âti’l-beyânı da‘vâya vekîl olup vekâleti bimâ hüve nehci’s-
sübût sâbite olan İlyas Çelebi b. Yakub nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü hâze’l-kitâb Abdurrahman b. ( ) nâm kimesne-
yi ihzâr ve mahzarında takrîr-i da‘vâ edip bundan akdem medîne-i merkūme 
mahallâtından Servi mahallesinde merkūm Abdurrahman ile bir odada sâkin 
iken vefât eden Bayezid b. Üveys nâm kimesne fevt olmazdan bir ay mukad-
dem merkūm Abdurrahman’a sen hıfz ve hırâset eyle deyû on bin nakd-i fıddî-i 
Osmânî râyic fi’l-vakt akçe alâ tarîki’l-vedî‘a vaz‘ edip fevt oldukda zâhirde 
vâris-i ma‘rûfu olmamağla terekesi cânib-i vakf-ı mezbûra âid ve râci‘ olmağın 
meblağ-ı mersûm cânib-i vakf-ı mezbûr için merkūm Abdurrahman’ın yedin-
den tahlîs olunmak matlûbumdur dedikde gıbbe’s-suâl merkūm Abdurrahman 
cevâbında fi’l-hakīka müteveffâ-yı mezbûrun benim zimmetimde alâ tarîki’l-
vedî‘a on bin nakd-i mezbûrü’n-na‘t akçesi olduğu vâki‘dir ve lâkin yüz yetmiş 
akçeye yirmi sekiz aded filori ve beşer akçeye dört yüz on aded şâhî ve yüz onar 
akçeye beş aded guruş ve yüz akçeye bir guruş mâ‘adâsı hurda akçedir bu hesâb 
üzre müteveffâ-yı mezbûrun on bin nakd-i fıddî-i Osmânî râyic fi’l-vakt akçesi 
zimmetimde vardır deyû meclis-i şer‘de bi tav‘ihî ikrâr ve i‘tirâf ettikden sonra 
mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min Rebî‘ilâhir li târihi’l-mezbûr.
Şuhûdü’l-hâl: Mustafa b. Mehmed, Mustafa Çelebi b. Ali Çukadâr, Ali b. Abdullah, 
Yakub b. Kurd, Ahmed b. Mehmed, Süleyman b. Turgud, Hüseyin b. Yusuf, (…) 
b. Abdullah, Ali b. Hasan.

131 [21b-1] Yani v. İstemo’nun menzil ve bağını İstemo 
v. Yani’ye satması
Vilâyet-i Rumeli’nde Yanya kazâsına tâbi‘ İlmine nâm karyeden Yani v. İstemo 
nâm zimmî meclis-i şer‘-i hatîr-i lâzımü’t-tevkīrde işbu râfi‘ü hâze’l-kitâb İstemo 
v. Yani nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip 
karye-i merkūmede vâki‘ iki tarafdan tarîk-i âma ve bir tarafdan Niko v. İstemo 
mülküne ve bir tarafdan diğer Niko v. Yani mülküne müntehî iki tahtânî bey-
ti ve zât-ı eşcâr-ı müsmire ve gayr-ı müsmireyi hâvî cüneyneyi müştemil mülk 
menzilimi ve menzil-i mezbûra muttasıl ve mülâsık tahmînen bir dönüm bir 
kıt‘a mülk bağımı cümle-i tevâbi‘ ve levâhıkı ile mesfûr İstemo’ya bi safkatin 
vâhidetin bin dört yüz nakd-i fıddî-i Osmânî râyic fi’l-vakt akçeye bâtten bey‘ 
ve kabz-ı semen edip mebî‘ât-ı mezkûrâtı mahallinde kabza müşterî-i merkūmu 
taslît eyledim ba‘de’l-yevm sâlifü’l-beyân menzil ve bağ mezbûr İstemo’nun 
mülk-i müşterâ-yı sarîhidir keyfe mâ yeşâ ve yahtâr mutasarrıf olsun dedikle-
rinde mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa [b.] Mehmed, Ali b. Abdullah, Yakub [b.] Kurd, Süleyman 
b. Turgud, Dimo v. Minho, Anaso [v.] Parsık, Kiryaki [v.] Yani, Hristo [v.] İstemo, 
Niko v. Videte, Minho v. Dimo ve gayruhüm mine’l-hâzırîn.

132 [21b-2] Osman Beşe b. Abdullah’ın devraldığı Hacı Mustafa Paşa 
Vakfı’na ait fırının yarım hissesinin talebi üzerine taksim ve 
tahrir olunması
Mahmiye-i Kostantıniyye hısnı ebvâbından Eğrikapı dâhilinde el-Hâc İlyas ma-
hallesi sâkinlerinden Osman Beşe b. Abdullah nâm râcil meclis-i şer‘-i şerîfde 
takrîr-i kelâm edip Havâss-ı Kostantıniyye müzâfâtından Sütlüce nâm mevzi‘de 
Turşucu tekyesi kurbunda vâki‘ merhûm el-Hâc Mustafa Paşa vakfı’ndan olup 
bir tarafdan kıdvetü’l-müderrisîn Kasım Efendi mutasarrıf olduğu kiremid fı-
rını ve bir tarafdan Turşucuzâde Hüseyin Çelebi câmi‘i’ne ve bir tarafı tarîk-i 
âma ve bir tarafı sâhil-i bahre müntehî olan kiremid fırınının nısfını merhûm 
Ali Çelebi b. ( ) ve nısf-ı âharını Davud Çavuş beher sene yedi bin akçe icâre-i 
müeccele ile ber vech-i iştirâk mutasarrıflar iken müşârün-ileyh Ali Çelebi 
fevt olup evlâdı kalmamağın sâlifü’l-beyân fırının nısfı mahlûl oldukda vakf-ı 
mezbûra sâbıkan mütevellî olan Ahî Çelebi nısf-ı mezbûrun hakk-ı tasarrufu-
nu ba‘de’l-müzâyede rağabât-ı nâs münkatı‘a oldukdan sonra bana seksen bin 
akçeye tefvîz edip ben dahi tefevvüz ve kabûl eylemişdim el-hâletü hâzihî zikr 
olunan fırının üzerine cânib-i şer‘den âdem irsâl olunup taksîm ve tahrîr olun-
ması matlûbumdur dedikde mahkeme-i şerîfe kâtiblerinden mevlânâ Abdülaziz 
Çelebi ve hâssa mi‘mârlarından üstâd Musli Çelebi b. Hüsam irsâl olunup an-
lar dahi zeyl-i kitâbda mastûrü’l-esâmî olan müslimîn ile mahall-i mezbûra va-
rıp mi‘mâr-ı merkūm zikr olunan fırın yerini ve kiremidhâneyi ve harman yer-
lerini mesâha edip sâlifü’l-beyân fırın yeri tûlen doksan iki zirâ‘ ve arzen otuz 
zirâ‘ ve üst harman tûlen yüz üç zirâ‘ ve aşağı harman yeri kırk yedi zirâ‘ ve 
kârhâne tûlen otuz zirâ‘ ve fevkānî [ve] tahtânî odalar yirmi üç zirâ‘ tûlen ve on 
beş zirâ‘ arzen tahmîn olundukdan sonra fırın yerinin kıble cânibinden kırk altı 
zirâ‘ tûlen ve on beş zirâ‘ arzen Osman Beşe’ye ve cânib-i şimâlinden bu mikdâr 
Davud Çavuş’a ta‘yîn olunup ve üst harman yerinin yine kıble cânibinden 
Osman Beşe’ye elli beş zirâ‘ ve Davud Çavuş’a cânib-i şimâlinden kırk sekiz 
zirâ‘ ta‘yîn olunup ve aşağı harman yerinin yine kıble cânibinden yirmi üç bu-
çuk zirâ‘ Osman Beşe’ye ve cânib-i şimâlîsinden bu mikdâr zirâ‘ Davud Çavuş’a 
ta‘yîn olunup ve kârhâneden on beş zirâ‘ Osman Beşe’ye ve on beş zirâ‘ Davud 
Çavuş’a ve fevkānî [ve] tahtânî odalardan tûlen on bir buçuk ve arzen yedi bu-
çuk zirâ‘ mezbûr Osman Beşe’ye ve bu mikdâr tûlen ve arzen merkūm Davud 
Çavuş’a hisse ta‘yîn olunup ikisinin dahi rızâları ile ve vakf-ı mezbûra mütevellî 
olan fahrü’l-akrân Mehmed Çavuş ma‘rifetiyle vech-i mübeyyen üzre ifrâz ve 
ta‘yîn olan hisselerin kabûl ettiklerini mevlânâ-yı mezbûr mahallinde tahrîr 
edip ba‘dehû gelip meclis-i şer‘a haber verdikden sonra mâ vaka‘a bi’t-taleb ketb 
olunup yed-i tâlibe def ‘ ve vaz‘ olundu ki vakt-i hâcetde müzekker mâ cerâ ola.
Tahrîren fi’l-yevmi’s-sâmin aşer min Rebî‘ilevvel li sene tis‘a ve ışrîn ve elf.
Şuhûdü’l-hâl: Mehmed b. Mahmud Kapudân, Muzaffer b. Abdullah, es-Seyyid 
Emrullah Çelebi b. Halil, Ahmed Ağa el-Müteferrika, Müstakīm Efendi el-Kadı, 
İbrahim b. Bâli, Ali b. Abdullah ve gayruhüm.

133 [21b-3, Arapça] Azime bt. Hüseyin’in Kiremitçi mahallesindeki 
evini Âbıkevser bt. Abdullah’a sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Kiremidçi Süleyman mahallesinde sâkine olan Azime bt. Hüseyin nâm hâtun 
meclis-i şer‘-i şerîfde âtiyyü’z-zikr menzilini hâmile-i hâze’l-kitâb Âbıkevser 
bt. Abdullah nâm hâtuna bey ettiğini ikrâr ve i‘tirâf etti. O da kendi malıyla ve 
kendisi için mezbûre Azime’nin işbu akdin sudûruna kadar sâhibi ve mâliki 
olduğu elinde ve taht-ı tasarrufunda bulundurduğu mahalle-i mezbûrede 
vâki‘ olup bir tarafdan Ahmed Çavuş b. Mehmed mülkü, diğer tarafdan Derviş 
Çelebi b. Mehmed mülkü, öbür tarafdan merhûm Mahmud Çavuş b. ( ) vakfı 
ve diğer tarafdan da Ahmed b. Mehmed mülkü ve tarîk-i hâs ile mahdûd olan 
tahtânî ve fevkānî ikişer beyti, su kuyusunu, helâyı, meyveli ve meyvesiz ağaçlı 
bahçeyi hâvî menzilini cümle tevâbi‘ ve levâhıkı ve kâffe-i menâfi‘ ve merâfıkı 
ile râyicü’l-vakt on beş bin akçe-i Osmânî semen-i mu‘ayyen-i makbûzla an-
dan iştirâ etti îcâb, kabûl ve teslîm tesellümle akid tamâm oldu. Müşteriyye-i 
mezbûre mukırra-i mezbûrenin vâki‘ ikrârını vicâhen ve şifâhen tasdîk etti.
Cerâ zâlike ve hurrire fi’l-yevmi’l-âşir min Rebî‘ilâhir sene tis‘a ve ışrîn ve elf.
Şuhûdü’l-hâl: El-Hâc Ahmed b. İbrahim, Veli Halîfe b. Abdullah, İlyas Çelebi 
b. Yakub, Hasan b. İlyas, Mehmed b. Osman, Turgud Halîfe b. Durak, Perviz 
b. Abdullah, Mustafa b. Hızır, Ali b. Abdullah, Hüdaverdi b. Mehmed ve gayru-
hüm mine’l-hâzırîn.

134 [22a-1] Göka v. Dimo’nun emlâk ve hayvanlarını Lesbo 
bt. Yano’ya hibe etmesi
Vilâyet-i Rumeli’nde Filibe kazâsı sâkinlerinden Göka v. Dimo nâm zimmî 
meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb yine vilâyet-i 
merkūmede Ergirikasrı kazâsına tâbi‘ Prakovida nâm karye sâkinelerinden 
Lesbo bt. Yano nâm nasrâniye tarafından husûs-ı âti’l-beyânı tasdîka vekîl olup 
vekâleti hasm-ı şer‘î-i câhid mahzarında bimâ hüve nehci’l-mu‘teberi’l-mer‘î 
sâbite ve mütehakkika olan merkūme Lesbo’nun li ebeveyn karındaşı Göka 
v. Pano nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip 
sâbıkan sâkin olduğum karye-i merkūme Prakovida’da vâki‘ bir tarafdan Kika 
v. Hakil? ve bir tarafdan Dimo v. Kondi mülküne ve iki tarafdan tarîk-i âma 
müntehî iki tahtânî beyti müştemil mülk menzilimi ve yirmi re’s mülk-i mah-
zım ve hakk-ı sırfım olup hâlâ karye-i merkūmede Prakovida’da mevcûd olan 
koyunumu ve iki kıt‘a lede’l-ahâlî ma‘lûmü’l-hudûd harman yerimi ve iki re’s 
kara sığır öküzümü ve iki re’s kara sığır ineğini ve beynimizde her biri ilm-i 
şer‘î birle ma‘lûm esâs-ı beytimi hasbeten lillâhi te‘âlâ müvekkile-i mezbûre 
Lesbo’ya hibe-i sahîha-i şer‘iyye ile cümlesini hibe ve temlîk eyleyip sâlifü’l-
beyân mülk-i mevhûbları mahallinde kabza müvekkile-i merkūme Lesbo’yu 
taslît eyledim ba‘de’l-yevm sâlifü’l-beyân menzil ve harman yerleri ve gayrıları 
müvekkile-i merkūme Lesbo’nun mülk-i mevhûblarıdır keyfe mâ yeşâ ve yahtâr 
mutasarrıfe olsun dedikde mukırr-ı mezbûrun vech-i meşrûh üzre cârî olan 
ikrâr ve takrîrin vekîl-i mezbûr Göka bi’l-muvâcehe tasdîk edicek mâ hüve’l-
vâki‘ bi’t-taleb ketb olundu.
Hurrire fî evâili Rebî‘ilâhir li sene tis‘a ve ışrîn ba‘de’l-elf.
Şuhûdü’l-hâl: Mustafa [b.] Mehmed, Ali b. Abdullah, Mehmed b. Ahmed, Hasan 
b. Hüseyin, Perviz b. Abdullah, Kika v. Zoto, Petosi v. Dimo, İlya v. Yani, Yani 
v. Kara Vano, Vasil v. Göno, Kiro [v.] (...), Deriçe [v.] Nika, Koçi [v.] Kiro ve gay-
ruhüm mine’l-hâzırîn.

135 [22a-2] Göka v. Dimo ile Lesbo bt. Pano’nun boşanması
Vilâyet-i Rumeli’nde Filibe kazâsı sâkinlerinden Göka v. Dimo nâm zimmî 
meclis-i şer‘-i hatîr-i lâzımü’t-tevkīrde yine vilâyet-i merkūmede Ergirikasrı 
kazâsına tâbi‘ Prakovida nâm karye sâkinlerinden işbu hâmiletü hâze’l-kitâb 
Lesbo bt. Pano nâm nasrâniye tarafından husûs-ı âti’l-beyânı tasdîka vekîl olup 
vekâleti hasm-ı şer‘î-i câhid mahzarında bimâ hüve nehci’l-mu‘teberi’ş-şer‘î 
şer‘an sâbite ve mütehakkika olup merkūme Lesbo’nun li ebeveyn karındaşı 
olan Göka v. Pano nâm zimmî muvâcehesinde bi’t-tav‘i’s-sâf ikrâr ve takrîr-i 
kelâm edip merkūme Lesbo’yı bundan akdem Pano Kahmiz mahzarında talâk-ı 
selâse ile tatlîk edip ba‘dehû kendiyi murâd eylediği kimesneye tezvîc eylesin 
deyû haber göndermişdim hâlâ mezbûre Lesbo el-haberu yahtemilu’s-sıdk ve’l-
kizb mısdâkınca husûs-ı mezbûru tasdîka karındaşı mezbûr Göka’yı tevkîl-i 
şer‘î ile tevkîl ile mezbûru talâk-ı selâse ile tatlîk eylediğim mukarrer ve mu-
hakkakdır ba‘de’l-yevm müvekkile-i mezbûre Lesbo kendi nefsini murâd eyle-
diği kimesneye tezvîc eylesin dedikde mukırr-ı mezbûrun vech-i meşrûh üzre 
cârî olan ikrâr ve takrîri vekîl-i mezbûr Göka bi’l-muvâcehe tasdîk edicek mâ 
hüve’l-vâki‘ bi’t-taleb ketb olundu.
Hurrire fî selhi Rebî‘ilâhir li seneti’l-merkūme.
Şuhûdü’l-hâl: Mustafa b. Mehmed, Ali b. Abdullah, Süleyman b. Turgud, Yakub 
b. Kurd, Perviz b. Abdullah, Kika v. Zoto, Petoş v. Dimo, Yani v. Kara Vano, 
Deriçe v. Nika, Vasil v. Göno, Koço v. Kiro ve gayruhüm mine’l-hâzırîn.

136 [22a-3] Ereğli kasabasında mahkeme kadısının Duka’dan haksız 
yere para aldığı
Sa‘âdetlü ve izzetlü ve fukarâya merhametlü sultânım hazretlerinin hâkpâ-yı 
azîmü’ş-şânlarına arz-ı hâl-i dâ‘î oldur ki
Kasaba-i Ereğli sâkinlerinden Duka nâm zimmînin değirmeninde mürd olan 
zimmî için ba‘zı müslümanları ihzâr edip keşfi için değirmenin üzerine vardık-
da çarhının içinde mürd olan zimmîyi sıkıp mürd olmuş görülüp keşf olunduk-
da yine ba‘zı müslümanlar evlerine dağılıp ba‘zısı Efendi ile mahkemeye varıp 
ol hînde Efendi hazretleri yedi bin beş yüz akçe keşf nâmına [akçe] almayınca 
mürd olan zimmî[yi] değirmende[n] indirmemişdir bu husûsa cemî‘an müs-
lümanlar şâhidiz ve sultânım cânibinden kapıcı Mehmed bendeniz emr-i 
pâdişâhîyle ve mürâsele-i şerîfle ve sultânımın mektûb-ı şerîfleri ile gelip ol 
hînde mahkeme-i şerîfede meclis olup ol meclisde Efendi hazretleri buyurdu 
ki ol gece Duka’dan yedi bin beş yüz akçesini almışımdır dediğine cemâ‘at-i 
müslimîn bu husûsa şâhidleriz kapıcı Mehmed bendenize hayli te‘addî etti siz 
benim mahkemem basdınız deyû anın dahi aslı yokdur iftirâdır muhassalü’l-
kelâm cemâ‘at-i müslimîn ağzından Efendi hazretleri mahzar peydâ edip gön-
dermişlerdir müslümanlara iftirâdır Allah’a ma‘lûmdur ki o mahzardan habe-
rimiz ve âgâhımız yokdur huzûr-ı Hak’da cevâb versinler ve bu husûsda Duka 
zimmîye olan hakāret kimesneye olmamışdır zulm-i sarîh olmuşdur vallâhi 
ta‘bîr olunmaz zîre ma‘lûm-ı sa‘âdet ola bâkī ed-du‘â.
El-fakīr Mustafa el-Hatîb-i câmi‘-i cedîd, el-fakīr Hasan Ağa Zevvâk-ı sultânî, el- 
fakīr Piyâle çavuş-ı Dergâh-ı âlî, el-fakīr Ali Halîfe el-Müezzin-i câmi‘-i Cedîd, el-
fakīr Mehmed Beşe Dergâh-ı âlî, el-fakīr Hasan Beşe Dergâh-ı âlî, el-fakīr Mustafa 
Bey Dergâh-ı âlî, el-fakīr Aydın Dergâh-ı âlî, el-fakīr Mehmed Bey Dergâh-ı âlî, 
el-fakīr Davud Dergâh-ı âlî, el-fakīr Ahmed Bey Dergâh-ı âlî, el-fakīr Ali Servanî 
kasaba-i Ereğli, el-fakīr Hacı Kurd el-Hammâmî, el-fakīr Yünci? Hacı, el-fakīr 
Mehmed Bey Dergâh-ı âlî, el-fakīr Mehmed Sâdık, el-fakīr Receb Teberdâr.
Dokuzunun mührü var ve mâ‘adâsı ki yirmiye müntehî olmuşdur mühürleri 
yokdur ve hem hatt-ı vâhid iledir cümlesi.

137 [22b-1] Kandilo’nun Mustafa b. Abdullah’a bazı emlâkini satıp 
bazısının da kullanım hakkını devretmesi
Havâss-ı Aliyye kazâsı tevâbi‘inden Küçükhalkalı nâm karye sâkinelerinden 
Kandilo nâm nasrâniye meclis-i şer‘-i şerîfde işbu hâmil-i hâze’l-kitâb Mustafa 
b. Abdullah mahzarında bi’t-tav‘ ve’r-rızâ ikrâr ve takrîr-i kelâm edip karye-i 
merkūmede vâki‘ bir tarafdan değirmenci Yorgi mülküne ve bir tarafdan Cafer 
b. Abdullah mülküne ve bir tarafdan Kerim Efendi mülküne ve bir tarafdan 
Apostol mülküne müntehî mülk menzilimi bir tahtânî beyti müştemil ve yine 
karye-i merkūmede vâki‘ lede’l-ahâlî ve’l-cîrân ma‘lûmü’l-hudûd iki kıt‘a mülk 
bağlarımı ve bir mikdâr harâbe mülk bağ yerimi cümle-i tevâbi‘ ve levâhıkı ve 
kâffe-i menâfi‘ ve merâfıkı ile merkūm Mustafa’ya on bir bin yedi yüz fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen-i 
ma‘dûd ve teslîm-i mebî‘ât-ı mahdûde kıldığımdan sonra yine karye-i mezbûre 
sınırı dâhilinde lede’l-ahâlî ma‘lûmü’l-hudûd tahmînen on keyl tohum istî‘âb 
eder taht-ı tasarrufumda olan iki kıt‘a tarlanın dahi hakk-ı tasarrufunu mezbûra 
tefvîz edip ol dahi minvâl-i muharrer üzre tefevvüz ve kabûl kıldıkdan sonra 
mukābele-i tefvîzde olan üç yüz mezbûrü’n-na‘t akçeyi bi’t-tamâm ve’l-kemâl 
mezbûrun yedinden ahz ve kabz eyledim ba‘de’l-yevm sâlifü’l-beyân mebî‘ât-ı 
mahdûde mezbûr Mustafa’nın mülk-i müşterâ-yı sarîhidir ve mârrü’z-zikr tar-
laların dahi hakk-ı tasarrufu mersûmundur sâir emsâli tasarrufu gibi keyfe mâ 
yeşâ ve yahtâr mutasarrıf olsun dedikde mukırra-i mezbûrenin vech-i mübeyyen 
üzre cârî olan ikrâr ve takrîrin el-mukarru lehü’l-mezbûr Mustafa bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâdî aşer min Rebî‘ilevvel li târihi’l-mezbûr.
Şuhûdü’l-hâl: Halil b. Yunus, Rıdvan b. Abdullah, İbrahim b. Süleyman, Mehmed 
b. Abdullah, Süleyman b. Turgud, Yakub b. Kurd, Mustafa b. Mehmed, Ali 
b. Abdullah, Perviz [b.] Abdullah ve gayruhüm mine’l-hâzırîn.

138 [22b-2] Hayim v. Yasef ’in alacağının Manol v. Podyolor’dan 
tahsil olunması
Mahmiye-i Kostantıniyye sâkinlerinden olup Kirüz cemâ‘atinden Hayim v. Yasef 
nâm yahudi meclis-i şer‘-i şerîfde Havâss-ı Aliyye müzâfâtından kasaba-i Midye 
sâkinlerinden Manol v. Podyolor nâm zimmî ihzâr ve üzerine takrîr-i da‘vâ edip 
mezbûr mal zimmetinde karz-ı şer‘îden on bin akçe ve çuka bahâsından üç bin 
akçe deynim vardı ve lâkin yine kasaba-i merkūme sâkinlerinden Toma v. Marino 
nâm zimmî meblağ-ı mezbûr[a] kefîl olmağın kefâleti hasebiyle benden bi’t-
tamâm ahz eyledi dedikde mezbûr Hayim meblağ-ı mezbûrun kendiye vusûlün 
bi’l-külliyye münkir olıcak merkūm Manol’den meblağ-ı mezbûr on üç bin akçeyi 
kefîl-i merkūm Toma mezbûr Hayim’e teslîm eylediğine beyyine taleb olunduk-
da ityân-ı beyyineden izhâr-ı acz olup istihlâf ettikde merkūm Hayim meblağ-ı 
mezbûrdan küllen ve ba‘zan kendiye bir şey vâsıl olmadığına yemîn billâhi’llezî 
enzele’t-Tevrâte alâ Musamezbûr Manol’e tenbîh olunup mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa b. Hasan Muhtesib, Süleyman b. Turgud, Ali b. Abdullah 
ve gayruhüm.

139 [22b-3] Haydar v. Oruc’un bağını Hasan Bey 
b. Abdurrahman’a satması
Mahmiye-i Kostantıniyye mahallâtından İmrahor mahallesi sâkinlerinden 
Haydar v. Oruc meclis-i şer‘-i şerîf-i lâzımü’t-teşrîfde işbu hâmil-i hâze’l-kitâb Hasan Bey b. Abdurrahman nâm bevvâb-ı sultânî muvâcehesinde bi’t-tav‘ ve’r-
rızâ ikrâr ve takrîr-i kelâm edip Yedikule kurbunda Selhâne nâm mevzi‘de 
vâki‘ bir cânibi mezbûr Hasan Bey tarlasına ve iki cânibi Sinan v. Bayram ve 
iki cânibi Arslan v. Sülük tarlalarına müntehî on dönüm yılda yüz elli akçe 
mukāta‘alı bağımı merkūm Hasan Bey’e dört bin nakd-i râyic fi’l-vakt akçeye 
bey‘ edip kabz-ı semen eyledim ve teslîm-i mebî‘-i mahdûd eyledim ba‘de’l-
yevm zikr olunan bağ-ı mezbûr Hasan Bey’in mülk-i müşterâsıdır keyfe mâ 
yeşâ ve yahtâr mutasarrıf olsun dedikde mukırr-ı mezbûrun vech-i mübey-
yen üzre cârî olan ikrâr ve takrîrin el-mukarru lehü’l-merkūm Hasan Bey bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Hurrire fi’l-yevmi’l-âşir min Rebî‘ilevvel li sene 1029.
Şuhûdü’l-hâl: Yusuf Çelebi b. Hasan, Mustafa Çelebi b. ( ), Ahmed Çelebi 
b. Mehmed, diğer Ahmed Çelebi b. Ali, Süleyman b. Turgud.

140 [22b-4, Arapça] Tusa v. İspilyot’un evini Ahmed Çelebi Vakfı’na 
istiğlâl yoluyla sattığı
Havâss-ı mahmiye-i Kostantıniyye tevâbi‘inden Avas karyesinde sâkin olan 
Tusa v. İspilyot nâm zimmî meclis-i şer‘-i şerîfde hâzır olup âtiyyü’z-zikr men-
zilini merhûm Ahmed Çelebi vakfı’na mütevellî olan hâmil-i hâze’l-kitâb el-
Hâc (…) b. Yunus’a bey‘ ettiğini ikrâr ve i‘tirâf etti. Mütevellî-i mezbûr da 
vakf-ı mezbûr malıyla ve istiğlâl için mezbûr Tusa’nın işbu akdin sudûruna 
kadar sâhibi ve mâliki olduğu elinde ve taht-ı tasarrufunda bulundurdu-
ğu karye-i mezbûrede vâki‘ olup bir tarafdan (…) ve tarîk-i âm ile mahdûd 
olan menzilini cümle tevâbi‘ ve levâhıkı ve kâffe-i menâfi‘ ve merâfıkı ile 
râyicü’l-vakt on bin akçe-i Osmânî semen-i mu‘ayyen-i makbûzla iştirâ etti. 
Zimmî-yi mezbûrun menzil-i merkūmu kirâlamak istemesi üzerine müşterî-
yi mezbûr ba‘de’t-tahliyye ve’t-tekābuz zeyl-i kitâbda mezkûr senenin gurre-i 
Muharrem-i harâmından bir sene tamâmına bin iki yüz akçe ücret-i kirâ 
mukābilinde menzil-i merkūmu icâreye verdi. Mütevellî-i mezbûr vâki‘ 
ikrârı vicâhen ve şifâhen tasdîk etti. Sonra mukırr-ı mezbûrun zevcesi Anya 
bt. İstavroz nâm nasrâniye menzil-i mezbûrun derkine ve ücret-i kirâya îcâb 
ve kabûlü hâvî kefâletle kefîl oldu.
Cerâ zâlike fi’l-yevmi’l-hâdî aşer min Rebî‘ilâhir sene tis‘a ve ışrîn ve elf.
Şuhûdü’l-hâl: Ahmed Çelebi b. İbrahim, Veli Halîfe b. Abdullah, fahrü’l-akrân 
mevlânâ Mehmed Efendi, Halil b. Mehmed, Musa b. Mustafa, Mustafa b. Hasan, 
İsmail b. Yasin ve gayruhüm









141 [23a-1] Şaban Çavuş b. İlyas ve karısı Fâtıma bt. Pervâne’nin 
menzillerini Hacı İbrahim’e satmaları
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Takyecibaşı mahallesi sâkinlerinden fahrü’l-eşbâh Şaban Çavuş b. İlyas kendi 
tarafından asâleten ve zevcesi Fâtıma Hâtun bt. Pervâne tarafından husûs-ı âti’l-
beyânı ikrâra vekîl olup vekâleti hasm-ı şer‘î-i câhid mahzarında Abdurrahman 
Halîfe b. Memi ve Bekir b. Ali şehâdetleri ile şer‘an sâbite oldukdan sonra bi’l-
vekâle meclis-i şer‘-i hatîr-i lâzımü’t-tevkīrde işbu hâfız-ı hâze’l-kitâb el-Hâc 
İbrahim b. ( ) mahzarında bi’l-asâle ve’l-vekâle ikrâr ve takrîr-i kelâm edip 
vilâyet-i Rumeli’nde nefs-i Belgrad’da el-Hâc Veli mahallesi demekle ma‘rûf 
mahallede vâki‘ bir tarafdan el-Hâc Veli binâ eylediği câmi‘-i şerîfe ve bir ta-
rafdan mu‘allimhâneye ve bir tarafdan el-Hâc Mehmed mülküne ve bir taraf-
dan İskender Bey bağına müntehî ve mahdûd olup işbu akdin sudûruna dek 
müvekkile-i merkūme ile silk-i mülk-i sahîhimde ale’l-iştirâki’s-seviy münse-
lik ve münharıt olup bir fevkānî ve bir tahtânî beyti ve cüneyneyi müştemil 
mülk menzilimi cümle-i tevâbi‘ ve levâhıkı ile mezbûr el-Hâc İbrahim’e dokuz 
bin beş yüz fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ 
ve semen-i ma‘dûdu ale’l-iştirâki’s-seviy kabz edip mebî‘-i mezkûru mahallin-
de kabza müşterî-i merkūmu taslît kıldık ba‘de’l-yevm sâlifü’l-beyân menzil-i 
mahdûd-ı merkūmun mülk-i müşterâ-yı sarîhidir sâir emlâki tasarrufu gibi 
keyfe mâ yeşâ ve hasbe mâ yürîd mutasarrıf olsun dedikde mukırr-ı mezbûrun 
vech-i mübeyyen üzre cârî olan ikrâr ve takrîrin el-mukarru lehü’l-mezbûr el-
Hâc İbrahim bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ bi’t-taleb ketb olundu.
Hurrire fi’l-yevmi’s-sâmin min târihi’l-mezbûr.
Şuhûdü’l-hâl: El-Hâc Hasan b. İbrahim, Kalender b. Yusuf er-Râcil, Ahmed 
b. Hobyar, Osman Beşe b. Hasan er-Râcil, Ahmed Bey b. Abdullah el-Cündî 
Mustafa Bey b. ( ) el-Cündî Mehmed Beşe b. Abdullah el-Cündî Ali b. Abdullah, 
Mustafa b. Mehmed.

142 [23a-2] Ali Ağa b. Halil’in menzilini Ayşe bt. Halil’e satması
Mahmiye-i Kostantıniyye -humiyet ani’l-âfât ve’l-beliyye- mahallâtından 
Nişâncı mahallesi sâkinlerinden fahrü’l-eşbâh Ali Ağa b. Halil tarafından 
menzil-i âti’l-beyânın bey‘ini ikrâra vekîl olup vekâleti hasm-ı şer‘î-i câhid 
mahzarında Hasan Halîfe b. Abdullah ve Mustafa b. Hasan nâm kimesne-
ler şehâdetleri ile şer‘an sâbite olan fahrü’l-akrân Mehmed Bey b. Hamza nâm 
yesârî meclis-i şer‘-i hatîr-i lâzımü’t-tevkīrde işbu hâmiletü hâze’l-kitâb Ayşe 
bt. Halil tarafından husûs-ı âti’l-beyânı tasdîka vekîl olup vekâleti hasm-ı şer‘î-i 
câhid mahzarında yine şâhidân-ı mezkûrân şehâdetleri ile şer‘an sâbite olan 
Abdülbâkī Beşe b. Receb nâm râcil mahzarında bi’l-vekâle ikrâr ve takrîr-i kelâm 
edip müvekkilim mezbûr medîne-i Hazret-i Ebâ Eyyûb-i Ensârî -râdiye anhu 
Rabbühü’l-Bârî- mahallâtından Nazperver mahallesinde vâki‘ bir tarafdan Abdi 
Bey vakfı’na ve bir tarafdan Receb b. Abdullah mülküne ve bir tarafdan tarîk-i 
hâssa ve bir tarafdan tarîk-i âma müntehî bir fevkānî ve bir tahtânî beyti ve 
bi’r-i mâyı ve kenîfi ve eşcâr-ı müsmireyi hâvî cüneyneyi müştemil olan mülk 
menzilini cümle-i tevâbi‘ ve levâhıkı ile müvekkile-i merkūme Ayşe Hâtun’a 
elli bin fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ 
edip kabz-ı semen-i ma‘dûd ve teslîm-i mebî‘-i mahdûd kıldım ba‘de’l-yevm 
sâlifü’l-beyân menzil-i mahdûd müvekkile-i merkūme Ayşe Hâtun’un mülk-i 
müşterâ-yı sarîhidir sâir emsâli tasarrufu gibi keyfe mâ yeşâ ve yahtâr mutasar-
rıfe olsun dedikde mukırr-ı mezbûrun bi’l-vekâle cârî olan ikrâr ve takrîrin el-
mukarru lehü’l-mezbûr bâkī bi’l-vekâle tasdîk edicek mâ hüve’l-vâki‘ bi’t-taleb 
ketb olundu.
Hurrire fi’l-yevmi’l-hâmis ve’l-ışrîn min Rebî‘ilevvel min târihi’l-mezbûr.
Şuhûdü’l-hâl: Hasan Halîfe b. Abdullah el-İmâm, Mustafa b. Hasan, Kalender 
b. Mahmud, Murad b. Abdullah, Hasan b. Abdullah, Mustafa b. Mehmed, Ali 
b. Abdullah, Süleyman b. Turgud, Yakub b. Kurd ve gayruhüm mine’l-hâzırîn.

143 [23b-1] Hristo v. Dedo’nun borcuna karşılık Mehmed Beşe 
b. Abdullah’a bazı emlâkini rehin vermesi
Vilâyet-i Rumeli’nde Avlonya sancağında Ergirikasrı kazâsına tâbi‘ (…) nâm 
karye sâkinlerinden Hristo v. Dedo nâm zimmî meclis-i şer‘-i hatîr-i lâzımü’t-
tevkīrde işbu râfi‘ü hâze’l-kitâb Mehmed Beşe b. Abdullah nâm râcil mahzarın-
da bi’t-tav‘ ve’r-rızâ ikrâr ve takrîr-i kelâm edip mezbûr Mehmed Beşe yedinden 
bi tarîki’l-karzi’ş-şer‘î yirmi bin nakd-i fıddî-i Osmânî râyic fi’l-vakt akçe ahz ve 
kabz edip mukābele-i meblağ-ı mezbûrda karye-i merkūmede vâki‘ silk-i mülk-i 
sahîhimde münselik ve münharıt bir tarafdan Deriçe v. Koma mülküne ve bir 
tarafdan Vaneko v. ( ) mülküne ve bir tarafdan arz-ı hâliyeye ve bir tarafdan 
tarîk-i âma müntehî mülk menzilimi ve menzil-i mezbûra muttasıl ve mülâsık 
tahmînen altı çapalık bir kıt‘a mülk bağımı ve yine karye-i merkūme kurbunda 
lede’l-ahâlî ve’l-cîrân bir kıt‘a mülk harman yerimi mezbûr Mehmed Beşe ye-
dinde rehin vaz‘ eyledim dedikde mukırr-ı mezbûrun vech-i meşrûh üzre cârî 
olan ikrâr ve takrîrin el-mukarru lehü’l-mezbûr Mehmed Beş bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis aşer min târihi’l-mezbûr.
Şuhûdü’l-hâl: Mehmed Bey b. Ali el-Cündî Ali Bey b. Sinan Çavuş, Mustafa 
b. Mehmed, Ali b. Abdullah, Süleyman b. Turgud, Yorgo v. Papa Kiro, Niko 
v. Şoli, Deriçe v. Kiro, Köko v. Deriçe ve gayruhüm mine’l-hâzırîn.

144 [23b-2] Ayşe Hatun bt. Gazanfer’in menzil satışından dolayı 
Mehmed Bey b. Hüseyin’de alacağının kalmaması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Evlice Baba mahallesi sâkinelerinden fahrü’l-muhadderât ve zahrü’l-muvakkarât 
Ayşe Hâtun bt. Gazanfer meclis-i şer‘-i hatîr-i lâzımü’t-tevkīrde işbu hâfız-ı 
hâze’l-kitâb fahrü’l-eşbâh Mehmed Bey b. Hüseyin nâm cündî mahzarında 
bi’t-tav‘ ve’r-rızâ ikrâr ve takrîr-i kelâm edip işbu akdin sudûruna değin silk-i 
mülk-i sahîhimde münselik ve münharıt olup mahalle-i merkūmede vâki‘ bir 
tarafdan Bayram b. Ferhad mülküne ve bir tarafdan Kâmile bt. Müezzin Şaban 
mülküne ve bir tarafdan Emine bt. Abdullah mülküne ve bir tarafdan tarîk-i 
âma müntehî iki tahtânî beyti ve sofayı ve bir tahtânî odayı ve bir su kuyusu 
ve bir tarafdan kileri ve zât-ı eşcâr-ı müsmire ve gayr-ı müsmireyi hâvî cüney-
neyi müştemil mülk menzilimi cümle-i tevâbi‘ ve levâhıkı ve kâffe-i menâfi‘ ve 
merâfıkı ile bundan akdem mezbûr Mehmed Bey’e bey‘-i bât tarîki üzre otuz 
bin nakd-i fıddî-i Osmânî râyic fi’l-vakt akçeye akd-i bey‘ edip yirmi beş bin 
nakd-i mezbûrü’n-na‘t akçesini hîn-i akidde merkūm Mehmed Bey yedinden 
ahz ve kabz eyleyip mezbûr Mehmed Bey zimmetinde beş bin nakid akçe bâkī 
kalmışdı hâlâ meblağ-ı bâkī olan beş bin akçeyi dahi mezbûr Mehmed Bey ye-
dinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
menzil-i mahdûd mezkûr Mehmed Bey’in mülk-i müşterâ-yı sarîhidir keyfe mâ 
yeşâ ve hasbe mâ yürîd mutasarrıf olsun dedikde mukırra-i mezbûrenin vech-i 
mübeyyen üzre cârî olan ikrâr ve takrîrini el-mukarru lehü’l-mezbûr Mehmed 
Bey bi’l-muvâcehe tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî aşer min Rebî‘ilâhir li sene tis‘a ve ışrîn ve elf.
Şuhûdü’l-hâl: Bayram Efendi b. Şükrullah, Mahmud Çelebi b. Mehmed el-
İmâm bi’l-mahalleti’l-mezbûre, Hasan b. Abdullah el-Müezzin, Hüseyin Dede 
b. Hüseyin Türbedâr-ı Hazret-i Ebâ Eyyûb el-Ensârî, Hüseyin Çelebi eş-şehîr bi 
Solakzâde, Mehmed Bey b. Ali el-Cündî Ali b. Abdullah, Hasan Bey b. Abdullah 
el-Cündî Süleyman Bey b. Abdullah el-Cündî Şaban b. Hüseyin, Mehmed Bey 
b. Ali el-Cündî Derviş Çelebi b. Hasan, Ali b. Ahmed, Hüseyin Çelebi b. Hasan, 
Mehmed Çelebi b. Hüseyin, Mustafa b. Mehmed, Ali Ağa b. Abdülmennân, 
Yakub b. Kurd, Abdurrahman b. Musa, Haydar Bey b. Hüdâverdi er-Râcil, Ali 
b. Abdullah, Süleyman b. Turgud, Ali b. Hasan, Muharrirü’l-hurûf Mehmed 
Efendi b. Esedüddin el-Mülâzım.









145 [23b-3] Ayşe Hatun bt. Gazanfer’in kocası Mehmed Bey 
b. Hüseyin’i vasî tayin etmesi
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Evlice Baba mahallesi sâkinelerinden fahrü’l-muhadderât zahrü’l-muvakkarât 
Ayşe Hâtun bt. Gazanfer meclis-i şer‘-i hatîr-i lâzımü’t-tevkīrde işbu hâfız-ı 
hâze’l-kitâb zevci Mehmed Bey b. Hüseyin nâm cündî mahzarında bi’t-tav‘ 
ve’r-rızâ ikrâr ve takrîr-i kelâm edip vesâyâ-yı âtiyemi tenfîze zevcim mezbûr 
Mehmed Bey’i vasiyy-i muhtâr nasb ve ta‘yîn eyledim şöyle ki ecel-i mev‘ûd 
erişip irâdet-i Rabbânî ve emr-i Sübhânî ile âlem-i bî-vefâdan “yâ eyyetühe’n-
nefsü’l-mutmainne irci‘î ilâ Rabbüke” fehvâ-yı şerîfince âlem-i bekā-yı bî-misâle 
rıhlet eylediğimde sülüs-i malımdan ifrâz edip zevcim mezbûr Mehmed Bey’e 
teslîm eylediğim altı bin akçenin üç bin akçesini vefâtım gününde techîz ve 
tekfînime ve telkīnime ve sâir levâzım-ı ma‘hûdeme ve bin akçesini üçümde ve 
iki bin akçesini dahi yedimde ve kırkımda ve yılımda tabh-ı ta‘âm edip vücûh-ı 
hayrâta harc ve sarf eyleye dedikde mezbûr Mehmed Bey minvâl-i muharrer 
üzre vesâyet-i merkūmeyi kabûl ve hizmet-i vesâyeti edâya müte‘ahhid olıcak 
mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ aşer min Rebî‘ilâhir li târihi’l-mezbûr.
Şuhûdü’l-hâl: es-Sâbıkūn.

146 [23b-4] Kaçak köleye nafaka tayini
Medîne-i Ebâ Eyyûb-i Ensârî’de za‘îmü’l-vakt olan Abdi Bey b. Hüseyin meclis-i 
şer‘de işbu orta boylu kara gözlü Gürciyyü’l-asl Hasan [b.] Abdullah nâm abd-i 
âbık[ı] ahz edip ol dahi meclis-i şer‘de rıkkına [ve] ibâkına mu‘terif olmağın 
yevmî beş akçe nafaka takdîr olunup mezbûr Abdi Bey talebi ile kayd-ı sicil 
olundu.
Şuhûdü’l-hâl: Elmas [b.] Ömer, Mustafa b. Mehmed, Mehmed Bey, Yusuf 
b. Abdullah, Ali b. Abdullah ve gayruhüm.
[Derkenar:] Rebî‘ulâhir’de olmuşdur. Müsveddede kalmağın bu mahalle kayd 
olundu.

147 [24a-1] Nikola v. Kosta’nın borcuna karşılık olarak Mustafa Bey 
b. Hızır’a emlâk ve hayvanlarını rehin verdiği
Cem‘an 25.000
Vilâyet-i Rumeli’nde Vize kazâsına tâbi‘ Misinli nâm karyeden Nikola 
v. Kosta nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb mahmiye-i Kostantıniyye mahallâtından Altımermer kurbun-
da Kâtib Muslihiddin mahallesinde sâkin fahrü’l-eşbâh Mustafa Bey b. Hızır 
nâm kimesne mahzarında bi’t-tav‘ ve’r-rızâ ikrâr ve takrîr-i kelâm edip mezbûr 
Mustafa Bey’e zimmetimde yirmi iki bin nakd-i fıddî-i Osmânî râyic fi’l-vakt 
akçe karz-ı şer‘îden ve târih-i kitâbdan yüz yirmi gün tamâmına dek müec-
cel üç bin akçe çuka bahâsından ki cem‘an yirmi beş bin nakd-i mezbûrü’n-na‘t 
akçe deynim olup mukābelesinde silk-i mülk-i sahîhimde münselik ve münharıt 
karye-i merkūmede bir tarafdan Zafitoz v. ( ) mülküne ve bir tarafdan Andriye 
v. Kini mülküne ve bir tarafdan Apostol v. ( ) mülküne ve bir tarafdan tarîk-i 
âma müntehî mülk menzilim ve yine karye-i merkūmede Zafito nâm zimmîden 
iştirâ eylediğim lede’l-ahâlî ma‘lûmü’l-hudûd olan diğer mülk menzilim ve dört 
çift kara sığır öküzü ve bir çift su sığırı öküzü ve on beş re’s kara sığır ineği ve 
karye-i merkūme kurbunda inde ahâliyi’d-diyâr her biri ma‘lûmü’l-hudûd ve’l-
mikdâr iki kıt‘a mülk bağlarım ve yine karye-i merkūmede vâki‘ lede’l-ahâlî ve’l-
cîrân bir kıt‘a mülk harman yerini müştemil bir büyük mülk ahırımı mezbûr 
Mustafa Bey yedinde rehn-i makbûzdur dedikden sonra mukırr-ı mezbûrun 
ikrâr ve takrîrin el-mukarru lehü’l-mezbûr Mustafa Bey bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fî gurreti Rebî‘ilâhir li târihi’l-mezbûr.
Şuhûdü’l-hâl: Mehmed Beşe b. Kurd er-Râcil, Ebûbekir Çelebi b. Bayram, 
Mehmed Ağa b. Mustafa, İskender b. Şaban, Ali b. Abdullah, Nuh Çavuş 
b. Ebûbekir, İsmail Efendi b. ( ) el-Kadı, Ali Çelebi b. Mehmed er-Râcil, 
Mehmed b. Ahmed, el-Hâc Mehmed Bey b. Abdullah, Mehmed b. Hasan, Hasan 
b. Abdullah er-Râcil, Ali b. Abdullah, Ali Çelebi b. Mustafa er-Râcil, Mustafa 
b. Mehmed, Süleyman b. Turgud.
Bâlâda mastûr olan Nikola’nın oğlu Aleksi nâm zimmî meblağ-ı mezbûrun 
cümlesine emr-i kabûlü hâvî kefâletle kefîl olduğu bi’t-taleb kayd-ı sicil olundu.
Hurrire fi’t-târihi’l-mezbûr.
Şuhûdü’l-hâl: Es-Sâbıkūn.

148 [24a-2, Arapça] Ayşe bt. Abdullah’ın evini Hâce Hayreddin Vakfı’na 
istiğlâl yoluyla sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Takyecibaşı mahallesinde sâkine olan Ayşe bt. Abdullah nâm hâtun meclis-i 
şer‘-i şerîfde hâzıre olup menzilini merhûm Hâce Hayreddin vakfı’na mütevellî 
olan hâmil-i hâze’l-kitâb Abdurrahman b. Bedreddin’e bey‘ ettiğini ikrâr ve 
i‘tirâf etti. Mütevellî-i mezbûr da vakf-ı mezbûr malıyla ve istiğlâl için mezbûre 
Ayşe hâtunun işbu akdin sudûruna kadar sâhibi ve mâliki olduğu elinde ve 
taht-ı tasarrufunda bulundurduğu mahalle-i mezbûrede vâki‘ olup bir taraf-
dan Mustafa b. Abdullah mülkü, diğer tarafdan Sitti bt. ( ) mülkü, öbür taraf-
dan Şaban Beşe b. ( ) mülkü ve diğer tarafdan da tarîk-i âm ile mahdûd olan 
menzilini cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-
vakt sekiz bin akçe-i Osmânî semen-i mu‘ayyen-i makbûzla iştirâ etti. Mezbûre 
Ayşe hâtunun menzil-i merkūmu kirâlamak istemesi üzerine müşterî-yi mezbûr 
ba‘de’t-tahliyye ve’t-tekābuz 928 senesi gurre-i Şaban-ı mu‘azzamından üç sene 
tamâmına üç bin akçe ücret-i kirâ mukābilinde menzil-i merkūmu icâreye ver-
di. Mütevellî-i mezbûr vâki‘ ikrârı vicâhen ve şifâhen tasdîk etti. Sonra Ramazan 
b. Durmuş nâm kimesne menzil-i mezbûrun derkine ve asl-ı meblağ-ı mersûma 
ve ücret-i merkūmeye îcâb ve kabûlü hâvî kefâletle kefîl oldu.
Cerâ zâlike fi’l-yevmi’s-sâdis min Rebî‘ilâhir li târihi’l-mezbûr.
Şuhûdü’l-hâl: Sinan Efendi b. Mustafa, Murtaza b. Mehmed, Yusuf b. Abdullah, 
Seyyid Muharrem Çelebi b. Ali, Mustafa b. Mehmed, Ramazan b. Durmuş, Ali 
b. Abdullah, Süleyman b. Turgud, Yakub b. Kurd

149 [24a-3] İstemad v. Kini’nin menzilini Niko v. İstati’ye satması
Vilâyet-i Rumeli’nde Ergirikasrı kazâsına tâbi‘ Piskopi nâm karye sâkinlerinden 
İstemad v. Kini nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Niko v. İstati nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip karye-i merkūmede vâki‘ bir tarafdan Yorgo v. İstati mülkü-
ne ve bir tarafdan Zope v. Didi mülküne ve bir tarafdan Zope v. Nika mülküne 
ve bir tarafdan arz-ı hâliyeye müntehî ve mahdûd iki tahtânî beyti ve bir har-
man yerini ve bir samanlığı ve eşcâr-ı müsmire ve gayr-ı müsmireyi hâvî cüney-
neyi müştemil mülk menzilimi cümle-i tevâbi‘ ve levâhıkı ve kâffe-i menâfi‘ ve 
merâfıkı ile mezbûr Niko’ya altı bin nakd-i fıddî-i Osmânî râyic fi’l-vakt akçeye 
bey‘-i bâtt-ı sahîh-i şer‘î ile bey‘ ve kabz-ı semen-i ma‘dûd eylediğimden sonra 
mebî‘-i mahdûdu mahallinde kabza müşterî-i merkūmu taslît eyledim ba‘de’l-
yevm sâlifü’l-beyân menzil-i mahdûd merkūm Niko’nun mülk-i müşterâ-yı 
sarîhidir keyfe mâ yeşâ ve yahtâr mutasarrıf olsun dedikde mukırr-ı mezbûrun 
vech-i mübeyyen üzre cârî olan ikrâr ve takrîrin el-mukarru lehü’l-mezbûr 
Niko bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-
taleb ketb olundu.
Hurrire fi’l-yevmi’t-tâsi‘ aşer min Rebî‘ilâhir li târihi’l-mezbûr.
Şuhûdü’l-hâl: Osman Çavuş b. Sinan Çavuş, Hüseyin Çelebi b. Sinan Çavuş, 
Mustafa b. Mehmed, Yakub b. Kurd, Todori v. Kini, Nika v. Kini, İstanyo v. İstako, 
Kiro v. Yani, Dimo v. Kiro.









150 [24b-1] İbrahim Bey b. Abdullah’ın menzilini Emine 
bt. Sefer’e satması
Medîne-i Kostantıniyye -humiyet ani’l-âfât ve’l-beliyye- mahallâtından Tülbentçi 
mahallesi sükkânından İbrahim Bey b. Abdullah nâm kimesne meclis-i şer‘-i 
hatîr-i lâzımü’t-tevkīrde işbu hâmiletü hâze’l-kitâb Emine Hâtun bt. Sefer ta-
rafından husûs-ı âti’l-beyânı tasdîka vekîl olup vekâleti bimâ hüve nehci’l-
mu‘teberi’ş-şer‘î şer‘an sâbite olan zevci Mehmed Bey b. Ferhad mahzarında bi’t-
tav‘ ve’r-rızâ ikrâr ve takrîr-i kelâm edip medîne-i Hazret-i Ebâ Eyyûb-i Ensârî 
-râdiye anhu Rabbühü’l-Bârî- mahallâtından Zeyneb Hâtun mahallesinde vâki‘ 
bir tarafdan Hasan Bey b. Abdullah mülküne ve bir tarafdan İbrahim Efendi 
b. ( ) mülküne ve bir tarafdan Ahmed b. Himmet el-haccâr mülküne müntehî 
iki tahtânî beyti ve bi’r-i mâyı ve eşcâr-ı müsmire ve gayr-ı müsmireyi hâvî 
cüneyneyi müştemil olup işbu akdin sudûruna değin silk-i mülk-i sahîhimde 
münselik ve münharıt olan mülk menzilimi cümle-i tevâbi‘ ve levâhıkı ve kâffe-i 
menâfi‘ ve merâfıkı ile müvekkile-i merkūme Emine Hâtun’a on üç bin fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen-i 
ma‘dûd ve teslîm-i mebî‘-i mahdûd eyledim ba‘de’l-yevm menzil-i mahdûd 
müvekkile-i merkūme Emine Hâtun’un mülk-i müşterâ-yı sarîhidir keyfe mâ 
yeşâ ve hasbe mâ yürîd mutasarrıfe olsun dedikde mukırr-ı mezbûrun vech-i 
mübeyyen üzre cârî olan ikrâr ve takrîrini el-mukarru lehü’l-mezbûr Mehmed 
Bey bi’l-vekâle tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-ışrîn min Rebî‘ilâhir li târihi’l-mezbûr.
Şuhûdü’l-hâl: İbrahim Bey b. Abdullah el-Bevvâbü’s-sultânî, Veli Dede b. Ferhad, 
Murad b. Abdullah, el-Hâc Mustafa b. Abdullah, Osman b. Abdullah, Mustafa 
b. Mehmed, Yakub b. Kurd, Süleyman b. Turgud ve gayruhüm.

151 [24b-2] Zeyni bt. Kemal’in menzilin üçte bir hissesini Paroh 
v. İlyas’a satması
Medîne-i Ebâ Eyyûb-i Ensârî -râdiye anhu Rabbühü’l-Bârî- tevâbi‘inden nefs-i 
Hasköy sâkinelerinden Zeyni bt. Kemal nâm nasrâniye meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Paroh v. İlyas nâm yahudi mahzarın-
da bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ iki ta-
rafdan Yakob v. Serahi nâm yahudi mülküne ve bir tarafdan Dimitraki v. Hina 
mülküne ve bir tarafdan tarîk-i âma müntehî ve mahdûd olup bir fevkānî ve 
üç tahtânî beyti ve sundurmayı ve matbahı ve şadırvanı ve bahçeyi ve üç su 
kuyusunu ve üç kenîfi müştemil olan mülk menzilden sülüs hisse-i şâyi‘amı 
mezbûr Paroh’a elli bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ edip kabz-ı semen-i ma‘dûd ve teslîm-i mebî‘-i mahdûd 
kıldım ba‘de’l-yevm sâlifü’l-beyân mülk menzilden sülüs hisse-i şâyi‘a mezbûr 
Paroh’un mülk-i müşterâ-yı sarîhidir keyfe mâ yeşâ ve hasbe mâ yürîd muta-
sarrıf olsun dedikde mukırra-i mezbûrenin minvâl-i muharrer üzre cârî olan 
ikrâr ve takrîrin el-mukarru lehü’l-mezbûr Paroh bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî ve’l-ışrîn min Rebî‘ilâhir li sene tis‘a ve ışrîn ba‘de’l-elf.
Şuhûdü’l-hâl: Mahmud Ağa b. Mehmed, Osman Bey b. Mustafa es-Sarrâcü’s-
sultânî, el-Hâc Mehmed b. Abdullah, Mehmed b. el-Hâc Mustafa, Abbas Halîfe 
b. Yusuf, Hüseyin Bey b. Mahmud es-Saracü’s-sultânî, Mehmed b. el-Hâc 
Mustafa, Şeban v. Avraham, Şemayel v. Yasef, Avraham v. Yasef, gayruhüm.

152 [24b-3] Avraham v. İsak’ın alacağını tahsil edip rehin aldığı 
menzilini Zeyni bt. Kemal’e iade etmesi
Mahmiye-i Kostantıniyye’de Kirüz cemâ‘atinden olup medîne-i Ebâ Eyyûb-i 
Ensârî -râdiye anhu Rabbühü’l-Bârî- tevâbi‘inden Hasköy sâkinlerinden 
Avraham v. İsak nâm yahudi meclis-i şer‘-i hatîr-i lâzımü’t-tevkīrde yine karye-i 
merkūme sâkinelerinden Zeyni bt. Kemal nâm nasrâniye muvâcehesinde bi’t-
tav‘ ve’r-rızâ ikrâr ve takrîr-i kelâm edip bundan akdem merkūme Zeyni ben-
den bi tarîki’l-karzi’ş-şer‘î otuz bin nakd-i râyic fi’l-vakt akçe alıp mukābele-i 
meblağ-ı mezbûrda karye-i merkūme hud[ûdunda] iki tarafdan Yakob v. Serahi 
mülküne ve bir tarafdan tarîk-i âma müntehî mülk menzilden sülüs hisse-i 
şer‘iyye-i şâyi‘asını rehin vaz‘ eylemişdi el-hâletü hâzihî merkūme Zeyni ye-
dinden ol nakd-i mezbûrü’n-na‘t akçeyi bi’t-tamâm ve’l-kemâl ahz ve kabz edip 
fekk-i rehin eyledim dedikde mukırr-ı mezbûrun vech-i meşrûh üzre cârî olan 
ikrâr ve takrîrin el-mukarru lehü’l-mezbûr Zeyni vicâhen ve şifâhen tasdîk edi-
cek mâ hüve’l-vâki‘ gıbbe’l-ibtigā sebt olundu.
Hurrire fi’t-târihi’l-mezbûr.
Şuhûdü’l-hâl: es-Sâbıkūn.

153 [24b-4] Kâtib Kevser Hüseyin Efendi Vakfı’na ait menzilin oturma 
hakkının Receb Halîfe b. Ebûbekir’e devredilmesi
Merhûm ve mağfûrun-leh Kâtib Köse? Hüseyin Efendi b. Abdullah vakıf 
ve tesbîl edip süknâsı evlâdı eş-Şeyh Ferâhî Efendi demekle ma‘rûf merhûm 
Mustafa Efendi b. el-merhûm Bâli Efendi’ye ba‘dehû süknâsı mahallinde olan 
sulehâya şart eylediği Havâss-ı Kostantıniyye mahallâtından merhûm Baba 
Haydar mahallesinde vâki‘ vakıf menzilde sâkin olan Hasan Efendi b. Nasuh 
nâm kimesne menzil-i merkūmun hakk-ı süknâsını işbu hâfız-ı hâze’l-kitâb 
fahrü’s-sulehâ Receb Halîfe b. Ebûbekir nâm kimesneye hüsn-i ihtiyârıyla ferâğ 
eylemeğin menzil-i merkūm-ı mevkūfun hakk-ı süknâsı mezbûra tevcîh olu-
nup işbu hurûf ber sebîli’t-temessük ketb olundu.
Hurrire fi’l-yevmi’r-râbi‘ ve’l-ışrîn min Rebî‘ilâhir li sene tis‘a ve ışrîn ve elf.
Şuhûdü’l-hâl: Ahmed Halîfe b. Mehmed, Mehmed b. Hasan, Mustafa b. Mehmed, 
Yusuf b. Abdullah, Ali b. Abdullah, Süleyman b. Turgud.

154 [25a-1] Marola bt. Dimitri’nin kocası Kosta v. Mihal’in mirası 
hususunda Aleksandra bt. Andriye aleyhine açtığı davada 
iddiasını ispat edemeden firar eylemesi
Havâss-ı Aliyye kazâsı müzâfâtından nâhiye-i Çatalca mahallâtından 
Büyükmahalle sâkinelerinden Marola bt. Dimitri nâm [nasrâniye] meclis-i şer‘-i 
hatîr-i lâzımü’t-tevkīrde yine mahalle-i mezbûre sâkinelerinden Aleksandra 
bt. Andriye nâm nasrâniye tarafından husûs-ı âti’l-beyâna vekîl olup vekâleti 
hasm-ı şer‘î-i câhid mahzarında Yusuf Beşe b. Abdullah er-Râcil ve Yorgi v. Yani 
nâm kimesneler şehâdetleri ile şer‘an sâbite olup mezbûre Aleksandra hâlâ zev-
ci olan Dimitri v. Yani nâm zimmî muvâcehesinde takrîr-i da‘vâ edip mezbûre 
Aleksandra’nın bundan akdem zevci olup hâlik olan Kosta v. Mihal nâm zimmî 
benim ammim oğlu olup ba‘de helâkihî bana ve li ebeveyn kız karındaşım 
İstemade nâm nasrâniyeye ve zevce-i metrûkesi merkūm Aleksandra[‘ya] mün-
hasıra iken mezbûre Aleksandra hâlik-i mezbûrun cümle muhallefâtından 
mahalle-i mezbûrede vâki‘ bir tarafdan Yani v. ( ) mülküne ve bir tarafdan kili-
seye ve iki tarafdan tarîk-i âma müntehî ve mahdûd iki ocaklı iki fevkānî bey-
ti müştemil mülk menzilini ve yine menzil-i mezbûra muttasıl ve mülâsık bir 
tarafdan Sarı Yorgi mülküne ve bir tarafdan Yani v. ( ) mülküne ve bir taraf-
dan Zafire bt. ( ) nâm nasrâniye mülküne ve bir tarafdan tarîk-i âma müntehî 
zât-ı eşcâr-ı müsmire ve gayr-ı müsmireyi hâvî bahçesini ve Piskopos deresin-
de vâki‘ lede’l-ahâlî ve’l-cîrân tahmînen altı dönüm bir kıt‘a mülk bağını hilâf-ı 
şer‘-i şerîf vâzı‘atü’l-yed olup benim hisse-i şer‘iyye-i mevrûsemi zabt ve ta-
sarrufuma mâni‘a olur suâl olunup bi hasebi’ş-şer‘i’ş-şerîf ihkāk-ı hak olun-
mak olunması matlûbumdur dedikde gıbbe’s-suâl mezbûr Dimitri cevâbında 
bi’l-vekâle fi’l-hakīka zikr olunan emlâk mürd-i mezbûr Kosta’nın mülkleri olup 
kable helâkihî sene selâse ve ışrîn ve elf Recebi evâsıtında müvekkile-i merkūme 
Aleksandra’ya on altı bin dört yüz akçe deyni mukābelesinde bey‘ edip seme-
ni deynine takās eylemişdir ba‘de helâkihî vârislerine intikāl eylememişdir 
deyû târih-i mezbûrda nâibü’ş-şer‘ olan Şaban Efendi imzâsıyla mümzâ ve hat-
mi ile mahtûm hüccet-i şer‘iyye ibrâz edip nazar olundukda vekîl-i mezbûrun 
takrîrine mutâbık bulunup mazmûn-ı hüccet-i şer‘iyyeyi merkūme Marola 
bi’l-külliyye inkâr edicek vekîl-i merkūmdan mazmûn-ı hüccete beyyine ta-
leb olundukda zeyl-i hüccetde esâmîsi mastûre olan şuhûddan Yusuf Beşe li 
ecli’ş-şehâde meclis-i şer‘a hâzır olup minvâl-i muharrer üzre şehâdet ettikden 
sonra vekîl-i mezbûr dahi şâhid-i âhar getirmek sadedinde iken müdde‘iye-i 
merkūme Marola firâr eylediği ecilden mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Süleyman b. Turgud, Ömer b. Bâli, Mustafa b. Mehmed, Ali 
b. Abdullah, Perviz b. Abdullah, İstemad v. Kolko, Yorgi v. Yani, Andriye v. Parsani.

155 [25a-2] Sâime Hatun bt. Mehmed’in menzilini Mehmed Dede 
b. Abdi’ye satması
Mahmiye-i Kostantıniyye -humiyet ani’l-âfât ve’l-beliyye- mahallâtından Şeyh Vefâ 
Sultan mahallesi sâkinelerinden fahrü’l-muhadderât Sâime Hâtun bt. Mehmed 
tarafından husûs-ı câ’i’l-beyânı bey‘ ve kabz-ı semene vekîl olup vekâleti hasm-ı 
şer‘î-i câhid mahzarında bimâ hüve nehci’l-mu‘teberi’l-mer‘î sâbite ve mütehak-
kika olan İbrahim Çelebi b. Mustafa nâm kimesne meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Mehmed Dede b. Abdi nâm kimesne mahzarında 
bi’l-vekâle ikrâr ve takrîr-i kelâm edip işbu akdin sudûruna değin müvekkile-i 
mezbûre Sâime’nin silk-i mülk-i sahîhinde münselik olup medîne-i Ebâ Eyyûb-i 
Ensârî -râdiye anhu Rabbühü’l-Bârî- mahallâtından Câmi‘-i Kebîr mahallesinde 
vâki‘ bir tarafdan İslâm Bey vakfı’na ve bir tarafdan Abdi Çelebi vakfı’na ve bir ta-
rafdan tarîk-i hâssa ve bir tarafdan tarîk-i âma müntehî iki tahtânî beyti ve ahı-
rı ve bir su kuyusunu ve zât-ı eşcâr-ı müsmire ve gayr-ı müsmireyi hâvî mülk 
menzilini cümle-i tevâbi‘ ve levâhıkı ve kâffe-i menâfi‘ ve merâfıkı ile merkūm 
Mehmed Dede’ye on bin iki yüz nakd-i fıddî-i Osmânî râyic fi’l-vakt akçeye 
bey‘-i bâtt-ı sahîh-i şer‘î ile bey‘ edip kabz-ı semen-i ma‘dûd ve teslîm-i mebî‘-i 
mahdûd kıldım ba‘de’l-yevm sâlifü’l-beyân menzil-i mahdûd mezkûr Mehmed 
Dede’nin mülk-i müşterâ-yı sarîhidir keyfe mâ yeşâ ve hasbe mâ yürîd mutasarrıf 
olsun dedikde mukırr-ı mezbûrun vech-i meşrûh üzre bi’l-vekâle cârî olan ikrâr 
ve takrîrin el-mukarru lehü’l-merkūm Mehmed Dede vicâhen tasdîk ve şifâhen 
tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ aşer min Rebî‘ilâhir li sene tis‘a ve ışrîn ve elf.
Şuhûdü’l-hâl: Mahmud Çelebi b. Mehmed el-İmâm, Ömer Çelebi b. Abdülkādir 
el-İmâm, İbrahim b. Mehmed, Mahmud b. Sefer, İbrahim b. Abdullah, Mustafa 
b. Mehmed, Ali b. Abdullah, Mustafa b. Ali, Mustafa b. Mehmed, Murad 
b. Abdullah, Fazlullah Halîfe el-İmâm ve gayruhüm.









156 [25b-1] Hayrünnisâ Hatun bt. Mehmed’in Mustafa, Abdülbâki ve 
Pîr Mehmed Efendi b. Mehmed adlı şahıslardan alacağı olması
Vilâyet-i Anadolu’da nefs-i Taşköprü sâkinelerinden fahrü’l-muhadderât 
Hayrünnisa Hâtun bt. Mehmed tarafından husûs-ı âti’l-beyânı da‘vâ ve tale-
be ve bey‘ ve şirâya ve ahz ve kabza ve sulh ve ibrâya şer‘an vekîli olan zevci 
fahrü’l-müderrisîn Mehmed Efendi b. Mustafa nâm kimesne meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Mustafa ve Abdülbâkī ve zahrü’l-
vülât Pîr Mehmed Efendi b. Mehmed mahzarında bi’l-vekâle takrîr-i kelâm edip 
mezbûr Pîr Mehmed Efendi’nin halîlesi olup bundan akdem müteveffât olduk-
da verâseti zevc-i metrûkü müşârün-ileyh Pîr Mehmed Efendi’ye ve mezkûr Pîr 
Mehmed Efendi’den hâsıl olmuş sadrî evlâdı mezkûrân Mustafa ve Abdülbâkī ve 
Hayrünnisa nâm sagīrlere münhasıra olan Fâtıma bt. Ali nâm hâtunun terekesin-
den olmak mülâhazasıyla müşârün-ileyh Pîr Mehmed Efendi asâleten ve velâyeten 
vâzı‘u’l-yed olduğu medîne-i Ebâ Eyyûb-i Ensârî -râdiye anhu Rabbühü’l-Bârî-
’de Zal Mahmud Paşa Câmi‘-i şerîfi kurbunda Bey mahallesinde vâki‘ bir taraf-
dan kâtib Mustafa Çelebi b. Ahmed mülküne ve kıdvetü’l-ulemâ Musa Efendi 
b. Derviş Mehmed mülküne ve Mustafa b. Abdullah nâm bevvâb-ı sultânî mülkü-
ne ve bir tarafdan Ahmed b. Abdülbâkī menziline ve iki tarafı tarîk-i âma müntehî 
ve mahdûd olan mülk menzil müvekkile-i mezbûrenin vâlidesinden kendiye irs-i 
şer‘î ile intikāl etmiş mülk-i mevrûsu olmak üzre sâbıkan medîne-i mezbûrede 
hâkimü’ş-şer‘ olan a‘lemü’l-ulemâ’i’l-izâm efdalü’l-fuzalâi’l-fihâm Abdullah Efendi 
b. Ali Efendi huzûrunda müvekkile-i mezbûre tarafından menzil-i mezbûru 
da‘vâ ve talebe vekîl olup vekâleti bimâ hüve nehci’s-sübût şer‘an sâbite olan Ali 
Efendi b. Abdülkādir müvekkile-i mezbûre Hayrünnisa’nın olmak üzre da‘vâ-yı 
istihkāk ettikde müşârün-ileyh Pîr Mehmed Efendi dahi istihkāk-ı mezkûru ikrâr 
edicek ikrâr-ı mu‘teber-i mukırrın nefsi üzerine hüccet olup gayrı üzerine hüc-
cetden kāsır ve gayr-ı müessir olmağla müşârün-ileyh Pîr Mehmed Efendi’nin 
ikrâr-ı mezkûru kendi hakkında hüccet-i müessire ve sıgār-ı mezkûreler hakla-
rında gayr-ı müessire olmağın menzil-i mezkûrdan müşârün-ileyh Pîr Mehmed 
Efendi’nin vâris olmak mülâhazasıyla asâleten vaz‘-ı yed ettiği rub‘-ı şâyi‘i vekîl-i 
mezbûr Ali Efendi’nin talebi ile hâkim-i müşârün-ileyh müvekkile-i mezbûre 
Hayrünnisa’ya hükm ve teslîme tenbîh edip ve velâyeten vaz‘-ı yed ettiği selâse-i 
erbâ‘ı müvekkile-i mezbûrenin olduğu şer‘an sâbit olunca sıgār-ı mezkûrlar için 
velâyeti hasebiyle müşârün-ileyh Pîr Mehmed Efendi yedinde ibkā olunmuş idi 
el-hâletü hâzihî vekâlet-i mahkiyem hasebiyle müvekkile-i mezbûreye müşârün-
ileyh Pîr Mehmed Efendi ikrârıyla menzil-i mezkûrdan hükm olunan rub‘ his-
seyi ba‘de’l-kabz müşârün-ileyh Pîr Mehmed Efendi’ye dokuz bin nakd-i fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ edip teslîm-i mebî‘ 
kılmış iken ve menzil-i merkūmdan mevkūfen ale’l-beyân olan selâse-i erbâ‘ı hâlâ 
sagīrân-ı mezkûrân Mustafa ve Abdülbâkī bülûğa erişip âkiller olmağla da‘vâ 
ve taleb ve isbât sadedinde iken beynimize müslimûn-ı muslihûn tavassut edip 
es-sulhu seyyidü’l-ahkâm fehvâsınca selâse-i erbâ‘ı da‘vâ ve talebden ferâğım 
mukābelesinde mezbûrân Mustafa ve Abdülbâkī nâm kimesneler ile ve sagīre kızı 
Hayrünnisa tarafından velâyeten müşârün-ileyh Pîr Mehmed Efendi ile üç bin 
akçe üzre akd-i sulh inşâ edip husûs-ı mezkûru da‘vâ ve talebden ibrâ-i âmla 
ibrâ ve iskāt-ı hâs ile iskāt etmiş iken hâlâ mukābele-i bey‘de olan dokuz bin ak-
çeyi ve bedel-i sulh olan üç bin akçeyi vermede ta‘allül ederler alıverilmesin ta-
leb ederin deyicek gıbbe’s-suâl eğerçi menzil-i mezkûrdan rub‘-ı şâyi‘i iştirâ edip 
mebî‘-i mezkûru ahz ve kabz ve selâse-i erbâ‘ı için sulh ve ibrâyı tasdîk ve kabûl 
ettik. Lâkin bey‘a ve sulh ve ibrâya mezkûre Hayrünnisa nâm hâtunun vekîli idi-
ğine beyyine ikāmet etmeyince bey‘ ve sulh ve ibrâ mukābelesinde olan semen-i 
ma‘hûdu vermeziz dediklerinde mezbûreyi ilm-i şer‘î ile ârifân olan mefharü’l-
müderrisîn Ahmed Çelebi b. Mustafa ve Mehmed Efendi b. Abdülkerim nâm ki-
mesneler hâzırân fi’l-meclis olup edâ-i şehâdet-i şer‘iyye kılıp mezbûre Hayrünnisa 
bt. Mehmed tarafından husûs-ı mezbûru da‘vâ ve talebe ve bey‘ ve şirâya ve sulh 
ve ibrâya ve ahz ve kabza zevci mezbûr Mehmed Efendi’yi vekîl nasb ve ta‘yîn et-
mişdir bu husûsa şâhidleriz şehâdet dahi ederiz dediklerinde şehâdetleri ba‘de’t-
ta‘dîl ve’t-tezkiyye hayyiz-i kabûlde ve mahall-i irtizâda vâkı‘a oldukdan sonra 
vekâlet-i mesfûrenin sıhhatine hükm-i şer‘î lâhık olmağın mukābele-i bey‘den 
olan dokuz bin akçenin ve bedel-i sulh olan üç bin akçenin teslîm ve edâsına 
tenbîh olunup ba‘dehû vekîl-i mezbûr semen-i ma‘hûdun ahz ve kabzına mukır 
ve mu‘terif olmağın mâ hüve’l-vâki‘ bi’t-taleb ketb olunup yedlerine vaz‘ ve def ‘ 
olundu ki lede’l-hâce kātı‘-ı kīl ü kāl ve dâfi‘-i işkâl ola.
Hurrire fi’l-yevmi’s-sâdis ve’l-ışrîn min Rebî‘ilâhir li sene tis‘a ve ışrîn ve elf.
Şuhûdü’l-hâl: Fahrü’l-kuzât Celâleddin Efendi, Mustafa Ağa b. Hasan el-Cündî 
Hüsameddin Efendi b. Ahmed el-Müderris, Ahmed Bey b. Şaban, Ahmed 
Çelebi b. İbrahim, Mehmed b. Hasan el-Müezzin, İbrahim Çelebi b. Mustafa, 
Mahmud b. Ali el-Bevvâb, Mustafa Çelebi b. Mehmed, Mustafa Çelebi b. ( ) el-
İmâm, Mustafa b. ( ) el-Kâtib, Mehmed Çelebi b. Hasan, Vâlihîzâde Mustafa 
Efendi el-Üskübî, Ahmed Efendi b. İbrahim Ağa an Badracık, İsmail Efendi 
b. Hasan el-Kadı, Mehmed Çelebi b. İbrahim, es-Seyyid Şeyh Mehmed Efendi 
b. Hüsameddin el-Müsta‘id ve gayruhüm mine’l-hâzırîn.

157 [26a-1] Hüseyin b. Hızır’ın bazı emlâk, hayvan ve ağaçlarını 
Mehmed Beşe b. Abdullah’a satması
Vilâyet-i Rumeli’nde Avlonya sancağında Arnavud Belgradı kazâsına tâbi‘ 
Rumas nâm karyeden Hüseyin b. Hızır nâm kimesne meclis-i şer‘-i hatîr-i 
lâzımü’t-tevkīrde işbu hâfızü’l-kitâb hâssa bostancıyân zümresinden Mehmed 
Beşe b. Abdullah nâm acemî mahzarında bi’t-tav‘ ve’r-rızâ ikrâr ve takrîr-i kelâm 
edip karye-i merkūmede vâki‘ bir tarafdan Yusuf b. Ali mülküne ve bir tarafdan 
Mustafa b. Seydî mülküne ve bir tarafdan Hüseyin b. Bayezid mülküne ve bir 
tarafdan tarîk-i âma müntehî iki beyti ve zât-ı eşcâr-ı müsmire ve gayr-ı müs-
mireyi hâvî muhavvatayı müştemil mülk menzilimi ve menzil-i mezbûra karîb 
lede’l-ahâlî ma‘lûmü’l-hudûd mülk harman yerimi ve bir çift kara sığır öküzü-
nü ve karye-i merkūme kurbunda Gübrelik’den ve Mustafa b. Seydî nâm kimes-
neden iştirâ eylediğim zeytin eşcârlarını ve Mustafa nâm kimesneden iştirâ ey-
lediğim zeytin eşcârlarını ve yine benim havlum içinde olan zeytin eşcârlarımı 
ve Yusuf [b.] Ali’nin bahçesinde ve harman yerinde olan zeytin eşcârlarını ve 
bi’l-cümle taht-ı tasarrufumda olan yüz dip zeytin eşcârlarını ve yine karye-i 
merkūme bağları dâhilinde vâki‘ tahmînen yedi çapalık lede’l-ahâlî ve’l-cîrân 
ma‘lûmü’l-hudûd iki kıt‘a mülk bağlarımı ve yine karye-i merkūmede vâki‘ 
inde’l-ahâlî ve’l-cîrân bir kıt‘a mülk çayırı, cümle-i tevâbi‘ ve levâhıkı ve kâffe-i 
menâfi‘ ve merâfıkı ile bi safkatin vâhidetin mezbûr Mehmed Beşe’ye on bin 
nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve 
kabz-ı semen edip zikr olunan mebî‘leri mahallinde kabza müşterî-i merkūmu 
taslît eylediğimden sonra yine karye-i merkūme sınırında vâki‘ diyârımız 
ta‘bîriyle tahmînen iki çiftlik mutasarrıf olduğum tarlaların hakk-ı tasarrufla-
rını sâhib-i arz ma‘rifetiyle mezbûra tefvîz edip mukābele-i tefvîzde mezbûr 
Mehmed Beşe yedinden altı bin nakd-i mezbûrü’n-na‘t akçeyi bi’t-tamâm ve’l-
kemâl ahz ve kabz eyledim dedikde mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min Rebî‘ilâhir li târihi’l-mezbûr.
Şuhûdü’l-hâl: Oruc Beşe b. Ali el-Bostancı, Ali b. Mehmed Bostancı, Mehmed 
b. Abdullah, Mehmed b. Mehmed Bostancı, Hüseyin b. Ahmed, Hasan 
b. Mustafa, Mustafa b. Mehmed, Süleyman b. Turgud, Yakub b. Kurd ve gayru-
hüm mine’l-hâzırîn.

158 [26a-2, Arapça] Ayşe Hatun bt. Bahşî’nin evini Vezir Cafer Paşa 
Vakfı’na istiğlâl yoluyla sattığı
Medîne-i Ebâ Eyyûb el-Ensârî mahallâtından Câmi‘-i Kebîr mahallesinde 
sâkine olan Ayşe Hâtun bt. Bahşî nâm hâtun kıbelinden âtiyyü’z-zikr bey‘ ve 
istîcâr ikrârına vekâleti bimâ hüve nehci’s-sübût şer‘an sâbit olan Yusuf Çelebi 
b. İbrahim nâm kimesne, müvekkile-i mezbûresinin âtiyyü’z-zikr menzilini 
merhûm Vezir Cafer Paşa vakfı’na mütevellî olan hâfız-ı hâze’l-kitâb fahrü’l-
a‘yân Ali Ağa b. Abdülmennân’a bey‘ ettiğini ikrâr ve i‘tirâf etti. Mütevellî-i 
mezbûr da vakf-ı mezbûr malıyla ve istiğlâl için mezbûre Ayşe Hâtun’un 
işbu akdin sudûruna kadar sâhibi ve mâliki olduğu elinde ve taht-ı tasarru-
funda bulundurduğu mahalle-i mezbûrede vâki‘ olup bir tarafdan Mehmed 
Efendi b. Receb mülkü, diğer tarafdan merhûm Kara Ali vakfı, öbür tarafdan 
merhûm Bakırlı Muhyiddin vakfı ve diğer tarafdan da ekmekçi Mehmed mül-
kü ile mahdûd olan menzilini cümle tevâbi‘ ve levâhıkı ve kâffe-i menâfi‘ ve 
merâfıkı ile râyicü’l-vakt kırk bin akçe-i Osmânî semen-i mu‘ayyen-i makbûzla 
iştirâ etti. Mezbûre Ayşe Hâtun’un menzil-i merkūmu kirâlamak isteme-
si üzerine müşterî-yi mezbûr ba‘de’t-tahliyye ve’t-tekābuz, 928 senesi gurre-i 
Zilka‘desi’nden bir sene tamâmına dört bin akçe ücret-i kirâ mukābilinde 
menzil-i merkūmu icâreye verdi. Mütevellî-i mezbûr vâki‘ ikrârı vicâhen ve 
şifâhen tasdîk etti. Müvekkile-i merkūmenin zevci Abdüllatif b. Keyvan el-
Cündî ve yine müvekkile-i mezbûrenin oğlu Mehmed b. Hızır nâm kimesneler 
menzil-i mezbûrun derkine ve asl-ı meblağ-ı mersûma ve ücret-i merkūmeye 
îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’t-tâsi‘ aşer min Rebî‘ilâhir li târihi’l-mezbûr.
Şuhûdü’l-hâl: Mustafa Efendi b. Mahmud, Hamza b. Abdullah, Mustafa b. el-
Hâc Mehmed, el-Hâc Mustafa b. Osman el-Câbî, el-Hâc Mustafa b. Mehmed, 
Mustafa b. Mehmed ve gayruhüm

159 [26a-3] Cafer b. Abdullah’ın arsasını Mustafa Efendi 
b. Hızır’a satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından Fethi 
Çelebi mahallesi sükkânından Cafer b. Abdullah nâm kimesne meclis-i şer‘-i 
hatîr-i lâzımü’t-tevkīrde işbu hâfız-ı hâze’l-kitâb fahrü erbâbi’t-tahrîr ve’l-kalem 
zahrü ashâbi’t-takrîr ve’r-rakam zü’l-kadri’l-alî ve’ş-şe’ni’l-celî hâlâ Rûznâmçe-i 
sânî’de başhalîfe olan Mustafa Efendi b. Hızır mahzarında bi’t-tav‘ ve’r-rızâ ikrâr ve 
takrîr-i kelâm edip mahalle-i mezbûrede vâki‘ bir tarafdan ba‘zan Ahmed Paşa ça-
yırına ve ba‘zan müşterî-i mezbûr mülküne ve bir tarafdan yine benim mülküme 
müntehî ve bir tarafdan Selime Hâtun mülküne ve bir tarafdan Kasım Halîfe mül-
küne müntehî zât-ı eşcâr-ı müsmire ve gayr-ı müsmireyi hâvî bir kıt‘a mülk arz-ı 
hâliyemi cümle-i tevâbi‘ ve levâhıkı ve kâffe-i menâfi‘ ve merâfıkı ile mûmâ-ileyh 
Mustafa Efendi’ye dört bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ edip kabz-ı semen ve teslîm-i müsemmen eyledim ba‘de’l-
yevm sâlifü’l-beyân hudûd ile mahdûd olan bir kıt‘a mülk arz-ı hâliyem mûmâ-
ileyh Mustafa Efendi’nin mülk-i müşterâ-yı sarîhidir keyfe mâ yeşâ ve yahtâr mu-
tasarrıf olsun dedikde mukırr-ı mezbûrun vech-i mübeyyen üzre cârî olan ikrâr 
ve takrîrin el-mukarru lehü’l-mûmâ-ileyh Mustafa Efendi bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Ahmed Efendi b. Mehmed el-Kadı, Abdülcelil Efendi b. Mehmed 
el-Kadı, Mahmud
Çelebi b. Ahmed el-Cündî Yusuf Bey b. Abdullah Çavuş, İbrahim Bey b. Abdullah 
el-Cündî Rıdvan Dede b. Abdullah el-Mevlevî, Mustafa b. Mehmed, Yakub 
b. Kurd, Süleyman b. Kurd, Ali b. Abdullah ve gayruhüm mine’l-hâzırîn.

160 [26b-1] Ayşe bt. Derviş Kethüda’nın yurt yerini Mustafa Efendi 
b. Hızır’a satması
Mahmiye-i Kostantıniyye -suniyet ani’l-âfât ve’l-beliyye- mahallâtından 
merhûm Davud Paşa mahallesi sâkinelerinden fahrü’l-muhadderât zahrü’l-
muvakkarât Ayşe Hâtun bt. el-merhûm Derviş Kethüdâ tarafından husûs-ı 
âti’l-beyânı bey‘ ve kabz-ı semene vekîl olup vekâleti hasm-ı şer‘î-i câhid 
mahzarında Hasan Bey b. Mahmud el-Cündî ve Mehmed b. Süleyman 
şehâdetleri ile şer‘an sâbite ve mütehakkika olup Dergâh-ı âlî -dâme 
mahfûfen bi’l-me‘âlî- müteferrikalarından merkūme Ayşe’nin zevci olan 
fahrü’l-a‘yân Ahmed Ağa b. Hasan nâm kimesne meclis-i şer‘-i hatîr-i 
lâzımü’t-tevkīrde işbu kitâb-ı sedâd-intisâbın hâfızı olan fahrü erbâbi’t-tahrîr 
ve’l-kalem zahrü ashâbi’t-takrîr ve’r-rakam zü’l-kadri’l-alî ve’ş-şe’ni’l-celî hâlâ 
Rûznâmçe-i sânî’de başhalîfe olan Mustafa Efendi b. Hızır muvâcehesinde 
bi’l-vekâle ikrâr ve takrîr-i kelâm edip işbu akd-i âti’l-beyânın sudûruna dek 
müvekkile-i mezbûre Ayşe’nin silk-i mülk-i sahîhinde münselik ve münha-
rıt olup Havâss-ı Sultâniyye kazâsı müzâfâtından nâhiye-i Büyükçekmece’ye 
tâbi‘ Çakmaklı demekle ma‘rûf karyede vâki‘ cevânib-i erba‘ası tarîk-i âma 
müntehî zât-ı eşcâr-ı müsmire ve gayr-ı müsmireyi hâvî olan mülk yurd ye-
rini cümle-i tevâbi‘ ve levâhıkı ve kâffe-i menâfi‘ ve merâfıkı ile mûmâ-ileyh 
Mustafa Efendi’ye altı bin nakd-i fıddî-i Osmânî râyic fi’l-vakt akçeye bâtten 
bey‘ edip kabz-ı semen-i ma‘dûd ve teslîm-i mebî‘-i mahdûd kıldım ba‘de’l-
yevm sâlifü’l-beyân mülk yurd yeri mûmâ-ileyh Mustafa Efendi’nin mülk-i 
müşterâ-yı sarîhidir keyfe mâ yeşâ ve hasbe mâ yürîd mutasarrıf olsun dedik-
de mezbûrun bi’l-vekâle cârî olan ikrâr ve takrîrin el-mukarru lehü’l-mûmâ-
ileyh Mustafa Efendi bi’l-muvâcehe tasdîk edicek mâ hüve’l-vâki‘ bi’t-taleb 
ketb olundu.
Hurrire fi’t-târihi’l-mezbûr.
Şuhûdü’l-hâl: es-Sâbıkūn.









161 [26b-2, Arapça] Fâtıma bt. Ali’nin muhâlaa yoluyla kocası Osman 
b. Ömer’den boşandığı
Üsküdar kazâsı müzâfâtından Şile kasabası sâkinlerinden Fâtıma bt. Ali, hâmil-i 
hâze’l-kitâb Osman b. Ömer nâm zevci ile muhâla‘a yaptı. Zevci de nikâhı es-
nasında ta‘ahhüd ettiği râyicü’l-vakt iki bin akçe-i Osmânî mehr-i müecceli ve 
aralarında ma‘lûm ve mu‘ayyen nafaka-i iddeti ve Sâliha nâm sagīre kızları-
nın nafakasını üç sene ödemesi mukābilinde zevce-i mezbûre ile muhâla‘a yap-
tı. Zevce-i mezbûre bu sûretle yeni bir nikâh yapılmadan ve mehir ödenme-
den helâl olmayacak şekilde zevc-i merkūmundan ayrılmış oldu. Sonra her biri 
cemî‘-i de‘âvî, mutâlebât, eymân ve muhâsamâtdan umûmen, zevciyyetle alâkalı 
da‘vâdan husûsen yek diğerinin zimmetini ibrâ-i âm ile husûmet ve nizâ‘ı ber-
taraf edecek şekilde ibrâ etti.
Cerâ zâlike ve hurrire fi’l-yevmi’l-hâmis ve’l-ışrîn min evâhiri Rebî‘ilâhir li 
târihi’l-mezbûr.
Şuhûdü’l-hâl: Osman Beşe b. Ferhad, Mahmud b. Abdullah, Mustafa b. Mehmed, 
Süleyman b. Turgud, Yakub b. Kurd, Ali b. Abdullah, Perviz b. Abdullah

162 [26b-3, Arapça] Hâkimin Zeynelabidin b. Mahmud adlı küçüğe 
nafaka takdir ettiği
Hâkim, Zeynelabidin b. Mahmud nâm sagīrin nafakası, kisvesi ve sâir havâic-i 
zarûriyyesi için, Yenikapı hâricinde vâki‘ (… ) mahallesinde sâkine olan himâye 
ve terbiyesi altında bulunduğu Ayşe Hâtun bt. Şeyh İbrahim nâm annesi-
nin talebiyle mezbûr babası üzerine zeyilde mezkûr târihden i‘tibâren yevmî 
râyicü’l-vakt beş akçe farz ve takdîr etti. Hâkim ayrıca meblağ-ı mefrûzun sar-
fına ve vakt-i hâcetde istidâne edip vakt-i zaferde mezbûr babaya rücû‘ etmesi-
ne mezbûre Ayşe Hâtun’a izin verdi.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Ali Efendi b. Ahmed el-İmâm, Ali Dede b. Kurd, el-Müezzin, 
Mustafa b. İskender el-Kayyım, Rıdvan b. Abdullah, Mustafa b. Mehmed, Ali 
b. Abdullah, Süleyman b. Turgud, Yakub b. Kurd, Perviz b. Abdullah ve gayru-
hüm mine’l-hâzırîn.

163 [26b-4] Hacı Sinan b. Yahya’nın bazı emlâkini Hasan 
b. Ali’ye satması
Vilâyet-i Rumeli’nde Avlonya sancağında Premedi kazâsına tâbi‘ Kinami nâm 
karye sükkânından el-Hâc Sinan b. Yahya meclis-i şer‘-i hatîr-i lâzımü’t-tevkīrde 
işbu hâmil-i hâze’l-kitâb Hasan b. Ali mahzarında bi’t-tav‘ ve’r-rızâ ikrâr ve 
takrîr-i kelâm edip karye-i mezbûrede vâki‘ bir tarafdan Karagöz mülküne ve 
bir tarafdan Ali Bey b. Yakub mülküne ve bir tarafdan Mustafa b. Ali mülkü-
ne ve bir tarafdan tarîk-i âma müntehî yurd yerimi ve karye-i merkūme sı-
nırı dâhilinde mevâzi‘-i müteferrikada vâki‘ lede’l-ahâlî ve’l-cîrân ma‘lûmü’l-
hudûd beş kıt‘a mülk bağımı ve bir kıt‘a mülk bostan yerimi cümle-i tevâbi‘ ve 
levâhıkı ve kâffe-i menâfi‘ ve merâfıkı ile mezbûr Hasan’a iki bin nakd-i fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı se-
men edip mebî‘ât-ı mahdûdeleri mahallinde kabza müşterî-i merkūmu taslît ey-
ledim ba‘de’l-yevm sâlifü’l-beyân mebî‘ât merkūm Hasan’ın mülk-i müşterâ-yı 
sarîh[idir] keyfe mâ yeşâ ve hasbe mâ yürîd mutasarrıf olsun dedikde mukırr-ı 
mezbûrun vech-i mübeyyen üzre [cârî] olan ikrâr ve takrîrin el-mukarru lehü’l-
merkūm Hasan tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min Rebî‘ilâhir li sene tis‘a ve ışrîn ba‘de’l-elf.
Şuhûdü’l-hâl: Mehmed Beşe b. Hasan er-Râcil, Ali Beşe b. Hüseyin er-Râcil, 
Yakub Bey b. Mehmed el-Cündî Ahmed b. Mustafa, Ali b. (…).

164 [27a-1] Mehmed Bey b. Mustafa Bey’in karısı Ayşe Hatun’u 
bıçakla yaralaması
Havâss-ı Aliyye kazâsı tevâbi‘inden Hasköy mahallâtından Abdüsselâm ma-
hallesi sâkinelerinden Ayşe Hâtun bt. el-Hâc ( ) tarafından husûs-ı âti’l-beyânı 
da‘vâ ve talebe ve lede’l-hükkâmi’l-kirâm mürâfa‘a ve muhâsamaya vekîl olup 
vekâleti hasm-ı şer‘î-i câhid mahzarında Hüseyin b. Abdullah el-İmâm ve 
Sefer b. Memi şehâdetleri ile şer‘an sâbite ve mütehakkika olan el-Hâc Ahmed 
b. Mahmud nâm kimesne meclis-i şer‘-i hatîr-i lâzımü’t-tevkīrde merkūme 
Ayşe’nin hâlâ zevci olup işbu hâzır bi’l-meclis olan Mehmed Bey b. Mustafa Bey 
el-Cündî’yi ihzâr ve mahzarında bi’l-vekâle takrîr-i da‘vâ edip mezbûr Mehmed 
Bey müvekkile-i merkūme Ayşe’yi târih-i kitâb gecesi sol yanından bıçak ile 
urup mecrûhe eylemişdir cerâhat-i merkūmeden fevt olmak ihtimâli vardır 
husûs-ı merkūm mezbûr Mehmed Bey’den suâl olunup bi hasebi’ş-şer‘i’ş-şerîf 
ihkāk-ı hak olunması matlûbumdur dedikde akībe’s-suâl mezbûr Mehmed Bey 
husûs-ı merkūm minvâl-i muharrer üzre olduğunu bi’l-külliyye inkâr edicek 
vekîl-i mezbûrdan sıdk-ı kelâmını mübeyyine beyyine taleb olundukda udûl-i 
müslimîn ve sikāt-ı muvahhidînden Mehmed b. Mahmud ve Ahmed b. Mustafa 
ve Ali b. Ahmed nâm kimesneler li ecli’ş-şehâde meclis-i şer‘a hâzırûn olup her 
biri cevâblarında fi’l-vâki‘ merkūm Ayşe’nin zevci mezbûr Mehmed Bey bizim 
huzûrumuzda târih-i kitâb günü vakt-i zuhrda zevcesi merkūme Ayşe’yi bıçak 
ile urdum ne lâzım gelir deyû alâ tarîki’l-unf ikrâr eyledi bu husûsa minvâl-i 
meşrûh üzre şâhidleriz şehâdet dahi ederiz deyû edâ-i şehâdet-i şer‘iyye ettikle-
rinde mezbûrûnun şehâdetleri hayyiz-i kabûl ve mahall-i irtizâda vâkı‘a olduk-
dan sonra mâ hüve’l-vâki‘ alâ vukū‘ihî bi’t-taleb ketb ve imlâ olundu.
Hurrire fî evâhiri Rebî‘ilâhir li sene tis‘a ve ışrîn ve elf.
Şuhûdü’l-hâl: İbrahim b. Receb, Mustafa b. Mehmed, Hüseyin b. Şeyhî, Ebûbekir 
b. Ahmed, Ali b. Abdullah, Mehmed b. Abdullah, Yakub b. Kurd, Mahmud Çelebi 
b. Ahmed ve gayruhüm mine’l-hâzırîn.

165 [27a-2] Fâtıma bt. Behram’ın menzilini İbrahim Bey b. Hacı 
Ahmed’e satıp bazı emlâkinin de kullanım hakkını devretmesi
Medîne-i Ebâ Eyyûb -râdiye anhu Rabbühü’l-Bârî- mahallâtından Evlice Baba 
mahallesi sâkinelerinden Fâtıma Hâtun bt. Behram nâm hâtun meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb İbrahim Bey b. el-Hâc Ahmed 
muvâcehesinde bi’t-tav‘ ve’r-rızâ ikrâr ve takrîr-i kelâm edip Havâss-ı Aliyye 
kazâsı müzâfâtından Terkos nâhiyesine tâbi‘ Birinci nâm karyede vâki‘ bir taraf-
dan mescid-i şerîf ve bir tarafdan vâdiye ve iki tarafdan tarîk-i âma müntehî ve 
mahdûd iki fevkānî beyti ve bir ahırı müştemil mülk menzilimi cümle-i tevâbi‘ 
ve levâhıkı ile mezbûr İbrahim Bey’e iki bin yedi yüz nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen-i ma‘dûd 
ve teslîm-i mebî‘-i mahdûd kıldığımdan sonra yine karye-i merkūme sınırı 
dâhilinde Yaylak nâm mevzi‘de vâki‘ lede’l-ahâlî bir kıt‘a tarlanın ve Meşelik 
nâm mevzi‘de bir kıt‘a tarlanın ve Ayvalı nâm mevzi‘de bir kıt‘a ve Kavak ça-
yırında vâki‘ bir kıt‘a ve Sarıyanlı nâm mevzi‘de bir kıt‘a cem‘an taht-ı tasar-
rufumda olan beş kıt‘a tarlaların hakk-ı tasarruflarını sâhib-i arz ma‘rifetiyle 
mezbûr İbrahim Bey’e sâhib-i arz ma‘rifetiyle tefvîz edip ol dahi minvâl-i mu-
harrer üzre tefevvüz ve kabûl kıldıkdan sonra mukābele-i tefvîzde olan üç yüz 
nakd-i mezbûrü’n-na‘t akçeyi mezbûrun yedinden bi’t-tamâm ahz ve kabz ey-
ledim ba‘de’l-yevm sâlifü’l-beyân menzil-i mahdûd merkūm İbrahim Bey’in 
mülk-i müşterâ-yı sarîhidir ve mârrü’z-zikr mevâzi‘-i müteferrikada vâki‘ beş 
kıt‘a tarlaların hakk-ı tasarrufları mersûmundur keyfe mâ yeşâ ve yahtâr muta-
sarrıf olsun dedikde mukırra-i mezbûrenin vech-i muharrer üzre cârî olan ikrâr 
ve takrîrin el-mukarru lehü’l-mezbûr İbrahim Bey bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fî evâili şehri Rebî‘ilâhir li sene tis‘a ve ışrîn ba‘de’l-elf.
Şuhûdü’l-hâl: es-Seyyid Yunus b. Seydî, el-Hâc Yusuf b. el-Hâc Nebi, Ali Bey 
b. Abdullah, Hüseyin b. Süleyman, Kurd b. Abdullah, Süleyman b. Turgud, 
Yakub b. Kurd, Mustafa b. Mehmed, Perviz b. Abdullah ve gayruhüm.









166 [27a-3] Mehmed Ağa b. Abdülmennân’ın menzilini Zamâne 
bt. Abdullah’a satması
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından 
Yenikapı hâricinde merhûm Merkez Efendi mahallesi sükkâ[nından] fahrü’l-
emâsil ve’l-a‘yân Mehmed Ağa b. Abdülmennân nâm kimesne tarafından 
husûs-ı âti’l-beyânı bey‘ ve kabz-ı semene vekîl olup vekâleti hasm-ı şer‘î-i 
câhid mahzarında Mustafa b. Mehmed ve Yakub b. Abdullah nâm kimesneler 
şehâdetleri ile şer‘an sâbite olan zevcesi Râbia bt. İbrahim nâm hâtun vekâleten 
meclis-i şer‘-i hatîr-i lâzımü’t-tevkīrde işbu râfi‘atü’l-kitâb Zamâne bt. Abdullah 
nâm hâtun mahzarında bi’t-tav‘ ve’r-rızâ ikrâr ve takrîr-i kelâm edip mahalle-i 
merkūmede vâki‘ bir tarafı Rıdvan b. Abdullah mülkü ve bir tarafdan Ali Çelebi 
b. Mustafa mülkü ve bir tarafdan merhûm Şah Sultan vakfı ve bir tarafı tarîk-i 
âma müntehî olup bir bâb süflî odayı ve sofayı ve cüneyneyi ve kenîfi ve mu-
havvatayı müştemil olan müvekkilim mezbûr Mehmed Ağa’nın mülk menzili-
ni cümle-i tevâbi‘ ve levâhıkı ve kâffe-i menâfi‘ ve merâfıkı ile mezbûre Zamâne 
Hâtun’a üç bin beş yüz nakd-i râyic fi’l-vakt akçeye bey‘-i bâtt-ı sahîh-i şer‘î 
ile bey‘ edip kabz-ı semen-i ma‘dûd ve teslîm-i mebî‘-i mahdûd kıldım ba‘de’l-
yevm sâlifü’l-beyân menzil-i mahdûd mezkûre Zamâne Hâtun’un mülk-i 
müşterâ-yı sarîhidir keyfe mâ yeşâ ve hasbe mâ yürîd mutasarrıfe olsun de-
dikde vekîl-i mezbûrenin vech-i mübeyyen üzre cârî olan ikrâr ve takrîrin el-
mukarru lehü’l-mezbûre Zamâne bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb ve imlâ ve tahrîr [ve] inşâ olundu.
Hurrire fi’l-yevmi’t-tâsi‘ ve’l-ışrîn min Rebî‘ilâhir li sene tis‘a ve ışrîn ve elf.
Şuhûdü’l-hâl: Ali Efendi b. Ahmed el-İmâm, Abdi Çelebi b. eş-Şeyh Mustafa 
el-İmâm, Ali Dede b. Kurd el-Müezzin, Mustafa b. İskender el-Kayyım, Rıdvan 
b. Abdullah, Kurd b. Abdullah, Mustafa b. Mehmed, Ali b. Abdullah, Mehmed 
b. Mustafa ve gayruhüm mine’l-hâzırîn.

167 [27b-1] Emine Hatun’un menzilini Safiye Hatun 
bt. Yahya’ya satması
Mahmiye-i Kostantıniyye -humiyet ani’l-âfât ve’l-beliyye- mahallâtından Çakır 
Ağa mahallesi sâkinelerinden Emine bt. (...) meclis-i şer‘-i hatîr-i lâzımü’t-
tevkīrde işbu hâmiletü hâze’l-kitâb Safiye Hâtun bt. el-merhûm Yahya tarafın-
dan husûs-ı âti’l-beyânı tasdîka vekîl olup vekâleti hasm-ı şer‘î-i câhid mahza-
rında Eyüb b. Süleyman ve Sinan b. Abdi el-Cündî şehâdetleri ile şer‘an sâbite 
ve mütehakkika olan fahrü’l-cüyûş el-Hâc Mehmed Çavuş b. Mustafa nâm ki-
mesne mahzarında bi’t-tav‘ ve’r-rızâ ikrâr ve takrîr-i kelâm edip medîne-i Ebâ 
Eyyûb-i Ensârî -râdiye anhu Rabbühü’l-Bârî- mahallâtından Şah Sultan mahal-
lesinde vâki‘ bir tarafdan Taşçı Kasım b. Abdullah mülkü ve üç tarafdan tarîk-i 
âma müntehî bir bâb fevkānî ve bir tahtânî beyti ve bir küçük odayı müşte-
mil mülk menzilimi cümle-i tevâbi‘ ve levâhıkı ile müvekkile-i merkūme Safiye 
Hâtun’a on yedi bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ edip kabz-ı semen-i ma‘dûd ve teslîm-i mebî‘-i mahdûd 
kıldım ba‘de’l-yevm sâlifü’l-beyân menzil-i mahdûd müvekkile-i merkūme 
Safiye’nin mülk-i müşterâ-yı sarîhidir keyfe mâ yeşâ ve hasbe mâ yürîd mu-
tasarrıfe olsun dedikde mukırra-i mezbûrenin vech-i mübeyyen üzre cârî olan 
ikrâr ve takrîrin vekîl-i mezbûr el-Hâc Mehmed Çavuş vicâhen tasdîk ve şifâhen 
tahkīk edicek mâ hüve’l-vâki‘ bi’t-taleb ketb olundu.
Hurrire fî evâhiri Rebî‘ilâhir li târihi’l-mezbûr.
Şuhûdü’l-hâl: eş-Şeyh Mustafa b. eş-Şeyh Mehmed, Mehmed b. Hasan ez-Zâkir, 
Abdülkerim b. İlyas, Mahmud Dede b. Hasan, Mustafa b. Mehmed, Ramazan 
b. Hasan, el-Hâc Muharrem b. Ali, Mahmud b. Ali, Ali b. Abdullah ve gayruhüm 
mine’l-hâzırîn.

168 [27b-2] Mehmed b. Abdullah’ın mülk davasında Lamberlo 
v. Kostantin ile sulh olması
Vilâyet-i Rumeli’nde Mora sancağında nefs-i Gördös sâkinlerinden Mehmed 
b. Abdullah nâm kimesne meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Lamberlo v. Kostantin nâm zimmî mahzarında bi’t-tav‘ ve’r-rızâ 
ikrâr ve takrîr-i kelâm edip bundan akdem küfrüm zamânında babam olan 
Yorgo v. İsperloti nâm zimmî mürd oldukda verâseti bana münhasıra olma-
ğın mezbûr Lamberlo babam mürd-i mezbûrun terekesinden olan emlâkden 
kazâ-i mezbûr bağları dâhilinde Varye demekle ma‘rûf mevzi‘de vâki‘ iki taraf-
dan Nikola v. Ricso mülküne ve bir tarafdan İspolyoki v. Komi mülküne ve bir 
tarafdan Dimo v. Palaş mülküne müntehî ve mahdûd bir kıt‘a vâzı‘u’l-yed ol-
duğu ecilden da‘vâ ve taleb ettiğimde mezbûr Lamberlo dahi baban mürd-i 
mezbûrdan hâl-i hayâtında iştirâ eyledim demekle beynimizde münâza‘ât-ı 
kesîre ve muhâsamât-ı şedîde vâkı‘a olmuşidi el-hâletü hâzihî beynimi-
ze müslimûn-ı muslihûn tavassut edip es-sulhu seyyidü’l-ahkâm fehvâsınca 
tâmmü’l-vezn ve kâmilü’l-ayâr bir sikke-i hasene üzre akd-i sulh inşâ ettiklerin-
de ben dahi sulh-i mezbûru kabûl ve bedel-i sulh olan sikke-i haseneyi merkūm 
Lamberlo yedinden ahz ve kabz edip mezbûrun zimmetini husûs-ı mezbûru 
da‘vâ ve talebden ibrâ-i âmla ibrâ ve iskāt-ı tâmla iskāt eyledim ba‘de’l-yevm 
husûs-ı mezbûra müte‘allik benden bi’z-zât ve bi’l-vâsıta da‘vâ ve nizâ‘ sudûr 
ederse lede’l-hükkâmi’l-kirâm makbûle ve mesmû‘a olmaya dedikde mukırr-ı 
mezbûrun vech-i mübeyyen üzre cârî olan ikrâr ve takrîrin el-mukarru lehü’l-
mezbûr Lamberlo bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min Rebî‘ilâhir li târihi’l-mezbûr.
Şuhûdü’l-hâl: Hasan Bölükbaşı, Mustafa Efendi b. ( ) el-Müderris, Hüseyin 
b. Ramazan, Mehmed b. Ali, Mahmud b. Ali, Mustafa b. Mehmed, Süleyman 
b. Turgud, Ali b. Abdullah, Perviz b. Abdullah ve gayruhüm mine’l-hâzırîn.

169 [27b-3] Çavuşbaşı Burunsuz Mustafa Ağa Vakfı’na ait Silivri’deki 
menzilin Rika v. Pavli’ye satılması
Mahmiye-i Kostantıniyye -humiyet ani’l-âfât ve’l-beliyye- mahallâtından ( ) 
mahallesi sâkinlerinden olup bi’l-fi‘l Çavuşbaşı Burunsuz Mustafa Ağa vakfı’na 
mütevellî olan mefharü’l-a‘yân Sâlih Bey b. eş-Şeyh Mehmed nâm yesârî 
meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Rika v. Pavli 
nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip bun-
dan akdem Havâss-ı Aliyye kazâsına tâbi‘ kasaba-i Silivri müzâfâtından Gülveri 
nâm karye sâkinlerinden olup mürd olan Kosta v. Dimitri nâm zimmî zimme-
tinde vakf-ı mezbûr malından yirmi bin akçe olup ba‘de helâkihî verâseti sulbî 
kebîr oğlu Dimitri nâm zimmîye münhasıra olup hâlik-i mezbûrun kasaba-i 
mezbûre mahallâtından Câmi‘-i Atîk mahallesinde vâki‘ bir tarafdan Ağlava 
v. Dimitri ve üç tarafı tarîk-i âma müntehî iki fevkānî beyti ve bir ahırı müşte-
mil menzilden gayrı bir şeyi olmamağın mezbûr Dimitri menzil-i mezbûru yir-
mi bin fıddî-i Osmânî râyic fi’l-vakt akçeye vakıf için bana bey‘ edip ben dahi 
tevliyyetim hasebiyle iştirâ ve kabz eyledim idi hâlâ menzil-i mezbûru merkūm 
Rika’ya tevliyyetim hasebiyle yirmi bin nakd-i mezbûrü’n-na‘t akçeye bey‘-i 
bâtt-ı sahîh-i şer‘î ile bey‘ edip semen-i ma‘dûdu vakf-ı mezbûr için ahz ve kabz 
ve teslîm-i mebî‘ kıldım ba‘de’l-yevm sâlifü’l-beyân menzil-i mahdûd merkūm 
[Rika’nın] mülk-i müşterâ-yı sarîhidir keyfe mâ yeşâ ve hasbe mâ yürîd muta-
sarrıf olsun dedikde mukırr-ı mezbûrun vech-i meşrûh üzre cârî olan ikrâr ve 
takrîrin el-mukarru lehü’l-merkūm Rika tasdîk edicek mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâlis ve’l-ışrîn min Rebî‘ilâhir li sene tis‘a ve ışrîn ba‘de’l-elf.
Şuhûdü’l-hâl: Ebûbekir Çelebi [b.] Mehmed el-Müsta‘id, Abdülbâkī Efendi 
b. Mehmed el-Müsta‘id, Mehmed Çavuş b. Abdullah, el-Hâc Abdürrahim 
b. Abdullah ve gayruhüm.









170 [25(2)a-1] Sultan Bayezid’in kızları Şah Sultan ve Fâtıma Sultan’ın 
boş arsalarının Zeynel b. Kaya’ya satılması
[Mahmiye-i Kostantıniyye] -humiyet ani’l-âfât ve’l-beliyye- mahallâtından (...) 
burcü’l-isme Şah Sultan ve Fâtıma Sultan ibnetey el-merhûm Sultan Bayezid 
Hân hazretlerinin taraf-ı âliyelerinden husûs-ı âti’l-beyâna vekîl olup hasm-ı 
câhid mahzarında nehc-i şer‘i’l-mu‘teber üzre müşârün-ileyhimâ sultanların 
[zâtlarını] ma‘rifet-i şer‘iyye ile ârifeyn olan Mehmed Bey b. Zülfikār ve el-Hâc 
Mehmed b. Kasım şehâdetleri ile vekâleti sâbite olan fahrü’l-akrân Mehmed 
Bey b. Hüseyin el-Bevvâbü’s-sultânî meclis-i şer‘-i hatîr-i lâzımü’t-tevkīrde işbu 
hâmil-i hâze’l-kitâb Zeynel b. Kaya nâm kimesne muvâcehesinde vekâleten 
ikrâr ve takrîr-i kelâm edip müvekkilelerim müşârün-ileyhimânın silk-i mülk-
lerinde olup medîne-i Ebâ Eyyûb-i Ensârî -radiye anhu Rabbühü’l-Bârî-’de vâki‘ 
Servi mahallesinde vâki‘ bir tarafdan İdris b. Ali mülküne ve bir tarafdan Kamer 
Hâtun bt. Abdullah mülküne ve bir tarafdan yine müvekkilelerim müşârün-
ileyhimânın mülklerine ve bir tarafdan tarîk-i âma müntehî olup bennâ zirâ‘ı 
ile tûlen yirmi yedi buçuk ve arzen on beş buçuk zirâ‘ mülk arz-ı hâliyelerin 
vekâlet-i mahkiyem hasebiyle mezbûr Zeynel’e beş yüz nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ ve teslîm edip ol dahi 
iştirâ ve tesellüm [ve] kabz ettikden sonra semen-i mezbûru müşterî-i merkūm 
yedinden bi’t-tamâm ahz ve kabz eyledim ba‘de’l-yevm sâlifü’z-zikr arz-ı hâliye 
merkūm Zeynel’in mülk-i müşterâsıdır keyfe mâ yeşâ mutasarrıf olsun dedikde 
vekîl-i mezbûrun ikrâr-ı meşrûhun müşterî-i mezbûr vicâhen tasdîk edicek mâ 
hüve’l-vâki‘ bi’t-taleb ketb olundu.
Hurrire fi’l-yevmi’l-hâmis ve’l-ışrîn min Rebî‘ilâhir li sene tis‘a ve ışrîn ba‘de’l-elf.
Şuhûdü’l-hâl: Abdürrahim Halîfe b. Hızır el-İmâm, Hüseyin b. Sefer el-Müezzin, 
Mehmed b. Kasım, İdris b. Ali, Mustafa b. Mehmed.

171 [25(2)a-2, Arapça] Emine Hatun bt. Mustafa’nın evini Fâtıma 
bt. Ahmed’e sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
İspenççibaşı mahallesinde sâkine olan Emine Hâtun bt. Mustafa nâm hâtun 
meclis-i şer‘-i şerîfde hâzıre olup âtiyyü’z-zikr menzilini hâmile-i hâze’l-
kitâb Fâtıma bt. Ahmed’e bey‘ ettiğini ikrâr ve i‘tirâf etti. Mezbûre Fâtıma da 
merkūme Emine Hâtun’un işbu akdin sudûruna kadar sâhibi ve malik olduğu 
elinde ve taht-ı tasarrufunda bulundurduğu mahalle-i mezbûrede kâin, bir ta-
rafdan Hasan b. ( ) mülkü, diğer tarafdan İnâyet Efendi b. ( ) mülkü, öbür ta-
rafdan Mümine Hâtun bt. Abdullah mülkü ve diğer tarafdan da tarîk-i âm ile 
mahdûd olan ve tahtânî iki beyti, meyveli ve meyvesiz ağaçlı havluyu müşte-
mil bulunan menzilini cümle tevâbi‘ ve levâhıkı ve kâffe-i menâfi‘ ve merâfıkı 
ile râyicü’l-vakt dört bin iki yüz akçe semen-i mu‘ayyen-i makbûzla kendi ma-
lıyla ve kendisi için iştirâ etti. Îcâb ve kabûl, teslîm ve tesellümle bey‘-i bâtt-ı 
sahîh ile akid tamâm oldu. Müşteriyye-i mezbûre vâki‘ ikrârı vicâhen ve şifâhen 
tasdîk etti.
Cerâ zâlike ve hurrire fi’l-yevmi’t-tâsi‘ ve’l-ışrîn min Rebî‘ilâhir li târihi’l-mezbûr.
Şuhûdü’l-hâl: Abdullah Efendi b. Maden el-İmâm, el-Hâc Turgud b. Durak el-
Müezzin, Lütfullah b. İshak, Veli b. Lütfullah, Ali Peremeci, İsmail b. Ahmed, 
Nalband Hüseyin b. ( ), Mustafa b. Mehmed, Süleyman b. Turgud ve gayruhüm

172 [25(2)a-3] Ali Beşe b. Abdullah’ın bazı emlâkini Mano 
v. Fora’ya satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Mişnikola [Miraşnikola] nâm karye sükkânından Ali Beşe 
b. Abdullah er-Râcil meclis-i şer‘-i hatîr-i lâzımü’t-tevkīrde işbu hâmil-i hâze’l-
kitâb Mano v. Fora nâm zimmî mahzarında bi’t-tav‘ ve’r-rızâ ikrâr ve takrîr-i 
kelâm edip karye-i mezbûrede vâki‘ bir tarafdan Franko v. Todori mülküne ve 
bir tarafdan Yorgo v. Preşkova mülküne ve bir tarafdan Panayot v. ( ) mülküne 
ve bir tarafdan tarîk-i âma müntehî iki beyti ve bir ahırı müştemil mülk menzili-
mi cümle-i tevâbi‘ ve levâhıkı ile ve yine karye-i mezbûre bağları dâhilinde vâki‘ 
lede’l-ahâlî ma‘lûmü’l-hudûd otuz çapalık bir kıt‘a mülk bağımı ve yine karye-i 
merkūme sınırı kurbunda İstirkor nâm mevzi‘de vâki‘ lede’l-ahâlî ve’l-cîrân 
ma‘lûmü’l-hudûd bir kıt‘a mülk çayırımı safka-i vâhide ile mezbûr Mano’ya yir-
mi bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile 
bey‘ ve kabz-ı semen edip mebî‘ât-ı mahdûdeleri mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân mebî‘ât mezbûr Mano’nun 
mülk-i müşterâ-yı sarîhidir keyfe mâ yeşâ ve yahtâr ve hasbe mâ yürîd mutasar-
rıf olsun dedikde mukırr-ı mezbûrun vech-i mübeyyen üzre cârî olan ikrâr ve 
takrîrin el-mukarru lehü’l-merkūm Mano bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî min Cemâziyelevvel li sene tis‘a ve ışrîn ba‘de’l-elf.
Şuhûdü’l-hâl: Memi Bey b. Mustafa el-Cündî Mehmed Efendi el-Müderris, 
Murad Bey b. Hızır el-Cündî Hasan Beşe b. Abdullah el-Cündî Osman Beşe 
b. Abdullah er-Râcil.









173 [25(2)b-1] Ayşe bt. Mehmed ve Halime bt. Abdullah’ın İbrahim Dede 
aleyhine açtıkları alacak davasında iddialarını ispat edemedikleri
Medîne-i (…) mahallâtından (…) anhu Rabbühü’l-Bârî (…) Ayşe bt. Mehmed 
ve Halime bt. Abdullah nâm hâtunlar meclis-i şer‘-i hatîr-i lâzımü’t-tevkīrde 
fahrü’l-(…) İbrahim Dede b. Mahmud nâm kimesneyi ihzâr ve mahzarın-
da her biri takrîr-i da‘vâ edip mezbûr İbrahim Dede zimmetinde beynimiz-
de ma‘lûm menâzil ve dükkân icâresinden yirmi bin nakd fıddî-i Osmanî râyic 
fi’l-vakt akçe hakkımız vardır suâl olunup bi hasebi’ş-şer‘i’ş-şerîf ihkāk-ı hak 
olunmak matlûbumdur dediklerinde gıbbe’s-suâl mezbûr İbrahim Dede fi’l-
hakīka mezbûretân Ayşe ve Halime bundan akdem benden kendi zu‘mları üzre 
yirmi bin akçe menzil ve dükkân icâresi da‘vâ ve taleb edip ben dahi inkâr 
etmekle beynimize muslihûn tavassut edip sümme inkâr sâbıkan medîne-i 
mezbûrede hâkimü’ş-şer‘ olan a‘lemü’l-ulemâ’i’l-izâm Hüsameddin Efendi 
b. Ali hazretleri huzûrunda bin nakd-i mezbûrü’n-na‘t akçe üzre müsâlaha ol-
duk deyû sene seb‘a ve ışrîn ve elf târihiyle müverraha ve mûmâ-ileyh efendi 
hazretlerinin hat ve hatmini müştemile hüccet-i şer‘iyye ibrâz edip nazar olun-
dukda fi’l-vâki‘ mazmûn-ı hüccet mezbûr İbrahim Dede’nin takrîrine muvâfık 
ve mutâbık oldukdan sonra merkūmetân Ayşe ve Halime mazmûn-ı hücceti 
bi’l-külliye inkâr edicek mezbûr İbrahim Dede’den sıdk-ı kelâmını mübeyyi-
ne beyyine talebe olundukda udûl-i müslimînden târih-i mezbûrda mûmâ-
ileyh efendi hazretlerinin çukadârı olan İbrahim Beşe b. Veli ve mahkeme-i 
kübrâ hüddâmından Süleyman b. Turgud ve Mustafa b. Mehmed ve Yusuf 
b. Abdullah nâm kimesne[ler] li ecli’ş-şehâde meclis-i şer‘a hâzırûn olup fi’l-
vâki‘ mezbûretân Ayşe ve Halime mezbûr İbrahim Dede’den yirmi bin nakd-i 
mezbûrü’n-na‘t akçe da‘vâ ve taleb edip ol dahi inkâr etmekle ba‘de’l-münâza‘a 
beynlerine muslihûn tavassut edip bin nakd-i mezbûrü’n-na‘t akçe üzre bizim 
huzûrumuzda müsâlaha oldular bu husûsa minvâl-i muharrer üzre şâhidleriz 
şehâdet dahi ederiz deyû edâ-i şehâdet-i şer‘iyye ettiklerinde ba‘de ri‘âyeti 
şerâyiti’l-kabûl mezbûrûnun şehâdetleri hayyiz-i kabûl ve mahall-i irtizâda 
vâkı‘a olduklarından sonra mezbûretân Ayşe ve Halime husûs-ı mezbûra 
müte‘allik mezbûr İbrahim Dede’ye mu‘ârazadan men‘ olunup mâ hüve’l-vâki‘ 
bi’t-taleb ketb olundu.
Hurrire fî’l-yevmi’s-sânî min Cumâdelûlâ li sene tis‘a ve ışrîn ve elf.
Şuhûdü’l-hâl: Mustafa b. Mehmed, Süleyman b. Turgud, Ali b. Abdullah, Ali 
b. Abdullah, Perviz b. Abdullah, muharriru’l-hurûf Mehmed Efendi b. el-
merhûm Esedüddin.









174 [25(2)b-2] Polihroni Akmeşipolid v. Angeli’nin bahçesini 
Mustafa b. Dursun’a sattığı
Vilâyet-i Rumeli’nde Mizistire kazâsı tevâbi‘inden Vordonya nâm karye 
sâkinlerinden Poliharon Akmeşipolid v. Angeli nâm zimmî meclis-i şer‘-i 
hatîr-i lâzımü’t-tevkīrde işbu hâfız-ı hâze’l-kitâb Mustafa b. Dursun nâm râcil 
mahzarında bi’t-tav‘ ve’r-rızâ ikrâr ve takrîr-i kelâm edip karye-i merkūme kur-
bunda vâki‘ iki tarafdan yine müşterî-i mezbûr mülküne ve iki tarafdan tarîk-i 
âma müntehî ve mahdûd zât-ı eşcâr-ı müsmire ve gayr-ı müsmireyi müştemil 
bir kıt‘a mülk bahçemi cümle-i tevâbi‘ ve levâhıkı ve kâffe-i menâfi‘ ve merâfıkı 
ile mezbûr Mustafa Beşe’ye iki bin nakd-i fıddî-i Osmânî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru ma-
hallinde kabza müşterî-i merkūmu taslît eyledim ba‘de’l-yevm sâlifü’l-beyân 
hudûd ile mahdûd olan bir kıt‘a mülk bahçe mezbûr Mustafa Beşe’nin mülk-i 
müşterâ-yı sarîhidir keyfe mâ yeşâ ve hasbe mâ yürîd mutasarrıf olsun dedik-
de mukırr-ı mezbûrun vech-i mübeyyen üzre cârî olan ikrâr ve takrîrini el-
mukarru lehü’l-mezbûr Mustafa Beşe vicâhen tasdîk edicek mâ hüve’l-vâki‘ bi’t-
taleb ketb olundu.
Şuhûdü’l-hâl: (…) b. Abdullah, Yusuf b. Abdullah, Hasan b. İbrahim, Mehmed 
b. Abdullah er-Râcil, Mustafa b. Mehmed, Ali b. Abdullah, Kiryasi [b.] Andriye, 
Nikola [b.] Minho, Yani [b.] Zorgomali, Yani [b.] Andriye, Yorgaki [b.] Dimitri 
ve gayruhüm mine’l-hâzırîn.

175 [25(2)b-3, Arapça] Paroş v. Niko adlı zimmînin karısını 
talâk-ı selâse ile boşadığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından 
İslâm Bey mahallesinde sâkin olan Paroş v. Niko nâm zimmî meclis-i şer‘-i 
şerîf ve mahfil-i dîn-i münîfde -el-masûn ani’t-tağyîr ve’t-tahrîf- hâzır olup 
hâmile-i hâze’l-kitâb Kabaneh bt. Dimo nâm Nâsrâniye zevcesini, nikâhında 
ma‘kūdun aleyh olan râyicü’l-vakt üç yüz akçe-i Osmanî mikdârındaki 
mehr-i müeccelini ve aralarında ma‘lûm iddet nafakasını kendisine öde-
yip teslim ettikden sonra talâk-ı selâse ile tatlîk eylediğini ikrâr ve i‘tirâf etti. 
Zevce-i mezbûre de mutallık-ı merkūmun yedinden meblağ-ı mezkûru teslim 
aldı. Zevce-i mezbûre bu sûretle zevc-i âharla akd-i nikâh eylemeden zevc-i 
sâbıkına helâl olmayacak şekilde andan ayrılmış, mutallaka olmuş oldu. Vâki‘ 
ikrâr nasrâniye-i mezbûre tarafından vicâhen ve şifâhen tasdîk edildi. Sonra 
her biri cemî‘-i de‘âvî, mutâlebât, eymân ve muhâsamâtdan umûmen, zevciy-
yetle alâkalı da‘vâdan husûsen yek diğerinin zimmetini ibrâ-i âm ile husûmet 
ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî min Cumâdelûlâ li târihi’l-mezbûr.
Şuhûdü’l-hâl: Mustafa b. Mehmed, Ahmed b. Murad, Ali b. Abdullah, Musli 
b. Hasan, Foti v. İstalu, Yani v. Dimo, Simo v. Yorgo, Yani v. Dimo ve gayruhüm 
mine’l-hâzırîn.

176 [26(2)a-1] Merhum Ali Bey’in oturduğu vakıf menzilin Sefer Dede 
b. Veli’ye tahsis olunduğu
(…) merhûme (…) Hâtun vakfı (…) nâm kimesneye ba‘de vefâtihî beher leyl üç 
İhlâs (…) rûh-ı vâkıfeye hibe etmek şartıyla sulehâdan (…) menzilde sâkin olan 
merhûme Emine’nin zevci mezbûr Ali Bey hâlâ fevt olup yeri mahlûl kalmağın 
yerine işbu hâfız-ı hâze’l-kitâb fahrü’s-sulehâ Sefer Dede b. Veli nâm kimesne 
her vechile evlâ ve ahrâ olup süknâya küllî ihtiyâc ile muhtâc olduğu müte‘ayyin 
ve sâlih ve dindâr ve mütedeyyin olmağın menzil-i mezbû[r], mezbûra tevcîh 
olunup işbu hurûf ber sebîli’t-temessük ketb ve imlâ ve tahrîr-i inşâ olunup 
yed-i tâlibe def ‘ ve vaz‘ olundu.
Hurrire fi’l-yevmi’l-hâdî aşer min Cumâdelûlâ li târihi’l-mezbûr.
Şuhûdü’l-hâl: Mustafa b. Mehmed, Ali b. Abdullah, Perviz b. Abdullah, Süleyman 
b. Turgud, Yakub b. Kurd ve gayruhüm.

177 [26(2)a-2] Bayram Beşe b. Süleyman’ın kölesi Kasım’ı 
âzat eylediği
Vilâyet-i Rumeli’nde Ohri Sancağı’nda İstarova kazâsına tâbi‘ Harşenek nâm 
karyeden olup hâlâ mahmiye-i Kostantıniyye’de Unkapanı kurbunda Üskübî 
mahallesinde sâkin olan Dergâh-ı âlî yeniçerilerinden fahrü’l-akrân Bayram 
Beşe b. Süleyman nâm râcil meclis-i şer‘-i hatîr-i lâzımü’t-tevkīrde hâzır olup 
takrîr-i kelâm edip karye-i mezbûrede vâki‘ çiftliğimde hâlâ sâkin olan işbu 
hâfızü’l-kitâb orta boylu sarışın gök gözlü Rûsiyyü’l-asl Kasım b. Abdullah nâm 
abd-i memlûkümü târih-i kitâbdan iki sene mukaddem âzâd eyledim ba‘de’l-
yevm abd-ı mârrü’l-ism mezbûr Kasım sâir ahrâr-ı müslimîn gibi hür olsun de-
dikde işbu hurûf bi’t-taleb ketb olunup yed-i tâlibe def ‘ ve vaz‘ olundu ki vakt-i 
hâcetde ibrâz edip ihticâc edine.
Hurrire fi’l-yevmi’s-sâdis min şehri Cumâdelûlâ li sene tis‘a ve ışrîn 
ba‘de’l-elf.
Şuhûdü’l-hâl: Sinan Beşe b. Hızır, Osman Beşe b. İlyas, Kasım b. Abdullah, Ali 
Beşe [b.] Hamza.









178 [26(2)a-3] Merhum Zeynelabidin’in Taşköprü’deki bahçesinin 
vârisleri tarafından Hamza Bey b. Mehmed’e satıldığı
Vilâyet-i Anadolu’da nefs-i Taşköprü kazâsına tâbi‘ Edhem nâm karye 
sükkânından iken bundan akdem vefât eden Zeynelabidin nâm kimesnenin 
verâseti sulbî sagīr oğlu Ömer’e ve zevce-i metrûkesi Aynî bt. Musa nâm hâtuna 
münhasıra oldukdan sonra mezbûre Aynî kendi tarafından asâleten ve sagīr-i 
mezbûr tarafından vesâyeten meclis-i şer‘-i hatîr-i lâzımuü’t-tevkīrde işbu 
hâmilü’l-kitâb Hamza Bey b. Mehmed nâm cündi mahzarında bi’t-tav‘ ve’r-rızâ 
ikrâr ve takrîr-i kelâm edip müteveffâ-yı mezbûrun terekesinden olup karye-i 
merkūmede vâki‘ bir tarafdan Kurd Bey b. ( ) mülküne ve bir tarafdan merhûm 
( ) nâm kimesnenin mescidine ve bir tarafdan Oruç b. ( ) mülküne ve bir ta-
rafdan tarîk-i âma müntehî ve mahdûd bir tahtânî beyti ve bir harâbe yurdu-
nu müştemil zât-ı eşcâr-ı müsmire ve gayr-ı müsmireyi hâvî bi hasebi’l-irsi’ş-
şer‘î ikimize intikāl eden mülk bahçesini cümle-i tevâbi‘ ve levâhıkı ve kâffe-i 
menâfi‘ ve merâfıkı ile mezbûr Hamza Bey’e sagīr-i mezbûrun zarûret-i nafaka-
sı ve müteveffâ-yı mezbûrun mescid-i mezbûra olan iki bin altı yüz akçe deyn-i 
müsbetini edâ için iki bin dokuz yüz nakd-i fıddî-i Osmânî râyic fi’l-vakt ak-
çeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru 
mahallinde kabza müşterî-i mezbûru taslît eyledim ba‘de’l-yevm sâlifü’l-beyân 
hudûd ile mahdûd olan bir kıt‘a bahçe mezbûr Hamza Bey’in mülk-i müşterâ-
yı sarîhidir keyfe mâ yeşâ ve yahtâr mutasarrıf olsun dedikde mukırre-i 
mezbûrenin minvâl-i muharrer üzre cârî olan ikrâr ve takrîrini el-mukarru 
lehü’l-mezbûr Hamza Bey bi’l-muvâcehe tasdîk ve bi’l-müşâfehe tahkīk edicek 
mâ hüve’l-vâki‘ bi’t-taleb ketb olundu.
Hurrire fi’l-yevmi’l-evvel min Cumâdelûlâ li sene tis‘a ve ışrîn ve elf.
Şuhûdü’l-hâl: İslam b. Hüseyin, Şaban b. Halil, Receb b. Halil, Hızır b. Mehmed 
ve gayruhüm mine’l-hâzırîn.

179 [26(2)a-4] Ahmed b. Mehmed’in menzilini Mehmed Çelebi 
b. Mahmud’a sattığı
Medîne-i Ebâ Eyyûb el-Ensârî -radıye anhu Rabbühü’l-Bârî- mahallâtından 
Kızıl Mescid mahallesi sükkânından Ahmed b. Mehmed nâm kimesne tarafın-
dan husûs-ı âti’l-beyânı ikrâra vekîl olup vekâleti hasm-ı şer‘î-i câhid mahzarın-
da Mustafa b. Osman ve Ali Çelebi b. Mehmed es-Sarrâcü’s-sultanî şehâdetleri 
ile şer‘an sâbite ve müte‘ayyine olan fahrü’l-akrân Ali Ağa b. Abdülmennân nâm 
kimesne meclis-i şer‘-i hatîr-i lâzımü’t-tevkīrde işbu râfi‘ü hâze’l-kitâb fahrü 
erbâbi’t-tahrîr ve’l-kalem Mehmed Çelebi b. Mahmud mahzarında bi’l-vekâle 
ikrâr ve takrîr-i kelâm edip mahalle-i mezbûrede vâki‘ müvekkilim mûmâ-ileyh 
Ahmed’in silk-i mülk-i sahîhinde münselik olan bir tarafdan Acem Mehmed 
Çavuş[‘un] sâkin olduğu vakfa ve bir tarafdan Âbıkevser bt. Abdullah mülkü-
ne ve bir tarafdan Ali Reis mülküne ve bir tarafdan tarîk-i âma müntehî olup 
bir tahtânî ve bir fevkānî beyti ve bi’r-i mâyı [ve] kenîfi ve bir sundurmayı ve 
zât-ı eşcâr-ı müsmire ve gayr-ı müsmireyi hâvî muhavvatayı müştemil mülk 
menzilini cümle-i tevâbi‘ ve levâhıkı ve kâffe-i menâfi‘ ve merâfıkı ile mezbûr 
Mehmed Çelebi’ye on bin nakd-i fıddî-i Osmânî râyic fi’l-vakt akçeye bey‘-i 
bâtt-ı sahîh-i şer‘î ile bey‘ edip kabz-ı semen ve teslîm-i mebî‘-i mahdûd kıl-
dım ba‘de’l-yevm sâlifü’l-beyân menzil-i mahdûd mezkûr Mehmed Çelebi’nin 
mülk-i müşterâ-yı sarîhidir keyfe mâ yeşâ ve hasbe mâ yürîd mutasarrıf olsun 
dedikde vekîl-i mezbûrun minvâl-i muharrer üzre cârî olan ikrâr ve takrîrin el-
mukarru lehü’l-mezbûr Mehmed Çelebi vicâhen tasdîk edicek mâ hüve’l-vâki‘ 
gıbbe’l-ibtigā ketb olundu.
Hurrire fi’l-yevmi’s-sânî aşer min Cumâdelûlâ li sene tis‘a ve ışrîn ve elf.
Şuhûdü’l-hâl: Fahrü erbâbi’t-tahrîr ve’l-kalem Derviş Efendi b. Mehmed Kâtib-i 
mahkeme-i Bidâyet-i Vefa? ve Kostantıniyye el-mahmiyye, Süleyman Çelebi 
b. Sünbül el-Müezzin, Osman Çelebi b. Ahmed el-Müezzin, es-Seyyid Mehmed 
b. es-Seyyid Hızır, Keyvan b. Abdullah, Hüseyin Çelebi b. Abdullah, Hüseyin 
Bey b. Hasan, Mustafa b. Mehmed, Süleyman b. Turgud, Perviz b. Abdullah, 
muharrirü’l-hurûf Mehmed Efendi b. el-merhûm Esedüddin ve gayruhüm 
mine’l-hâzırîn.

180 [26(2)b-1] Apostol v. Koleko’nun mülk menzil, bostan yeri ve bir 
adet ceviz ağacını İstemo’ya sattığı
Vilâyet-i Rumeli (…) Apostol v. Koleko nâm zimmî meclis-i şer‘-i (…) nâm 
zimmî muvâcehesinde bi’t-tav‘ ve’r-rızâ ikrâr ve takrîr-i (…) ve bir tarafdan 
Hirsafi bt. Franko nâm nasraniye mülküne ve bir tarafdan tarîk-i (…) ve zât-ı 
eşcâr-ı müsmire ve gayr-ı müsmire[yi] hâvî muhavvatayı müştemil mülk men-
zilimi ve menzil-i mezbûr (…) olup tahmînen iki dönüm mikdârı zât-ı eşcâr-ı 
müsmire ve gayr-ı müsmireyi hâvî bir kıt‘a mülk bostan yerimi ve zikr olu-
nan bostana karîb yerde vâki‘ bir dib ceviz ağacını cümle-i tevâbi‘ ve levâhıkı 
ve kâffe-i menâfi‘ ve merâfıkı ile bi safkatin vâhidetin mezbûr İstemo’ya iki bin 
nakd-i fıddî-i Osmanî râyic fi’l-vakt akçeye bey‘-i bâtt-ı sahîh-i şer‘î ile bey‘ ve 
kabz-ı [semen] edip mebî‘ât-ı mezkûreyi mahallinde kabza müşterî-i merkūmu 
taslît eyledim ba‘de’l-yevm sâlifü’l-beyân mebî‘ât-ı mezbûre mezbûr İstemo’nun 
mülk-i müşterâ-yı sarîhidir keyfe mâ yeşâ ve hasbe mâ yürîd mutasarrıf olsun 
dedikde mukırr-ı mezbûrun vech-i mübeyyen üzre cârî olan ikrâr ve takrîri 
el-mukarru lehü’l-mezbûr İstemo bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis aşer min Cumâdelûlâ li sene tis‘a ve ışrîn ba‘de’l-elf.
Şuhûdü’l-hâl: Mustafa b. Mehmed el-Muhzır, Süleyman b. Turgud, Yakub 
b. Kurd, Pîr Veli b. Abdullah, Ali b. Abdullah, Kiricsi v. Rizo, Askarlo v. Yani, 
Minho v. Andriye, Rizo v. Nikola, Armağan v. Moriş, Andriye [v.] Rizo, Kiricsi 
v. Apostol, İsteryano v. Koşkina, Yani v. Nikola.

181 [26(2)b-2] Zanbine bt. Nikola’nın kocası Panayot’un mirası 
hususunda diğer vâris Melisa’nın zimmetini ibra ettiği
Havâss-ı Aliyye kazâsı tevâbi‘inden Küçükköy demekle ma‘rûf karyeden iken 
bundan akdem hâlik olan Panayot v. Todori nâm zimmînin verâseti li ebe-
veyn karındaşı Melisa nâm sagīre ve zevce-i metrûkesi Zanbine bt. Nikola nâm 
nasrâniyeye münhasıra oldukdan sonra mezbûre Zanbine meclis-i şer‘-i hatîr-i 
lâzımü’t-tevkīrde sagīr-i mezbûrun kıbel-i şer‘den mansûb vasiyy-i şer‘îsi olup 
işbu hâzır bi’l-meclis olan Yani v. Todori nâm zimmî muvâcehesinde bi’t-tav‘ 
ve’r-rızâ ikrâr ve takrîr-i kelâm edip hâlik-i merkūm Panayot’dan bi hasebi’l-
irsi’ş-şer‘î bana isâbet eden rub‘ hisse-i şer‘iyye-i mevrûsem olan iki bin nakd-i 
fıddî-i Osmânî râyic fi’l-vakt akçeyi bi’t-tamâm ahz ü kabz edip husûs-ı mezbûra 
müte‘allika min ba‘d medhal ve alâkam yokdur dedikde mukırre-i mezbûrenin 
vech-i mübeyyen üzre cârî olan ikrâr ve takrîrini vasiyy-i mezbûr Yani bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Hurrire fi’l-yevmi’r-râbi‘ ve’l-ışrîn min Rebî‘ilâhir li sene tis‘a ve ışrîn ba‘de’l-elf.
Şuhûdü’l-hâl: Abdurrahman Çavuş b. Hasan, Süleyman b. Turgud, Mustafa 
b. Mehmed, Ali b. Abdullah, Todori v. Mihal, Lika v. Nikola, Dimitri v. Lisari, 
Aleksandri v. Mihal, Kika v. Kiro, Dimo Bostancı-i Edirne [v.] Dimitri, Kominoz 
v. Nika, Minho v. Andriye.

182 [26(2)b-3] Kostantin v. Polihroni’nin Andron v. Mihal’de olan 
alacağını tahsil ettiği
Vilâyet-i Rumeli’nde Mora sancağında Londar kazâsına tâbi‘ Durah (Devrah) nâm 
karye sâkinlerinden Kostantin v. Polihroni nâm zimmî tarafından husûs-ı âti’l-
beyânı da‘vâ ve talebe ve ahz ü kabza vekîl olup vekâleti hasm-ı şer‘î-i câhid mah-
zarında Yusuf b. Abdullah ve Mehmed b. Abdullah nâm kimesneler şehâdetleri 
ile şer‘an sâbit olan İstemad v. Yani nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Andron v. Mihal nâm zimmî mahzarında 
bi’l-vekâle ikrâr ve takrîr-i kelâm edip bundan akdem medîne-i Ebâ Eyyûb el-
Ensârî -radıye anhu Rabbühü’l-Bârî-’de vâki‘ Ali Paşa Bostanı demekle ma‘rûf 
bostanda bostancılık san‘atında iken mürd olan mezbûr Polihroni’nin verâseti 
sulbî kebîr oğlu mezbûr Kostantin’e münhasıra olup mürd-i mezbûrun, merkūm 
Andron zimmetinde karz-ı şer‘îden olan bin nakd-i fıddî-i Osmanî râyic fi’l-
vakt akçeyi vekâlet-i mahkiyem hasebiyle merkūm Andron yedinden bi’t-tamâm 
ve’l-kemâl ahz ü kabz eyledim dedikde mukırr-ı mezbûrun bi’l-vekâle cârî olan 
ikrâr ve takrîrin el-mukarru lehü’l-mezbûr Andron bi’l-muvâcehe tasdîk ve bi’l-
müşâfehe tahkīk edicek mâ vaka‘a gıbbe’l-ibtigā sebt olundu.
Hurrire fi’l-yevmi’s-sânî aşer min şehri Cumâdelûlâ li sene tis‘a ve ışrîn ve elf.
Şuhûdü’l-hâl: Osman b. Mehmed, Hasan b. Şaban, Ali b. Veli, Mustafa b. Mehmed, 
Süleyman b. Turgud, Yakub b. Kurd.

183 [27(2)a-1] Andriya’nın rehin aldığı bağ karşılığında (…)’ye 
verdiği borcunu tahsil ettiği
(…) [meclis-i şer‘-i hatîr-i] lâzımü’t-tevkīrde işbu hâmil-i hâze’l-kitâb (…) bi’t-
tav‘ ve’r-rızâ ikrâr ve takrîr-i kelâm edip bundan akdem (…) olan Andriye nâm 
zimmîye bi tarîki’l-mu‘âmele üç bin nakd-i fıddî-i [Osmânî râyic] fi’l-vakt akçe 
verip mu‘âmele-i meblağ-ı mersûmda Havâss-ı Aliyye kazâsı müzâfâtından 
Küçükçekmece’ye tâbi‘ Menekşe nâm karyede vâki‘ lede’l-ahâlî ma‘lûme’l-
hudûd bir kıt‘a mülk bağını rehin vaz‘ eylemişidi hâlâ hâlik-i mezbûrun kızına 
kıbel-i şer‘den vasî olan mezbûr Todori yedinden meblağ-ı mezbûr üç bin akçe-
yi ve murâbahasını bi’t-tamâm ve’l-kemâl ahz ü kabz edip fekk-i rehin eyledim 
dediği kayd-i sicil olundu.
Hurrire fi’l-yevmi’t-târihi’l-mezbûr.
Şuhûdü’l-hâl: Mustafa b. Mehmed, Yakub [b.] Kurd. Ali b. Abdullah, Süleyman 
b. Turgud, Yakub [b.] Kurd ve gayruhüm.

184 [27(2)a-2] Mehmed b. Abdullah’ın mülk bağ hissesini Pasko 
v. Kini’ye sattığı
Havâss-ı Aliyye kazâsı tevâbi‘inden Litroz nâm karye sâkinlerinden Mehmed 
b. Abdullah nâm kimesne meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Pasko v. Kini nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip işbu akdin sudûruna dek silk-i mülk-i sahîhimde münselik 
ve münharit olan emlâkden karye-i merkūme bağları dâhilinde vâki‘ bir taraf-
dan tarîk-i âma ve etrâf-ı selâsesi kireç ocağına müntehî ve mahdûd tahmînen 
beş dönüm bir kıt‘a mülk bağdan nısf hisse-i şâyi‘amı cümle tevâbi‘ ve levâhıkı 
ile mezbûr Pasko’ya bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ edip kabz-ı semen-i ma‘dûd ve teslîm-i mebî‘-i mahdûd kıldım 
ba‘de’l-yevm sâlifü’l-beyân bağda nısf hisse-i şâyi‘am merkūm Pasko’nun mülk-i 
müşterâ-yı sarîhidir keyfe mâ yeşâ ve hasbe mâ yürîd mutasarrıf olsun dedikde 
mukırr-ı mezbûrun vech-i meşrûh üzre cârî olan ikrâr ve takrîrini el-mukarru 
lehü’l-merkūm Pasko tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâmin aşer min Cumâdelûlâ [li-sene tis‘a ve ışrîn ve elf].
Şuhûdü’l-hâl: Piri Bey b. Abdullah er-Râcil, Şaban b. Kurd, Hüdâverdi b. Mehmed, 
Sefer Beşe b. Abdullah er-Râcil.

185 [27(2)a-3] Rika ve Panayot v. İstemad’ın mülk bağlarını Abdi Dede 
b. Abdullah’a sattıkları
Havâss-ı Aliyye kazâsı müzâfâtından Vidoz nâm karye sâkinlerinden Rika ve 
Panayot v. İstemad nâm zimmîler meclis-i şer‘-i şerîfde işbu hâmil-i hâze’l-kitâb 
Abdi Dede b. Abdullah mahzarında her biri ikrâr ve takrîr-i kelâm edip karye-i 
mezbûre kurbunda vâki‘ bir tarafdan Ayşe bt. ( ) bağına ve üç tarafdan bey-
lik bağa müntehî bir kıt‘a on dönüm mülk bağımızı mezbûr Abdi Dede’ye bin 
yüz nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile 
bey‘ edip kabz-ı semen ve teslîm-i mebî‘-i mahdûd kıldık ba‘de’l-yevm sâlifü’l-
beyân bâğ-ı merkūm Abdi Dede’nin mülk-i müşterâ-yı sarîhidir keyfe mâ yeşâ 
ve yahtâr mutasarrıf olsun dedikde mukırrân-ı mezbûrânın vech-i mübeyyen 
üzre cârî olan ikrâr ve takrîrlerin el-mukarru lehü’l-mezbûr Abdi tasdîk edicek 
mâ hüve’l-vâki‘ bi’t-taleb ketb olundu.
Şuhûdü’l-hâl: El-Hâc Hamza [b.] Abdi, Yusuf b. Abdullah, Şaban Efendi el-İmâm, 
Yusuf Usta, Ali b. Abdullah, Şaban b. Mehmed.

186 [27(2)a-4] Nikola v. Yani’nin Osman b. Süleyman’dan alacaklı olduğu
Bostancı tâifesinden Nikola v. Yani nâm zimmî meclis-i şer‘-i hatîr-i lâzımü’t-
tevkīrde Osman b. Süleyman nâm kimesne üzerine takrîr-i da‘vâ edip mezbûr 
Osman ben vilâyetime gitdiğimde kız karındaşım Aynişah’ı Râziye nâm bir 
hâtun ayardıp ba‘zı esbâbını merkūme Râziye’ye verip ol dahi zikr olunan esbâbı 
benim yanımda emânet tarîki üzre vaz‘ eyledi deyû bana töhmet eyleyip işbu 
hâzır bi’l-meclis olan Kurd Beşe taht-ı yedinde olan malımdan fuzûlî beş bin ak-
çemi ahz eylemekle zulüm eylemişdir suâl olunup ihkāk-ı hak olunmasını taleb 
eylerim dedikde gıbbe’s-suâl mezbûr Osman cevâbında fi’l-hakīka bundan ak-
dem mezbûre kız karındaşım Aynişah’ı mezbûre Râziye ihtilâl edip bir mikdâr 
esbâbla ihrâc eyledikde merkūme Râziye zikr olunan esbâbı merkūm Nikola 
yanında emânet vaz‘ edip taleb ettikde mezbûr Nikola firâr edip merkūm Kurd 
Beşe vekâleten zikr olunan beş bin akçe üzerinde sulh edip ben dahi vekâletim 
hasebiyle Aynişah için meblağ-ı mezbûru alıp kabz eyledim lâkin sulh-i mezbûra, 
mezbûr zimmînin rızâ bi’t-tevkîli mukarrerdir deyû cevâb vericek gıbbe’s-suâl 
mezbûr Nikola husûs-ı mezbûra tevkîle rızâsı olduğunu inkâr edicek istişhâd 
olundukda şâhidlerim hâzır değildir deyû mehl-i şer‘î taleb eyleyicek istimhâl-i 
şer‘î kılındıkdan sonra meclisden ihrâc olunup ba‘de zâlik tekrâr hâzır bi’l-meclis 
olup ihzâr-ı şuhûddan aczi mütehakkik olmağın meblağ-ı merkūmun kıbel-i 
şer‘den edâsına hükm olunduğu mâ cerâ bi’t-taleb ketb olundu.
Hurrire fi’l-yevmi’l-ışrîn min Cemâziyelevvel li seneti’l-merkūme.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, (…) b. Bayram, 
Hasan b. Abdullah, Mehmed Bey b. Abdullah ve gayruhüm mine’l-hâzırîn.

187 [27(2)b-1] Ölen Andriye v. İstavrinoz’un bağının küçük kızının 
vasîsi tarafından Todora’ya satıldığı
Havâss-ı Aliyye kazâsı (…) akdem hâlik olan Andriye v. İstavrinoz nâm (…) 
olup sagīre-i mezbûrenin kıbel-i şer‘den mansûb (…) [meclis-i] şer‘-i hatîr-i 
lâzımü’t-tevkīrde işbu hâmil-i hâze’l-kitâb Teodora bt. (…) bi’l-vesâye ikrâr ve 
takrîr-i kelâm edip müteveffâ-yı mezbûrun terekesinden olup karye-i merkūme 
bağları [dâhilinde] vâki‘ bir tarafdan yine benim bağıma ve bir tarafdan Yorgi 
Kasap bağına ve bir tarafdan Yani Lika bağına ve bir tarafdan Yani v. İstemad 
bağına müntehî olup sagīre-i mezbûreye bi hasebi’l-irsi’ş-şer‘î intikāl eden 
tahmînen üç dönüm bir kıt‘a mülk bağını hâlik-i mezbûrun zimetini ve sagīre-i 
merkūmenin zarûret-i nafakası için ba‘de’l-müzâyedeti’ş-şer‘iyye vesâyet-i mah-
kiyem hasebiyle mezbûre Teodora’ya dört bin nakd-i fıddî-i Osmânî râyic fi’l-
vakt akçeye bâtten bey‘ edip kabz-ı semen ve teslîm-i müsemmen kıldım dedi-
ği mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Yusuf Efendi b. Mustafa el-İmâm, Murtaza Halife b. Mehmed, İvaz 
Halife b. Hüseyin el-Kayyım, Ali Beşe b. Abdullah, Mustafa b. Ömer, Mustafa 
b. Mehmed, Ali b. Abdullah, Mustafa b. Yusuf ve gayruhüm mine’l-hâzırîn.

188 [27(2)b-2] Sitti bt. Abdullah’ın talebi üzerine kocasından kalan 
bahçe ve menzilin diğer vâris Ümmügülsüm ile aralarında 
taksim olunduğu
Medîne-i Ebâ Eyyûb-i Ensârî -radıye anhu Rabbühü’l-Bârî- mahallâtından 
merhûm Defterdâr Mahmud Efendi mahallesi sükkânından iken bundan akdem 
vefât eden es-Seyyid Mehmed b. Şaban nâm kimesnenin zevce-i metrûkesi Sitti 
Hâtun bt. Abdullah tarafından husûs-ı âti’l-beyâna vekîl olup vekâleti hasm-ı 
şer‘î-i câhid mahzarında nehc-i şer‘î-i mu‘teber üzre sâbite olan Mehmed Bey 
b. Abdullah nâm kimesne meclis-i şer‘-i hatîr-i lâzımü’t-tevkīrde takrîr-i kelâm 
edip mezbûr es-Seyyid Mehmed fevt oldukda verâseti zevce-i metrûkesi mü-
vekkilem mezbûre Sitti Hâtun’a ve müteveffâ-yı mezbûrun li ebeveyn kız karın-
daşı olan Ümmügülsüm nâm hâtuna münhasıra oldukda terekesinin rub‘u mü-
vekkilemin ve selâse-i erbâ‘ı merkūme Ümmügülsüm’ün hakk-ı mevrûsları olup 
mahalle-i mezbûrede vâki‘ bir tarafdan Ahîzâde demekle şehîr izzetlü Hüseyin 
Efendi hazretlerinin ve bir tarafdan Hâce Hâtun mülküne ve bir tarafdan 
tarîk-i âma ve bir tarafdan sâhil-i bahre müntehî olan mülk menzil ve menzil-i 
mezbûra muttasıl ve mülâsık bir kıt‘a bahçe mezbûretânın hakk-ı mevrûsları ol-
mağın kıbel-i şer‘-i kavîmden üzerlerine varılıp alâ mâ faraza’llâhi te‘âlâ rub‘u 
müvekkilem merkūme Sitti Hâtun’a ve selâse-i erbâ‘ı merkūme Ümmügülsüm’e 
ta‘yîn ve tebyîn olunmak müvekkilemin matlûbudur dedikde savb-ı şer‘-i mu-
tahhardan mevlânâ Mehmed Efendi b. Esedüddin irsâl olunup ol dahi hâssa 
mi‘mârlardan Üstâd Musli Çelebi b. Hüsameddin ve sâir binâ ve sukūf ahvâline 
küllî vukūf ve şu‘ûru olan zeyl-i kitâbda esâmîsi mastûre olan müslimîn ile 
menzil-i mezbûrun ve bahçe-i merkūmenin üzerlerine varılıp mesâha ettikle-
rinde mecmû‘u dört sehim farz olunup bir sehmi mezbûre Sitti Hâtun’un hisse-i 
şer‘iyye-i mevrûsesine ta‘yîn-i şer‘î ile müte‘ayyin olup ve üç sehmi merkūme 
Ümmügülsüm’ün hisse-i şer‘iyye-i mevrûsesine ta‘yîn-i şer‘î ile müte‘ayyin ol-
dukdan sonra zikr olunan menzil beynlerinde taksîm olundukda mûmâ-ileyh 
Hüseyin Efendi hazretleri tarafından tarîk-i âm cânibinden hâlâ mezbûre Sitti 
Hâtun sâkine olduğu menzilin şehnişîninin nısfından bennâ zirâ‘ıyla üç zirâ‘ on 
dört parmak menzil müştemilât-ı ma‘hûdesiyle merkūme Sitti Hâtun’un sehmi 
olan rub‘ hisse-i şer‘iyye-i mevrûsesi mukābelesinde merkūmeye isâbet edip ve 
sâlifü’z-zikr menzilden zikr olunan şehnişînin nısfından tarîk-i âm cânibinden 
Hâce Hâtun mülkü tarafından hâlâ mezbûre Ümmügülsüm’ün sâkine olduğu 
bennâ zirâ‘ıyla yirmi yedi zirâ‘ iki parmak müştemilât-ı menzil-i ma‘hûdesiyle 
mezbûre Ümmügülsüm’ün sehmi olan selâse-i erbâ‘ hisse-i şer‘iyye-i 
mevrûsesi mukābelesinde merkūmeye isâbet ettikden sonra zikr olunan bah-
çe dahi mâbeynlerinde merkūme Sitti Hâtun’a sehmi olan rub‘ hisse-i şer‘iyye-i 
mevrûsesi mukābelesinde leb-i deryâdan mûmâ-ileyh Hüseyin Efendi hazret-
leri tarafından bennâ zirâ‘ıyla tûlen yetmiş dört ve arzen üç buçuk zirâ‘ bah-
çe isâbet edip ve zikr olunan bahçeden mâ‘adâsın merkūme Ümmügülsüm’e 
selâse-i erbâ‘ı olan hisse-i şer‘iyye-i mevrûsesi mukābelesinde isâbet edip bir-
birinin rızâları ile her biri hisse-i şer‘iyye-i mevrûselerini ahz ü kabz ettikleri-
ni mevlânâ-yı mûmâ-ileyh mahallinde tahrîr edip ba‘dehû gelip meclis-i şer‘de 
alâ vukū‘ihî ihbâr etmeğin mâ hüve’l-vâki‘ bi’t-taleb ketb olunup yedlerine def ‘ 
ve vaz‘ olundu.
Hurrire fi evâsıtı Cumâdelûlâ li sene tis‘a ve ışrîn ve elf.
Şuhûdü’l-hâl: Es-Seyyid Mehmed Efendi b. ( ) el-Müderris, Şaban Çavuş 
b. Ferruh, Mehmed Efendi b. Himmet el-İmâm, Hasan Efendi b. Nasuh el-
İmâm, Hüseyin Efendi b. Hasan, Kenan b. Abdullah er-Râcil, Mehmed Çelebi 
b. Ahmed er-Râcil, Mehmed b. Abdullah, Kasım Çelebi b. Mehmed, es-Seyyid 
Mehmed b. es-Seyyid Mehmed, İbrahim Çelebi b. İsmail el-Kâtib ve gayruhüm 
mine’l-hâzırîn.
Müsveddede kalmağla bu mahalde kayd olundu.

189 [28a-1] Sâliha Hatun’un eski kocası Hasan Bey b. Seyfullah’tan 
mehir ve nafaka alacağını tahsil ettiği
(…) Sâliha Hâtun bt. (…) olan Hasan Bey b. Seyfullah tarafından husûs-ı (…) 
nehc-i mu‘teber üzre vekâleti sâbite olan fahrü’l-akrân (…) er-Râcil mahzarın-
da takrîr-i kelâm edip zevc-i mutallıkım olan mezbûr Hasan Bey zimmetin-
de mehr-i müeccelimden ve nafaka-i iddetimden cem‘an iki bin üç yüz akçe 
hakkım vardı el-hâletü hâzihî meblağ-ı mezbûru bi’t-tamâm ve’l-kemâl vekîl-i 
mezbûr Hasan Beşe yedinden ahz ü kabz eyledim bir akçe ve bir habbe hakkım 
bâkī kalmadı dedikde mukırre-i mezbûreyi ikrâr-ı meşrûhunda vekîl-i mezbûr 
Hasan Beşe vicâhen tasdîk ve şifâhen tahkīk edicek mâ hüve’l-vâki‘ bi’t-taleb 
ketb olundu.
Hurrire fi’l-yevmi’l-ışrîn min şehri Cumâdelûlâ li sene tis‘a ve ışrîn ve elf.
Şuhûdü’l-hâl: Mehmed Efendi b. Hayreddin el-İmâm, Mustafa b. ( ) el-Müezzin, 
es-Seyyid Mehmed b. Numan, Durak Bey el-Cündi, Ali Beşe b. Ömer, İbrahim 
b. Ali.

190 [28a-2] Yorgi v. Mihal, Apostol v. Yorgi ve Dimitri v. Yorgi’nin 
Bostancı Mustafa Beşe b. Ali’ye borçlu oldukları
Mahmiye-i Kostantıniyye hısnı ebvâbından Ebâ Eyyûb-i Ensârî -radıye anhu 
Rabbühü’l-Bârî- kapısı hârici sâkinlerinden Yorgi v. Mihal ve Apostol v. Yorgi 
ve Dimitri v. Yorgi nâm zimmîler meclis-i şer‘-i hatîr-i lâzımü’t-tevkīrde işbu 
hâfız-ı hâze’l-kitâb fahrü’l-akrân Mustafa Beşe b. Ali el-Bostanî mahzarında her 
biri ikrâr ve takrîr-i kelâm edip mezbûr Mustafa Beşe’ye zimmetimizde karz-ı 
şer‘îden yirmi bir bin beş yüz akçe ve târih-i kitâbdan yedi ay tamâmına varınca 
müeccel beynimizde ilm-i şer‘î ile ma‘lûm çuka bahâsından bin beş yüz akçe ki 
cem‘an yirmi üç bin akçe lâzımü’l-edâ ve vâcibü’l-kazâ deynimiz vardır dedikle-
rinde mukırrûn-ı mezbûrûnun ikrâr-ı meşrûhlarını el-mukarru lehü’l-mezbûr 
Mustafa Beşe dahi vicâhen tasdîk ve şifâhen tahkīk ettikden sonra yine mevzi‘-i 
mezbûrda sâkin Todori v. Dimitri ve Andriye v. Todori nâm zimmîler meblağ-ı 
mezbûrun mecmû‘una emr ve kabûlü hâviye kefâletle kefîl olduklarında mâ 
vaka‘a bi’t-taleb ketb olunup yed-i tâlibe def ‘ ve vaz‘ olundu.
Hurrire fi’l-yevmi’t-tâsi‘ aşer min Cumâdelûlâ li sene tis‘a ve ışrîn ve elf.
Şuhûdü’l-hâl: Hasan b. Mehmed, Piyâle Ağa Cizyedâr, Ahmed Ağa b. Haydar, Ali 
Beşe b. Ferhad er-Râcil, Mehmed b. Kasım, Mehmed Bey b. Abdullah, Mehmed 
Beşe b. Abdullah er-Râcil, Hüseyin b. Ali.

191 [28a-3, Arapça] İsmi Hatun bt. Yunus’un, Gürcü asıllı 
câriyesini âzat ettiği
Dârü’s-saltanat-ı seniyye mahmiyye-i Kostantıniyye mahallâtından Yurtcu? 
mahallesinde sâkine olan İsmi Hâtun bt. Yunus nâm hâtun meclis-i şer‘-i şerîfte 
hâzıre olup rıkkını mu‘terife olan açık kaşlı, elâ gözlü, orta boylu, Gürciyyetü’l-
asl hâmile-i hâze’l-kitâb Üftâde bt. Abdullah nâm câriye-i memlûkesini hasbe-
ten lillâhi’l-azîm ve taleben li marzâti’r-Rabbi’r-Rahîm âzâd ve tahrîr ettiğini 
ikrâr etti. Vâki‘ ikrâr câriye-i merkūme tarafından vicâhen ve şifâhen tasdîk 
edildi. Câriye-i mezbûre bu sûretle sâir harâir-i asliyyât-ı mükellefât gibi hurre 
oldu efendilerin âzâdlı köleleri üzerinde şer‘an sâhib oldukları velâ hakkından 
gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’s-sâlis ve’l-ışrîn min Cumâdelûlâ li 
târihi’l-mezbûr.
Şuhûdü’l-hâl: Seyyid Mehmed Efendi b. Hüsameddin, Mustafa b. Mehmed, Ali 
b. Abdullah, Perviz b. Abdullah, Yusuf b. Abdullah, Yakub b. Kurd

192 [28a-4] Hatice bt. Abdullah’ın Belgrad köyündeki çayırının tasarruf 
hakkını Hacı Receb Bey b. Ali’ye devrettiği
Dârü’s-saltanati’s-seniyye Kostantıniyye el-mahmiyye’de vâki‘ Karaca Ahmed 
Efendi zâviyesi kurbunda sâkine fahrü’l-muhadderât zahrü’l-muvakkarât Hatice 
Hâtun bt. Abdullah tarafından husûs-ı âti’l-beyânı ikrâra vekîl olup vekâleti 
hasm-ı şer‘î-i câhid mahzarında Mustafa Çelebi b. Davud ve Hüseyin b. Abdullah 
şehâdetleri ile şer‘an sâbite ve mütehakkika olan fahrü’l-akrân İbrahim Bey 
b. Mehmed el-Kilârî meclis-i şer‘-i hatîr-i lâzımü’t-tevkīrde işbu hâmil-i hâze’l-
kitâb Saray-ı atîk teberdârlarından fahrü’l-cünûd ve’l-cüyûş el-Hâc Receb Bey 
b. Ali nâm kimesne tarafından husûs-ı âti’l-beyânı tasdîke vekîl olup vekâleti 
hasm-ı şer‘î-i câhid mahzarında el-Hâc Şaban b. Sefer el-Bevvâbü’s-sultânî 
ve İbrahim Çelebi b. İsmail el-Kâtib şehâdetleri ile şer‘an sâbite ve mütehak-
kika olan fahrü’l-eşbâh Hasan Beşe b. Bayram nâm kimesne mahzarında bi’l-
vekâle ikrâr ve takrîr-i kelâm edip Havâss-ı Aliyye kazâsı müzâfâtından Terkos 
nâhiyesine tâbi‘ Belgrad nâm karye kurbunda vâki‘ merhûm ve mağfûrun-leh 
cennet-mekân-ı firdevs-âşiyân Ebü’l-feth Sultan Mehmed Hân hazretlerinin 
arâzi-i mevkūfesinden olup bir tarafdan Çoban Çavuş demekle şehîr kimesne 
çayırına ve bir tarafdan Dâye Hâtun çayırına ve bir tarafdan Kurd çayırına ve 
bir tarafdan vâdiye müntehî tahmînen iki dönüm bir kıt‘a müvekkilem mezbûre 
Hatice mutasarrıfe olduğu çayırın hakk-ı tasarrufunu sâhib-i arz ma‘rifetiyle 
müvekkil-i mûmâ-ileyh el-Hâc Receb’e tefvîz edip ol dahi minvâl-i muharrer 
üzre tefevvüz ve kabûl ettikden sonra mukābele-i tefvizde olan altı bin nakd-i 
fıddî-i Osmânî râyic fi’l-vakt akçeyi müvekkil-i mezbûr el-Hâc Receb yedin-
den bi’t-tamâm ve’l-kemâl müvekkilem mezbûre Hatice Hâtun ahz ü kabz ey-
ledi ba‘de’l-yevm sâlifü’l-beyân çayır-ı mahdûdun hakk-ı tasarrufu müvekkil-i 
mezbûr el-Hâc Receb sâir emsâli tasarrufu gibi keyfe mâ yeşâ mutasarrıf olsun 
dedikde vekîl-i mezbûrun minvâl-i muharrer üzre cârî olan ikrâr ve takrîrini 
vekîl-i mersûm Hasan Beşe vicâhen tasdîk ve şifâhen tahkīk edicek mâ hüve’l-
vâki‘ bi’t-taleb ketb olundu.
Hurrire fi’l-yevmi’s-sânî vel-ışrîn min Cumâdelûlâ li seneti’l-merkūme.
Şuhûdü’l-hâl: Hüseyin Beşe b. Abdullah el-Bevvâbü’s-sultânî, el-Hâc Hasan b. ( ) 
el-Bevvâbü’s-sultânî, el-Hâc Şaban b. Sefer el-Bevvâbü’s-sultânî, İbrahim Çelebi 
b. Mehmed, Ahmed Çelebi b. Mehmed, Hasan Çavuş b. Ali, Mustafa b. Mehmed, 
Ali b. Abdullah.

193 [28b-1] Foti v. Diyani’nin Kiricsi ile olan mülk davasında 
sulh olması
Vilâyet-i Rumeli’nde Avlonya sancağında Ergirikasrı (...) Foti v. Diyani 
nâm zimmî meclis-i şer‘-i hatîr-i lâzımü’t-tevkīrde [Kiricsi nâm] zimmî 
muvâcehesinde bi’t-tav‘ ve’r-rızâ ikrâr ve takrîr-i kelâm edip bundan akdem 
[Foti v.] Diyani hâlik oldukda verâseti bana münhasıra olup ben sagīr olmağın 
ahvâlimi hıfza ve umûrumu [tesviyeye] kıbel-i şer‘den mansûb vasiyy-i şer‘îm 
olan Sago v. Sino nâm zimmî babam hâlik-i mezbûrun terekesinden olup bi 
hasebi’l-irsi’ş-şer‘î bana intikāl eden emlâkden karye-i merkūmede Seviro de-
mekle ma‘rûf mevzi‘de vâki‘ bir tarafdan Yorgo v. Bozacı mülküne ve bir taraf-
dan Yani v. Harido mülküne ve bir tarafdan Zope v. Lefteri mülküne ve bir ta-
rafdan tarîk-i âma müntehî ve mahdûd bir kıt‘a mülk-i mevrûsum olan bağı 
vasiyy-i mezbûr Sago hâlik-i mezbûrun zarûret-i deyni ve benim zarûret-i 
nafakaya ihtiyâcım yoğiken zikr olunan bağı mezbûr Kiricsi’ye beş bin beş yüz 
nakd-i fıddî-i Osmânî râyic fi’l-vakt akçeye vesâyeten bi gayrı vech-i şer‘î bey‘-i 
bât ile bey‘ ve kabz-ı semen ve teslîm-i müsemmen eylemişdi hâlâ ben dahi zikr 
olunan bağı vasiyy-i mezbûr Manol’ün bey‘-i benim makbûlüm değildir deyû 
bey‘-i mezbûru fesh eylemek murâd edip zikr olunan bağı da‘vâ ve taleb etmek-
le beynimize muslihûn tavassut edip es-sulhu seyyidü’l-ahkâm fehvâsınca bin 
iki yüz nakd-i mezbûrü’n-na‘t akçe üzre akd-i sulh inşâ ettiklerinde ben dahi 
sulh-i mezbûru kabûl ve bedel-i sulh olan meblağ-ı mersûm bin iki yüz ak-
çeyi mezbûr Kiricsi yedinden bi’t-tamâm ve’l-kemâl ahz ve kabz edip husûs-ı 
mezbûra müte‘allik da‘vâdan mezbûr Kiricsi’nin zimmetini ibrâ-i âmla ibrâ ve 
iskāt-ı tâmla iskāt eyledim ba‘de’l-yevm husûs-ı mezbûra müte‘allik benden bi’z-
zât ve bi’l-vâsıta da‘vâ ve nizâ‘ sudûr ederse lede’l-hükkâmi’l-kirâm mesmû‘a ve 
makbûle olmaya dedikde mukırr-ı mezbûrun minvâl-i muharrer üzre cârî olan 
ikrâr ve takrîrin el-mukarru lehü’l-mezbûr Kiricsi bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ aşer min Cemâziyelevvel li târihi’l-mezbûr.
Şuhûdü’l-hâl: Yorgo v. Şano, Yani v. Dimo, Farmoda v. Minho, Hristo v. Mihal, 
Hırsafo v. Yako, Kara Yani v. İstaso, Yani v. Pogal, Yorgo v. Sako, Zope v. Lefteri, 
Yorgo v. Koçi, Dimo v. Prako, Duka v. Minho ve gayruhüm mine’l-hâzırîn.

194 [28b-2] Neslişah Sultan Vakfı’na ait menzilin kullanım hakkının 
Muhsine Hatun bt. Keyvan’a devredilmesi
Mahmiye-i Kostantıniyye -humiyet ani’l-âfât ve’l-beliyye- mahallâtından ( ) 
mahallesi sâkinlerinden fahrü’l-muhadderât zahrü’l-muvakkarât Hâmide 
Hâtun bt. el-merhûm el-mebrûr -ed-dâricü ilâ medârici rahmeti Rabbihi’l-
Gafûr- Sunullah Efendi hazretleri tarafından husûs-ı âti’l-beyânı ikrâra vekîl 
olup vekâleti hasm-ı şer‘î-i câhid mahzarında bimâ hüve nehci’l-mu‘teberi’l-
mer‘î şer‘an sâbite olan fahrü’l-mülâzımîn Şaban Efendi b. Ali meclis-i şer‘-i 
hatîr-i lâzımü’t-tevkīrde işbu hâmiletü hâze’l-kitâb Muhsine Hâtun bt. Keyvan 
tarafından husûs-ı âti’l-beyânı tasdîka vekîl olup vekâleti hasm-ı şer‘î-i câhid 
mahzarında müvekkile-i merkūme Muhsine’yi ma‘rifet-i şer‘iyye ile ârifân olan 
Ali b. Süleyman ve Fazlullah Çelebi b. el-Hâc Ali şehâdetleri ile şer‘an sâbite 
olan fahrü’l-akrân el-Hâc Emrullah b. Mehmed nâm kimesne mahzarında bi’l-
vekâle ikrâr ve takrîr-i kelâm edip medîne-i Ebâ Eyyûb-i Ensârî -râdiye anhu 
Rabbühü’l-Bârî- mahallâtından merhûm Zal Mahmud Paşa mahallesinde vâki‘ 
sâhibetü’l-hayrât ve’l-hasenât merhûme Neslişah Sultan vakfı’ndan olup bir taraf-
dan Çivizâde demekle şehîr Mehmed Efendi hazretleri mülküne ve bir tarafdan 
İskender Bey mescid-i şerîflerine ve tarafeyni tarîk-i âma müntehî olup icâre-i 
mu‘accele ve beher mâh altmış akçe ücret-i müeccele ile müvekkilem merkūme 
Hâmide’nin mutasarrıfe olduğu iki tahtânî ve bir fevkānî beyti müştemil men-
zilin hakk-ı tasarrufunu vakf-ı mezbûr mütevellîsi ma‘rifetiyle müvekkile-i 
mûmâ-ileyhâ Muhsine Hâtun’a tefvîz edip ol dahi minvâl-i muharrer üzre te-
veffüz ve kabûl ettikden sonra mukābele-i tefvîzde olan elli bin nakd-i fıddî-i 
Osmânî râyic fi’l-vakt akçeye müvekkile-i merkūme Muhsine Hâtun yedinden 
bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân menzil-i 
mahdûdun hakk-ı tasarrufu müvekkile-i merkūme Muhsine Hâtun’undur sâir 
emsâli tasarrufu gibi keyfe mâ yeşâ ve hasbe mâ yürîd mutasarrıfe olsun de-
dikde vekîl-i mersûm Şaban Efendi’nin vech-i mübeyyen üzre cârî olan ikrâr 
ve takrîrini vekîl-i mersûm el-Hâc Emrullah bi’l-muvâcehe tasdîk edicek mâ 
hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa Çelebi b. Mehmed, diğer Mustafa b. Mehmed, Fazlullah 
b. el-Hâc Ali, Ali Halîfe b. Hayreddin el-Mu‘allim, Bayram Efendi b. Şükrullah 
el-Hatîb bi câmi‘-i Zal Mahmud Paşa, Ali b. Abdullah, Yakub b. Kurd, Mehmed 
Beş ve gayruhüm mine’l-hâzırîn.

195 [28b-3] Ali Bey b. Mahmud’un menzilini Fâtıma 
bt. Mehmed’e satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Kasımpaşa-yı Cezerî mahallesi sükkânından fahrü’l-akrân Ali Bey b. Mahmud 
er-Sarrâcü’s-sultânî meclis-i şer‘-i hatîr-i lâzımü’t-tevkīrde hâlâ zevcesi olan 
işbu hâmiletü hâze’l-kitâb Fâtıma bt. Mehmed nâm hâtun mahzarında bi’t-
tav‘ ve’r-rızâ ikrâr ve takrîr-i kelâm edip mahalle-i mezbûrede vâki‘ iki tarafı 
Ebûbekir Çelebi mülküne ve bir tarafdan Sağır Şeyh mülküne ve bir tarafdan 
tarîk-i hâssa müntehî muhavvataynı muhtevî olup muhavvata-i dâhiliyyesi 
bir tahtânî ve bir fevkānî beyti ve dehlizi ve bir sofayı ve kileri ve matbahı 
ve zât-ı eşcâr-ı müsmire ve gayr-ı müsmireyi hâvî cüneyneyi müştemil mülk 
menzilimi cümle-i tevâbi‘ ve levâhıkı ve kâffe-i menâfi‘ ve merâfıkı ile zevcem 
mezbûre Fâtıma Hâtun’a otuz iki bin nakd-i fıddî-i Osmânî râyic fi’l-vakt ak-
çeye bey‘-i bâtt-ı [29a] [sahîh-i şer‘î ile bey‘ ve kabz-ı semen eyledim] ba‘de’l-
yevm sâlifü’l-beyân menzil-i mahdûd (…) [mersûme Fâtıma Hâtun’un mülk-i 
müşterâ-yı] sarîhidir keyfe mâ yeşâ ve hasbe mâ yürîd mutasarrıfe olsun de-
dikde mukırr-ı mezbûrun vech-i mübeyyen üzre cârî olan ikrâr ve takrîrini el-
mukarru lehü’l-mezbûre Fâtıma Hâtun bi’l-muvâcehe tasdîk edicek mâ hüve’l-
vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: eş-Şeyh İlmüddin b. Süleyman el-İmâm, Hasan b. Abdi el-İmâm, 
Mehmed b. ( ) el-Müezzin, Abdurrahman b. Habib er-Râcil, Yusuf b. Abdullah, 
İbrahim b. Kasım er-Râcil, Mustafa b. Mehmed, Ali b. Abdullah ve gayruhüm 
mine’l-hâzırîn.

196 [29a-1] Sino, Kiricsi ve Riko adlı zimmîlerin sahip oldukları 
tarlanın kullanım hakkını Foti v. Diyani’ye devretmeleri
Vilâyet-i Rumeli’nde Avlonya sancağında Ergirikasrı kazâsına tâbi‘ Sarakiste nâm 
karye sâkinlerinden Sino ve Kiricsi ve Riko nâm zimmîler meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Foti v. Diyani nâm zimmî mahzarın-
da her biri bi’t-tav‘ ve’r-rızâ ikrâr ve takrîr-i kelâm edip karye-i merkūme kur-
bunda İstirçe demekle ma‘rûf mevzi‘de vâki‘ bir tarafdan Kordo v. Yorgo tarla-
sına ve bir tarafdan Yani v. Minho tarlasına ve bir tarafdan Kordo v. Yani tarla-
sına ve bir tarafdan vâdiye müntehî ve mahdûd tahmînen diyârımız keyli ile üç 
keyl tohum istî‘âb eder ale’l-iştirâk taht-ı tasarrufumda olan bir kıt‘a tarlanın 
hakk-ı tasarrufunu sâhib-i arz ma‘rifetiyle merkūm Foti’ye tevfîz edip ol dahi 
minvâl-i muharrer üzre tefevvüz ve kabûl ettikden sonra mukābele-i tefvîzde 
olan bin nakd-i fıddî-i Osmânî râyic fi’l-vakt akçeye merkūm Foti yedinden 
ale’l-iştirâki’s-seviy ahz ve kabz eyledik ba‘de’l-yevm sâlifü’l-beyân bir kıt‘a tar-
lanın hakk-ı tasarrufu mersûmundur sâir emsâli tasarrufu gibi mutasarrıf ol-
sun dediklerinde mukırrûn-ı mezbûrûnun minvâl-i muharrer üzre cârî olan 
ikrâr ve takrîrlerini el-mukarru lehü’l-mezbûr Foti bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Yorgo v. Lano, Yani v. Dimo, Farmoda v. Minho, Hristo v. Mihal, 
Hırsafo v. Yako, Kara Yani v. İstaso Yani v. Pogal, Yorgo v. Sako, Zope v. Lefteri, 
Yorgo v. Koçi, Dimo v. Prako ve gayruhüm mine’l-hâzırîn.

197 [29a-2] Yusuf b. Abdullah’ın arsasını Rahime bt. Ali’ye satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Otakçıbaşı mahallesi sâkinlerinden Yusuf b. Abdullah nâm kimesne meclis-i 
şer‘-i şerîfde işbu hâmiletü hâze’l-kitâb Rahime Hâtun bt. Ali mahzarında ikrâr 
ve takrîr-i kelâm edip mahalle-i mezbûrede vâki‘ bir tarafdan İbrahim Halîfe 
b. Abdullah mülküne ve bir tarafdan Musli Çelebi çayırına ve bir tarafdan 
Yasemin bt. Abdullah vakfı’na ve bir tarafdan yine müşterî-i mezbûre mülküne 
müntehî eşcâr-ı müsmire ve gayr-ı müsmireyi hâvî cüneyneyi müştemil mülk 
arz-ı hâliyemi mezbûre Rahime Hâtun’a bin yüz nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i 
mebî‘-i mahdûd eyledim ba‘de’l-yevm sâlifü’l-beyân hudûd ile mahdûd olan arz-ı 
hâliye merkūme Rahime Hâtun’un mülk-i müşterâ-yı sarîhidir keyfe mâ yeşâ ve 
hasbe mâ yürîd mutasarrıfe olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrin el-mukarru lehü’l-mezbûre Rahime bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ aşer min şehri Cemâziyelevvel li sene tis‘a ve ışrîn ve elf.
Şuhûdü’l-hâl: Allahkulu b. Abdullah, Ali b. İlyas, Ferhad b. İsmail, Hasan 
b. İsmail, Murad Dede, Mustafa b. Receb, Hasan el-Müezzin, Osman b. Abdullah.

198 [29a-3] İstemihan bt. Mehmed’in menziline Mehmed b. Nasuh’un 
haksız yere müdahale etmesi
Mahmiye-i Kostantıniyye -humiyet ani’l-âfât ve’l-beliyye-de Balat kurbunda 
vâki‘ Tahtaminâre mahallesi sâkinelerinden İstemihan Hâtun bt. Mehmed nâm 
hâtun meclis-i şer‘-i hatîr-i lâzımü’t-tevkīrde Mehmed b. Nasuh nâm kimesne 
mahzarında takrîr-i da‘vâ edip mezbûr Mehmed medîne-i Ebâ Eyyûb-i Ensârî 
-râdiye anhu Rabbühü’l-Bârî- mahallâtından Evlice Baba mahallesinde vâki‘ 
lede’l-ahâlî ve’l-cîrân ma‘lûmü’l-hudûd mülk menzilime bi gayrı vech-i şer‘î 
vaz‘-ı yed edip tasarrufuma mâni‘ olup bi hasebi’ş-şer‘i’ş-şerîf suâl olunup kasr-ı 
yedine tenbîh olunmak matlûbumdur dedikde gıbbe’s-suâl mezbûr Mehmed 
cevâbında benim zikr olunan menzil-i mezbûrda bi vechin min külli’l-vücûh 
medhal ve alâkam yokdur deyicek menzil-i mezbûrdan merkūm Mehmed’in 
kasr-ı yedine tenbîh birle mâ hüve’l-vâki‘ bi’t-taleb ketb ve imlâ ve tahrîr inşâ 
olunup yed-i tâlibe def ‘ ve vaz‘ olundu lede’l-ihtiyâc ibrâz ve ihticâc edine.
Hurrire fi’l-yevmi’l-ışrîn li târihi’l-mezbûr.
Şuhûdü’l-hâl: Mustafa b. Surûrî, Ramazan b. Mehmed, Mustafa b. Mehmed, Ali 
b. Abdullah, Yakub b. Kurd, Perviz b. Abdullah ve gayruhüm mine’l-hâzırîn.

199 [29b-1, Arapça] Hâkimin Fâtıma bt. Hasan adlı küçüğe 
nafaka takdir ettiği
Hâkim Fâtıma bt. [Hasan] nâm sagīrenin nafakası, kisvesi ve sâir havâic-i 
zarûriyyesi için, medîne-i Ebâ Eyyûb el-Ensârî -radiye anhu Rabbühü’l-Bârî- 
mahallâtından Uluca Baba mahallesinde sâkine olan himâyesi ve terbiyesi al-
tında bulunduğu Ayşe bt. Cafer nâm annesinin talebiyle mezbûr Hasan üzerine 
râyicü’l-vakt yevmî üç akçe farz ve takdîr etti. Hâkim ayrıca meblağ-ı mefrûzun 
sarfına ve vakt-i hâcetde istidâne edip vakt-i zaferde mezbûr babaya rücû‘ etme-
sine mezbûre Ayşe Hâtun’a izin verdi.
Cerâ zâlike ve hurrire fi’l-yevmi’l-ışrîn li târihi’l-mezbûr.
Şuhûdü’l-hâl: Mahmud Efendi b. Mehmed el-İmâm, Hasan Halîfe b. Abdullah el-
Müezzin, Mustafa b. Mehmed, Yakub . Kurd, Ali b. Abdullah, Perviz b. Abdullah

200 [29b-2] Mehmed Bey b. Hüseyin’in harap bağ yerini Mehmed 
Dede b. Seyyid Hasan’a satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Evlice Baba mahallesi sükkânından fahrü’l-akrân Mehmed Bey b. Hüseyin nâm 
cündî meclis-i şer‘-i hatîr-i lâzımü’t-tevkīrde işbu hâfız-ı hâze’l-kitâb fahrü’d-
dervişân Mehmed Dede b. es-Seyyid Hasan mahzarında bi’t-tav‘ ve’r-rızâ ikrâr 
ve takrîr-i kelâm edip mahalle-i mezbûrede vâki‘ bir tarafdan Ferhad b. Bayram 
mülküne ve bir tarafdan Yırtılmaz Mehmed Bey mülküne ve bir tarafdan yine 
kendi mülküme müntehî ve bir tarafdan tarîk-i âma müntehî tahmînen bir 
dönüm bir kıt‘a harâbe mülk bağ yerimi cümle-i tevâbi‘ ve levâhıkı ve kâffe-i 
menâfi‘ ve merâfıkı ile mezbûr Mehmed Dede’ye üç bin nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen-i 
ma‘dûd ve teslîm-i mebî‘-i mahdûd kıldım ba‘de’l-yevm sâlifü’l-beyân harâbe 
mülk bağ yeri mezbûr Mehmed Dede’nin mülk-i müşterâ-yı sarîhidir keyfe mâ 
yeşâ ve hasbe mâ yürîd mutasarrıf olsun dedikde mukırr-ı mezbûrun vech-i 
mübeyyen üzre cârî olan ikrâr ve takrîrini el-mukarru lehü’l-mezbûr Mehmed 
Dede bi’l-muvâcehe tasdîk edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mahmud Efendi b. Mehmed el-İmâm, Mustafa Çelebi b. Ali 
Çukadâr, Hüseyin b. Abdullah el-Müezzin, Abdurrahman b. Mehmed, Ali 
b. Abdullah, Mustafa b. Mehmed, Süleyman b. Turgud, Yakub b. Kurd ve gay-
ruhüm.

201 [29b-3] Sâkine bt. Derviş’in menzilini Ali Beşe 
b. Abdullah’a satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Evlice Baba mahallesi sâkinelerinden Sâkine bt. Derviş nâm hâtun meclis-i 
şer‘-i hatîr-i lâzımü’t-tevkīrde hâlâ zevci olan işbu hâfız-ı hâze’l-kitâb Ali Beşe 
b. Abdullah nâm kimesne mahzarında bi’t-tav‘ ve’r-rızâ ikrâr ve takrîr-i kelâm 
edip Havâss-ı Aliyye kazâsı tevâbi‘inden Çavuşköyü demekle ma‘rûfe karyede 
vâki‘ bir tarafdan Ahmed Ağa çiftliğine ve bir tarafdan Ahmed Beşe b. Abdullah 
mülküne ve bir tarafdan vâdiye ve bir tarafdan tarîk-i âma müntehî iki tahtânî 
beyti müştemil mülk menzilimi cümle-i tevâbi‘ ve levâhıkı ve kâffe-i menâfi‘ ve 
merâfıkı ile mezbûr Ali Beşe’ye üç bin nakd-i fıddî-i Osmânî râyic fi’l-vakt ak-
çeye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i müsem-
men kıldım ba‘de’l-yevm sâlifü’l-[beyân] menzil-i mahdûd mezkûr Ali Beşe’nin 
mülk-i müşterâ-yı sarîhidir keyfe mâ yeşâ ve yürîd mutasarrıf olsun dedik-
de mukırra-i mezbûrenin vech-i mübeyyen üzre cârî olan ikrâr ve takrîrin el-
mukarru lehü’l-mezbûr Ali Beşe vicâhen tasdîk ve şifâhen tahkīk edicek mâ 
hüve’l-vâki‘ bi’t-taleb ketb olundu.
Hurrire [fi’t-târihi’l-mezbûr.]
Şuhûdü’l-hâl: es-Sâbıkūn.

202 [29b-4] Yani v. Niko’nun Nikola v. Kini’ye bazı zeytin ağaçlarını sa-
tıp tarlasının da kullanım hakkını devretmesi
Vilâyet-i Rumeli’nde Aydonat sancağında Mazaraki kazâsına tâbi‘ Rahova nâm 
karye sâkinlerinden Yani v. Niko nâm zimmî meclis-i şer‘-i mutahharda, işbu 
hâmil-i hâze’l-kitâb Nikola v. Kini nâm zimmî mahzarında ikrâr ve takrîr-i kelâm 
edip karye-i mezbûre sınırında vâki‘ bir tarafdan Kiro v. Dimo tarlasına ve bir ta-
rafdan Yani v. Simo tarlasına ve bir tarafdan Yani v. Dıristo tarlasına ve bir taraf-
dan tarîk-i âm ile mahdûd olan tarlamın içinde olan beş dip mülk zeytin ağacı-
mı mezbûr Nikola’ya beş yüz nakd-i fıddî-i Osmânî râyic fi’l-vakt akçeye bey‘-i 
bâtt-ı sahîh-i şer‘î ile bey‘ edip ve yine karye-i mezbûre sınırında Razolo nâm 
mevzi‘de vâki‘ bir tarafdan Yorgo v. Kiri ve bir tarafdan Yorgi v. Kini ve bir taraf-
dan Yorgi v. Yani ve bir tarafdan orman ile mahdûd olup tahmînen üç keyl tohum 
istî‘âb eden bir kıt‘a tarlamın hakk-ı tasarrufunu sâhib-i arz ma‘rifetiyle mezbûr 
Nikola’ya tevfîz edip ol dahi minvâl-i muharrer üzre tefevvüz ve kabûl ettikden 
sonra mukābele-i tefvîzde mezbûr Nikola yedinden iki yüz akçe ki cem‘an yedi 
yüz akçeyi mezbûrun yedinden ahz ve kabz edip mebî‘-i mezbûru kabza merkūm 
Nikola’yı taslît ettim dedikde mukırr-ı mezbûrun vech-i mübeyyen üzre cârî olan 
ikrâr ve takrîrin el-mukarru lehü’l-merkūm Nikola vicâhen tasdîk ve şifâhen 
tahkīk edicek mâ vaka‘a bi’t-taleb ketb ve tahrîr olunup yed-i tâlibe def ‘ olundu.
Hurrire fi’l-yevmi’s-sânî ve’l-ışrîn min Cemâziyelevvel li sene tis‘a ve ışrîn ve elf.
Şuhûdü’l-hâl: Dimo v. Yani, Yani v. Kondi, Anderetso v. Lako, Minho v. Ranko, 
Kini v. Niko ve gayruhüm.

203 [30a-1] Foti v. Diyani’nin alacak hususunda Köni’nin oğulları Sino, 
Kiricsi ve Riko ile sulh olması
[Vilâyet-i Rumeli’nde Avlonya sancağında Ergirikasrı kazâsına tâbi‘ Sarakiste 
nâm karye sâkinlerinden Foti v. Diyani nâm [zimmî meclis-i şer‘-i hatîr-i 
lâzımü’t-tevkīrde] işbu hâmil-i hâze’l-kitâb Sino ve Kiricsi ve Riko evlâd-ı 
Köni [nâm zimmîler muvâcehelerinde] bi’t-tav‘ ve’r-rızâ ikrâr ve takrîr-i kelâm 
edip bundan akdem karye-i merkūmede babam mezbûr Diyani hâlik olduk-
da verâseti bana münhasıra olup ben sagīr olmağla emvâlimi hıfz ve umûrumu 
zabt için mezbûrûnun ammisi Sako v. Sino nâm zimmî kıbel-i şer‘den mansûb 
vasiyy-i şer‘îm olup bi hasebi’l-irsi’ş-şer‘î bana intikāl eden karye-i mezbûre 
kurbunda Supetro demekle ma‘rûf mevzi‘de vâki‘ lede’l-ahâlî ma‘lûmü’l-hudûd 
bir kıt‘a mülk-i mevrûsum olan bağı vasiyy-i mezbûr Sako hâlik-i mezbûrun 
zarûret-i deyni ve benim zarûret-i nafakaya ihtiyâcım yoğiken zikr olunan bağı 
Kiricsi v. Hristo nâm zimmîye beş bin beş yüz nakd-i fıddî-i Osmânî râyic fi’l-
vakt akçeye bey‘-i bât ile bey‘ ve kabz-ı semen ve teslîm-i müsemmen edip 
semen-i mezbûru kendi mesârıfine harc ve sarf edip zimmetinde bâkī kalma-
ğın, hâlâ ben dahi semen-i mezbûru merkūmundan ammileri mezbûr Sako’nun 
muhallefâtına vâzı‘u’l-yed oldukları ecilden da‘vâ ve taleb ettiğimde beynimiz-
de münâza‘ât-ı kesîre ve muhâsamât-ı ekîde vâkı‘a olmuşidi el-hâletü hâzihî 
beynimize muslihûn tavassut edip es-sulhu seyyidü’l-ahkâm fehvâsınca bin 
beş yüz nakd-i râyic fi’l-vakt akçe üzre akd-i sulh inşâ ettiklerinde ben dahi 
sulh-i mezbûru kabûl ve bedel-i sulh olan meblağ-ı mersûmdan beş yüz nakd-i 
mezbûrü’n-na‘t akçeyi ahz ve kabz ettiğimden sonra yine karye-i merkūme kur-
bunda İstiraha demekle ma‘rûf mevzi‘de vâki‘ bir tarafdan Kordo v. Yorgo tar-
lasına ve bir tarafdan Yani v. Minho tarlasına ve bir tarafdan Kordo v. Yani tar-
lasına ve bir tarafdan vâdiye müntehî ve mahdûd tahmînen diyârımız keyli ile 
üç keyl tohum istî‘âb eder ale’l-iştirâki’s-seviy taht-ı tasarruflarından olan bir 
kıt‘a tarlanın hakk-ı tasarrufunu sâhib-i arz ma‘rifetiyle mezbûrûn bana tefvîz 
edip ben dahi minvâl-i muharrer üzre tefevvüz ve kabûl eylediğimden son-
ra mukābele-i tefvîzde olan bin nakd-i mezbûrü’n-na‘t akçeyi bedel-i sulhdan 
bâkī kalan bin akçeye takās ettiklerinde ben dahi kabûl edip husûs-ı mezbûra 
müte‘allik da‘vâdan mezbûrûnun zimmetlerini ibrâ-i âmla ibrâ ve iskāt-ı tâmla 
iskāt eyledim ba‘de’l-yevm husûs-ı mezbûra müte‘allik benden bi’z-zât ve bi’l-
vâsıta da‘vâ ve nizâ‘ sudûr ederse lede’l-hükkâmi’l-kirâm mesmû‘a ve makbûle 
olmaya dedikde mukırr-ı mezbûrun minvâl-i muharrer üzre cârî olan ikrâr ve 
takrîrin el-mukarru lehümü’l-mezbûrûn bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ aşer li târihi’l-mezbûr.
Şuhûdü’l-hâl: Yorgo v. Şano, Yani v. Dimo, Karmovara v. Minho, Hristo v. Mihal, 
Hırsafo v. Yako, Yani v. Pogal, Kara Yani v. İstaso, Yorgo v. Sako, Zope v. Lefteri, 
Yorgo v. Koçi, Dimo v. Prako ve gayruhüm.









204 [30a-2] Şeyh Mehmed b. Seyyid Hasan’ın menzilini Ahmed 
b. Abdullah’a satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Evlice Baba mahallesi sâkinlerinden eş-Şeyh Mehmed b. es-Seyyid Hasan meclis-i 
şer‘-i şerîfde işbu hâmilü’l-kitâb Ahmed b. Abdullah mahzarında ikrâr ve takrîr-i 
kelâm edip mahalle-i mezbûrede vâki‘ bir tarafdan Fâtıma Hâtun vakfı’na ve bir 
tarafdan Semercioğlu Ali mülküne ve bir tarafdan hamal Hamza mülküne ve 
bir tarafdan Debbâğ Mehmed mülküne müntehî bir fevkānî beyti ve bir tahtânî 
beyti ve matbahı ve bi’r-i mâyı ve zât-ı eşcâr-ı müsmire ve gayr-ı müsmireyi 
hâvî cüneyneyi müştemil mülk menzilimi cümle-i tevâbi‘ ve levâhıkı ve kâffe-i 
menâfi‘ ve merâfıkı ile mezbûr Ahmed’e yedi bin nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i 
mebî‘-i mahdûd eyledim ba‘de’l-yevm sâlifü’l-beyân menzil-i mezbûr merkūm 
Ahmed’in mülk-i müşterâ-yı sarîhidir keyfe mâ yeşâ ve hasbe mâ yürîd muta-
sarrıf olsun dedikde mukırr-ı mezbûrun vech-i mübeyyen üzre cârî olan ikrâr ve 
takrîrin el-mukarru lehü’l-mezbûr Ahmed bi’l-muvâcehe tasdîk ve bi’l-müşâfehe 
tahkīk edicek mâ vaka‘a bi’t-taleb ketb olundu. Yed-i tâlibe def ‘ olundu.
Hurrire fi’l-yevmi’r-râbi‘ ve’l-ışrîn min şehri Cemâziyelevvel li sene tis‘a ve ışrîn 
ve elf.
Şuhûdü’l-hâl: Mahmud Efendi b. Mehmed el-İmâm, Hüseyin b. Abdullah el-
Müezzin, Mustafa Beşe b. Abdullah er-Râcil, Mehmed Çelebi b. Nasuh.

205 [30a-3, Arapça] Sâliha bt. Seyyid Hamza’nın muhâlaa yoluyla 
kocasından boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Zeyneb Hâtun mahallesinde sâkine olan Sâliha bt. Seyyid Hamza nâm hâtun 
meclis-i şer‘-i şerîfde zevci hâmil-i hâze’l-kitâb Mehmed b. Bayram ile muhâla‘a 
yaptı. Zevc-i mezbûrda nikâh esnasında ta‘ahhüd ettiği râyicü’l-vakt sekiz bin 
akçe-i Osmânî mehr-i müecceli, beynlerinde ma‘lûm ve mu‘ayyen iddet nafaka-
sı mukābilinde zevce-i mezbûre ile muhâla‘a yaptı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mütâlebât, eymân 
ve muhâsamâtdan umûmen, zevciyyetle alâkalı da‘vâdan husûsan yek diğeri-
nin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’l-hâmis ve’l-ışrîn li târihi’l-mezbûr.
Şuhûdü’l-hâl: Mustafa b. Ali, İsmail b. Mehmed, Hüseyin b. Ali, İbrahim 
b. Mehmed, Hasan b. Şaban, Mustafa b. Mehmed, Yakub b. Kurd, Süleyman 
b. Kurd, Ali b. Abdullah ve gayruhüm mine’l-hâzırîn.









206 [30b-1] Yanya’daki bağın Panayot’a satılması
Vilâyet-i Rumeli’nde Yanya sancağında nefs-i kazâ-i Bard[onya] (...) meclis-i 
şer‘-i hatîr-i lâzımü’t-tevkīrde işbu râfi‘ü’l-kitâb Panayot (...) muvâcehesinde 
bi’t-tav‘ ve’r-rızâ ikrâr ve takrîr-i kelâm edip kazâ-i mezbûr (...) demekle ma‘rûf 
mevzi‘de vâki‘ bir tarafdan Apostol v. Maravili bağına ve bir tarafdan Apostol 
v. Lamari bağına ve bir tarafdan Andriye v. ( ) nâm papuççu bağına ve bir taraf-
dan tarîk-i âma müntehî ve mahdûd tahmînen dört dönüm bir kıt‘a mülk bağı-
mı cümle-i tevâbi‘ ve levâhıkı ve kâffe-i menâfi‘ ve merâfıkı ile mesfûr Panayot’a 
dört bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ ve kabz-ı semen edip mebî‘-i mezkûru mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân bağ-ı mezkûr Panayot’un 
mülk-i müşterâ-yı sarîhidir keyfe mâ yeşâ mutasarrıf olsun dedikde mukırr-ı 
mezbûrun vech-i mübeyyen üzre cârî olan ikrâr ve takrîrini el-mukarru lehü’l-
mezbûr Panayot vicâhen tasdîk ve şifâhen tahkīk edicek mâ hüve’l-vâki‘ bi’t-
taleb ketb olundu.
Hurrire fî evâsıtı târihi’l-mezbûr.
Şuhûdü’l-hâl: Ayaz Bey b. Abdullah el-Cündî Mehmed Beşe b. Abdullah el-
Bevvâbü’s-sultânî, Mustafa b. Mehmed, Yakub b. Kurd, Köhari v. Yorgi, Minho 
v. Dimo, Yani v. Yorgi, Yorgo v. Varvari, Yani v. Façili ve gayruhüm mine’l-hâzırîn.

207 [30b-2] Hümâ Hatun bt. Ali Çelebi ile kız kardeşinin Emine Hatun 
bt. Abdullah’a bazı emlâkini satması
Emine Hâtun’un çiftlik hüccetidir.
Havâss-ı Sultâniyye kazâsı müzâfâtından Çatalca nâhiyesine tâbi‘ İlbasan nâm 
karye sâkinelerinden Hümâ Hâtun bt. Ali Çelebi tarafından husûs-ı âti’l-beyânı 
ikrâra vekîli olup hasm-ı şer‘î-i câhid mahzarında müvekkile-i merkūme Hümâ 
Hâtun’u ma‘rifet-i şer‘iyye ile ârifân olan Mehmed Bey b. Abdullah el-Cündî ve 
Mustafa b. Abdullah şehâdetleri ile şer‘an sâbite olan zevci Ali Bey b. Abdullah 
el-Cündî ve merkūme Hümâ Hâtun’un li ebeveyn kız karındaşı Ayşe bt. Ali 
Çelebi tarafından husûs-ı âti’l-beyânı ikrâra vekîl olup vekâleti hasm-ı şer‘î-i 
câhid mahzarında kezâlik yine şâhidân-ı mezbûrân şehâdetleri ile şer‘an sâbite 
olan Mehmed Bey b. Abdullah el-Cündî nâm kimesneler meclis-i şer‘-i hatîr-i 
lâzımü’t-tevkīrde işbu hâmiletü hâze’l-kitâb Emine Hâtun bt. Abdullah nâm 
hâtun tarafından husûs-ı câ’i’l-beyânı tasdîka vekîli olup vekâleti hasm-ı şer‘î-i 
câhid mahzarında bimâ hüve en-nehci’l-mu‘teberi’l-mer‘î şer‘an sâbite ve mü-
tehakkika olan merkūme Emine’nin hâlâ zevci fahrü’l-emâcid ve’l-ekârim 
zübdetü’l-mefâhir ve’l-mekârim Dergâh-ı âlî müteferrikalarından Mehmed 
Ağa b. Murad nâm kimesne mahzarında bi’l-vekâle her biri ikrâr ve takrîr-i 
kelâm edip işbu akdin sudûruna değin müvekkiletân-ı mezbûretân Hümâ 
ve Ayşe’nin ale’l-iştirâk silk-i mülk-i sahîhlerinde münselik olup dört çatma 
tahtânî beyti ve bir fevkānî beyti ve karye-i merkūmede vâki‘ merhûm baba-
ları Ali Çelebi’den bi hasebi’l-irsi’ş-şer‘î müvekkilelerimize intikāl eden çiftlik 
demekle ma‘rûf ve iki tarafdan mer‘âya ve iki tarafdan tarîk-i âma müntehî 
olup ve bir beyti, bir tahtânî odayı ve üç su kuyusunu ve zât-ı eşcâr-ı müsmi-
re ve gayr-ı müsmireyi hâvî cüneyneyi müştemil mülk menzillerini ve yedi 
re’s kara sığır öküzü ve beş re’s kara sığır ineği ve sekiz kara sığır danalarını 
ve yine nâhiye-i mezbûreye tâbi‘ Çakıl nâm karye bağları sınırında merhûm-ı 
mezbûr Ali Çelebi’den müvekkilelerimize irs-i şer‘le intikāl eden bir tarafdan 
Yani v. Yorgi bağına ve bir tarafdan Kosta v. Laki bağına ve iki tarafdan tarîk-i 
âma müntehî bir kıt‘a mülk-i mevrûsları olan bağlarını ve beynlerinde cin-
si ve nev‘i ilm-i şer‘î birle ma‘lûm âlât-ı çifti ve esbâb-ı harsı cümle-i tevâbi‘ 
ve levâhıkı ve kâffe-i menâfi‘ ve merâfıkları ile müvekkile-i mezbûre Emine 
Hâtun’a bi safkatin vâhidetin yirmi beş bin nakd-i fıddî-i Osmânî râyic fi’l-vakt 
akçeye bâtten bey‘ ve teslîm-i mebî‘ât-ı mezkûre edip meblağ-ı mezbûr yirmi 
beş bin akçeyi alâ sebîli’l-münâsafa müvekkile-i mezbûre Emine Hâtun’dan 
ahz ve kabz ettiklerinden sonra yine karye-i merkūme İlbasan sınırında 
mevâzi‘-i adîdede vâki‘ her biri inde’l-ahâlî ma‘lûmü’l-hudûd olup tahmînen 
cümlesi yirmi müd tohum istî‘âb eder on kıt‘ası merhûm ve mağfûrun-leh 
Sultan Bayezid Hân -tâbe serâhu- hazretlerinin arâzi-i mevkūfesinden ve sekiz 
kıt‘a merhûm Mahmud Paşa’nın arâzi-i mevkūfesinden olup müvekkilelerimiz 
merkūmetân Hümâ ve Ayşe’nin taht-ı tasarruflarında olan on sekiz kıt‘a tarla-
ların içinde olan mahsûlâtı ile ma‘an ve yine karye-i merkūme İlbasan kurbun-
da mevâzi‘-i müteferrikada vâki‘ bir biri inde ahâliyi’l-karye ma‘lûmü’l-hudûd 
olan beş kıt‘a çayırların dahi hakk-ı tasarruflarını sâhib-i arz ma‘rifetleri ile 
müvekkile-i mezbûre Emine Hâtun’a tefvîz edip ol dahi minvâl-i muhar-
rer üzre tefevvüz ve kabûl ettikden sonra mukābele-i tefvîzde olan on beş 
bin nakd-i mezbûrü’n-na‘t akçeyi müvekkile-i mezbûre Emine Hâtun yedin-
den alâ sebîli’l-münâsafa bi’t-tamâm ve’l-kemâl ahz ve kabz eylediler ba‘de’l-
yevm sâlifü’l-beyân mebî‘ler müvekkile-i mezbûre Emine Hâtun’un mülk-i 
müşterâ-yı sarîhidir ve mârrü’z-zikr on sekiz kıt‘a tarlaların ve beş kıt‘a çayırın 
dahi hakk-ı tasarrufları müvekkile-i müşârün-ileyhâ Emine Hâtun’undur sâir 
emsâli tasarrufları gibi keyfe mâ yeşâ ve hasbe mâ yürîd mutasarrıfe olsun de-
dikde vekîlân-ı mezbûrân Ali ve Mehmed’in minvâl-i muharrer üzre cârî olan 
ikrâr ve takrîrlerin vekîl-i mûmâ-ileyh Mehmed Ağa bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ gıbbe’t-taleb ketb ve imlâ ve tahrîr 
ve inşâ olunup yed-i tâlibine def ‘ ve vaz‘ olundu.
Hurrire fi’t-târihi’l-mezbûr.
Şuhûdü’l-hâl: [31a] (...) Abdullah b. Hüseyin el-Cündî Ali b. Yusuf el-Müezzin, 
Ali Bey b. Abdullah el-Cündî Mehmed Bey b. Abdullah el-Bevvâbü’s-sultânî, 
Muzaffer b. Abdullah, Mehmed b. Hüseyin er-Râcil, Ali Bey b. Abdullah el-
Cündî Kadir b. Abdullah el-Cündî Mehmed Bey b. ( ) el-Cündî Ali b. Abdullah, 
Süleyman b. Turgud ve gayruhüm mine’l-hâzırîn.

208 [31a-1] Osman Bey b. Abdülmennân’ın dükkânlarını vakfetmesi
Hamd-i cemîl-i bî-gāye ve şükr-i cezîl-i bilâ-nihâye ol vâkıf-ı hafâyâ ve esrâr 
ve vâsıf-ı evliyâ ve ebrâr olan Hâlık-ı kirdigâr ve Râzık-ı perverdigâr -celle 
celâlühû ve âmme nevâlühû- hazretlerine olsun ki ibâdetden sulehâ-i ağniyânın 
mesâlikin fukarâya vifâk ve sadakāt-ı zerî‘ayı duhûl-i cennât-ı zât-ı derecât kıl-
dı ve cevâhir-i salavât-ı lâyıka ve revher-i teslîmât-ı fâika ol sultân-ı cumhûr-ı 
kātıbe-i evliyâ ve ünvân-ı menşûr-ı kāide-i asfiyâ Resûl-i Kibriyâ Muhammed 
Mustafa hazretlerinin -aleyhi’s-salavât ve’s-selâm- rûh-ı pür-fütûh ve mutahhar 
ve Ravza-i tâhir ve münevverlerine îsâr ve nisâr olunur ki âmme-i mü’minîn 
ve kâffe-i muvahhidîni tarîkat-i sadakāt ve hakīkat-i meberrâta hâdî oldu. 
Sallallâhu aleyhi ve alâ men etemmallâhu Ve ba‘de sebeb-i tahrîr-i kitâb-ı şer‘î 
ve bâ‘is-i tasvîr-i hitâb-ı mer‘î oldur ki hadâik-i sultâniyyeden medîne-i Ebâ 
Eyyûb-i Ensârî -râdiye anhu Rabbühü’l-Bârî- kurbunda vâki‘ Davud Paşa bah-
çesinin bi’l-fi‘l ustası olan sâhibü’l-hayrât ve’l-hasenât râgıbü’l-meberrât ve’s-
sadakāt fahrü’l-akrân Osman Bey b. Abdülmennân mahfil-i şer‘-i şerîf-i refî‘ü’l-
bünyânda âti’l-beyân olan vakfa li ecli’t-tescîl mütevellî nasb ve ta‘yîn eyledi-
ği Ahmed Efendi b. Ali el-İmâm mahzarında takrîr-i kelâm edip Hazret-i Ebâ 
Eyyûb-i Ensârî -radiye anhu Rabbühü’l-Bârî- arâzi-i mevkūfesinden medîne-i 
merkūmede Topçubaşı mahallesinde zikri sebk eden bahçe kurbunda vâki‘ bir 
tarafdan mezkûr bahçeye muttasıl bozahâne damlalığı ve bir tarafdan arz-ı 
hâliye ve tarafeynden tarîk-i âma ve mekābir-i müslimîn ile mahdûd icâre-i 
mu‘accele ve senede yirmi akçe mukāta‘a ile taht-ı îcârımda olup sâbıkan 
vakf-ı mezbûr mütevellîsi Mustafa Ağa temessükü mûcebince mutasarrıf ol-
duğum bennâ zirâ‘ı ile tûlen elli ve arzen altı zirâ‘ arz-ı hâliye üzre malım-
la nefsim için binâ ettiğim bir berber dükkânını üzerinde vâki‘ bir bâb oda-
yı ve yine mezkûr dükkâna muttasıl ve mülâsık arsa ve binâsı mülküm bir bâb 
pazarcı dükkânı ve bir şerbetçi dükkânımı hasbeten lillâhi te‘âlâ vakf ve haps 
edip mütevellî-i mûmâ-ileyhe teslîm eyledim ol dahi kabz ve tesellüm edip 
sâir evkāf mütevellîleri gibi tasarruf eyledi ve şöyle şart eyledim ki zikr olu-
nan oda ve dükkânları mütevellîsi ecr-i misli ile îcâr edip ve hâsıl olan ecrin-
den senede hadâyik-i sultâniyyeden hâs bahçede vâki‘ mescid-i şerîfin kandil-
lerine beş vakıyye revgan-ı zeyt mâh-be-mâh verilip yılda ol takdîrce altmış va-
kıyye revgan-ı zeyt olur ve bu revgan-ı zeyti kandillere yakan müezzine yevmî 
bir akçe vazîfe verile ve fazla olan meblağ-ı hayâtda olduğumca kendim tasar-
ruf edem ve benim vefâtımdan sonra evlâdım ve evlâd-ı evlâdım ve evlâd-ı 
evlâdım batnen ba‘de batnin ve karnen ba‘de karnin ilâ mâ tenâselû mutasarrıf 
olalar ve ba‘de’l-inkırâz mescid-i merkūmda müezzin olan iki kimesneye yevmî 
birer akçe vazîfe verilip mukābelesinde birisi kable salâti’l-ışâ sultân-ı enbiyâ 
Muhammed Mustafa -salavâtullahi te‘âlâ ve aleyhi selâmühû- hazretlerinin 
rûh-ı mutahharaları için yüz salavât-ı şerîfe ve çehâr-yâr-ı güzîn -rıdvânullâhi 
te‘âlâ aleyhim ecma‘în- rûh-ı şerîfleri için üçer İhlâs-ı şerîf tilâvet ede ve biri-
si ba‘de salâti’l-ışâ bir sûre-i Mülk tilâvet edip sevâbın benim rûhuma hibe ede 
ve bu iki cüz’lük vazîfelerini dahi mâdemki ben hayâtdayım kendim verem be-
nim fevtimden sonra mütevellîler versin bu cümlesinin vezâifi sâir evkāf gibi 
mâh-be-mâh verile deyû akārâtın kirâlarından hâsıl olan meblağ şart-ı vâkıf 
üzre mürtezika-i vakfa hakları edâ olundukdan sonra ziyâde kalan meblağ oda 
ve dekâkîn meremmâtına sarf oluna ve zikr olunan mesârifden fazlası her sene-
de hadîka-i merkūmede hizmet eden hâs bahçe imâmı mütevellî ola -el-iyâzü 
billâhi te‘âlâ- mürûr-ı ezmân hasebiyle hark olup veya bir tarîkle mesârif-i 
mezbûreye halel târî olursa zikr olunan oda ve dükkânların gılâlı Haremeyn-i 
şerîfeyn fukarâsına tevzî‘ oluna deyû tertîb-i vakf ve şerâit eyledikden sonra 
mütevellî-i mezbûr dahi vâkıf-ı mezbûru cemî‘ kelimât-ı meşrûhasında bi’l-
muvâcehe tasdîk eylediğinde mûmâ-ileyh Osman Bey takrîr-i kelâm edip vakf-ı 
akār muktedâ-yı kibâr olan İmâm-ı A‘zam hümâm-ı akdem Ebû Hanife Numan 
b. Sâbit el-Kûfî -cûziye hayre’l-cezâ ve kûfiye- mezheb-i şerîfi üzre gayr-ı lâzım 
olup ve bir cihet için mevkūfe arz üzre ihdâs olunan binânın cihet-i uhrâya 
vakfiyyeti ba‘zı meşâyih-ı kirâm katında menkūlât kısmından olmağla sahîh 
olmadığı ecilden zikr olunan oda ve dükkânları mülküme istirdâd ederin de-
yip mütevellî-i merkūm muvakki‘-i sadr-ı kitâb olan hâkim-i hâsim huzûrunda 
müterâfi‘ân ve husûs-ı kaziyyede fasl ve hasme talebât [tâlibân] olduklarında 
mütevellî-i merkūm cevâbında eğerçi vakf-ı akār hakkında İmâm-ı A‘zam haz-
retleri re’y-i şerîfleri üzre sıhhat-i lüzûmu menî‘ değildir lâkin İmâm Ebû Yusuf 
hazretleri katında vâkıfın mücerred vakaftü kavli ve İmâm Muhammed haz-
retleri katında mütevellîye teslîmi ile vakfa lüzûm târî olup ve cihet-i binâdan 
bir cihet için mevkūfe arz üzre olan binânın cihet-i uhrâya vakfının sıhhatin-
de dahi eğerçi ba‘zı meşâyih-i kirâmın hilâfı vardır ba‘zı âhar sıhhatine zâhib 
olmuşlardır minvâl-i muharrer üzre İmâmeyn-i hümâmeyn hazretleri re’y-i 
şerîfleri ve ebniye-i mezkûrenin sıhhat-i vakfiyyetine tecvîz edip meşâyih-i 
kirâm mezheb-i latîf üzre vakf-ı mezbûrun sıhhat [ve] lüzûmuna hüküm ta-
leb ederin deyicek hâkim-i müşârün-ileyh -efâzallahu ni‘amehû aleyh- haz-
retleri cânib-i vakfa nazar edip âlimen bi’l-hilâf vakf-ı mezbûrun sıhhat [ve] 
lüzûmuna hükm-i şer‘î ve kazâ-i mer‘î kılıp vakf-ı mezbûr alâ cemî‘i’l-mezâhib 
lâzım ve lâzib oldu “fe-men beddelehû ba‘de mâ semi‘ahû fe-innemâ ismuhû 
ale’llezîne yübeddilûnehû [31b] inna’llâhe semî‘un alîm” ve ecrü’l-vâkıfı ale’l-
hayyi’l-cevâdi’l-kerîm cerâ ve (...)
(...) li sene tis‘a ve ışrîn ba‘de’l-elf min hicreti men lehü’l-izzü ve’ş-şeref
Şuhûdü’l-hâl: İbrahim Çelebi b. İsmail el-Kâtib, Ahmed Çelebi b. Mehmed Çelebi 
el-Kâtib, Mehmed Çelebi b. Mehmed Çavuş, el-Hâc Osman b. ( ) el-Haffâf, Ali 
b. Maksud Çukadâr, Mehmed Çelebi b. ( ), Mehmed Beşe b. Abdullah el-Acemî, 
Mustafa Beşe b. Abdullah, Sinan çavuş b. Mustafa, Veli Beşe b. Ramazan Çukadâr, 
Mustafa Beşe el-Acemî ve gayruhüm mine’l-hâzırîn.

209 [31b-1, Arapça] Mosi v. Yasef adlı yahudinin Rus asıllı câriyesini 
mükâtebe yoluyla âzat ettiği
Havâss-ı mahmiye-i Kostantıniyye tevâbi‘inden Hasköy’de sâkin olan Karayim 
cemâ‘atinden Mosi v. Yasef nâm yahudi meclis-i şer‘-i şerîfde hâzır olup rıkkı-
nı mu‘terife orta boylu, beyaz tenli, gök gözlü, açık kaşlı, Rûsiyyetü’l-asl hâfızatü 
hâze’l-kitâb Kalya bt. Petro nâm câriye-i memlûkesini dokuz bin akçe-i Osmânî 
mukābilinde kitâbete kestiğini ve meblağ-ı merkūmu mezbûrenin elinden tâm 
ve kâmil olarak ahz ü kabz ettiğini ikrâr ve i‘tirâf etti. Câriye-i merkūme böyle-
ce diğer mükellef hurrât-ı asliyyât gibi hür oldu bugünden sonra üzerinde efen-
dilerin âzâdlı köleler üzerinde sâbit olan velâ hakkından başka kimesnenin bir 
hakkı kalmadı. Câriye-i mezbûre vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’s-sâdis li târihi’l-mezbûr.
Şuhûdü’l-hâl: İlya v. Yasef, Ermiya v. Yasef, Yahuda v. Yasef, Elkına v. Yahuda, 
Yako v. ( ), Murad v. Ergili, Behrat v. Varsah

210 [31b-2] Todori v. Yani’nin çayır hissesinin kullanım hakkını 
Toros v. Yani’ye devretmesi
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ 
Secüle? nâm karyeden olup Sermenek mahallesi demekle ma‘rûf mahallesi 
sâkinlerinden Todori v. Yani nâm zimmî meclis-i şer‘-i hatîr-i lâzımü’t-tevkīrde 
işbu râfi‘ü hâze’l-kitâb Toros v. Yani nâm zimmî muvâcehesinde bi’t-tav‘ ve’r-rızâ 
ikrâr ve takrîr-i kelâm edip karye-i merkūme sınırında mevâzi‘-i adîdede vâki‘ 
her biri inde’l-ahâlî ve’l-cîrân hudûdu ma‘lûm üç kıt‘a çayırlardan mutasarrıf ol-
duğum sülüs hisse-i şer‘iyye-i şâyi‘alarımı cümle-i tevâbi‘ ve levâhıkı ve kâffe-i 
menâfi‘ ve merâfıkları ile mezbûr Toros’a tefvîz edip ol dahi minvâl-i muhar-
rer üzre tefevvüz ve kabûl ettikden sonra mukābele-i tefvîzde olan bin beş yüz 
nakd-i fıddî-i Osmânî râyic fi’l-vakt akçeyi mezbûr Toros yedinden bi’t-tamâm 
ve’l-kemâl ahz ve kabz eyledim ba‘de’l-yevm sâlifü’l-beyân çayırlardan mutasarrıf 
olduğum sülüs hisse-i şâyi‘alarım mezbûr Toros’undur sâir emsâli tasarrufu gibi 
keyfe mâ yeşâ mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrin el-mukarru lehü’l-mezbûr Toros bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fî selhi Cemâziyelevvel li sene tis‘a ve ışrîn ve elf.
Şuhûdü’l-hâl: Ali b. Abdullah, Mustafa b. Mehmed, Yakub b. Kurd, Morafit 
v. Angilani, Harito v. Dimitri, Yorgi v. Papa Şimo, Sokodoş v. İsteryani, İsteryani 
v. Apostol, İsteryani v. Rika ve gayruhüm mine’l-hâzırîn.

211 [31b-3] Hacı Kaya Vakfı’na ait mumcu dükkânının bir miktar 
hissesinin Apostol v. Dimo’ya kiralanması
Mahmiye-i Kostantıniyye -humiyet ani’l-âfât- hısnı ebvâbından Yenikapı 
hâricinde merhûm İlyaszâde mahallesi ahâlîsinden Bayram b. el-Hâc Kaya ve 
Sâkine bt. Kaya nâm ve İsmail b. Mustafa nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Apostol v. Dimo nâm zimmî muvâcehesinde 
her biri takrîr-i kelâm edip merhûm-ı mezbûr el-Hâc Kaya’nın vakfı’ndan olup 
selhâne kurbunda vâki‘ iki tarafdan Pervâne Çavuş mülküne ve bir tarafdan 
tarîk-i hâssa ve bir tarafdan tarîk-i âma müntehî evlâda meşrûta olan vakıf 
mumcu dükkânının rub‘u mu‘ayyen ve mümtâz evlâd-ı vâkıfdan olduğumuz 
cihetden mezbûr Apostol’e bin akçe icâre-i mu‘accele ve beher mâh otuz akçe 
icâre-i müeccele ile cemî‘ meremmâtı kendi malından olmak üzre ale’l-iştirâk 
îcâr edip ol dahi minvâl-i muharrer üzre istîcâr ve kabûl eyledi dediklerinde 
mukırrûn-ı mezbûrûnun vech-i mübeyyen üzre cârî olan ikrâr ve takrîrlerin 
el-mukarru lehü’l-mezbûr Apostol bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Sefer Bey b. ( ) el-Cündî Mehmed Çelebi b. Pervâne el-Müezzin, 
Receb Halîfe b. ( ) el-Müezzin, İbrahim Beşe b. Abdullah er-Râcil, Ali Çelebi 
b. ( ) el-İmâm, Mustafa b. Mehmed, Yakub b. Kurd, Ali b. Abdullah ve gayruhüm 
mine’l-hâzırîn.

212 [31b-4] Mahmud b. Abdullah’ın menzilinin beytülmâl tarafından 
Mehmed Bey b. Abdullah’a satılması
Müsveddede kalmakla bu mahalle kayd olundu.
Bi’l-fi‘l Istabl-ı âmire beytülmâl emîni olan fahrü’l-akrân Mahmud Bey 
b. Mehmed meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb 
Mehmed Bey b. Abdullah nâm bevvâb-ı sultânî mahzarında bi’t-tav‘ ve’r-rızâ 
ikrâr ve takrîr-i kelâm edip bundan akdem Havâss-ı Aliyye kazâsı müzâfâtından 
Çatalca nâhiyesine tâbi‘ Marmaracık demekle ma‘rûf karyede fevt olup zâhirde 
vâris-i ma‘rûfu olmamağla cümle metrûkâtı cânib-i beytülmâle âid olan 
Mahmud b. Abdullah nâm Gürcü’nün muhallefâtından karye-i merkūmede 
vâki‘ bir tarafdan Pervâne b. Memi mülküne ve bir tarafdan Kasım b. Abdullah 
mülküne ve bir tarafdan ( ) nâm yesârî mülküne ve bir tarafdan tarîk-i âma 
müntehî ve mahdûd bir tahtânî beyti ve bi’r-i mâyı ve zât-ı eşcâr-ı müsmireyi 
hâvî cüneyneyi müştemil [menzili] cümle-i tevâbi‘ ve levâhıkı ve kâffe-i menâfi‘ 
ve merâfıkı ile sûk-ı sultânîde beyne’t-tâlibîn ve’r-râgıbîn kirâren müzâyede 
olundukda sekiz yüz akçede mezbûr Mehmed Bey’in üzerinde karâr edip bir 
akçe ziyâde ile âhar tâlibi ve harîdârı olmamağın menzil-i mezbûru merkūm 
Mehmed Bey’e meblağ-ı mersûm sekiz yüz nakd-i fıddî-i Osmânî râyic fi’l-vakt 
akçeye emânet-i mahkiyem hasebiyle bey‘ edip kabz-ı semen ve teslîm-i mebî‘ 
eyledim ba‘de’l-yevm sâlifü’l-beyân menzil-i mahdûd merkūm Mehmed Bey’in 
mülk-i müşterâ-yı sarîhidir keyfe mâ yeşâ ve yahtâr mutasarrıf olsun dedik-
de mukırr-ı mezbûrun minvâl-i muharrer üzre cârî olan ikrâr ve takrîrin el-
mukarru lehü’l-mezbûr [32a] [vicâhen tasdîk] edicek mâ hüve’l-vâki‘ bi’t-taleb 
ketb olundu.
Hurrire fî gurreti Cemâziyelevvel li târihi’l-mezbûr.
Şuhûdü’l-hâl: Mahmud b. Ali, Fethullah el-Bevvâbü’s-sultânî, Ali b. Abdullah, 
Mustafa Bey b. Abdullah el-Cündî Mustafa b. Mehmed, Ali b. Abdullah, Mahmud 
Halîfe b. Ahmed el-İmâm, Perviz b. Abdullah.

213 [32a-1] Yani v. Manol’ün harap bağını Duka v. Dozi’ye satması
Vilâyet-i Rumeli’nde Avlonya sancağında Ergirikasrı kazâsına tâbi‘ Verançi nâm 
karye sâkinlerinden Yani v. Manol nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Duka v. Dozi nâm zimmî mahzarında bi’t-tav‘ 
ve’r-rızâ ikrâr ve takrîr-i kelâm edip karye-i merkūme kurbunda vâki‘ bir taraf-
dan müşterî-i mezbûr Duka mülküne ve bir tarafdan Nikola v. İrini mülküne ve 
bir tarafdan Hristo v. Diyani mülküne ve bir tarafdan tarîk-i âma müntehî ve 
mahdûd zât-ı eşcâr-ı müsmire ve gayr-ı müsmireyi hâvî bir kıt‘a mülk harâbe 
bağ yerimi cümle-i tevâbi‘ ve levâhıkı ve kâffe-i menâfi‘ ve merâfıkı ile merkūm 
Duka’ya üç yüz elli nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘-i mahdûdu mahallinde kab-
za müşterî-i merkūmu taslît eyledim ba‘de’l-yevm sâlifü’l-beyân bir kıt‘a harâbe 
bağ yeri merkūm Duka’nın mülk-i müşterâ-yı sarîhidir keyfe mâ yeşâ ve hasbe 
mâ yürîd mutasarrıf olsun dedikde mukırr-ı mezbûrun minvâl-i muharrer üzre 
cârî olan ikrâr ve takrîrin el-mukarru lehü’l-mezbûr Duka bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fî gurreti Cumâdelâhire li sene tis‘a ve ışrîn ve elf.
Şuhûdü’l-hâl: Mustafa b. Mehmed, Yakub b. Kurd, Ali b. Abdullah, Perviz 
b. Abdullah, Yorgi v. Kando, Yani v. Dimo, Yani v. Niko ve gayruhüm 
mine’l-hâzırîn.

214 [32a-2] Köni’nin oğulları Yorgi ve Yani’nin değirmen hissesinin bir 
kısmını Simo v. Duka’ya satmaları
Vilâyet-i Rumeli’nde Avlonya sancağında Ergirikasrı kazâsına tâbi‘ Sinagobli 
[Sinagopolos] nâm karye sâkinlerinden Yorgi ve Yani veledey Köni nâm zimmîler 
meclis-i şer‘-i hatîr-i lâzımü’t-tevkīrde işbu râfi‘ü hâze’l-kitâb Simo v. Duka nâm 
zimmî muvâcehesinde her biri ikrâr ve takrîr-i kelâm edip karye-i merkūme 
kurbunda Suvak? nâm mevzi‘de vâki‘ nehr-i cârîde dâir bir göz mülk değirmen-
den ikimize isâbet eden dört hissede bir hisse-i şer‘iyye-i şâyi‘alarımızı cümle-i 
tevâbi‘iyle mezbûr Simo’ya dört bin nakd-i fıddî-i Osmânî râyic fi’l-vakt akçeye 
bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru mahal-
linde kabza müşterî-i merkūmu taslît eyledik ba‘de’l-yevm sâlifü’l-beyân değir-
menden ikimize isâbet eden dört hissede bir hisse-i şer‘iyye-i şâyi‘amız mezbûr 
Simo’nun mülk-i müşterâ-yı sarîhidir keyfe mâ yeşâ ve hasbe mâ yürîd muta-
sarrıf olsun dedikde mukırrân-ı mezbûrânın vech-i mübeyyen üzre cârî olan 
ikrâr ve takrîrlerin el-mukarru lehü’l-mezbûr Simo bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ min Cumâdelâhire li’s-seneti’l-merkūme.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, Dimo v. Niko, 
Nikola v. Lika, Dimo v. Körki, Dimo v. Yorgo, Kiro v. Niko, Dimo v. Simo, Minho 
v. Dimo.

215 [32a-3] Sütçü Yani’nin cesedinin muayenesi
Bi’l-fi‘l medîne-i Ebâ Eyyûb-i Ensârî -râdiye anhu Rabbühü’l-Bârî-’de za‘îmü’l-
vakt olan Abdullah Bey b. Hüseyin ve yoğurtçular kethüdâsı olan el-Hâc 
Mustafa b. Mehmed meclis-i şer‘-i hatîr-i lâzımü’t-tevkīrde takrîr-i kelâm ve 
ta‘bîr-i merâm edip bundan akdem birkaç def ‘a medîne-i merkūme kurbunda 
Eflah kapısı’na karîb Dörtyolağzı demekle ma‘rûf mevzi‘de ba‘zı eşkıyâ medîne-i 
merkūmeye süt getirip sütçülerin yoluna inip kimisini darb ve kimisinin ceb-
ren sütünü yağma edip firâr ederler idi hâlâ yine mevzi‘-i merkūmda târih-i 
kitâb günü Ahmed nâm kimesne dört nefer yoldaşı ile Hancova-i Kübrâ’da süt-
çülerimizin yoluna inip içlerinden Yani nâm sütçüyü katl eylemişler kıbel-i 
şer‘den üzerine varılıp eser-i cerâhati keşf ve tahrîr olunmak matlûbumuzdur 
dediklerinde cânib-i şer‘-i mutahhardan mevlânâ es-Seyyid Şeyh Mehmed 
Efendi b. Hüsameddin irsâl olunup ol dahi zeyl-i kitâbda mastûrü’l-esâmî olan 
müslimîn ile mahall-i merkūma varıp mürd-i mezbûrun beden-i nâ-pâkine na-
zar ettiklerinde sol böğründe âlet-i cârih olan bıçak yarasından maktûl oldu-
ğu mu‘âyeneten müşâhede olundukdan sonra ahz olunan merkūm Ahmed’den 
hakīkat-i hâli istintâk ettiklerinde mezbûr Ahmed feth-i makāl edip fi’l-vâki‘ 
mârrü’z-zikr mevzi‘-i merkūmda târih-i kitâb günü Hancova-i Kübrâ’da işbu 
gāib ani’l-meclis olan Musli ve Ahmed ve Mehmed ve Çapadilsiz Ağa’nın bir kara 
sarıklı hizmetkârı ile giderken merkūm Çapadilsiz Ağa’nın hizmetkârı Karabaş 
mürd-i mezbûru bıçak ile urup ve katl eyledi deyû haber verdikden sonra vâki‘ 
hâli mevlânâ-yı mezbûr mahallinde tahrîr edip ba‘dehû gelip meclis-i şer‘de 
ihbâr etmeğin mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis min Cumâdelâhire li târihi’l-mezbûr.
Şuhûdü’l-hâl: Ahmed Beşe b. Abdullah, Hasan b. Abdullah, Bayram b. Abdullah, 
Sinan b. Mehmed, Mustafa b. Ali, Abdünnebi b. Nebi, Ali b. Abdullah, Halil 
b. Abdullah, Ali b. Abdullah, Hasan b. Abdullah, Mehmed b. Abdullah, Mehmed 
b. Bayram ve gayruhüm.

216 [32b-1, Arapça] Yahya Çavuş b. Mehmed’in Mustafa Efendi 
Vakfı’ndan ödünç aldığı
(…) kurbundaki Ali Paşa mahallesinde sâkin olan Yahya Çavuş b. Mehmed, üze-
rinde ve zimmetinde mütevellîsi el-Hâc Receb b. Yunus ile yaptığı mu‘âmele ile 
merhûm Mustafa Efendi vakfı’na on bir bin iki yüz akçe borcu olduğunu ikrâr 
ve i‘tirâf etti. Bunun on bir bin akçesi karz cihetinden, bâkīsi ise cins ve rengi 
beynlerinde ma‘lûm olan müşterâ-yı makbûz çuka bahâsındandır. Karz dışın-
daki mikdâr zeyilde mezbûr ayın gurresinden bir sene tamâmına müecceldir. 
Lâzımü’l-edâ ve vâcibü’l-kazâ deyni olarak ikrâr etti. Mütevellî-i mezbûr vâki‘ 
ikrârı vicâhen ve şifâhen tasdîk etti. Sonra mahalle-i mezbûre sükkânından ve 
Mesinye? cemâ‘atinden Bâli v. Yako nâm yahudi ve mahmiye-i Kostantıniyye’de 
vâki‘ Tekfur sarayı kurbunda sâkin olan Andon v. Salamon nâm yahudi cemî‘-i 
meblağ-ı mezbûra îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâlis li târihi’l-mezbûr.
Şuhûdü’l-hâl: El-Hâc Ahmed b. İbrahim el-Kâtib, Veli Halîfe b. Abdullah, 
Hüseyin b. Sefer, Mustafa b. Hasan, Musa b. Mustafa, Halil b. Mehmed, İsmail 
b. Menteş, Perviz b. Abdullah ve gayruhüm mine’l-hâzırîn.









217 [32b-2] Biyo v. Decko’nun Göka v. Petro’ya bazı emlâkini satıp 
bazılarının da kullanım hakkını devretmesi
Vilâyet-i Rumeli’nden Avlonya sancağında Premedi kazâsına tâbi‘ Şayani nâm 
karyeden Biyo v. Decko nâm zimmî meclis-i şer‘-i şerîfde işbu hâmil-i hâze’l-
kitâb Göka v. Petro tâbi‘ zimmî mahzarında bi’t-tav‘ ve’r-rızâ ikrâr ve takrîr-i 
kelâm edip karye-i mezbûrede vâki‘ bir tarafdan Göka v. Petro mülküne ve 
bir tarafdan Yuvan v. Dedo mülküne ve iki tarafdan tarîk-i âma müntehî ve 
mahdûd bir tahtânî beyti ve yine karye-i merkūme kurbunda vâki‘ lede’l-ahâlî 
ve’l-cîrân ma‘lûmü’l-hudûd tahmînen bir çapalık bir kıt‘a mülk bağımı ve yine 
karye-i merkūme kurbunda lede’l-ahâlî ma‘lûmü’l-hudûd tahmînen bir çapa-
lık mülk bostanımı, cümle-i tevâbi‘ ve levâhıkı ve kâffe-i menâfi‘ ve merâfıkı 
ile merkūm Göka’ya bi safkatin vâhidetin üç bin nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘ât-ı 
mezkûrâtı mahallinde kabza müşterî-i merkūmu taslît eylediğimden sonra yine 
karye-i mezbûre sınırı dâhilinde vâki‘ tahmînen diyârımız keyli ile üç keyl to-
hum istî‘âb eder taht-ı tasarrufumda olan on üç kıt‘a tarlaların hakk-ı tasar-
rufunu sâhib-i arz ma‘rifetiyle merkūm Göka’ya tefvîz edip ol dahi minvâl-i 
muharrer üzre tefevvüz ve kabûl eyledikden sonra mukābele-i tefvîzde olan 
üç bin nakd-i mezbûrü’n-na‘t akçeyi merkūm Göka yedinden bi’t-tamâm ve’l-
kemâl ahz ve kabz eyledim ba‘de’l-yevm sâlifü’l-beyân emlâk merkūm Göka’nın 
mülk-i müşterâ-yı sarîhidir ve mârrü’z-zikr tarlaların dahi hakk-ı tasarrufla-
rı merkūmundur, sâir emsâli tasarrufları gibi keyfe mâ yeşâ ve yahtâr mutasar-
rıf olsun dedikde mukırr-ı mezbûrun minvâl-i muharrer üzre cârî olan ikrâr ve 
takrîrin el-mukarru lehü’l-mezbûr Göka bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis min Cumâdelâhire li sene tis‘a ve ışrîn ba‘de’l-elf.
Şuhûdü’l-hâl: Koçi b. Ali, Sinan b. Ahmed, Mehmed b. Abdullah, Ahmed Beşe 
b. Hasan er-Râcil, Mustafa b. Mehmed.

218 [32b-3, Arapça] Hâkimin Halil b. Haydar adlı küçüğe 
nafaka takdir ettiği
Hâkim, Havâss-ı mahmiye-i Kostantıniyye müzâfâtından Silivri kasabası 
mahallâtından Nebi mahallesinde sâkin iken bundan akdem vefât eden Haydar 
nâm kimesnenin sulbî sagīr oğlu Halil’in nafakası, kisvesi ve sâir havâic-i 
zarûriyyesi için, himâye ve terbiyesi altında bulunduğu mahalle-i mezbûre 
imâmı Abdurrahman Halîfe b. Mustafa nâm kimesnenin talebiyle babasın-
dan kendisine irs-i şer‘le intikāl eden mallardan alınmak üzre zeyilde mezkûr 
târihden i‘tibâren yevmî râyicü’l-vakt üç akçe-i Osmânî farz ve takdîr etti. 
Hâkim, meblağ-ı mefrûzun sarfına ve vakt-i hâcetde istidâne edip vakt-i zafer-
de rücû‘ etmesine mezbûr Abdurrahman Halîfe’ye izin verdi.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Ömer Bey b. el-Cündî Nasuh Bey b. el-Cündî Ahmed Bey 
b. Abdullah el-Bevvâbü’s-sultânî, Mustafa b. Ferhad, Halil eş-şehîr bi Siyâmi ka-
rındaşı, Ali b. Abdullah, Mustafa b. Mehmed

219 [32b-4] Mehmed b. Nasuh’un Hatice Hatun Vakfı’na mütevelli 
olarak tayin olunması
Medîne-i Ebâ Eyyûb el-Ensârî -râdiye anhu Rabbühü’l-Bârî-’de vâki‘ merhûm 
Hatice Hâtun vakfı’nın mütevellîsi olmamağla merhûme-i mûmâ-ileyhânın 
ba‘zı vakıfları harâbe müşrif ve dâsir olup vakf-ı mezbûrun üzerine bir hasbî 
mütevellî nasb ve ta‘yîn olunmak lâzım ve mühim olmağın işbu hâfızü’l-kitâb 
Mehmed b. Nasuh nâm kimesne hizmet-i tevliyyet uhdesinden gelmeğe kādir ve 
dindâr ve mütedeyyin olduğu ahâlî-i mahallesi ihbârıyla zâhir olmağın mezbûr 
Mehmed vakf-ı mezbûra hasbî mütevellî nasb ve ta‘yîn olunup işbu hurûf ber 
sebîli’t-temessük ketb ve imlâ olundu. Yed-i tâlibe def ‘ ve vaz‘ olundu.
Hurrire fî evâsıtı Cemâziyelevvel li sene tis‘a ve ışrîn ve elf.
Şuhûdü’l-hâl: Mahmud Efendi b. Mehmed el-İmâm, eş-Şeyh Musa b. Atâullah, 
Ali b. Abdullah, Süleyman b. Turgud, Nasuh b. Abdullah, Süleyman b. Turgud, 
Mustafa b. Abdullah, Hüseyin b. Abdullah el-Müezzin, Mehmed b. Sinan, Ali 
b. Abdullah, Mustafa b. Mehmed ve [gayruhüm.]

220 [33a-1] Şâkire bt. Abdullah’ın Mehmed Beşe b. Abdullah’ı 
vasî tayin etmesi
[Medîne-i Ebâ Eyyûb-i] Ensârî -râdiye anhu Rabbühü’l-Bârî- mahallâtından ( ) 
mahallesi sâkinelerinden Şâkire bt. Abdullah nâm hâtun meclis-i şer‘-i hatîr-i 
lâzımü’t-tevkīrde işbu bâ‘isü’l-kitâb Mehmed Beşe b. Abdullah nâm râcil mah-
zarında bi’t-tav‘ ve’r-rızâ ikrâr ve takrîr-i kelâm edip vesâyâ-yı âtiyemi tenfîze 
mezbûr Mehmed Beşe’yi vasiyy-i muhtâr nasb ve ta‘yîn eyledim şöyle ki ecel-i 
mev‘ûd-ı gayr-ı merdûd erişip irâdet-i Rabbânî ile âlem-i fânîden âlem-i bekāya 
rıhlet eylediğimde bundan akdem hasbeten lillâhi te‘âlâ Belkıs bt. Abdullah nâm 
câriyemi i‘tâk eylediğimde cemî‘ malımdan ifrâz edip hibe-i sahîha-i şer‘iyye ile 
hibe eylediğim iki beledî döşek ve iki minder ve iki yemeni yorgan ve sekiz yas-
tık ve bir kaliçe ve bir bakır sini ve iki ferâce ve bir kırmızı atlas zıbın ve bir 
tâbe ve bir maşraba ve üç yahni tepsisi ve sâir beynimizde cinsi ve nev‘i ilm-i 









şer‘î birle ma‘lûm cümle-i esâs-ı beytimiz hâlâ mu‘takam olan mezbûre Belkıs’a 
teslîm eyledim vasiyy-i muhtârım mezbûr Mehmed Beşe dahl ve ta‘arruz ey-
lemeye ve âmme-i muhallefâtımın sülüsünden ifrâz eylediğim bin beş yüz ak-
çeyi intikāl ettiğim günde techîz ve tekfînime ve iskāt-ı salâtım ve tabh-ı ta‘âm 
ve sâir vücûh-ı hayrâta harc ve sarf eyleye dedikde mezbûr Mehmed Beşe dahi 
bi’l-muvâcehe vesâyet-i merkūmeyi kabûl ve hizmet-i vesâyeti edâ ve kıyâma 
müte‘ahhid olıcak mâ hüve’l-vâki‘ gıbbe’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Ahmed Efendi b. ( ) el-İmâm, üstâd Bayram b. Abdullah, el-Hâc 
Ali b. Abdullah, Perviz b. Abdullah, Mustafa b. Mehmed el-Müezzin, Süleyman 
b. Turgud, Yakub. Kurd ve gayruhüm mine’l-hâzırîn.

221 [33a-2] Avyaro v. Andriye’nin bazı emlâkini Nikola 
v. Dimitri’ye satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Büyük Kerasova nâm karyeden Avyaro v. Andriye nâm zimmî 
meclis-i şer‘-i hatîr-i lâzımü’t-tevkīrde işbu hâfız-ı hâze’l-kitâb Nikola v. Dimitri 
nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip karye-i 
merkūme bağları dâhilinde Makapolayi demekle ma‘rûf mevzi‘de vâki‘ bir ta-
rafdan Rizo v. Panayot bağına ve bir tarafdan İsteryano v. Kondi bağına ve bir 
tarafdan vâdiye ve bir tarafdan tarîk-i âma müntehî tahmînen on sekiz dönüm 
bir kıt‘a mülk bağımı ve yine bağ-ı mezbûra muttasıl ve mülâsık bir kıt‘a sa-
manlığı ve şırahâneyi cümle-i tevâbi‘ ve levâhıkı ve kâffe-i menâfi‘ ve merâfıkı 
ile bi safkatin vâhidetin mezbûr Nikola’ya üç bin nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘ât-ı 
mezkûreyi mahallinde kabza müşterî-i merkūmu taslît eyledim ba‘de’l-yevm 
sâlifü’l-beyân mebî‘ler mezbûr Nikola’nın mülk-i müşterâ-yı sarîhidir keyfe mâ 
yeşâ ve hasbe mâ yürîd mutasarrıf olsun dedikde mukırr-ı mezbûrun vech-i 
mübeyyen üzre cârî olan ikrâr ve takrîrini el-mukarru lehü’l-mezbûr Nikola 
bi’l-muvâcehe tasdîk edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, Süleyman 
b. Turgud, Anastaş v. Mihal, Nikola [v.] İstemad, Dimitri [v.] İstanaki, Yorgi 
v. Mihal, Şilo v. Dimitri, Mihal [v.] İstemad, Şilo v. Mihal, Yani [v.] Dinoz, Rizo 
v. Nikola, Dimitri [v.] Yani, Nikola [v.] İstemad, İskarlet [v.] Yani, Direko v. Kado, 
İsteryano [v.] Aleksi, Minho v. Yani ve gayruhüm mine’l-hâzırîn.









222 [33a-3] Kondi’nin oğulları Foti, Köko ve Dimo’nun bağlarını 
Koçi v. Dimo’ya satması
Vilâyet-i Rumeli’nde Avlonya sancağında Ergirikasrı kazâsına tâbi‘ Libohova 
nâm karyesi mahallâtından Marina mahallesi sâkinlerinden Foti ve Köko ve 
Dimo evlâd-ı Kondi nâm zimmîler meclis-i şer‘-i hatîr-i lâzımü’t-tevkīrde işbu 
hâmilü’l-kitâb Koçi v. Dimo nâm [zimmî] muvâcehesinde her biri ikrâr ve 
takrîr-i kelâm edip karye-i merkūme bağları dâhilinde Revâni demekle ma‘rûf 
mevzi‘de vâki‘ bir tarafdan yine müşterî-i mezbûr bağına ve bir tarafdan Mihal 
v. ( ) bağına ve bir tarafdan Dedo v. Kiro bağına ve bir tarafdan Mekşo v. Mekşo 
bağına müntehî ve mahdûd tahmînen on çapalık bir kıt‘a mülk bağımızı cümle-i 
tevâbi‘ ve levâhıkı ile mesfûr Koçi’ye yedi bin nakd-i fıddî-i Osmânî râyic fi’l-
vakt akçeye bâtten bey‘ edip mebî‘-i mezkûru mahallinde kabza müşterî-i 
merkūmu taslît eylediğimizden sonra meblağ-ı merkūm yedi bin akçeyi mezbûr 
Koçi yedinden ale’l-iştirâk bi’t-tamâm ve’l-kemâl ahz ve kabz eyledik ba‘de’l-
yevm sâlifü’l-beyân bağ-ı mahdûd mezkûr Koçi’nin mülk-i müşterâ-yı sarîhidir 
keyfe mâ yeşâ ve hasbe mâ yürîd mutasarrıf olsun dediklerinde gıbbe’t-tasdîk 
ketb olundu.
Hurrire fî 5 min Cumâdelâhire li’s-seneti’l-merkūme.
Şuhûdü’l-hâl: Memişah Çelebi b. Kasım, Hasan Çelebi b. Kasım, Zeynel Çelebi 
b. Kasım, Hüseyin Çelebi b. Kasım, Mustafa Çavuş eş-şehîr bi Şeyhzâde, Yorgo 
[v.] Kirko, Kiro [v.] Kondi, Göka [v.] Nika, Kirko [v.] Andriye, Kiro [v.] Kika, 
Deriçe [v.] Nika, Kika [v.] Hristo, Dimo [v.] Pano, Nikola [v.] Dimo ve gayru-
hüm mine’l-hâzırîn.

223 [33b-1, Arapça] Tavper v. Mosi’nin elli iki bin akçe borç ikrarı
Mahmiye-i Kostantıniyye sur kapılarından Cebealikapısı hâricinde sâkin olan 
Siroz adası cemâ‘atinden Tavper v. Mosi nâm zimmî meclis-i şer‘-i şerîf ve 
mahfil-i dîn-i münîfde -el-masûn ani’t-tağyîr ve’t-tahrîf- hâzır olup üzerinde 
ve zimmetinde hâfız-ı hâze’l-kitâb fahrü’l-emâcid (…)’a râyicü’l-vakt elli iki bin 
akçe-i Osmânî lâzımü’l-edâ ve vâcibü’l-kazâ deyni olduğunu ikrâr ve i‘tirâf etti. 
Dâyin-i mezbûr, mukırr-ı mezbûrun vâki‘ ikrârını vicâhen ve şifâhen tasdîk etti.
Cerâ zâlike ve hurrire fi’l-yevmi’l-hâmis min Cemâziyelâhir sene tis‘a ve ışrîn 
ve elf.
Şuhûdü’l-hâl: Mehmed Çelebi b. Mahmud el-Kâtib, Ali b. Abdullah, Yakub b. ( ), 
Perviz b. Abdullah, Mustafa b. Mehmed









224 [33b-2] Hasan b. Mehmed’in babasından kalan menzilin kız 
kardeşi Emine’ye ait olduğu ve onun da menzili kocası 
Ahmed’e hibe ettiği
Havâss-ı Aliyye kazâsı müzâfâtından Terkos nâhiyesine tâbi‘ Cebeciköyü de-
mekle ma‘rûf karye sâkinlerinden Hasan b. Mehmed nâm kimesne meclis-i 
şer‘-i hatîr-i lâzımü’t-tevkīrde işbu bâ‘isü’l-kitâb Ahmed b. Abdullah nâm ki-
mesne mahzarında bi’t-tav‘ ve’r-rızâ ikrâr ve takrîr-i kelâm edip bundan ak-
dem babam merhûm-ı mezbûr Mehmed fevt oldukda verâseti bana ve li ebe-
veyn kız karındaşım merkūme Emine’ye münhasıra olmağın müteveffâ-yı 
mezbûrun terekesinden olup ba‘de’t-taksîmi’ş-şer‘î karye-i merkūmede vâki‘ bir 
tarafdan Hasan Bey b. Abdullah mülküne ve bir tarafdan arâzi-i sultâniyyeye 
ve bir tarafdan vâdiye ve bir tarafdan tarîk-i âma müntehî bir tahtânî beyti ve 
bi’r-i mâyı ve muhavvatayı müştemil olan menzil merkūme Emine’nin hisse-i 
şer‘iyye-i mevrûsesine isâbet ettiği ecilden menzil-i mezbûru merkūme Emine 
zevci mezbûr Ahmed’e hibe-i sahîha-i şer‘iyye ile hibe ve temlîk ve teslîm eyle-
yip ol dahi meclis-i hibede kabz ve teslîm eylemiş min ba‘d menzil-i mahdûd-ı 
mezbûrda medhal ve alâkam yokdur mezbûre Emine’nin bi hasebi’l-irsi’ş-
şer‘î intikāl eden hisse-i şer‘iyye-i mevrûsesidir dedikde mukırr-ı mezbûrun 
minvâl-i muharrer üzre cârî olan ikrâr ve takrîrin mezbûrân Ahmed ve Ayşe 
[Emine] bi’l-muvâcehe tasdîk ve bi’l-müşâfehe tahkīk ettiklerinde mâ hüve’l-
vâki‘ bi’t-taleb ketb olundu.
Hurrire fi’l-yevmi’s-sâmin ve’l-ışrîn min Cemâziyelevvel li târihi’l-mezbûr.
Şuhûdü’l-hâl: Mustafa Çelebi b. Ahmed Çukadâr, Hüseyin Ağa b. Abdullah, 
Ahmed b. Abdullah, Mehmed b. ( ), Perviz b. Abdullah, Ali b. Abdullah, Mustafa 
b. Mehmed ve gayruhüm.

225 [33b-3] Hristo v. Yani’nin kardeşinin terekesinden hakkını tahsil 
etmek üzere Paroş v. Yorgi’yi vekil tayin etmesi
Müsveddede kalmakla bu mahalle kayd olundu.
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Muzil 
nâm karye sâkinlerinden Hristo v. Yani nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Paroş v. Yorgi nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip bundan akdem mürd olan li ebe-
veyn karındaşım Todori nâm zimmînin işbu gāib ani’l-meclis olan İsteryano 
v. İstolat nâm zimmîye kırk bin nakd-i fıddî-i Osmânî râyic fi’l-vakt akçe deyn-i 
şer‘iyyesi olup kable edâ’i’d-deyn karındaşım mezbûr Todori mürd olmağla hâlâ 
zimmetime edâsı lâzım gelmeğin ben dahi mürd-i mezbûrun terekesinden olup 
karye-i merkūmede vâki‘ bir tarafdan Papa Dimitri v. ( ) mülküne ve bir taraf-
dan Yakomi v. ( ) mülküne ve bir tarafdan İlnato nâm nasrâniye mülküne ve 
bir tarafdan tarîk-i âma müntehî ve mahdûd olan bir bâb fevkānî beyti müş-
temil mülk menzilini ve sâir cemm-i gafîr muhallefâtını bey‘ ve kabz-ı seme-
ne cânibimden vekîl ve menâbıma nâib nasb ve ta‘yîn eyledim dedikde mezbûr 
Paroş dahi minvâl-i muharrer üzre vekâlet-i merkūmeyi bi’l-muvâcehe kabûl ve 
hizmet-i vekâleti edâ ve îfâya müte‘ahhid olıcak mâ hüve’l-vâki‘ bi’t-taleb ketb 
olundu.
Hurrire fi’l-yevmi’s-sânî min Muharremi’l-harâm li sene tis‘a ve ışrîn ve elf.
Şuhûdü’l-hâl: Mustafa b. Mehmed, Mehmed Beşe b. Abdullah er-Râcil, Mustafa 
b. Ahmed, Ali b. Abdullah, Yakub b. Kurd, Yorgi v. Apostol, Yakomi [v.] Apostol, 
İskarlet v. Polimed, Yorgi v. Paroş, Apostol v. İstati ve gayruhüm mine’l-hâzırîn.

226 [33b-4] Ergiri v. Yani’nin menzili ile ceviz ağaçlarını Yorgi 
v. Yani’ye satması
Vilâyet-i Rumeli’nde İnebahtı sancağında Gerbeniş kazâsına tâbi‘ Anderanova 
nâm karye sâkinlerinden Ergiri v. Yani nâm [zimmî] meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Yorgi v. Yani nâm zimmî mahza-
rında bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ 
bir tarafdan Yorgi v. Dimo mülküne ve bir tarafdan Dimo v. Kondilo mül-
küne ve bir tarafdan Yani v. Papa mülküne ve bir tarafdan Nikola v. Koçi 
mülküne müntehî ve mahdûd bir tahtânî beyti ve zât-ı eşcâr-ı müsmire ve 
gayr-ı müsmireyi hâvî cüneyneyi müştemil mülk menzilimi ve yine menzil-i 
mezbûr kurbunda vâki‘ dört dip mülk ceviz ağacı, cümle-i tevâbi‘ ve levâhıkı 
ve kâffe-i menâfi‘ ve merâfıkı ile bi safkatin vâhidetin üç bin yüz nakd-i 
fıddî-i Osmânî râyic fi’l-vakt akçeye mezbûr Yorgi’ye bey‘-i bâtt-ı sahîh-i 
şer‘î ile bey‘ ve kabz-ı semen edip mebî‘ât-ı mahdûde-i mezkûrâtı mahallinde 
kabza müşterî-i mezbûru taslît eyledim ba‘de’l-yevm sâlifü’l-beyân menzil-i 
mahdûd ve dört dip ceviz ağacı mezbûr Yorgi’nin mülk-i müşterâ-yı sarîhidir 
keyfe mâ yeşâ ve yahtâr mutasarrıf olsun dedikde mukırr-ı mezbûrun 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Yorgi bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Abacı Yo[r]gi, Yorgi v. Dimo, Yani v. Nikola, Andriye v. Dimo, 
Dimo v. İstati, Vasil v. Nikola, Laston v. Dimo ve gayruhüm.









227 [34a-1] Mülâyim bt. Abdullah’ın menzilini Şaban 
b. Abdullah’a satması
Havâss-ı Aliyye kazâsı müzâfâtından Terkos nâhiyesine tâbi‘ Akpınar nâm karye 
sâkinelerinden Mülâyim bt. Abdullah nâm hâtun meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Şaban b. Abdullah nâm kimesne mahzarında 
bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir taraf-
dan Hüseyin b. Abdullah mülküne ve bir tarafdan Şaban b. ( ) mülküne ve bir 
tarafdan Mehmed Çelebi b. Musli mülküne ve bir tarafdan tarîk-i âma müntehî 
ve mahdûd bir tahtânî beyti ve bir ahırı ve eşcâr-ı müsmireyi hâvî cüneyne-
yi müştemil mülk menzilimi cümle-i tevâbi‘ ve levâhıkı ve kâffe-i menâfi‘ ve 
merâfıkı ile merkūm Şaban’a iki bin üç yüz nakd-i fıddî-i Osmânî râyic fi’l-vakt 
akçeye bey‘-i bâtt-ı sahîh-i şer‘î ile bey‘ edip kabz-ı semen-i ma‘dûd ve teslîm-i 
mebî‘-i mahdûd kıldım ba‘de’l-yevm sâlifü’l-beyân menzil-i mahdûd merkūm 
Şaban’ın mülk-i müşterâ-yı sarîhidir keyfe mâ yeşâ ve yahtâr mutasarrıf olsun 
dedikde mukırra-i mezbûrenin vech-i mübeyyen üzre cârî olan ikrâr ve takrîrin 
el-mukarru lehü’l-mezbûr Şaban bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ min Cemâziyelevvel li târihi’l-mezbûr.
Şuhûdü’l-hâl: Rüstem Beşe b. Abdullah er-Râcil, Ali b. Nasuh, Perviz b. Abdullah, 
Kaya b. Mehmed, Hızır b. Abdullah, Receb b. Mustafa, Musli b. ( ) er-Râcil, 
Süleyman b. Turgud, Ali b. Abdullah, Perviz [b.] Abdullah ve gayruhüm 
mine’l-hâzırîn.

228 [34a-2, Arapça] Hâkimin, Aleksandra bt. Turasi’yi oğlu Dimitri 
v. Dimitri’ye vasî atadığı
Hâkim, hâmile-i hâze’l-kitâb Aleksandra bt. Turasi’yi Havâss-ı Aliyye tevâ bi‘in-
den Terveze? karyesinde bundan akdem mürd olan Dimitri ile müşterek oğul-
ları Dimitri’ye, babasından kendisine irs-i şer‘ ile intikāl eden emvâlin zabtı ve 
hıfz-ı ahvâli için vasî nasb etti. Mezbûre Aleksandra da vesâyet-i mezbûreyi 
kabûl edip hizmet-i lâzımesini edâyı ta‘ahhüd etti.
Cerâ zâlike ve hurrire fi’l-yevmi’l-hâmis min Cemâziyelâhir li târihi’l-mezbûr.
Şuhûdü’l-hâl: Mustafa b. Mehmed, Ali b. Abdullah, Süleyman b. Turgud, Yakub 
b. Kurd, Ali b. Ahmed, Mustafa b. Mehmed, Hızır b. Mehmed, Ali b. Cafer ve 
gayruhüm mine’l-hâzırîn.









229 [34a-3] Silivri nahiyesine bağlı Fener köyünün fıçı 
resminden muaf olması
Mahmiye-i Kostantıniyye -humiyet ani’l-âfât ve’l-beliyye-de Kiler-i âmire 
kethüdâsı olan fahrü’l-akrân Mehmed Ağa b. Abdüddâim nâm kimesne tarafın-
dan Hâslar kazâsında vâki‘ kasabât ve kurânın bağları mahsûlünden hâsıl olan 
hamrın kānûn üzre resm-i fıçıları cem‘ine ber vech-i iltizâm emîn olan Ahmed 
Bey b. ( ) el-Cündî ve Yasef el-Yahudi nâm kimesneler meclis-i şer‘-i hatîr-i 
lâzımü’t-tevkīrde yine kazâ-i mezbûr müzâfâtından nâhiye-i Silivri tevâbi‘inden 
Fener nâm karye ahâlîsi tarafından husûs-ı âti’l-beyânı tasdîka vekîl olup 
vekâleti hasm-ı şer‘î-i câhid mahzarında bimâ hüve nehci’l-mu‘teberi’l-mer‘î 
şer‘an sâbite olan fahrü’l-emâcid ve’l-ekârim Mustafa Ağa b. İlyas nâm kimes-
ne mahzarında her biri ikrâr ve takrîr-i kelâm edip karye-i merkūme Vize san-
cağından olup Vize sancağı ise umûmen resm-i fıçıdan ma‘füv ve müsellem ol-
maları ile Dîvân-ı hümâyûn ve sa‘âdet-makrûn tarafından mürâfa‘a oldukda 
karye-i merkūme ahâlîsi dahi resm-i fıçıdan ma‘füv oldukları zâhir olmağın 
cânib-i saltanat-ı aliyye’den karye-i mezbûre ahâlîsi üzerine resm-i fıçı talebin-
den memnû‘ olduk min ba‘d karye-i merkūme ahâlîsinden resm-i fıçı da‘vâ ve 
taleb edersek lede’l-hükkâmi’l-kirâm istimâ‘ olunmaya dediklerinde mukırrân-ı 
mezbûrânın vech-i mübeyyen üzre cârî olan ikrâr ve takrîrlerin vekîl-i mûmâ-
ileyh Mustafa Ağa bi’l-muvâcehe tasdîk edicek mâ hüve’l-vâki‘ bi’t-taleb ketb 
olundu.
Hurrire fi’t-târihi’l-mezbûr.
Şuhûdü’l-hâl: Ahmed Ağa b. Mustafa Ser-bevvâbân-ı hâssa, Ali Bey b. Hüseyin 
el-Cündî Derviş b. Mehmed, İlyas Bey b. Derviş el-Cündî Süleyman b. Sinan 
el-Cündî Mustafa b. Mehmed, Süleyman b. Turgud, Ali b. Abdullah el-Cündî 
Yakub b. Kurd ve gayruhüm mine’l-hâzırîn.

230 [34a-4] Göka v. Dimo’nun bazı emlâk ve hayvanlarını 
Lesbo bt. Pano’ya satması
Vilâyet-i Rumeli’nde Filibe kazâsı sâkinlerinden Göka v. Dimo nâm zimmî 
meclis-i şer‘-i hatîr-i lâzımü’t-tevkīrde işbu râfi‘atü hâze’l-kitâb (…) yine vilâyet-i 
merkūmede Ergirikasrı kazâsına tâbi‘ Prakovida nâm karyeden (…) vekâleti 
hasm-ı şer‘î-i câhid mahzarında (…) sâbite olan Lesbo bt. Pano nâm nasrâniye 
tarafından husûs-ı âti’l-beyânı tasdîka vekîl olup merkūme Lesbo (...) Göka 
v. Pano nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip 
sâbıkan sâkin olduğum karye-i merkūme Prakovida’da vâki‘ bir tarafdan Kika 
v. ( ) mülküne ve bir tarafdan Dimo v. Kondi mülküne ve iki tarafdan tarîk-i 









âma müntehî ve mahdûd iki tahtânî beyti müştemil mülk menzilimi ve yine 
karye-i merkūme Prakovida’da hâlâ mevcûd olan yirmi re’s mülk-i mahzım ve 
hakk-ı sırfım olan koyunumu ve iki kıt‘a lede’l-ahâlî ma‘lûmü’l-hudûd mülk 
harman yerimi ve iki re’s kara sığır öküzü ve iki re’s kara sığır ineği ve sâir 
beynimizde ilm-i şer‘î birle ma‘lûm esâs-ı beytimi, cümle-i tevâbi‘ ve levâhıkı 
ve kâffe-i menâfi‘ ve merâfıkı ile bi safkatin vâhidetin müvekkile-i mezbûre 
Lesbo’ya yirmi dört bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip sâlifü’l-beyân mebî‘leri mahallinde 
kabza müşterî-i merkūmu taslît eyledim ba‘de’l-yevm sâlifü’l-beyân mebî‘ler 
müvekkile-i mezbûre Lesbo’nun mülk-i müşterâ-yı sarîhleridir keyfe mâ yeşâ 
ve hasbe mâ yürîd mutasarrıfe olsun dedikden sonra mâ hüve’l-vâki‘ bi’t-taleb 
ketb olundu.
Şuhûdü’l-hâl: Mustafa b. Mehmed, Ali b. Abdullah, Mehmed b. Ahmed, Hasan 
b. Hüseyin, Perviz b. Abdullah, Yakub b. Kurd, Kika v. Zoto, Koço v. Kiro, Kiro 
v. Yani?, Tibus v. Dimo, İlya v. Yani, Yani v. Kara Vano, Vasil v. Göno ve gayru-
hüm mine’l-hâzırîn.

231 [34b-1] Pîrî Paşa Vakfı’na ait bostanın kullanım hakkının 
Nikola v. İstati’ye devredilmesi
[Mahmiye-i] Kostantıniyye -humiyet ani’l-âfât ve’l-beliyye- mahallâtından 
merhûm Mustafa Paşa kurbunda Çingene mahallesi sâkinelerinden (...) 
bt. Dimitri nâm nasrâniye meclis-i şer‘-i hatîr-i lâzımü’t-tevkīrde işbu râfi‘ü 
hâze’l-kitâb Nikola v. İstati nâm zimmî muvâcehesinde bi’t-tav‘ ve’r-rızâ ikrâr 
ve takrîr-i kelâm edip medîne-i Ebâ Eyyûb-i Ensârî -râdiye anhu Rabbühü’l-
Bârî- mahallâtından Yâvedûd mahallesi kurbunda vâki‘ merhûm Pîrî Paşa vak-
fından olup bir tarafdan yine merhûm-ı mezbûr Pîrî Paşa bostanına ve bir ta-
rafdan tarîk-i hâssa ve iki tarafdan tarîk-i âma müntehî beher sene altı yüz akçe 
mukāta‘alı mutasarrıfe olduğum bir kıt‘a bostanın hakk-ı tasarrufunu vakf-ı 
mezbûr mütevellîsi ma‘rifetiyle mezbûr Nikola’ya tefvîz edip ol dahi minvâl-i 
muharrer üzre tefevvüz ve kabûl ettikden sonra mukābele-i tefvîzde olan altı 
bin nakd-i fıddî-i Osmânî râyic fi’l-vakt akçeyi mezbûr Nikola yedinden bi’t-
tamâm ve’l-kemâl ahz ve kabz eyledim ba‘de’l-yevm sâlifü’l-beyân hudûd ile 
mahdûd olan bostan mezbûr Nikola’nındır sâir emsâli tasarrufu gibi keyfe mâ 
yeşâ ve hasbe mâ yürîd mutasarrıf olsun dedikde mukırra-i mezbûrenin vech-i 
mübeyyen üzre cârî olan ikrâr ve takrîrin el-mukarru lehü’l-mezbûr Nikola bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Hurrire fi’l-yevmi’l-hâdî aşer min Cumâdelûlâ li târihi’l-mezbûr.
Şuhûdü’l-hâl: Mehmed Bey b. Abdullah el-Bostanî, Kara Ali b. Abdullah el-
Bostanî, Süleyman b. Turgud, Mustafa b. Mehmed, Yanaki el-Bostanî, Yorgi 
v. Dimo ve gayruhüm mine’l-[hâzırîn.]

232 [34b-2] Acem Mehmed b. Memi’nin menzilini Yani 
v. Dimitri’ye satması
Vilâyet-i Rumeli’nde Mizistre kazâsına tâbi‘ Ponkani [Poniçani] nâm kar-
ye sâkinlerinden Mehmed b. Memi nâm acemî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Yani v. Dimitri nâm zimmî mahzarında bi’t-
tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir tarafdan 
Dimitri v. ( ) mülküne ve bir tarafdan Anavalosti v. ( ) mülküne ve bir tarafdan 
İstemad v. ( ) mülküne ve bir tarafdan Yani v. ( ) mülküne müntehî ve mahdûd 
bir tahtânî beyti ve üstünde tahta-pûşu ve muhavvatayı müştemil mülk men-
zilimi cümle-i tevâbi‘ ve levâhıkı ve kâffe-i menâfi‘ ve merâfıkı ile merkūm 
Yani’ye dört yüz nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i 
şer‘î ile bey‘ ve kabz-ı semen edip mebî‘-i mezkûru mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân menzil-i mahdûd merkūm 
Yani’nin mülk-i müşterâ-yı sarîhidir keyfe mâ yeşâ ve yahtâr mutasarrıf olsun 
dedikde mukırr-ı mezbûrun vech-i muharrer üzre cârî olan ikrâr ve takrîrini el-
mukarru lehü’l-mezbûr Yani bi’l-muvâcehe tasdîk ve bi’l-müşâfehe tahkīk edi-
cek mâ hüve’l-vâki‘ bi’t-taleb ketb olundu.
Hurrire fi’l-yevmi’l-âşir min Cumâdelûlâ li târihi’l-mezbûr.
Şuhûdü’l-hâl: Hasan Beşe b. Abdullah er-Râcil, Mehmed Beşe b. Abdullah er-
Râcil, Mustafa Çelebi b. Ali Çukadâr, Mehmed Çelebi b. Ahmed, Ömer Bey 
b. Abdullah er-Râcil, Ahmed Beşe b. Abdullah er-Râcil, Hasan Beşe b. Abdullah 
er-Râcil, Mehmed Bey b. Abdullah er-Râcil.

233 [34b-3] Dimo v. Komyana’nun bazı emlâk ve ağaçlarını 
Sagoli v. Yani’ye satması
Vilâyet-i Rumeli’nde Avlonya sancağında Poganiye kazâsına tâbi‘ Poliçeyi nâm 
karye sâkinlerinden Dimo v. Komyana nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Sagoli v. Yani nâm zimmî mahzarında bi’t-tav‘ 
ve’r-rızâ ikrâr ve takrîr-i kelâm edip karye-i merkūmede vâki‘ bir tarafdan Yani 
v. İstano mülküne ve bir tarafdan Manol v. İstati mülküne ve bir tarafdan Diyani 
v. Duka mülküne ve bir tarafdan nehre müntehî ve mahdûd dört bâb tahtânî bey-
ti ve muhavvatayı müştemil mülk menzilden ve yine menzil-i mezbûra mutta-
sıl tahmînen on iki çapalık mülk bağdan ve yine karye-i merkūme etrâfında vâki‘ 
seksen aded dut ağacından ve yine kazâ-i mezbûra tâbi‘ Küçük Rinekula nâm 
karye kurbunda vâki‘ Kurka Suyu demekle ma‘rûf su ile dâir üç göz bir bâb mülk 
değirmenden ve yine değirmen-i merkūm kurbunda vâki‘ bir göz kebe değirme-
ninden ve yine değirmen-i mersûm kurbunda bir bâb iki göz biri kebe ve biri 
buğday değirmeninden ve yine kazâ-i mezbûr tevâbi‘inden Tolvise nâm karye 
kurbunda inde’l-ahâlî ve’l-cîrân ma‘lûmü’l-hudûd bir göz su değirmeninden nısf 
hisse-i şâyi‘alarımı, cümle-i tevâbi‘ ve levâhıkı ve kâffe-i menâfi‘ ve merâfıkı ile 
bi safkatin vâhidetin merkūm Sagoli’ye otuz beş bin nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘ât-ı 
mezkûreleri mahallinde kabza müşterî-i merkūmu taslît eylediğimden sonra 
yine karye-i merkūme Poliçeyi kurbunda vâki‘ lede’l-ahâlî her biri ma‘lûmü’l-
hudûd on beş kıt‘a tarlalardan ve yine karye-i merkūme Küçük Rinekula kur-
bunda vâki‘ on beş kıt‘a taht-ı tasarrufumda olup tahmînen diyârımızda Dağar 
ta‘bîr olunur şey ile cümlesi on beşer tohum istî‘âb eder cem‘an otuz kıt‘a tarlalar-
dan nısf hisse-i şâyi‘alarımın hakk-ı tasarrufunu sâhib-i arz ma‘rifetiyle merkūm 
Sagoli’ye tefvîz edip ol dahi minvâl-i muharrer üzre tefevvüz ve kabûl kıldık-
dan sonra mukābele-i tefvîzde olan on bin nakd-i mezbûrü’n-na‘t akçe merkūm 
Sagoli yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-
beyân emlâkden nısf hisse-i şâyi‘alarım merkūm Sagoli’nin mülk-i müşterâ-yı 
sarîhidir ve mârrü’z-zikr otuz kıt‘a tarlalardan dahi nısf hisse-i şâyi‘alarımın 
hakk-ı tasarrufları mersûmundur sâir emsâli tasarrufu gibi keyfe mâ yeşâ ve 
yahtâr mutasarrıf olsun dedikde mukırr-ı mezbûrun vech-i mübeyyen üzre cârî 
olan ikrâr ve takrîrin el-mukarru lehü’l-mezbûr Sagoli bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min Cemâziyelevvel li târihi’l-mezbûr.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, Perviz 
b. Abdullah, İstirato v. Mihal, Piro v. Kiryaso, Yani v. Yorgo, Sagoli v. Kiro, Sagoli 
v. Cani, Pano v. Niko, Yani v. Kini, Cuvaki v. Yorgo, Yani v. Cako, Sagoli v. Sorvani, 
Dimo v. Moro, Niko v. Mazo, Yani v. Niko, Kosta v. Çevako, Yani v. Köni, Minho 
v. Lazi, Yorgo v. Yuvad, Minho v. Kalinevali.

234 [35a-1] Todori v. Nikola’nın tarlalarının kullanım hakkını Yani 
v. İstati’ye devretmesi
Vilâyet-i Rumeli’nde [Mora] sancağında Kalavrita kazâsına tâbi‘ Sopotoz nâm 
karyeden Todori v. Nikola nâm zimmî meclis-i şer‘-i şerîf-i lâzımü’t-teşrîfde 
işbu râfi‘ü hâze’l-kitâb Yani v. İstati nâm zimmî muvâcehesinde bi’t-tav‘ ve’r-rızâ 
ikrâr ve takrîr-i kelâm edip karye-i merkūme sınırında mevâzi‘-i adîdede vâki‘ 
bir kıt‘ası Yani [v.] Pota tarlası demekle ma‘rûf ve bir kıt‘ası Dimo [v.] Karaman 
tarlası ve bir kıt‘a Yani [v.] Galova tarlası ve bir kıt‘ası Kosta [v.] Ankorya tar-
lası ve bir kıt‘ası Rıdvan nâm kimesneden müfevvez ettiğim tarla ve bir kıt‘ası 
Pendazi tarlası ve bir tarafdan Makro tarlası demekle ma‘rûf ve bir kıt‘ası 
Ormanlık tarlası demekle ma‘rûf cem‘an yedi kıt‘a tarla ki tahmînen cümlesi on 
beş şinik tohum istî‘âb eder mutasarrıf olduğum tarlaların hakk-ı tasarrufları-
nı sâhib-i arz ma‘rifetiyle mezbûra tefvîz edip ol dahi minvâl-i muharrer üzre 
tefevvüz ve kabûl ettikden sonra mukābele-i tefvîzde sekiz bin nakd-i fıddî-i 
Osmânî râyic fi’l-vakt akçeyi mezbûr Yani yedinden bi’t-tamâm ve’l-kemâl ahz 
ve kabz eyledim ba‘de’l-yevm sâlifü’l-beyân yedi kıt‘a bi hakkın tasarrufumda 
olan tarlaların hakk-ı tasarrufları mersûmundur sâir emsâli tasarrufu gibi key-
fe mâ yeşâ mutasarrıf olsun dedikde gıbbe’t-tasdîk ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa Beşe b. Abdullah er-Râcil, Hüseyin Beşe b. Abdullah er-
Râcil, Mustafa b. Mehmed, Ali b. Abdullah, Süleyman b. Turgud, Yakub b. Kurd, 
Yorgi [v.] Anastas ve gayruhüm mine’l-hâzırîn.

235 [35a-2] Alagöz’ün kızları Gevherhan, Şahhuban ve Fâtıma’nın 
müşterek menzillerini Eyüb Ağa b. Ali’ye satmaları
Mahmiye-i Üsküdar kurbunda nefs-i Yoros kazâsı sâkinelerinden Gevherhan 
ve Şahhuban ve mahmiye-i Kostantıniyye mahallâtından Emir Bey mahalle-
si sâkinelerinden Fâtıma benât-ı Alagöz nâm hâtunlar meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb fahrü’l-akrân Eyüb Ağa b. Ali mahza-
rında her biri ikrâr ve takrîr-i kelâm edip medîne-i Ebâ Eyyûb-i Ensârî -râdiye 
anhu Rabbühü’l-Bârî- mahallâtından Baba Haydar mahallesinde vâki‘ bir ta-
rafdan müşterî-i mezbûr mülküne ve bir tarafdan Pervâne Hâce b. ( ) mülküne 
ve iki tarafdan tarîk-i âma müntehî ve mahdûd iki fevkānî beyti ve iki tahtânî 
beyti ve sundurmayı ve ıstabl ve bi’r-i mâyı ve kenîfi ve zât-ı eşcâr-ı müsmi-
re ve gayr-ı müsmireyi hâvî hadîkayı müştemil olup işbu akdin sudûruna dek 
ale’l-iştirâki’s-seviy silk-i mülk-i sahîhimizde münselik ve münharıt olan mülk 
menzilimizi cümle-i tevâbi‘ ve levâhıkı ve kâffe-i menâfi‘ ve merâfıkı ile bi saf-
katin vâhidetin müşârün-ileyh Eyüb Ağa’ya yirmi üç bin nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ edip meblağ-ı mezbûru 
merkūm Eyüb Ağa yedinden ale’l-iştirâk bi’t-tamâm ve’l-kemâl ahz ve kabz 
edip teslîm-i mebî‘ eyledik ba‘de’l-yevm sâlifü’l-beyân menzil-i merkūm Eyüb 
Ağa’nın mülk-i müşterâ-yı sarîhidir keyfe mâ yeşâ ve yahtâr mutasarrıf ol-
sun dedikde mukırrât-ı mezbûrâtın minvâl-i muharrer üzre cârî olan ikrâr ve 
takrîrlerini el-mukarru lehü’l-mezbûr Eyüb Ağa bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî min Cumâdelâhire li târihi’l-mezbûr.
Şuhûdü’l-hâl: Fahrü’l-hutebâ Hasan Efendi b. Ahmed el-Hatîb bi câmi‘-i 
Ayasofya-i Kebîr, Hâce Mehmed Efendi b. Hemdem el-İmâm, el-Hâc Bayram 
b. Şükrullah el-Hatîb, Ahmed Efendi el-Müderris eş-şehîr bi Bağdadî, 
Mehmed Çelebi b. Takiyyüddin el-Cündî İbrahim Çelebi b. Mehmed el-İmâm, 
Abdurrahman Halîfe b. Ömer el-İmâm, Ali Bey b. Abdullah, Kasım b. Sinan, 
Keyvan b. Abdullah, Receb b. Abdi, Mustafa b. Hasan, Mehmed b. İbrahim, 
Bekir Bey b. Pîrî, İbrahim Bey b. Veli er-Râcil, Ali Ağa b. Abdülmennân, Hüseyin 
b. Abdullah el-Müteferrika, İbrahim b. Abdullah el-Müteferrika, Ahmed 
b. Rıdvan el-Cündî ve gayruhüm mine’l-hâzırîn.

236 [35a-3] Panayot v. Aleksi’nin menzilini Yani v. Nikola’ya satması
Vilâyet-i Rumeli’nde Mora sancağında Kalavrita kazâsına tâbi‘ Sopotoz 
nâm karye sâkinlerinden Panayot v. Aleksi nâm zimmî meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Yani v. Nikola nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir taraf-
dan Panayot v. Yanakovili mülküne ve bir tarafdan Yani v. Dimo mülküne ve bir 
tarafdan Yani v. Kopteril mülküne ve bir tarafdan vâdiye müntehî ve mahdûd 
olup bir tahtânî beyti ve zât-ı eşcâr-ı müsmire ve gayr-ı müsmireyi hâvî cü-
neyneyi ve muhavvatayı müştemil mülk menzilimi cümle-i tevâbi‘ ve levâhıkı 
ile mesfûr Yani’ye yedi bin beş yüz nakd-i fıddî-i Osmânî râyic fi’l-vakt akçe-
ye bâtten bey‘ ve kabz-ı semen eylediğimden sonra mebî‘-i mezkûru mahallin-
de kabza müşterî-i merkūmu taslît eyledim ba‘de’l-yevm sâlifü’l-beyân menzil-i 
mahdûd mezkûr Yani’nin mülk-i müşterâ-yı sarîhidir keyfe mâ yeşâ mutasarrıf 
olsun dedikde gıbbe’t-tasdîk mâ hüve’l-vâki‘ bi’t-taleb ketb olundu.
Asl-ı meblağ-ı mezbûr dokuz bin beş yüz akçedir kayıdda sehv olunmuşdur 
binâen alâ zâlik derkenar olundu.
Hurrire fi’l-yevmi’r-râbi‘ aşer min Cemâziyelâhir li sene tis‘a ve ışrîn ve elf.
Şuhûdü’l-hâl: Mustafa Beşe b. Abdullah er-Râcil, Hüseyin Beşe b. Abdullah er-
Râcil, Mustafa b. Mehmed, Ali b. Abdullah, Perviz b. Abdullah, Yakub b. Kurd, 
Todori v. Nikola, Yorgi [v.] Dimo, Nikola [v.] Andriye, Yani [v.] Dimo, İstati [v.] 
Petro, Pando [v.] Mihal, Kosta [v.] Todori, Minho [v.] Dimo, Todori v. Haci ve 
gayruhüm mine’l-hâzırîn.

237 [35b-1] Mihal v. Yorgi’nin Nikola v. Yorgi’ye bazı emlâkini satıp 
bazılarının da kullanım hakkını devretmesi
Vilâyet-i Rumeli’nde İnebahtı sancağında Gerbeniş kazâsına tâbi‘ Pavluç 
nâm karye sâkinlerinden Mihal v. Yorgi nâm zimmî meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Nikola v. Yorgi nâm zimmî mahza-
rında bi’t-tav‘ ve’r-rızâ ikrâr ve takrîr-i kelâm edip karye-i merkūme kurbunda 
vâki‘ bir tarafdan Nikola v. Makalya bağına ve bir tarafdan Ergiri v. Dimo bağı-
na ve bir tarafdan Nikola v. ( ) bağına ve bir tarafdan Nikola v. Makalya çayırına 
müntehî tahmînen dört çapalık bir kıt‘a mülk bağımı ve yine karye-i merkūme 
kurbunda vâki‘ lede’l-ahâlî ma‘lûmü’l-hudûd tahmînen diyârımız keyli ile iki 
keyl tohum istî‘âb eder bir kıt‘a mülk yoncalığımı mezbûr Nikola’ya bi safka-
tin vâhidetin üç bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘ân-ı mezkûrânı mahallinde kab-
za müşterî-i mezbûru taslît eylediğimden sonra yine karye-i merkūme sınırı 
dâhilinde vâki‘ tahmînen bir müd tohum istî‘âb eder taht-ı tasarrufumda olan 
üç kıt‘a tarlaların hakk-ı tasarrufunu sâhib-i arz ma‘rifetiyle merkūm Nikola’ya 
tefvîz edip ol dahi minvâl-i muharrer üzre tefevvüz ve kabûl eyledikden sonra 
mukābele-i tefvîzde olan bin nakd-i mezbûrü’n-na‘t akçeyi merkūm Nikola ye-
dinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân bir 
kıt‘a bağ ve bir kıt‘a yoncalık merkūm Nikola’nın mülk-i müşterâ-yı sarîhidir ve 
mârrü’z-zikr tarlaların dahi hakk-ı tasarrufları merkūmundur, sâir emsâli tasar-
rufu gibi keyfe mâ yeşâ ve yahtâr mutasarrıf olsun dedikde mukırr-ı mezbûrun 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Nikola bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-
taleb ketb olundu.
Hurrire fi’l-yevmi’s-sâlis li târihi’l-mezbûr.
Şuhûdü’l-hâl: Mustafa b. Mehmed, Süleyman [b.] Turgud, Yakub b. Kurd, Perviz 
b. Abdullah, Nikola v. Yorgi, Pavlo v. Mihal, Kiriso v. Kosta, Doğrafo v. Yani, 
Marto v. Yorgi.

238 [35b-2] Kâbil b. Safa’nın menzilini Mehmed b. Ahmed’e satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Baba Haydar mahallesi sâkinlerinden Kābil b. Safa nâm kimesne meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb hâssa suyolcuları zümresinden 
Mehmed b. Ahmed nâm kimesne mahzarında bi’t-tav‘ ve’r-rızâ ikrâr ve takrîr-i 
kelâm edip mahalle-i merkūmede vâki‘ bir tarafdan el-Hâc Hasan b. Musa mül-
küne ve bir tarafdan Ayşe Hâtun vakfı’na ve bir tarafdan Ali ve Maden mülkü-
ne ve bir tarafdan Dilârâm bt. Abdullah mülküne ve bir tarafdan tarîk-i âma 
müntehî ve mahdûd bir fevkānî beyti ve bir tahtânî beyti ve kenîfi ve zât-ı 
eşcâr-ı müsmire ve gayr-ı müsmireyi hâvî hadîkayı müştemil mülk menzilimi 
cümle-i tevâbi‘ ve levâhıkı ve kâffe-i menâfi‘ ve merâfıkı ile bi safkatin vâhidetin 
merkūm Mehmed’e on sekiz bin yüz nakd-i fıddî-i Osmânî râyic fi’l-vakt akçeye 
bey‘-i bâtt-ı sahîh-i şer‘î ile bey‘ edip kabz-ı semen-i ma‘dûd ve teslîm-i mebî‘-i 
mahdûd eyledim ba‘de’l-yevm sâlifü’l-beyân hudûd ile mahdûd olan menzil-i 
merkūm Mehmed’in mülk-i müşterâ-yı sarîhidir keyfe mâ yeşâ ve yahtâr mu-
tasarrıf olsun dedikde mukırr-ı mezbûrun minvâl-i muharrer üzre cârî olan 
ikrâr ve takrîrini el-mukarru lehü’l-mezbûr Mehmed vicâhen tasdîk ve şifâhen 
tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis aşer min Cumâdelâhire li sene tis‘a ve ışrîn ba‘de’l-elf.
Şuhûdü’l-hâl: İlmüddin Efendi b. Süleyman el-İmâm, Mehmed Halîfe b. Ferruh 
el-Müezzin, Ali Ağa b. Abdülmennân, Ahmed Çelebi b. ( ) el-Cündî Mustafa 
b. Abdullah, Veli b. Musa, el-Hâc Hasan b. Musa, Veli Reis b. Mustafa, Mehmed 
b. Ahmed, Receb b. Abdullah, Mustafa b. Mehmed, Perviz b. Abdullah ve gayru-
hüm mine’l-hâzırîn.

239 [35b-3, Arapça] el-Hâc Mahmud b. Ferhad’ın evini İlyas Çavuş 
Vakfı’na istiğlâl yoluyla sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesi sükkânından el-Hâc Mahmud b. Ferhad nâm kimes-
ne meclis-i şer‘-i şerîfde âtiyyü’z-zikr menzilini merhûm İlyas Çavuş vakfı’na 
mütevellî olan hâmil-i hâze’l-kitâb Mustafa b. Muzaffer’e bey‘ ettiğini ikrâr ve 
i‘tirâf etti. Mütevellî-i mezbûr da vakf-ı mezbûr malıyla ve istiğlâl için mezbûr 
el-Hâc Mahmud’un işbu akdin sudûruna kadar sâhibi ve mâliki olduğu elinde 
ve taht-ı tasarrufunda bulundurduğu mahalle-i mezbûrede vâki‘ olup bir taraf-
dan Osman Çelebi b. Mehmed mülkü, diğer tarafdan Hâce Sinan b. ( ) mülkü, 
iki tarafdan da tarîk-i âm ve tarîk-i hâs ile mahdûd olan menzilini cümle tevâbi‘ 
ve levâhıkı ve kâffe-i menâfi‘ ve merâfıkı ile râyicü’l-vakt beş bin akçe-i Osmânî 
semen-i mu‘ayyen-i makbûz ile iştirâ etti. Mezbûr el-Hâc Mahmud’un menzil-i 
merkūmu kirâlamak istemesi üzerine müşterî-yi mezbûr ba‘de’t-tahliyye ve’t-
tekābuz, zeyl-i kitâbda mezkûr ayın gurresinden bir sene tamâmına altı yüz 
yirmi beş akçe ücret-i kirâ mukābilinde menzil-i merkūmu icâreye verdi. 
Mütevellî-i mezbûr vâki‘ ikrârı vicâhen ve şifâhen tasdîk etti. Sonra mukırr-ı 
mezbûrun karındaşı Mehmed b. Ferhad, menzil-i mezbûrun derkine ve ücret-i 
kirâya îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sânî aşer min Cemâziyelâhir li târihi’l-mezbûr.
Şuhûdü’l-hâl: El-Hâc Mustafa b. Veli, Sunullah Halîfe b. Siyâmi el-İmâm, 
Abdurrahman b. Hızır, Mehmed b. Yusuf, Mehmed b. Yakub el-Müezzin, 
Yakub b. Kurd, Perviz b. Abdullah, Abdurrahman b. Şeyh Musa ve gayruhüm 
mine’l-hâzırîn.









240 [36a-1] Zeyneb Hatun mahallesindeki menzilin 
Hamza b. Maden’e satılması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Zeyneb Hâtun mahallesi sâkinelerinden Zeynî Hâtun bt. Mustafa meclis-i 
şer‘-i hatîr-i lâzımü’t-tevkīrde işbu hâmil-i hâze’l-kitâb Hamza b. Maden nâm 
kimesne mahzarında bi’t-tav‘ ve’r-rızâ ikrâr ve takrîr-i kelâm edip mahalle-i 
merkūmede vâki‘ bir tarafdan Osman Dede zâviyesi’ne ve bir tarafdan Sâliha 
Hâtun vakfı’na ve bir tarafdan Hamza b. Ramazan mülküne ve bir tarafdan 
Nisâ Hâtun bt. Yusuf mülküne müntehî ve mahdûd bir fevkānî beyti ve sun-
durmayı ve kenîfi ve zât-ı eşcâr-ı müsmire ve gayr-ı müsmireyi hâvî hadîkayı 
müştemil olup işbu akdin sudûruna dek silk-i mülk-i sahîhimde münselik ve 
münharıt olan mülk menzilimi cümle-i tevâbi‘ ve levâhıkı ve kâffe-i menâfi‘ 
ve merâfıkı ile merkūm Hamza’ya iki bin beş yüz nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen-i ma‘dûd ve 
teslîm-i mebî‘-i mahdûd eyledim ba‘de’l-yevm sâlifü’l-beyân menzil-i mahdûd-ı 
merkūm Hamza’nın mülk-i müşterâ-yı sarîhidir keyfe mâ yeşâ ve yahtâr mu-
tasarrıf olsun dedikde mukırra-i mezbûrenin minvâl-i muharrer üzre cârî olan 
ikrâr ve takrîrini el-mukarru lehü’l-mezbûr Hamza vicâhen tasdîk ve şifâhen 
tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ aşer li târihi’l-mezbûr.
Şuhûdü’l-hâl: Mustafa b. ( ) el-İmâm, Hasan b. Sinan, Ahmed b. Hamza, Yusuf, 
Osman b. Behram, İsmail, Mehmed b. Mehmed el-Müezzin, Ali b. Hüseyin, 
İbrahim b. Mehmed, Mustafa b. Mehmed, Yakub b. Kurd.

241 [36a-2] Süleyman Beşe b. Abdullah’ın değirmen hissesini 
Nikola v. Yorgi’ye satması
Vilâyet-i Rumeli’nde İnebahtı sancağında Gerbeniş kazâsına tâbi‘ Muzilo nâm 
karye sâkinlerinden fahrü’l-akrân Süleyman Beşe b. Abdullah nâm râcil meclis-i 
şer‘-i şerîfde işbu hâmil-i hâze’l-kitâb Nikola v. Yorgi nâm zimmî mahzarın-
da bi’t-tav‘ ve’r-rızâ ikrâr ve takrîr-i kelâm edip karye-i mezbûre kurbunda 
Muzilderesi demekle ma‘rûf mevzi‘de vâki‘ etrâf-ı erba‘ası mezbûr Nikola tarla-
sı ile mahdûd olup sakf-ı vâhid altında mezbûr Muzilderesi suyu ile dâir bir göz 
mülk değirmende olan nısf hisse-i şâyi‘amı merkūm Nikola’ya elli bin nakd-i 
fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı 
semen edip mebî‘-i mezkûru mahallinde kabza müşterî-i merkūmu taslît eyle-
dim ba‘de’l-yevm sâlifü’l-beyân hudûd ile mahdûd olan değirmenden nısf hisse-i 
şâyi‘amı mezbûr Nikola’nın mülk-i müşterâ-yı sarîhidir keyfe mâ yeşâ ve yahtâr 
mutasarrıf olsun dedikde mukırr-ı mezbûrun minvâl-i muharrer üzre cârî olan 
ikrâr ve takrîrinde el-mukarru lehü’l-merkūm Nikola vicâhen tasdîk ve şifâhen 
tahkīk edicek mâ hüve’l-vâki‘ bi’t-taleb ketb olundu yed-i tâlibine def ‘ olundu.
Hurrire fi’t-târihi’l-mezbûr.
Şuhûdü’l-hâl: Ahmed Beşe Odabaşı, Osman Bey el-Cündî Mehmed Beşe [b.] 
Abdullah er-Râcil, Ali Beşe er-Râcil.

242 [36a-3, Arapça] Sâime Hatun bt. Abdullah’ın evini Mehmed 
b. Hüseyin ve karısı Sâliha bt. Abdullah’a sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
merhûm Nişâncı Paşa mahallesinde sâkine olan Sâime Hâtun bt. Abdullah 
nâm hâtun meclis-i şer‘-i şerîf ve mahfil-i dîn-i münîfde -el-masûn ani’t-tağyîr 
ve’t-tahrîf- hâzır olup âtiyyü’z-zikr menzilini hâmil-i hâze’l-kitâb Mehmed 
b. Hüseyin ve zevcesi Sâliha bt. Abdullah’a bey‘ ettiğini ikrâr ve i‘tirâf etti. anlar 
da mezbûre Sâime’nin işbu akdin sudûruna kadar sâhibi ve mâliki olduğu elin-
de ve taht-ı tasarrufunda bulundurduğu mahalle-i mezbûrede vâki‘ bir taraf-
dan Receb b. ( ) mülkü, diğer tarafdan merhûm Hâce Pervâne vakfı, öbür taraf-
dan Mehmed Dede b. ( ) mülkü ve diğer tarafdan da tarîk-i hâs ile mahdûd olan 
ve dört fevkānî odayı, su kuyusunu, helâyı, meyveli ve meyvesiz ağaçlı bahçeyi 
ve havluyu hâvî bulunan menzilini cümle tevâbi‘ ve levâhıkı ve kâffe-i menâfi‘ 
ve merâfıkı ile râyicü’l-vakt on üç bin akçe-i Osmânî semen-i mu‘ayyen-i 
makbûzla iştirâ etti îcâb, kabûl ve teslîm, tesellümle bey‘-i bâtt-ı sahîh ile akid 
tamâm oldu. Semenin nısfını mezbûr Mehmed, nısf-ı âharını mezbûre Sâliha 
ödeyecektir. Müşteriyyân-ı mezbûrân mukırr-ı mezbûrun vâki‘ ikrârını vicâhen 
ve şifâhen tasdîk etti.
Cerâ zâlike ve hurrire fi’l-yevmi’r-râbi‘ aşer min Cemâziyelâhir li’s-sene til-
merkūme.
Şuhûdü’l-hâl: Ali Halîfe b. Hayreddin el-İmâm, Ramazan Halîfe b. Hüseyin el-
Müezzin, İbrahim Beşe b. Şaban el-Müezzin, Osman b. Abdülgaffar, Mustafa 
b. Mehmed, Emrullah Beşe b. Hasan er-Râcil, Mehmed b. Hızır, Ali b. Abdullah, 
Receb b. Hızır, Mehmed b. Ahmed, Musa Beşe b. Abdullah er-Râcil, Süleyman 
b. Turgud, Yakub b. Kurd, Perviz b. Abdullah ve gayruhüm mine’l-hâzırîn.

243 [36b-1] Zahide bt. İskender’in abacı dükkânını Hasan Çelebi 
b. Ali’ye satması
Havâss-ı Sultâniyye kazâsı müzâfâtından nefs-i kasaba-i Silivri mahallâtından 
Alibey mahallesi sâkinelerinden Zahide Hâtun bt. İskender meclis-i şer‘-i hatîr-i 
lâzımü’t-tevkīrde işbu hâmilü’l-kitâb hâlâ pâdişâh-ı âlem-penâh hazretleri-
nin sarây-ı âmirelerinde kızlarağası olan olan mu‘temedü’l-mülûk ve’s-selâtîn 
celîsü’l-izzi ve’t-temkîn Mustafa Ağa b. Abdülmuîn hazretlerinin saraçbaşıları 
olan fahrü’l-emâcid ve’l-ekârim zübdedü’l-mefâhir ve’l-mekârim Hasan Çelebi 
b. Ali nâm kimesne tarafından husûs-ı âti’l-beyânı tasdîka vekîl olup vekâleti 
hasm-ı şer‘î-i câhid mahzarında Ali b. Hasan ve Hızır b. Hasan şehâdetleri 
ile şer‘an sâbit ve mütehakkik olan Ramazan Efendi b. Halil nâm kimesne 
mahzarında bi’t-tav‘ ve’r-rızâ ikrâr ve takrîr-i kelâm edip kasaba-i merkūme 
sûkunda iki tarafdan Nasuh Efendi mülküne ve tarafeyni tarîk-i âma müntehî 
ve mahdûd bir kıt‘a mülk abacı dükkânımı cümle-i tevâbi‘ ve levâhıkı ve kâffe-i 
menâfi‘ ve merâfıkı ile müvekkil-i mûmâ-ileyh Hasan Çelebi’ye altmış bin 
nakd-i fıddî-i râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı 
semen-i ma‘dûd ve teslîm-i mebî‘-i mahdûd kıldım ba‘de’l-yevm sâlifü’l-beyân 
dükkân-ı mahdûd müvekkil-i mûmâ-ileyh Hasan Çelebi’nin mülk-i müşterâ-yı 
sarîhidir keyfe mâ yeşâ ve hasbe mâ yürîd mutasarrıf olsun dedikde mukırra-i 
mezbûrenin vech-i mu‘ayyen üzre cârî olan ikrâr ve takrîrini vekîl-i mersûm 
Ramazan Efendi bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ gıbbe’t-taleb ketb olundu.
Hurrire fi’l-yevmi’l-ışrîn min Cumâdelâhire li sene tis‘a ve ışrîn ba‘de’l-elf.
Şuhûdü’l-hâl: Ali Çelebi b. Hüseyin el-Kâtib, Zülfikār Bey b. Abdullah el-Kâtib, 
Mehmed b. Hızır, Mehmed b. Mustafa, Abdüllatif b. el-Hâc Şaban, Mustafa 
b. Mehmed, Perviz b. Abdullah, Mustafa Çelebi b. Ali Çukadâr, Ali b. Abdullah 
ve gayruhüm mine’l-hâzırîn.

244 [36b-2] Nikola v. Yani’nin tarlalarının kullanım hakkını Yorgo 
v. Sermo’ya devretmesi
Vilâyet-i Rumeli’nde Avlonya sancağında Ergirikasrı kazâsına tâbi‘ Vaniste 
nâm karye sâkinlerinden Nikola v. Yani nâm zimmî meclis-i şer‘de işbu hâmil-i 
hâze’l-kitâb Yorgo v. Sermo nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip karye-i merkūme sınırı dâhilinde mevâzi‘-i müteferrikada 
vâki‘ her biri lede’l-ahâlî ve’l-cîrân ma‘lûmü’l-hudûd ve’l-mikdâr on iki kıt‘a mu-
tasarrıf olduğum tarlaların içinde olan mahsûlâtı ile ma‘an hakk-ı tasarrufunu 
sâhib-i arz ma‘rifetiyle merkūm Yorgo’ya tefvîz edip ol dahi minvâl-i muhar-
rer üzre tefevvüz ve kabûl eyledikden sonra mukābele-i tefvîzde olan beş bin 
nakd-i fıddî-i Osmânî râyic fi’l-vakt akçeyi merkūm Yorgo yedinden bi’t-tamâm 
ve’l-kemâl ahz ve kabz eyledim ba‘de’l-yevm sâlifü’l-beyân on iki kıt‘a tarlala-
rın hakk-ı tasarrufu merkūm Yorgo’nundur sâir emsâli tasarrufu gibi keyfe mâ 
yeşâ ve yahtâr mutasarrıf olsun dedikde mâ hüve’l-vâki‘ bi’t-taleb ketb olundu.
Hurrire fî evâsıtı Cumâdelâhire li târihi’l-mezbûr.
Şuhûdü’l-hâl: Mustafa b. Mehmed, Yakub b. Kurd, Perviz b. Abdullah, Ali 
b. Abdullah, Yani v. Varko, Nika v. Papa, Hristo v. Sinyan?, Niko v. Dimo, Yorgo 
v. Yani, Hristo v. Dimo, Duka v. Pino.

245 [36b-3] Todori v. Nikola’nın değirmen hissesini Panayot 
v. Aleksi’ye satması
Vilâyet-i Rumeli’nde Mora sancağında Kalavrita kazâsına tâbi‘ Sopotoz nâm 
karyeden Todori v. Nikola nâm zimmî meclis-i şer‘-i hatîr-i lâzımü’t-tevkīrde 
işbu hâmilü’l-kitâb Panayot v. Aleksi nâm zimmî muvâcehesinde bi’t-tav‘ ve’r-
rızâ ikrâr ve takrîr-i kelâm edip karye-i merkūme kurbunda vâki‘ Deresuyu 
demekle ma‘rûf nehirde dâir bir göz mülk değirmenden beher mâh yedi gün 
olan hisse-i şâyi‘amı cümle-i tevâbi‘ ve levâhıkı ve kâffe-i menâfi‘ ve levâhıkı ve 
kâffe-i menâfi‘ ve merâfıkı ile mezbûr Panayot’a dört bin nakd-i fıddî-i Osmânî 
râyic fi’l-vakt akçeye bâtten bey‘ ve kabz-ı semen edip mebî‘-i mezkûru mahal-
linde kabza müşterî-i merkūmu taslît eyledim ba‘de’l-yevm sâlifü’l-beyân de-
ğirmenden beher mâh yedi gün olan hisse-i şâyi‘am mezbûr Panayot’un mülk-i 
müşterâ-yı sarîhidir keyfe mâ yeşâ ve hasbe mâ yürîd mutasarrıf olsun dedik-
de mukırr-ı mezbûrun vech-i mübeyyen üzre cârî olan ikrâr ve takrîrini el-
mukarru lehü’l-mezbûr Panayot vicâhen ve şifâhen tasdîk ve tahkīk edicek mâ 
hüve’l-vâki‘ bi’t-taleb ketb olundu.
Hurrire fi’l-yevmi’s-sâdis aşer min Cumâdelâhire li sene tis‘a ve ışrîn ba‘de’l-elf.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, Ahmed 
b. Abdullah ve gayruhüm mine’l-hâzırîn.

246 [36b-4, Arapça] Hâkimin Fâtıma bt. Abdülkerim adlı küçüğe nafaka 
takdir ettiği
Hâkim, Fâtıma bt. Abdülkerim nâm sagīrenin nafakası, kisvesi ve sâir havâic-i 
zarûriyyesi için hâlâ himâye ve terbiyesi altında bulunduğu medîne-i Ebâ Eyyûb 
el-Ensârî -radiye anhu Rabbühü’l-Bârî- mahallâtından Çavuş Kasım mahalle-
sinde sâkine olan hâmile-i hâze’l-kitâb Sâliha bt. Mehmed nâm mutallaka anne-
sinin talebiyle zeyilde mezkûr târihden i‘tibâren yevmî râyicü’l-vakt dört akçe-i 
Osmânî farz ve takdîr etti. Hâkim, meblağ-ı mefrûzun sarfına ve vakt-i hâcetde 
istidâne edip vakt-i zaferde rücû‘una mezbûre Sâliha’ya izin verdi.
Cerâ zâlike ve hurrire fi’l-yevmi’l-hâmis aşer min Cemâziyelâhir sene tis‘a ve 
ışrîn ba‘de’l-elf.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, Ahmed 
b. Mehmed, Perviz b. Abdullah, Süleyman b. Turgud, Mehmed b. Ahmed ve gay-
ruhüm mine’l-hâzırîn.

247 [37a-1] Belkıs bt. Ali ile Aynî bt. Mustafa’nın menzil hisselerini 
Memi b. Dursun’a satmaları
Mahmiye-i Kostantıniyye -humiyet ani’l-âfât ve’l-beliyye- de Saraçhâne kurbun-
da vâki‘ ( ) mahallesi sâkinelerinden Belkıs Hâtun bt. Ali ve medîne-i Hazret-i 
Ebâ Eyyûb-i Ensârî -râdiye anhu Rabbühü’l-Bârî- mahallâtından Zal Mahmud 
Paşa mahallesi sâkinelerinden Aynî bt. Mustafa nâm hâtunlar meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb Memi b. Dursun nâm kimes-
ne mahzarında her biri bi’t-tav‘ ve’r-rızâ ikrâr ve takrîr-i kelâm edip medîne-i 
merkūme müzâfâtından Terkos nâhiyesine tâbi‘ Çiftalan nâm karyede vâki‘ bir 
tarafdan tarîk-i âm ve üç tarafdan yine müşterî-i mezbûr mezra‘alarına müntehî 
ve mahdûd bir tahtânî beyti ve zât-ı eşcâr-ı müsmire ve gayr-ı müsmireyi hâvî cü-
neyneyi müştemil olan mülk menzilden hisse-i şâyi‘alarımızı merkūm Memi’ye 
dört bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ edip meblağ-ı merkūm dört bin akçeyi merkūm Memi yedinden ale’l-
iştirâk ahz ve kabz edip teslîm-i mebî‘ eyledik ba‘de’l-yevm sâlifü’l-beyân men-
zilden hisse-i şâyi‘alarımız merkūm Memi’nin mülk-i müşterâ-yı sarîhidir key-
fe mâ yeşâ ve yahtâr mutasarrıf olsun dediklerinde mukırretân-ı mezbûretânın 
minvâl-i muharrer üzre cârî olan ikrâr ve takrîrlerini el-mukarru lehü’l-mezbûr 
Memi vicâhen tasdîk ve şifâhen tahkīk edicek mâ hüve’l-vâki‘ bi’t-taleb ketb 
olundu.
Hurrire fi’l-yevmi’s-sâlis min Cumâdelâhire li târihi’l-mezbûr.
Şuhûdü’l-hâl: Hasan Efendi b. Nasuh el-İmâm, Receb Efendi b. ( ), İbrahim 
Bey b. Abdullah el-Bevvâbü’s-sultânî, Yunus Bey b. ( ), Mustafa b. Mehmed, 
Süleyman b. Turgud, Yakub b. Kurd, Ali b. Abdullah, Perviz b. Abdullah.

248 [37a-2] Hristo v. Horyanor’un bağını İstefano v. Yorgi’ye satması
Havâss-ı Aliyye kazâsı müzâfâtından kasaba-i Çatalca mahallâtından Papa 
Andriye mahallesi sâkinlerinden Hristo v. Horyanor nâm zimmî meclis-i şer‘de 
işbu hâmil-i hâze’l-kitâb İstefano v. Yorgi nâm zimmî mahzarında bi’t-tav‘ ve’r-
rızâ ikrâr ve takrîr-i kelâm edip kasaba-i merkūme bağları dâhilinde vâki‘ bir ta-
rafdan Yani v. Solo bağına ve bir tarafdan Kosta v. Sosodoş bağına ve bir taraf-
dan Preşkova bağına müntehî ve mahdûd tahmînen yirmi çapalık bir kıt‘a mülk 
bağımı cümle-i tevâbi‘ ve levâhıkı ile merkūm İstefano’ya yedi bin nakid akçeye 
bey‘-i bât ile bey‘ edip kabz-ı semen-i ma‘dûd ve teslîm-i mebî‘-i mahdûd ey-
ledim ba‘de’l-yevm sâlifü’l-beyân bir kıt‘a bağ-ı merkūm İstefano’nun mülk-i 
müşterâ-yı sarîhidir keyfe mâ yeşâ ve yahtâr mutasarrıf olsun dedikde mukırr-ı 
mezbûrun ikrârını el-mukarru lehü’l-mezbûr İstefano vicâhen tasdîk ve şifâhen 
tahkīk edicek mâ hüve’l-vâki‘ bi’t-taleb ketb olundu.
Hurrire fî evâsıtı Cumâdelâhire li târihi’l-mezbûr.
Şuhûdü’l-hâl: Mehmed b. Abdullah er-Râcil, Hüseyin b. Abdullah er-Râcil, 
Mehmed b. Abdullah er-Râcil, Dimitri v. Yani, Yorgi v. Yani, Dimitri [b.] Yani, 
Mihal [b.] Dimitri, İstemad v. Dimitri ve gayruhüm.

249 [37a-3] Yorgo v. Mihal’in menzil ve bağını Dimitri v. Yani’ye 
satması (bey‘ bi’l-vefâ)
Vilâyet-i Rumeli’nde İnebahtı sancağında Yenişehir kazâsı müzâfâtından 
Kûhistan nâhiyesine tâbi‘ Büyük Kerasova nâm karye sâkinlerinden Yorgo 
v. Mihal nâm zimmî meclis-i şer‘-i şerîfde işbu hâmil-i hâze’l-kitâb Dimitri 
v. Yani nâm zimmî mahzarında bi’t-tav‘ ve’r-rızâ ikrâr ve takrîr-i kelâm edip 
karye-i mezbûrede vâki‘ bir tarafdan Todori v. İstemad mülküne ve bir taraf-
dan İstani v. ( ) mülküne ve bir tarafdan Dimitri v. İstertor mülküne ve bir ta-
rafdan tarîk-i âma müntehî olan mülk menzilimi ve yine karye-i mezbûre bağ-
ları dâhilinde vâki‘ bir tarafdan Anastas v. Dimitri bağına ve bir tarafdan Yorgo 
v. Dimitri tarlasına ve bir tarafdan Todori v. Yorgi bağına ve bir tarafdan tarîk-i 
âma müntehî olup bir kıt‘a mülk bağımı târih-i kitâbdan bir sene tamâmına dek 
mezbûr Dimitri’ye bi safkatin vâhidetin on iki bin nakd-i fıddî-i Osmânî râyic 
fi’l-vakt akçeye bey‘ bi’l-vefâ tarîki üzre bey‘ edip ol dahi iştirâ ve kabz ettikden 
sonra semen-i mezbûru müşterî-i merkūm yedinden bi’t-tamâm ve’l-kemâl ahz 
ve kabz eyledim dedikde mukırr-ı mezbûrun minvâl-i muharrer üzre cârî olan 
ikrâr ve takrîrini el-mukarru lehü’l-mezbûr Dimitri vicâhen tasdîk ve şifâhen 
tahkīk edicek mâ hüve’l-vâki‘ bi’t-taleb ketb olunup yed-i tâlibine def ‘ ve vaz‘ 
olundu.
Hurrire fi’l-yevmi’r-râbi‘ aşer min şehri Cumâdelâhire li sene tis‘a ve ışrîn 
ba‘de’l-elf.
Şuhûdü’l-hâl: İskarlet v. Yani, Nikola v. Dimitri, Şilo v. Nikola, Anastas v. Yorgo, 
Nikola v. Dimitri, Şilo v. Dimitri ve gayruhüm mine’l-hâzırîn.

250 [37b-1] Hamza b. Maden’in menzilini oğlu Ahmed’e satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Zeyneb Hâtun mahallesi sâkinlerinden Hamza b. Maden meclis-i şer‘-i şerîfde 
işbu hâmil-i hâze’l-kitâb sulbî kebîr oğlu Ahmed b. Hamza mahzarında bi’t-
tav‘ ve’r-rızâ ikrâr ve takrîr-i kelâm edip mahalle-i mezbûrda vâki‘ bir tarafdan 
Süleyman b. Abdullah mülküne ve bir tarafdan Hızır Beşe b. Abdullah mülküne 
ve bir tarafdan Debbâğ Mehmed mülküne ve bir tarafdan tarîk-i âma müntehî 
ve mahdûd olup işbu akdin sudûruna dek silk-i mülk-i sahîhimde münselik ve 
münharıt olup iki tahtânî ve üç fevkānî beyti ve kenîfi ve üç bi’r-i mâyı ve zât-ı 
eşcâr-ı müsmire ve gayr-ı müsmireyi müştemil cüneyneyi hâvî mülk menzili-
mi cümle-i tevâbi‘ ve levâhıkı ve kâffe-i menâfi‘ ve merâfıkı ile mezbûr Ahmed’e 
yirmi bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ ve kabz-ı semen edip ba‘de’l-yevm sâlifü’l-beyân hudûd ile mahdûd 
olan menzil-i merkūm Ahmed’in mülk-i müşterâ-yı sarîhidir keyfe mâ yeşâ 
ve hasbe mâ yürîd mutasarrıf olsun dedikde mukırr-ı mezbûrun minvâl-i mu-
harrer üzre cârî olan ikrâr ve takrîrin el-mukarru lehü’l-mezbûr Ahmed bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olunup yed-i tâlibine def ‘ olundu.
Hurrire fi’l-yevmi’r-râbi‘ aşer min şehri Cumâdelâhire li sene tis‘a ve ışrîn 
ba‘de’l-elf.
Şuhûdü’l-hâl: Mustafa el-İmâm, el-Hâc İsmail b. Mehmed el-Müezzin, Hasan 
b. Sinan, Ahmed b. Hamza, Yusuf b. Cafer, Osman b. Behram, Ali b. Hasan ve 
gayruhüm.

251 [37b-2] Halil b. Abdullah’ın menzili ile ceviz ve kestane ağaçlarını 
Mehmed Efendi b. İbrahim’e satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
merhûm Baba Haydar mahallesi sükkânından Halil b. Abdullah nâm ki-
mesne meclis-i şer‘-i hatîr-i lâzımü’t-tevkīrde işbu hâmilü’l-kitâb fahrü’l-
meşâyihi’l-kirâm Mehmed Efendi b. İbrahim nâm kimesne tarafından 
husûs-ı âti’l-beyânı tasdîka vekîl olup vekâleti hasm-ı şer‘î-i câhid mahza-
rında Kurd b. Hüsrev ve Zülfikār Bey b. Şaban şehâdetleri ile şer‘an sâbite ve 
mütehakkika olan fahrü’l-eimmeti’l-kirâm Maden Efendi b. Bünyad nâm ki-
mesne mahzarında bi’t-tav‘ ve’r-rızâ ikrâr ve takrîr-i kelâm edip medîne-i 
merkūme tevâbi‘inden Alibey nâm karyede vâki‘ bir tarafdan Abbas Hâce 
mülküne ve bir tarafdan dağa ve bir tarafdan sahrâya ve bir tarafdan tarîk-i 
âma müntehî ve mahdûd bir tahtânî beyti ve bir ahırı ve bir odayı ve zât-ı 
eşcâr-ı müsmire ve gayr-ı müsmireyi hâvî muhavvatayı müştemil mülk 
menzilimi ve mevâzi‘-i adîdede vâki‘ dört dip ceviz eşcârını ve bir dip kes-
tane ağacını, cümle-i tevâbi‘ ve levâhıkı ve kâffe-i menâfi‘ ve merâfıkı ile 
müvekkil-i mûmâ-ileyh Mehmed Efendi’ye bi safkatin vâhidetin üç bin 
nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ 
edip kabz-ı semen-i ma‘dûd ve teslîm-i mebî‘-i mahdûd kıldım ba‘de’l-yevm 
sâlifü’l-beyân mebî‘ler müvekkil-i mûmâ-ileyh Mehmed Efendi’nin mülk-i 
müşterâ-yı sarîhidir keyfe mâ yeşâ ve hasbe mâ yürîd mutasarrıf olsun de-
dikde mukırr-ı mezbûrun vech-i mübeyyen üzre cârî olan ikrâr ve takrîrini 
vekîl-i mezbûr Maden Efendi bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ aşer min Cumâdelâhire li târihi’l-mezbûr.
Şuhûdü’l-hâl: Ahmed Ağa b. Durkail [Durak] el-Konevî, Ahmed Bey b. ( ) 
el-Cündî Hasan Dede b. Hızır, Ahmed Dede b. ( ), Hüdaverdi b. ( ) Kapısız, 
Mustafa b. Mehmed, Ali b. Abdullah, Süleyman b. Turgud, Yakub b. Kurd, Perviz 
b. Abdullah ve gayruhüm.

252 [37b-3] Meryem bt. Ahmed’in menzilini Receb b. Hızır ile Hasan 
b. Gazanfer’e satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Nişâncı Paşa mahallesi sâkinlerinden Meryem Hâtun bt. Ahmed meclis-i 
şer‘de işbu hâmil-i hâze’l-kitâb Receb b. Hızır ve Hasan b. Gazanfer nâm ki-
mesneler mahzarlarında bi’t-tav‘ ikrâr edip mahalle-i mezbûrede vâki‘ bir ta-
rafdan Kaya bt. Hasan ve Râziye bt. Yakub mülklerine ve iki tarafdan Receb 
b. Abdullah mülküne ve bir tarafdan tarîk-i hâssa müntehî beş bâb tahtânî bey-
ti ve sundurmayı ve ıstabl ve çardağı ve odunluğu ve bi’r-i mâyı ve kenîfi ve 
zât-ı eşcâr-ı müsmire ve gayr-ı müsmireyi hâvî hadîkayı müştemil mülk men-
zilimi cümle-i tevâbi‘ ve levâhıkı ile bi safkatin vâhidetin mezbûrân Receb ve 
Hasan’a ale’l-iştirâki’s-seviy dokuz bin nakd-i fıddî-i Osmânî râyic fi’l-vakt ak-
çeye bey‘-i bâtt-ı sahîh-i şer‘î ile bey‘ edip mezbûrân yedlerinden meblağ-ı 
mezbûru ale’l-iştirâk ahz ve kabz edip teslîm-i mebî‘ eyledim ba‘de’l-yevm 
sâlifü’l-beyân menzil-i mahdûd mezbûrân Receb ve Hasan’ın mülk-i müşterâ-
yı sarîhleridir keyfe mâ yeşâân ve hasbe mâ yürîdân mutasarrıf olsunlar de-
diklerinde mukırra-i mezbûrenin minvâl-i muharrer üzre cârî olan ikrârını 
el-mukarru lehümü’l-mezbûrân Receb ve Hasan vicâhen tasdîk edicek mâ 
hüve’l-vâki‘ [bi’t-taleb] ketb olundu.
Hurrire fi’l-yevmi’s-sâdis [min Cumâdelâhire] li târihi’l-mezbûr.
Şuhûdü’l-hâl: Mehmed b. Ahmed, Mehmed b. İvaz, Muharrem b. Hızır, 
Muharrem b. Evliyâ, Mehmed b. Hüseyin, Hızır b. Ali el-Müezzin, Şeyhî 
b. Mahmud, Ali Efendi b. Hayreddin el-İmâm, Ramazan b. Hüseyin, İvaz Dede 
b. Mehmed, Osman b. Abdülgaffar, Memi b. Hakkı.









253 [38a-1] Maskalyo v. Franko ve kardeşi Kamino’nun bir adet 
bağlarını Nikola v. Lolo’ya satmaları
Vilâyet-i Rumeli’nde İnebahtı sancağında Gerbeniş kazâsına tâbi‘ Korişegi nâm 
karye sâkinlerinden Maskalyo v. Franko nâm zimmî kendi tarafından asâleten 
ve li ebeveyn karındaşı Kamino nâm zimmî tarafından husûs-ı âti’l-beyâna 
vekîl olup vekâleti hasm-ı şer‘î-i câhid mahzarında Kiryazi v. Franko ve Yani 
v. Yorgi nâm zimmîler şehâdetleri ile şer‘an sâbite ve mütehakkika oldukdan 
sonra vekâleten meclis-i şer‘-i şerîfde işbu hâmil-i hâze’l-kitâb Nikola v. Lolo 
nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip karye-i 
mezbûre bağları dâhilinde vâki‘ bir tarafdan Franko v. ( ) bağına ve bir taraf-
dan Dimo v. Karoli bağına ve bir tarafdan Dimo v. Luka bağına ve bir tarafdan 
vâdiye müntehî bir kıt‘a mülk bağımızı cümle-i tevâbi‘ ve levâhıkı ile mezbûr 
Nikola’ya iki bin yüz elli nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘-i mezkûru mahallinde kabza 
müşterî-i merkūmu taslît eyledim ba‘de’l-yevm sâlifü’l-beyân bağ-ı mahdûd-ı 
mezkûr Nikola’nın mülk-i müşterâ-yı sarîhidir keyfe mâ yeşâ ve hasbe mâ yürîd 
mutasarrıf olsun dedikde mukırr-ı mezbûr Maskalyo’nun bi’l-asâle ve’l-vekâle 
cârî olan ikrâr ve takrîrini el-mukarru lehü’l-mezbûr Nikola vicâhen tasdîk edi-
cek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis aşer min Cumâdelâhire li seneti tis‘a ve ışrîn ve elf.
Şuhûdü’l-hâl: Ali b. Abdullah, Mustafa b. Mehmed, Ali Beşe b. Abdullah er-Râcil, 
Yakub b. Kurd, Kiryazi v. Franko, Mitro v. Kasbar, Minho v. Dimo, Tanaş v. ( ).

254 [38a-2] Dimo v. Yani’nin ev ve birkaç hayvanını kardeşi 
Franko’ya satması
Vilâyet-i Rumeli’nde İnebahtı sancağında nefs-i kazâ-i Gerbeniş sâkinlerinden 
Dimo v. Yani nâm zimmî meclis-i şer‘-i şerîfde li ebeveyn karındaşı işbu râfi‘ü 
hâze’l-kitâb Franko v. Yani nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip kasaba-i mezbûrede vâki‘ bir tarafdan Yorgo v. Madleş mül-
küne ve bir tarafdan Şiro v. Hoka mülküne ve bir tarafdan Şervilo v. Martin mül-
küne ve bir tarafdan Dimo v. Şilo mülküne müntehî olup bir tahtânî beyti ve 
içinde iki kara sığır öküzünü ve yirmi re’s keçi ve bostan yerimi cümle-i tevâbi‘ 
ve levâhıkı ve kâffe-i menâfi‘ ve merâfıkı ile karındaşım mezbûr Franko’ya bi 
safkatin vâhidetin bin iki yüz nakd-i fıddî-i Osmânî râyic fi’l-vakt akçeye bey‘-i 
bâtt-ı sahîh-i şer‘î ile bey‘ ve kabz-ı semen edip mebî‘ât-ı mezkûrâtı mahallin-
de kabza müşterî-i merkūmu taslît eyledim ba‘de’l-yevm sâlifü’l-beyân mebî‘ât-ı 
mezkûrât merkūm Franko’nun mülk-i müşterâ-yı sarîhidir keyfe mâ yeşâ ve 
hasbe mâ yürîd mutasarrıf olsun dedikde mukırr-ı mezbûrun vech-i mübey-
yen üzre cârî olan ikrâr ve takrîrin el-mukarru lehü’l-merkūm Franko vicâhen 
tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ aşer min şehri Cumâdelâhire li sene tis‘a ve ışrîn ve elf.
Şuhûdü’l-hâl: Franko v. Yani, Yani v. Anastas, Minho v. Malaveş, Niko v. Marol, 
Yorgo v. Niyoni.

255 [38a-3] Küçükhalkalı köyündeki binası ve cemaati kalmayan kilise 
arsasının Kemankeş Mahmud Paşa’ya satılması
Kemânkeş demekle şehîr sâhibü’l-iz ve’l-ihtişâm hazret-i Mahmud Paşa 
-yesserallâhu mâ yeşâ- hazretlerinin taraf-ı âlîlerinden husûs-ı âti’l-beyâna 
vekîl-i şer‘îleri olup vekâleti bimâ hüve nehci’l-mu‘teberi’l-mer‘î şer‘an sâbite 
olan fahrü’l-akrân Abdi Ağa b. Abdülmennân meclis-i şer‘-i hatîr-i lâzımü’t-
tevkīrde sevk-i kelâm edip Havâss-ı Aliyye kazâsı müzâfâtından Küçükhalkalı 
nâm karye[de] vâki‘ kilise harâbe müşrif olup eser-i binâdan bir şey kalmayıp 
bi’l-külliyye münhedim olduğundan mâ‘adâ karye-i merkūme keferesi dahi her 
biri celây-ı vatan ettikleri ecilden kilise-i merkūmenin arsası cânib-i beytülmâle 
âid ve râci‘ olmağın Havâss-ı Aliyye kazâsına bi’l-fi‘l beytülmâl-ı hâssa emîni 
olan Pîrî Bey b. Abdülmennân nâm kimesne sâlifü’z-zikr kilise yerini müvek-
kilim müşârün-ileyh hazretlerine bin nakd-i fıddî-i Osmânî râyic fi’l-vakt akçe 
resm-i tapusun alıp tasarrufu için yedine işbu semân ve ışrîn ve elf Ramazân-ı 
şerîfi’nin gurresi târihli müverrah hat ve hatmini müştemil tezkire vermişdir 
nazar olunup mûcebince cânib-i şer‘den dahi temessük verilmesi müvekkilim 
paşa-yı müşârün-ileyh hazretlerinin murâd-ı şerîfleridir dedikde vekîl-i mûmâ-
ileyh Abdi Bey’in ibrâz eylediği mezbûr Pîrî Bey’in hat ve hatmini müştemil 
tezkireye nazar olundukda tamâm-ı mazmûn-ı tezkire vekîl-i mûmâ-ileyhin 
takrîrine muvâfık ve mutâbık bulunmağın cânib-i şer‘den dahi işbu hurûf ber 
sebîli’t-temessük ketb olunup yed-i tâlibe def ‘ ve vaz‘ olundu.
Hurrire fi’l-yevmi’l-ışrîn min Cumâdelâhire li sene tis‘a ve ışrîn ba‘de’l-elf.
Şuhûdü’l-hâl: Cafer Ağa ez-Zevvâku’s-sultânî, el-Hâc Pervâne et-Tabbâh, 
Yahya b. ( ) el-Câbî, Rıdvan b. ( ) el-Korucu, Halil Kethüdâ-yı çiftlik, Hasan el-
Bevvâbü’s-sultânî, Osman b. Abdullah.

256 [38b-1, Arapça] Hâkimin, Hasan b. Mustafa adlı küçüğe nafaka 
takdir ettiği
Hâkim, Hasan b. Mustafa nâm sagīrin nafakası, kisvesi ve sâir havâic-i 
zarûriyyesi için, himâye ve terbiyesi altında bulunduğu Havâss-ı Sultâniyye 
tevâbi‘inden Hasköy mahallâtından Mehmed Çelebi mahallesinde sâkine olan 
Fâtıma bt. Mehmed nâm annesinin talebiyle mezbûr babası üzerine zeyl-i 
kitâbda mezkûr târihden i‘tibâren yevmî râyicü’l-vakt üç akçe-i Osmânî farz ve 
takdîr etti. Hâkim, meblağ-ı mefrûzun sarfına ve vakt-i hâcetde istidâne edip 
vakt-i zaferde mezbûr babaya rücû‘ etmesine mezbûre Fâtıma’ya izin verdi.
Cerâ zâlike ve hurrire fi’l-yevmi’l-ışrîn li târihi’l-mezbûr.
Şuhûdü’l-hâl: Mustafa Efendi el-İmâm, Yakub Bey Sarac-ı sultânî, Yusuf Halîfe 
b. Mustafa el-İmâm, Perviz b. Abdullah, Mustafa b. Abdullah, Yakub b. Kurd

257 [38b-2] Mustafa b. Mehmed’in Hüseyin b. Mustafa ve Hüsnü 
b. Müstecab’a iftira ettiğini kabul etmesi
Mustafa b. Mehmed nâm kimesne meclis-i şer‘-i hatîr-i lâzımü’t-tevkīrde 
Hüseyin b. Mustafa ve Hüsnü b. Müstecâb nâm kimesneler mahzarlarında bi’t-
tav‘ ve’r-rızâ ikrâr ve takrîr-i kelâm edip bundan akdem medîne-i Ebâ Eyyûb-i 
Ensârî -râdiye anhu Rabbühü’l-Bârî- sûkunda Allahverdi nâm bakkalın dükkânı 
açılıp, içinde ba‘zı eşyâsı sirkat olundukdan sonra ba‘de mürûri’z-zamân mezbûr 
Allahverdi dükkândan sirkat olunan eşyâyı benden mazannemdir deyû da‘vâ 
ve taleb etmekle ben dahi ba‘de’l-i‘tirâf, şerîklerin kimdir deyû meclis-i şer‘de 
suâl olundukda mezbûr Allahverdi’nin hakkını vermede bana mu‘âvin olalar 
deyû mezbûrân Hüseyin ve Hüsnü zikr olunan dükkânı açdığımda benimle bile 
açdılar, şerîklerimdir deyû ma‘a hâzâ husûs-ı mezbûrda mezbûrânın min ba‘d 
medhal ve alâkaları yoğiken isnâd ve iftirâ eylemişdim el-hâletü hâzihî husûs-ı 
mezbûrda mezbûrânın medhal ve alâkaları yokdur merkūm Allahverdi’nin 
dükkânını ben açdım dedikde mâ hüve’l-vâki‘ hıfzan li’l-makāl ketb olundu.
Hurrire fi’l-yevmi’l-hâdî ve’l-ışrîn li târihi’l-mezbûr.
Şuhûdü’l-hâl: Ali Efendi b. Mehmed el-Müsta‘id, Abdülfettâh Efendi b. Ali el-
Müsta‘id, Mustafa b. Mehmed, Ali b. Abdullah, Perviz b. Abdullah, Mehmed 
b. Ahmed, Ali b. Mehmed, Yakub b. Kurd ve gayruhüm.

258 [38b-3] Yorgi v. Dimo’nun bahçesini Kiro v. Niko’ya satması
Vilâyet-i Rumeli’nde Büyük Delvine kazâsına tâbi‘ Hotasa nâm karyeden Yorgi 
v. Dimo nâm zimmî meclis-i şer‘-i hatîr-i lâzımü’t-tevkīrde işbu hâmilü’l-kitâb 
Kiro v. Niko nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm 
edip karye-i merkūme kurbunda vâki‘ iki tarafdan tarîk-i âma ve bir tarafdan 
Kirko v. Anastaş tarlasına ve bir tarafdan Diyamo v. ( ) tarlasına müntehî ve 
mahdûd tahmînen iki dönüm mikdârı zât-ı eşcâr-ı müsmire ve gayr-ı müsmire-
yi hâvî bir kıt‘a mülk bahçemi cümle-i tevâbi‘iyle mezbûr Kiro’ya bin dokuz yüz 
nakd-i fıddî-i Osmânî râyic fi’l-vakt akçeye bâtten bey‘ edip ve kabz-ı semen ey-
lediğimden sonra mebî‘-i mezkûru mahallinde kabza müşterî-i merkūmu taslît 
eyledim ba‘de’l-yevm sâlifü’t-târih bahçe-i mezkûr Kiro’nun mülk-i müşterâ-yı 
sarîhidir keyfe mâ yeşâ mutasarrıf olsun dedikden sonra mâ hüve’l-vâki‘ gıbbe’t-
taleb ketb olundu.
Hurrire fi’l-yevmi’s-sâmin aşer min Cumâdelâhire li seneti’l-merkūme.
Şuhûdü’l-hâl: Mustafa b. Mehmed, Ali b. Abdullah, Kiro v. Tamo, İstamo v. Kosta, 
Yani v. İstati, Dimo v. Yani ve gayruhüm.

259 [38b-4] Pavlo v. Hristo’nun Dimo v. Nikola’dan alacağını 
tahsil etmesi
Vilâyet-i Rumeli’nde Bergos kazâsına tâbi‘ Alıpulu nâm karyeden Pavlo v. Hristo 
nâm zimmî meclis-i şer‘-i hatîr-i lâzımü’t-tevkīrde işbu hâmilü’l-kitâb Dimo 
v. Nikola nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm 
edip bundan akdem mezbûr Dimo zimmetinde koyun bahâsından on dört bin 
beş yüz altmış akçe hakkım olup hâlâ meblağ-ı mersûm mukābelesinde beher 
re’si yüz kırk beşer akçe hesâbı üzre merkūm Dimo yedinden yüz re’s koyun ahz 
ve kabz eyledim ba‘de’l-yevm mezbûr Dimo zimmetinde bir akçe ve bir habbe 
bâkī kalmadı dedikde mukırr-ı mezbûrun vech-i mübeyyen üzre cârî olan ikrâr 
ve takrîrini el-mukarru lehü’l-mezbûr Dimo vicâhen tasdîk ve şifâhen tahkīk 
edicek mâ hüve’l-vâki‘ gıbbe’t-taleb ketb olundu.
Hurrire fî evâsıtı Cumâdelâhire li sene tis‘a ve ışrîn ve elf.
Şuhûdü’l-hâl: Musa b. A[h]med el-Hatîb, Rıdvan Halîfe b. Abdullah el-Hatîb, 
Mustafa Halîfe b. Seydî el-İmâm, Mehmed Kethüdâ b. Yusuf er-Râcil, Murad 
Beşe b. Abdullah er-Râcil, Mehmed Çelebi b. Ali el-Cündî Mehmed Çelebi 
b. Mehmed, Ahmed Halîfe b. Mehmed el-Müezzin ve gayruhüm mine’l-hâzırîn.
Cerâ mâ fîh indî
Harrerehû el-fakīr ileyh sübhânehû
Rıdvan b. Mehmed el-müvellâ-hilâfeten bi Çekmece es-Suğrâ

260 [38b-5] Hacı Kaya Vakfı’na ait mumcu dükkânının bir kısmının 
Polizoyi v. İstati’ye kiralanması
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından 
Yenikapı hâricinden merhûm İlyaszâde mahallesi sükkânından Sâkine bt. el-Hâc 
Kaya nâm hâtun ve Bayram b. Kaya ve İsmail b. Mustafa nâm kimesne meclis-i 
şer‘de işbu râfi‘ü’l-kitâb Polizoyi v. İstati nâm zimmî mahzarında her biri takrîr-i 
kelâm edip merhûm-ı mezbûr el-Hâc Kaya’nın vakfından olup selhâne kurbun-
da vâki‘ iki tarafdan Pervâne Çavuş mülküne ve bir tarafdan tarîk-i hâssa ve bir 
tarafdan tarîk-i âma müntehî evlâdına meşrût olan vakıf mumcu dükkânının 
selâse-i erbâ‘ını evlâd-ı vâkıfdan olduğumuz cihetden mezbûr Polizoyi’ye üç 
bin akçe icâre-i mu‘accele beher mâh doksan akçe ücret-i müeccele ile cemî‘ 
meremmâtı kendi malından olmak üzre îcâr edip ol dahi minvâl-i muharrer 
üzre istîcâr ve kabûl eyledi dediklerinde mukırrûn-ı mezbûrûnun vech-i mü-
beyyen üzre cârî olan ikrâr ve takrîrlerini el-mukarru lehü’l-mezbûr Polizoyi 
vicâhen ve şifâhen tasdîk ve tahkīk edicek mâ hüve’l-vâki‘ gıbbe’t-taleb ketb 
olundu.
Hurrire li târihi’l-mezbûr.
Şuhûdü’l-hâl: Sefer Bey b. ( ) el-Cündî Mehmed Çelebi b. Pervâne el-Müezzin, 
Receb Halîfe b. ( ) el-Müezzin, İbrahim Beşe b. Abdullah er-Râcil, Mustafa 
b. Mehmed, Ali b. Abdullah, Yakub b. Kurd, Perviz b. Abdullah ve gayruhüm.

261 [39a-1] Sitti bt. Ömer’in mehir hususunda üvey kızı Ümmügülsüm 
bt. Seyyid Mehmed ile sulh olması
[Medîne-i Ebâ] Eyyûb el-Ensârî -râdiye anhu Rabbühü’l-Bârî- mahallâtından 
Defterdâr Mahmud Efendi mahallesinde sâkin [olup] bundan akdem vefât 
eden es-Seyyid Mehmed’in verâseti, sulbiye kebîre kızı Ümmügülsüm ile 
zevce-i metrûkesi Sitti Hâtun bt. Ömer’e münhasıra oldukdan sonra mezbûre 
Sitti Hâtun tarafından husûs-ı âti’z-zikre vekîl olup nehc-i şer‘î üzre vekâleti 
sâbite olan fahrü’l-akrân Mehmed Beşe b. Abdullah nâm râcil meclis-i şer‘-i 
mutahharda, müteveffâ-yı mezbûrun cümle muhallefâtına vâzı‘atü’l-yed olan 
hâfızatü hâze’l-kitâb mezbûre Ümmügülsüm tarafından husûs-ı âti’l-beyâna 
vekîl olup bimâ hüve tarîkü’s-sübût şer‘an vekâleti sâbite olan zevci Mustafa 
Beşe b. Rüstem nâm râcil mahzarında vekâleten takrîr-i kelâm edip müteveffâ-
yı mezbûrun zimmetinde müvekkilem mezbûrenin mehr-i müeccelinden sekiz 
bin akçe hakkı olup meblağ-ı mezbûru taleb eyledikde mâbeynlerinde münâza‘a 
vâkı‘a olmuşidi el-hâletü hâzihî meblağ-ı mezbûru altı bin akçe üzre müvekki-
lem mezbûreyi muslihûn tavassutuyla sulh edip ol dahi sulh-i mezbûru kabûl 
ve bedel-i sulh olan meblağ-ı mezbûru bi’t-tamâm yedinden ahz ve kabz edip 
husûs-ı mezbûra müte‘allik da‘vâdan zimmetini ibrâ-i âm ile ibrâ ve iskāt eyle-
di ba‘de’l-yevm mazmûn-ı kitâba muhâlif da‘vâ sâdıra olursa lede’l-hükkâmi’l-
kirâm mesmû‘a ve makbûle olmasın dedikde vekîl-i mezbûrun ikrârın mezkûr 
Mustafa Beşe bi’l-vekâle vicâhen tasdîk ve şifâhen tahkīk edicek mâ hüve’l-vâki‘ 
bi’t-taleb ketb olundu.
Hurrire fi’l-yevmi’s-sâlis min şehri Cumâdelâhire li sene tis‘a ve ışrîn ve elf.
Şuhûdü’l-hâl: Ahmed Efendi el-Müderris, Hasan Efendi el-Müsta‘id, Hüseyin 
Halîfe el-Müezzin, Veli Halîfe el-Müezzin.

262 [39a-2] Rizo v. Yani’nin bağını Harito v. Zağrab’a satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Zelob nâm karye sâkinlerinden Rizo v. Yani nâm zimmî meclis-i 
şer‘-i şerîfde işbu hâmil-i hâze’l-kitâb Harito v. Zağrab nâm zimmî mahzarında 
bi’t-tav‘ ve’r-rızâ ikrâr ve takrîr-i kelâm edip karye-i mezbûre bağları dâhilinde 
vâki‘ bir tarafdan İsteryanos v. Dimo bağına ve bir tarafdan Şimo v. Andriye ba-
ğına ve bir tarafdan Yani v. İstemad bağına ve bir tarafdan Mariya nâm nasrâniye 
bağına müntehî eşcâr-ı müsmire ve gayr-ı müsmireyi müştemil tahmînen beş 
dönüm bir kıt‘a mülk bağımı mezbûr Harito’ya beş bin nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip 
mebî‘ât-ı mezkûru mahallinde kabza müşterî-i merkūmu taslît eyledim ba‘de’l-
yevm sâlifü’l-beyân hudûd ile mahdûd olan bağ-ı mezbûr Harito’nun mülk-i 
müşterâ-yı sarîhidir keyfe mâ yeşâ ve hasbe mâ yürîd mutasarrıf olsun de-
dikde mukırr-ı mezbûrun minvâl-i muharrer üzre cârî olan ikrâr ve takrîrin 
el-mukarru lehü’l-merkūm Harito vicâhen tasdîk ve şifâhen tahkīk edicek mâ 
hüve’l-vâki‘ bi’t-taleb ketb olundu yed-i tâlibine def ‘ olundu.
Hurrire fi’l-yevmi’s-sâbi‘ min şehri Cumâdelâhire li sene tis‘a ve ışrîn ve elf.
Şuhûdü’l-hâl: Dimo v. Yorgi, Dimo v. Apostol, Koni v. Siro, Todori v. ( ) kuyumcu, 
Niko v. ( ) kuyumcu, Dimo v. ( ) kuyumcu, Yani v. ( ) kuyumcu, Harito v. Pavlo, 
Todori v. Panayot.

263 [39a-3] Mustafa b. Abdullah’ın bakkal dükkânının dörtte bir 
hissesini Nikola v. Dimitri’ye satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Kasımpaşa mahallesi sâkinlerinden Mustafa b. Abdullah meclis-i şer‘-i şerîf-i 
lâzımü’t-tevkīrde işbu hâmil-i hâze’l-kitâb Nikola v. Dimitri nâm zimmî mah-
zarında bi’t-tav‘ ve’r-rızâ ikrâr ve takrîr-i kelâm edip medîne-i mezbûrede 
Çömlekçiler çarşısında vâki‘ merkūm Kasım Paşa vakfı’ndan olup bir tarafdan 
bostana ve bir tarafdan yine vakf-ı mezbûra ve iki tarafdan tarîk-i âma müntehî 
ve mahdûd olup icâre-i mu‘accele ve beher şehr on iki buçuk akçe icâre-i müec-
cele ile taht-ı tasarrufumda olan arz üzerinde mebnî bir bakkal dükkânımdan 
rub‘ hisse-i şâyi‘amı dâhilinde olan âlât ve eşyâ ile cümletü’t-tevâbi‘ ve levâhıkı 
[ile] mezbûr Nikola’ya bin nakd-i fıddî-i râyic fi’l-vakt akçeye bey‘-i sahîh-i şer‘î 
[ile] bey‘ edip kabz-ı semen-i ma[‘dûd] ve teslîm-i mebî‘-i mahdûd eyledim 
dedikde ba‘de’l-yevm zikr olunan hisse-i şâyi‘ası Nikola’nın mülk-i müşterâ-yı 
sarîhidir keyfe mâ yeşâ ve yahtâr mutasarrıf olsun dedikde mukırr-ı mezbûrun 
vech-i mübeyyen üzre cârî olan ikrâr ve takrîrin el-mukarru lehü’l-merkūm 
Nikola vicâhen tasdîk ve şifâhen tahkīk edicek mâ hüve’l-vâki‘ bi’t-taleb ketb 
olunup yed-i tâlibine def ‘ olundu.
Hurrire fi’l-yevmi’s-sâbi‘ min Cumâdelâhire li sene tis‘a ve ışrîn ve elf.
Şuhûdü’l-hâl: Fahrü’l-eşbâh Ali Ağa b. Abdülmennân, Kābil b. Abdullah, 
Mehmed Beşe ( ) er-Râcil, Mustafa b. Mehmed, Yakub b. Kurd, Süleyman 
b. Turgud.

264 [39b-1] Davud Çavuş b. Cafer’in kiremitlik fırınındaki yarım 
hissesini Osman Beşe b. Abdullah’a devretmesi
Osman Beşe’nin kiremid fırınının hüccetidir.
Mahmiye-i Kostantıniyye -humiyet ani’l-âfât ve’l-beliyye- mahallâtından Sultan 
Bayezid Hân mahallesi sükkânından fahrü’l-emâsil ve’l-ekârim Davud Çavuş 
b. Cafer meclis-i şer‘-i hatîr-i lâzımü’t-tevkīrde işbu bâ‘isü’l-kitâb fahrü’l-
cüyûş ve’l-cünûd Osman Beşe b. Abdullah nâm râcil mahzarında bi’t-tav‘ ve’r-
rızâ ikrâr ve takrîr-i kelâm edip Havâss-ı Aliyye kazâsı tevâbi‘inden Pîrî Paşa 
mahallâtından Turşucuzâde mahallesinde vâki‘ sâhibü’l-hayr ve’l-hasenât 
merhûm el-Hâc Mustafa Paşa vakfı’ndan olup bir tarafdan Turşucuzâde tekye-
sine ve bir tarafdan Ahmed Çelebi vakfı’na ve bir tarafdan Mustafa Paşa vakfı’na 
ve bir tarafdan deryâya müntehî mahdûd dört bâb fevkānî ve tahtânî odala-
rı ve altı aded harmanı ve mahzeni müştemil olup icâre-i mu‘accele ve beher 
sene cânib-i vakf-ı mezbûra yedi bin akçe ücret-i müeccelesi olan kiremidlik 
fırınından mutasarrıf olduğum nısf hisse-i şâyi‘amın hakk-ı tasarrufu vakf-ı 
mezbûr mütevellîsi ma‘rifetiyle müşârün-ileyh Osman Beşe’ye tefvîz edip ol 
dahi minvâl-i muharrer üzre tefevvüz ve kabûl eyledikden sonra mukābele-i 
tefvîzde olan yüz altmış bin nakd-i fıddî-i Osmânî râyic fi’l-vakt akçeyi bi’t-
tamâm ve’l-kemâl müşârün-ileyh Osman Beşe yedinden ahz ve kabz eyledim 
ba‘de’l-yevm sâlifü’l-beyân hudûd ile mahdûd olan kiremidlik fırınından nısf 
hisse-i şâyi‘amın hakk-ı tasarrufu merkūm Ahmed Beşe’nindir sâir emsâli tasar-
rufu gibi keyfe mâ yeşâ ve yahtâr mutasarrıf olsun dedikde mukırr-ı mezbûrun 
ikrârını el-mukarru lehü’l-mezbûr Osman Beşe tasdîk edicek mâ hüve’l-vâki‘ 
bi’t-taleb ketb olundu.
Hurrire fi’l-yevmi’l-hâdî aşer li târihi’l-mezbûr
Şuhûdü’l-hâl: Fahrü’l-küttâb Ömer Çelebi b. el-Hâc İlyas, Mehmed Efendi 
b. Abdünnebi el-Hatîb, Mustafa Halîfe b. Hasan el-İmâm, İbrahim Halîfe 
b. Kasım el-İmâm, Mehmed Halîfe b. Eyüb el-Müezzi[n], Eyüb Halîfe b. Ali el-
Müezzin, Mehmed Halîfe b. Rüşdü el-Müezzin, Şeyh Mehmed Efendi b. İbrahim, 
Ahmed Bey b. ( ) el-Bevvâbü’s-sultânî, Hâce Habib b. Mehmed, Mehmed 
b. Yusuf, Mustafa Çelebi b. Mehmed er-Râcil, Mehmed Beşe b. İbrahim, Mustafa 
b. Abdullah, Mustafa Bey b. Mehmed el-Cündî Mustafa Bey b. İsmail, Hüseyin 
Çelebi b. Hasan el-Cündî ve gayruhüm.

265 [39b-2] Yorgi v. Dimitri’nin tarlalarının kullanım hakkını Angilani 
v. İstemad’a devretmesi
Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Büyük Kerasova nâm karyeden Yorgi v. Dimitri nâm zimmî 
meclis-i şer‘-i hatîr-i lâzımü’t-tevkīrde işbu râfi‘ü’l-kitâb Angilani v. İstemad 
nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip karye-i 
merkūme kurbundan birisi eski kiliseye karîb ve birisi Soğukçeşme’ye karîb ve 
birisi Maskalyoz nâm zimmî tarlası kurbunda ve bir kıt‘a dahi İkiharman de-
mekle ma‘rûf mevzi‘de vâki‘ tahmînen cümlesi diyârımız keyli ile mu‘ayyen iki 
yük tohum istî‘âb eder dört kıt‘a mutassarıf olduğum tarlaların hakk-ı tasar-
rufunu sâhib-i arz ma‘rifetiyle mezbûr Angilani’ye tefvîz edip ol dahi minvâl-i 
muharrer üzre tefevvüz ve kabûl ettikden sonra mukābele-i tefvîzde olan on bir 
bin beş yüz nakd-i fıddî-i Osmânî râyic fi’l-vakt akçeye mezbûr Angilani ye-
dinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
mevzi‘lerde vâki‘ dört kıt‘a tarlaların hakk-ı tasarrufları mersûmundur sâir 
emsâli tasarrufu gibi keyfe mâ yeşâ ve hasbe mâ yürîd mutasarrıf olsun de-
dikde mukırr-ı mezbûrun vech-i mübeyyen üzre cârî olan ikrâr ve takrîrin el-
mukarru lehü’l-mezbûr Aneklasi bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâdî aşer min Cumâdelâhire li sene tis‘a ve ışrîn ve elf.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, İsteryano [v.] 
Sarot, İstemad v. Papa, Maskalyo [v.] Vasil, Arbiro v. Hristo, Todori v. Permidi, 
Mihal [v.] Kirici, Mihal [v.] Todori, Paroş [v.] Yorgi, Yorgi v. Rizo ve gayruhüm 
mine’l-hâzırîn.

266 [39b-3] Sinan Bey b. Bâli’nin tarlasının kullanım hakkını Kika 
v. Adam’a devretmesi
Vilâyet-i Rumeli’nde Mora sancağına Kalavrita kazâsına tâbi‘ Pankarat nâm kar-
yeden fahrü’l-eşbâh Sinan Bey b. Bâli nâm cündî meclis-i şer‘-i hatîr-i lâzımü’t-
tevkīrde işbu râfi‘ü hâze’l-kitâb Kika v. Adam nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip karye-i merkūme sınırında vâki‘ 
bir tarafdan Haydar b. Aydın tarlasına ve bir tarafdan vâdiye ve iki tarafdan 
Gāzi Çelebi tarlasına müntehî ve mahdûd olup tahmînen diyârımız keyli ile beş 
keyl tohum istî‘âb eder bir kıt‘a mutasarrıf olduğum tarlanın hakk-ı tasarrufu-
nu sâhib-i arz ma‘rifetiyle mesfûr Kika’ya tefvîz edip ol dahi minvâl-i muharrer 
üzre tefevvüz ve kabûl ettikden sonra mukābele-i tefvîzde olan iki bin üç yüz 
nakd-i fıddî-i Osmânî râyic fi’l-vakt akçeyi mezbûr Kika yedinden bi’t-tamâm 
ve’l-kemâl ahz ve kabz eyledim ba‘de’l-yevm sâlifü’l-beyân hudûd ile mahdûd 
olan tarla mersûmundur sâir emsâli tasarrufu gibi keyfe mâ yeşâ ve hasbe mâ 
yürîd mutasarrıf olsun dedikde mukırr-ı mezbûrun vech-i mübeyyen üzre cârî 
olan ikrâr ve takrîrini el-mukarru lehü’l-mezbûr Kika vicâhen tasdîk ve şifâhen 
tahkīk edicek mâ hüve’l-vâki‘ gıbbe’l-ibtigā ketb olundu.
Hurrire fî 13 min Cumâdelâhire li sene 1029.
Şuhûdü’l-hâl: Hamza Bey b. İbrahim el-Cündî Mehmed Bey b. Hüseyin el-Cündî 
Ayaz Bey b. Hüseyin, Kurd Beşe b. Abdullah el-Acemî, Süleyman b. Turgud, 
Yakub b. Kurd, Perviz b. Abdullah.

[40a-1]267 [40a-2, Arapça] Mehmed b. Abdullah’ın evini Rüstem Paşa Vakfı’na 
istiğlâl yoluyla sattığı
Mehmed b. Abdullah, meclis-i şer‘-i şerîfde âtiyyü’z-zikr menzilini merhûm 
Rüstem Paşa vakfı’na mütevellî olan hâfız-ı hâze’l-kitâb Halil b. Yunus nâm ki-
mesneye bey‘ ettiğini ikrâr ve i‘tirâf etti. Mütevellî-i mezbûr da vakf-ı mezbûr 
malıyla ve istiğlâl için mezbûr Mehmed’in işbu akdin sudûruna kadar sâhibi ve 
mâliki olduğu elinde ve taht-ı tasarrufunda bulundurduğu medîne-i Ebâ Eyyûb 
el-Ensârî-radiye anhu Rabbühü’l-Bâri- mahallâtından Server mahallesinde vâki‘ 
olup bir tarafdan Hüsrev b. Hızır mülkü, diğer tarafdan Emine bt. Ali mülkü, 
öbür tarafdan Kamer Hâtun bt. Abdullah mülkü ve diğer tarafdan da tarîk-i 
âm ile mahdûd olan menzilini cümle tevâbi‘ ve levâhıkı ve kâffe-i menâfi‘ ve 
merâfıkı ile râyicü’l-vakt yedi bin akçe-i Osmânî semen-i mu‘ayyen-i makbûz 
ile iştirâ etti. Mezbûr Mehmed’in menzil-i merkūmu kirâlamak istemesi üzerine 
müşterî-yi mezbûr ba‘de’t-tahliyye ve’t-tekābuz, 928 senesi gurre-i Ramazân-ı 
mübârekinden bir sene tamâmına yedi yüz akçe ücret-i kirâ mukābilinde 
menzil-i merkūmu icâreye verdi. Mütevellî-i mezbûr vâki‘ ikrârı vicâhen ve 
şifâhen tasdîk etti.dedilmiştir. Çevirisi, ait olduğu hükmün devamında verilmiştir.
Cerâ zâlike ve hurrire fi’t-târihi’l-mezbûr.
Şuhûdü’l-hâl: es-Sâbıkūn

268 [40a-2] Hüseyin Bey b. Hüseyin’in kaybolduktan sonra bulunan 
atının kendisine iadesi
Vilâyet-i Rumeli’nde Drama kazâsına tâbi‘ Doksad nâm karye sükkânından 
fahrü’l-akrân Hüseyin Bey b. Hüseyin nâm cündî meclis-i şer‘-i şerîfde Apostol 
v. Avyaro nâm zimmîyi ihzâr ve üzerine takrîr-i da‘vâ edip târih-i kitâbdan 
on sekiz ay mukaddem Halil Paşa hazretleri ile Erdebil seferinden gelir-
ken Şebinkarahisarı kurbunda silk-i mülk-i sahîhimde münselik olan bir kır 
bârgirim mülkümden zâyi‘ olmuşdu hâlâ zikr olunan bârgiri mezbûr Apostol 
yedinde buldum, suâl olunup bi hasebi’ş-şer‘ lâzımı icrâ olunmak matlûbumdur 
dedikde gıbbe’s-suâl mezbûr Apostol feth-i makāl edip cevâbında zikr olunan 
bârgiri sûk-ı sultânîde müzâyede olunurken işbu gāib ani’l-meclis olup vilâyet-i 
merkūmede kazâ-i Siroz sâkinlerinden Kiryazi nâm zimmîden iki bin yirmi 
akçeye iştirâ eyledim senin olduğu ma‘lûmum değildir deyû husûs-ı mezbûru 
bi’l-külliyye inkâr edicek müdde‘î-i mezbûrdan sıdk-ı kelâmını mübeyyine bey-
yine taleb olundukda udûl-i müslimînden Hüseyin Bey b. Sefer ve Mehmed 
Bey b. Sefer nâm kimesneler li ecli’ş-şehâde meclis-i şer‘a hâzırân olup fi’l-vâki‘ 
târih-i kitâbdan on sekiz ay mukaddem Halil Paşa hazretleri ile seferden gelir-
ken Şebinkarahisarı kurbunda mezbûr Hüseyin b. Hüseyin zikr olunan bârgirini 
mülkünden zâyi‘ eylemişdi, bu bârgir dahi bi aynihî ol bârgirdir bu husûsa 
minvâl-i muharrer üzre şâhidleriz şehâdet dahi ederiz deyû edâ-i şehâdet-i 
şer‘iyye ettiklerinde mezbûrânın şehâdetleri hayyiz-i kabûl ve mahall-i irtizâda 
vâkı‘a oldukdan sonra mezbûr Hüseyin mârrü’z-zikr bârgiri âhara bey‘ etmeyip 
ve vücûh-ı şer‘iyyeden bir vechile mülkünden ihrâc etmeyip bu âna gelinceye 
mülkünde münselik idiğine yemîn teklîf olundukda yemîn billâhi’l-aliyyi’l-azîm 
etmeğin mârrü’z-zikr bârgiri mezbûr Hüseyin Bey’e teslîme mezbûr Apostol’e 
tenbîh birle işbu hurûf ber sebîli’t-temessük ketb ve imlâ olundu.
Hurrire fi’l-yevmi’s-sâmin ve’l-ışrîn min Cumâdelâhire li sene tis‘a ve ışrîn ve elf.
Şuhûdü’l-hâl: Mustafa b. Mehmed, Ali b. Abdullah, Süleyman b. Turgud, Yakub 
b. Kurd.

269 [40a-3] Ali b. Mustafa’nın menzil selâmlığını oğlu İbrahim 
Çelebi’ye hibe etmesi
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Takyeci nâm mahallesi sâkinlerinden Ali b. Mustafa nâm kimesne meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb sulbî kebîr oğlu İbrahim Çelebi 
mahzarında bi’t-tav‘ ve’r-rızâ ikrâr ve takrîr-i kelâm edip mahalle-i mezbûrede 
vâki‘ bir tarafdan Hasan Bey b. Mustafa mülküne ve bir tarafdan vakıf men-
zile ve bir tarafdan Musa Bey mülküne ve bir tarafdan tarîk-i âma müntehî 
ve mahdûd olup işbu akdin sudûruna dek silk-i mülk-i sahîhimde münselik 
ve münharıt olan mülk menzilin ve menzilin selâmlığını mülkümden ifrâz ve 
ta‘yîn edip oğlum mezbûr İbrahim’e hibe-i sahîha-i şer‘iyye ile hibe ve temlîk 
eyledim ol dahi meclis-i hibede kabz ve tesellüm eyledi ba‘de’l-yevm sâlifü’l-
beyân menzilin selâmlığı oğlum merkūm İbrahim’in mülk-i mevhûbudur key-
fe mâ yeşâ ve yahtâr mutasarrıf olsun dedikde mukırr-ı mezbûrun minvâl-i 
muharrer üzre cârî olan ikrâr ve takrîrini el-mukarru lehü’l-mezbûr İbrahim 
Çelebi vicâhen tasdîk ve şifâhen tahkīk edicek mâ hüve’l-vâki‘ bi’t-taleb ketb 
olundu.
Hurrire fî gurreti Recebi’l-ferd li târihi’l-mezbûr.
Şuhûdü’l-hâl: Mehmed Çelebi b. Mahmud, İbrahim Çelebi eş-şehîr bi Halîmzâde, 
Hasan Çelebi b. Mustafa, Mehmed b. Zünnûn, Mehmed b. Mustafa, Musa, Sefer 
Beşe b. ( ), Mustafa b. Mehmed, Ali b. Abdullah, Perviz b. Abdullah, Yakub 
b. Kurd, Süleyman b. Turgud.

270 [40b-1] Mehmed b. Abdullah’ın menzilini Yani v. Nikola’ya satması
Vilâyet-i Rumeli’nden Avlonya sancağında Arnavud Belgradı kazâsına tâbi‘ 
Sekite nâm karye sâkinlerinden Mehmed b. Abdullah nâm kimesne meclis-i 
şer‘-i hatîr-i lâzımü’t-tevkīrde işbu bâ‘isü’l-kitâb Yani v. Nikola nâm zimmî 
mahzarında bi’t-tav‘ ve’r-rızâ ikrâr ve takrîr-i kelâm edip karye-i merkūmede 
vâki‘ bir tarafdan Yani mülküne ve bir tarafdan Mitre [v.] Mitre mülküne ve bir 
tarafdan Koçi v. Metise mülküne ve bir tarafdan Vasobite mülküne müntehî bir 
tahtânî beyti ve zât-ı eşcâr-ı müsmire ve gayr-ı müsmireyi hâvî hadîkayı müş-
temil olan mülk menzilimi cümle-i tevâbi‘ ve levâhıkı ile mezbûr Yani’ye dört 
bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ 
ve kabz-ı semen edip mebî‘-i mezkûru mahallinde kabza müşterî-i merkūmu 
taslît eyledim ba‘de’l-yevm sâlifü’l-beyân menzil-i mahdûd merkūm Yani’nin 
mülk-i müşterâ-yı sarîhidir keyfe mâ yeşâ mutasarrıf olsun dedikde mukırr-ı 
mezbûrun ikrâr ve takrîrin el-mukarru lehü’l-mezbûr Yani vicâhen tasdîk ve 
şifâhen tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis min Recebi’l-ferd li târihi’l-mezbûr.
Şuhûdü’l-hâl: Ömer Beş b. Abdullah er-Râcil, Mehmed Beşe b. Abdullah er-
Râcil, Timur Beşe b. Abdullah er-Râcil, Sinan b. Abdullah, Mustafa b. Mehmed, 
Ali b. Abdullah, Perviz b. Abdullah ve gayruhüm.









271 [40b-2] Sâliha bt. Mehmed’in menzilini İbrahim Beşe 
b. Abdullah’a satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Aşçıbaşı mahallesi sâkinelerinden Sâliha Hâtun bt. Mehmed nâm hâtun meclis-i 
şer‘-i hatîr-i lâzımü’t-tevkīrde işbu bâ‘isü’l-kitâb İbrahim Beşe b. Abdullah 
nâm râcil mahzarında bi’t-tav‘ ve’r-rızâ ikrâr ve takrîr-i kelâm edip mahalle-i 
mezbûrede vâki‘ bir tarafdan Mehmed Beşe b. Hüseyin mülküne ve bir taraf-
dan tarîk-i âma ve iki tarafdan tarîk-i hâssa müntehî ve mahdûd iki tahtânî 
beyti ve sundurmayı ve sofayı ve bi’r-i mâyı ve zât-ı eşcâr-ı müsmire ve gayr-ı 
müsmireyi hâvî hadîkaya müştemil olup işbu akdin sudûruna dek silk-i mülk-i 
sahîhimde münselik olan mülk menzilimi cümle-i tevâbi‘ ve levâhıkı ile mezbûr 
İbrahim Beşe’ye sekiz bin yüz nakd-i fıddî-i Osmânî râyic fi’l-vakt akçeye bâtten 
bey‘ edip kabz-ı semen ve teslîm-i mebî‘ eyledim ba‘de’l-yevm sâlifü’l-beyân 
menzil-i mahdûd merkūm İbrahim Beşe’nin mülk-i müşterâ-yı sarîhidir key-
fe mâ yeşâ ve yahtâr mutasarrıf olsun dedikde mukırra-i mezbûrenin minvâl-i 
meşrûh üzre cârî olan ikrâr ve takrîrini el-mukarru lehü’l-mezbûr İbrahim Beşe 
vicâhen tasdîk ve şifâhen tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis min Recebi’l-ferd li târihi’l-mezbûr.
Şuhûdü’l-hâl: el-Hâc Turgud b. Durak el-Müezzin, Abdullah Efendi b. Maden el-
İmâm, Mehmed Beşe b. Hüseyin er-Râcil, Hasan b. Alemşah, Mehmed b. Hasan, 
Ali b. Muharrem el-Mücellid, Mahmud b. Abdullah, Mustafa b. Mehmed, Perviz 
b. Abdullah ve Bâli ve gayruhüm mine’l-hâzırîn.

272 [40b-3, Arapça] Mihri bt. Abdullah’ın muhâlaa yoluyla boşandığı
Medîne-i Ebâ Eyyûb el-Ensârî-radiye anhu rabbu’l-bâri- mahallâtından Baba 
Haydar mahallesinde sâkine olan Mihri bt. Abdullah nâm hâtun meclis-i şer‘-i 
şerîf ve mahfil-i dîn-i münîfde, zevci hâfız-ı hâze’l-kitâb Mehmed b. Hüseyin 
nâm kimesne ile muhâla‘a yaptı. Zevc-i mezbûr da nikâhı esnasında ta‘ahhüd et-
tiği iki yüz akçe-i Osmânî mehr-i müecceli ve beynlerinde ma‘lûm ve mu‘ayyen 
olan nafaka-i iddeti mukābilinde anınla muhâla‘a yaptı. Zevce-i mezbûre bu 
sûretle yeni bir nikâh yapılmadan ve mehir ödenmeden helâl olmayacak şekil-
de zevc-i merkūmundan ayrılmış oldu. Sonra her biri cemî‘-i de‘âvî, mutâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek di-
ğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâlis min Recebi’l-ferd sene tis‘a ve ışrîn ve elf.
Şuhûdü’l-hâl: Mustafa b. Mehmed, Kasım b. Halil, Hasan Dede b. Hüseyin, 
Ebûbekir b. Ahmed, Ali b. Abdullah, Perviz b. Abdullah, Mustafa b. Turgud, Ali 
b. Hamza









273 [40b-4] Ahmed b. Evranos’un menzilini kızı Sâliha’ya satması
Vilâyet-i Rumeli’nde Mora sancağında Kalavrita kazâsına tâbi‘ İstrazeva nâm 
karye sâkinlerinden Ahmed b. Evranos nâm kimesne meclis-i şer‘-i hatîr-i 
lâzımü’t-tevkīrde yine mezbûr Ahmed’in sulbiye kızı olup karye-i merkūme 
sâkinelerinden olan işbu hâmiletü’l-kitâb Sâliha nâm hâtun tarafından husûs-ı 
âti’l-beyânı tasdîka vekîl olup vekâleti hasm-ı şer‘î-i câhid mahzarında bimâ 
hüve nehci’l-mu‘teberi’l-mer‘î şer‘an sâbite ve mütehakkika olan Derviş 
b. Abdülkerim mahzarında bi’t-tav‘ ve’r-rızâ ikrâr ve takrîr-i kelâm edip ve yine 
karye-i merkūmede vâki‘ bir tarafdan Hasan Beşe b. ( ) nâm râcil mülküne ve bir 
tarafdan Sinan b. Evranos mülküne ve bir tarafdan bostana ve bir tarafdan dağa 
müntehî ve mahdûd bir tahtânî beyti ve anbarı müştemil mülk menzilimi cüm-
le ve yine karye-i merkūmedeSâliha’ya bi safkatin vâhidetin beş bin nakd-i fıddî râyic fi’l-vakt akçeye bâtten 
bey‘ edip kabz-ı semen eylediğimden sonra mebî‘ât-ı mezkûreyi mahallinde 
kabza [mezbûre] Sâliha’yı taslît eylediğimden sonra yine karye-i mezbûre kur-
bunda mevâzi‘-i müte‘addidede vâki‘ on kıt‘a tarlanın hisse-i şâyi‘lerinin hakk-ı 
tasarruflarını sâhib-i arz ma‘rifetiyle müvekkile-i mezbûre Sâliha’ya tefvîz edip 
ol dahi (...) üzre tefevvüz ve kabûl ettikden sonra mukābele-i tefvîzde olan beş 
bin nakd-i fıddî-i Osmânî râyic [fi’l-vakt akçeyi] vekîl-i mezbûr Derviş yedin-
den bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân (...) 
müvekkile-i mezbûre Sâliha’nın mülk-i müşterâ-yı sarîhidir ve mârrü’z-zikr on 
kıt‘a tarlanın dahi [hakk-ı tasarrufu] müvekkile-i mezkûrenindir sâir emsâli 
tasarrufu gibi keyfe mâ yeşâ ve haysü mâ yürîd mutasarrıfe olsun [dedikde] 
mukırr-ı mezbûrun vech-i mübeyyen üzre cârî olan ikrâr ve takrîrini vekîl-i 
mersûm Derviş vicâhen tasdîk ve şifâhen tahkīk edicek mâ hüve’l-vâki‘ bi’t-
ta[leb ketb] olundu.
Hurrire fî selhi Cumâdelâhire li sene tis‘a ve ışrîn ve elf.
Şuhûdü’l-hâl: Ali Beşe b. Mustafa er-Râcil, Mehmed Beşe b. Hızır er-Râcil, 
Derviş b. Selim er-Râcil, (...) b. Abdullah, Mustafa b. Derviş, Mustafa b. Abdullah 
ve gayruhüm.

274 [41a-1] Mehmed Beşe b. Abdullah’ın çiftlik ve bağları satın alması
Odabaşı Mehmed Beşe’nin çiftlik hüccetidir.
Havâss-ı Aliyye kazâsı müzâfâtından Büyükçekmece nâhiyesine tâbi‘ Akçaburgaz 
nâm karye sâkinelerinden Aleksandra bt. Dimitri nâm nasrâniye meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb [odabaşı] Mehmed Beşe b. Abdullah Râcil mahzarında bi’t-tav‘ ve’r-rızâ ikrâr ve takrîr-i kelâm [edip] 
karye-i mezbûrede vâki‘ bir tarafdan İbrahim b. Hüseyin mülküne ve bir ta-
rafdan Yose v. Levend [mülküne] ve bir tarafdan Andriye v. Kurd mülküne ve 
bir tarafdan tarîk-i âma müntehî üç çatma beyti ve bir ahırı müştemil çiftlik 
demekle ma‘rûf mülk menzilimi ve yine karye-i mezbûre sınırında vâki‘ bir 
tarafdan Bostancıoğlu bağına ve bir tarafdan Muslihiddin Ağa bağına ve bir 
tarafdan Bostan v. Andriye bağına ve bir tarafdan tarîk-i âma müntehî lede’l-
ahâlî ma‘lûmü’l-hudûd tahmînen on dönüm üç kıt‘a mülk bağlarımı cümle-i 
tevâbi‘ ve levâhıkı ve kâffe-i menâfi‘ ve merâfıkı ile bi safkatin vâhidetin mûmâ-
ileyh Mehmed Beşe’ye yirmi beş bin nakd-i fıddî-i Osmânî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i mebî‘ kıldım 
ba‘de’l-yevm sâlifü’l-beyân mebî‘ât müşârün-ileyh Mehmed Beşe’nin mülk-i 
müşterâ-yı sarîhidir keyfe mâ yeşâ ve hasbe mâ yürîd mutasarrıf olsun dedik-
de mukırra-i mezbûrenin minvâl-i muharrer üzre cârî olan ikrâr ve takrîrin 
el-mukarru lehü’l-merkūm Mehmed Beşe vicâhen tasdîk ve şifâhen tahkīk edi-
cek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâdî ve’l-ışrîn min Cumâdelâhire li sene tis‘a ve ışrîn ve elf.
Şuhûdü’l-hâl: Mehmed Beşe b. Ali er-Râcil, Receb Beşe b. Karagöz er-Râcil, 
İbrahim Beşe b. Abdullah er-Râcil, Hüseyin b. Mustafa, Mustafa b. Mehmed, 
Yakub b. Kurd, Abdullah b. ( ) er-Râcil, Ali b. Abdullah.

275 [41a-2] Köni’nin oğulları Yorgo ve Yani’nin bağlarını Yorgo 
v. Dimo’ya satıp tarlalarının da kullanım hakkını devretmeleri
Vilâyet-i Rumeli’nde Avlonya sancağında Ergirikasrı kazâsına tâbi‘ Sinagopolo[s] 
nâm karye sâkinlerinden Yorgo ve Yani veledey Köni nâm zimmîler meclis-i 
şer‘-i hatîr-i lâzımü’t-tevkīrde işbu hâmil-i hâze’l-kitâb Yorgo v. Dimo nâm 
zimmî mahzarında bi’t-tav‘ ve’r-rızâ ikrâr ve takrîr-i kelâm edip karye-i 
merkūmede vâki‘ bir tarafdan Yani v. Mankol bağına ve üç tarafdan mezra‘a-i 
âti’l-beyâna müntehî ve mahdûd tahmînen altı çapalık bir kıt‘a mülk bağımı-
zı cümle-i tevâbi‘ ve levâhıkı ile mezbûr Yorgo’ya altı yüz nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh ile bey‘ ve kabz-ı semen edip mebî‘-i 
mezkûru mahallinde kabza müşterî-i merkūmu taslît eylediğimden sonra yine 
karye-i merkūmede vâki‘ lede’l-ahâlî ma‘lûmü’l-hudûd tahmînen diyârımız 
keyli ile bir keyl tohum istî‘âb eder mutasarrıf olduğumuz beş kıt‘a tarlanın 
hakk-ı tasarruflarını sâhib-i arz ma‘rifetiyle merkūm Yorgo’ya tefvîz edip ol dahi 
minvâl-i muharrer üzre tefevvüz ve kabûl eyledikden sonra mukābele-i tefvîzde 
olan altı yüz nakd-i fıddî-i Osmânî râyic fi’l-vakt akçeyi bi’t-tamâm ve’l-kemâl 
merkūm Yorgo yedinden ale’l-iştirâki’s-seviy ahz ve kabz eyledik ba‘de’l-yevm 
sâlifü’l-beyân bir kıt‘a bağ-ı merkūm Yorgo’nun mülk-i müşterâ-yı sarîhidir ve 
mârrü’z-zikr tarlaların dahi hakk-ı tasarrufları mersûmundur sâir emsâli tasar-
rufları gibi keyfe mâ yeşâ ve yahtâr mutasarrıf olsun dediklerinde mukırrân-ı 
mezbûrânın minvâl-i muharrer üzre cârî olan ikrâr ve takrîrlerin el-mukarru 
lehü’l-mezbûr Yorgo bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb olundu.
Hurrire fi’l-yevmi’s-sâmin aşer min Cumâdelâhire li sene tis‘a ve ışrîn ba‘de’l-elf.
Şuhûdü’l-hâl: Pande v. Mankol, Boncekle v. Niko, Kiro v. Papa, Yani v. Nika, Niko 
v. Köni, Yorgo v. Dimo, Yorgo v. Meniko, Kini v. Kivlaş, Niko v. Duka ve gayru-
hüm mine’l-hâzırîn.

276 [41a-3] Rahime Hatun Vakfı’na ait harap menzilin satılarak yerine 
aynı değerde yeni bir menzil alınması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Yâvedûd mahallesi sâkinlerinden Belkıs bt. Abdullah nâm hâtun meclis-i 
şer‘-i hatîr-i lâzımü’t-tevkīrde sevk-i kelâm edip mahalle-i mezbûrede vâki‘ 
merhûme Rahime Hâtun bt. ( ) vakfı’ndan olup süknâsı bana meşrûta olan 
üç tarafdan mekābir-i müslimîne ve bir tarafdan tarîk-i hâssa müntehî ve 
mahdûd iki tahtânî beyti ve muhavvatayı müştemil vakıf menzil tûl-i zamân 
ile harâbe müşrif ve dâsir olup ta‘mîr ve termîmine müsâ‘ade olmayıp ve be-
nim dahi ta‘mîr ve termîme adem-i kudretim olduğundan mâ‘adâ menzil-i 
mevkūf mekābir-i müslimîn içinde olmağla icâre-i tavîle âhar tâlibi dahi olma-
mağın her vechile menzil-i mezbûr bey‘ olunup semeni ile alâ sebîli’l-istibdâl 
ve ibdâl menzil-i âhar iştirâ olunmak evlâ ve ahrâ ve cânib-i vakfa menâfi‘-i 
kesîre olduğu müttefekun-aleyh olmağın cânib-i şer‘-i mutahhardan zikr olu-
nan menzilin üzerine varılıp vâki‘ hâl tahrîr ve tebyîn olunup istibdâl olunması-
na cânib-i şer‘-i kavîmden istîzân ederim dedikde menzil-i mevkūf-ı mezbûrun 
zeyl-i kitâbda mastûrü’l-esâmî olan müslimîn ile üzerine varılıp harâbı keşf ve 
tahrîr olundukda fi’l-hakīka mârrü’z-zikr menzil harâbe müşrif olup bu def ‘a 
dahi istibdâl olunmayıp ihmâl olunursa bi’l-külliyye münhedim ve bî-menfa‘at 
olduğu mu‘âyene ve müşâhede olundukdan sonra mezbûre Belkıs’a menzil-i 
mevkūf-ı mezkûru ba‘de’l-izn işbu hâzır bi’l-meclis olan Mehmed b. Abdullah 
nâm kimesneye ba‘de’l-müzâyedeti’ş-şer‘iyye vakf-ı mezbûr için altı bin nakd-i 
fıddî-i Osmânî râyic fi’l-vakt akçeye bâtten bey‘ edip kabz-ı semen ve teslîm-i 
müsemmen eylediğinden sonra yine medîne-i mezbûre mahallâtından Baba 
Haydar mahallesi sâkinlerinden Maden b. Davud nâm kimesne meclis-i şer‘de 
mezbûre Belkıs mahzarında bi’t-tav‘ ikrâr edip mahalle-i mezbûrede vâki‘ bir 
tarafdan yine benim mülküme ve bir tarafdan Mehmed’in mülküne ve bir 
tarafdan Seyyâre bt. Abdullah mülküne ve bir tarafdan tarîk-i âma müntehî ve 
mahdûd bir tahtânî [41b] beyti ve sofayı ve muhavvatayı ve kenîfi ve bir bi’r-i 
mâyı ve zât-ı eşcâr-ı müsmireyi hâvî cüneyneyi müştemil olan mülk menzi-
limi cümle-i tevâbi‘ ve levâhıkı ile mezbûre Belkıs’a meblağ-ı mezbûr altı bin 
nakd-i mezbûrü’n-na‘t akçeye vakf-ı mezbûr için bâtten bey‘ edip kabz-ı semen 
ve teslîm-i müsemmen eyledim dedikde mukırr-ı mezbûrun minvâl-i muharrer 
üzre cârî olan ikrâr ve takrîrin mezbûre Belkıs vicâhen tasdîk ve şifâhen tahkīk 
edicek mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ [min Cumâdelâhire] li târihi’l-mezbûr.
Şuhûdü’l-hâl: İlmüddin Efendi b. Süleyman el-İmâm, İbrahim b. Ali, Mustafa 
b. Abdullah er-Râcil, Mehmed b. Tahir, Memi b. Eyüb, Ferhad b. Abdullah, 
Ahmed b. Abdullah, Receb b. Abdullah, Osman b. Abdullah, Yusuf b. Abdullah, 
Mustafa b. Mehmed ve gayruhüm mine’l-hâzırîn.

277 [41b-1] Keyvan b. Abdullah’ın menzilini Mustafa 
b. Mehmed’e satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Süleyman Subaşı mahallesi sâkinlerinden Keyvan b. Abdullah nâm kimes-
ne meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Mustafa 
b. Mehmed nâm kimesne mahzarında bi’t-tav‘ ve’r-rızâ ikrâr ve takrîr-i kelâm 
edip mahalle-i mezbûrede vâki‘ bir tarafdan Belkıs Hâtun bt. Abdullah mülkü-
ne ve bir tarafdan Mihri Hâtun bt. Abdullah mülküne ve bir tarafdan Süleyman 
Kethüdâ mülküne ve bir tarafdan tarîk-i âma müntehî bir tahtânî beyti ve 
sundurmayı ve sofayı ve kenîfi ve zât-ı eşcâr-ı müsmire ve gayr-ı müsmireyi 
hâvî cüneyneyi müştemil olan mülk menzilimi cümle-i tevâbi‘ ve levâhıkı ile 
merkūm Mustafa’ya beş bin elli nakd-i fıddî akçeye bâtten bey‘ edip kabz-ı se-
men ve teslîm-i mebî‘ eyledim ba‘de’l-yevm sâlifü’l-beyân menzil-i mahdûd 
merkūm Mustafa’nın mülk-i müşterâ-yı sarîhidir keyfe mâ yeşâ ve yahtâr mu-
tasarrıf olsun dedikde mukırr-ı mezbûrun ikrârını el-mukarru lehü’l-mezbûr 
Mustafa vicâhen tasdîk ve şifâhen tahkīk edicek mâ hüve’l-vâki‘ bi’t-taleb ketb 
olundu.
Hurrire fî 18 [min Cumâdelâhire] li târihi[’l-mezbûr].
Şuhûdü’l-hâl: Sinan Halîfe b. Cafer el-İmâm, Abdülmümin Halîfe b. Mehmed el-
Müezzin, el-Hâc Mehmed Beşe b. Abdullah er-Râcil, Mustafa Beşe b. Abdullah 
er-Râcil, Musa Beşe b. Abdullah er-Râcil, Hasan b. Sinan, Hasan b. Hüseyin, 
Halil b. Hasan, Ali b. Abdullah, Perviz b. Abdullah, Yusuf b. Abdullah.









278 [41b-2] Mahmud Efendi Vakfı’na ait ahırın Receb 
b. Süleyman’a satılması
Medîne-i Ebâ Eyyûb-i Ensârî -râdiye anhu Rabbühü’l-Bârî-’de vâki‘ merhûm 
Mahmud Efendi vakfı’na bi’l-fi‘l mütevellî olan fahrü’l-eimme Yusuf Halîfe 
b. Mustafa nâm kimesne meclis-i şer‘-i hatîr-i lâzımü’t-tevkīrde işbu hâmilü’l-
kitâb Receb b. Süleyman nâm kimesne mahzarında bi’t-tav‘ ve’r-rızâ ikrâr 
ve takrîr-i kelâm edip sâbıkan vakf-ı merkūme mütevellî olan Sefer Halîfe 
b. Mehmed nâm kimesne Emir Buharî mahallesinde sâkin Kefevîzâde demek-
le şehîr Mehmed Efendi b. Mustafa’ya vakf-ı mezbûrdan bi tarîki’l-karzi’ş-şer‘î 
on beş bin nakd-i fıddî-i Osmânî râyic fi’l-vakt akçe verip ol dahi meblağ-ı 
mezbûrun edâsına kādir olmamağla mahalle-i merkūmede vâki‘ bir tarafdan 
Fahri Hâtun vakfı’na ve bir tarafdan mezbûr Yusuf Halîfe vakfı’na ve bir taraf-
dan taşçı Ramazan mülküne ve bir tarafdan tarîk-i âma müntehî bir kıt‘a mülk 
ahırını cümle-i tevâbi‘i mütevellî-i sâbık Sefer Halîfe’ye on bin nakd-i fıddî-i 
Osmânî râyic fi’l-vakt akçeye bâtten bey‘ edip teslîm-i mebî‘ eylediğinden sonra 
ol dahi vech-i meşrûh üzre iştirâ ve teslîm-i mebî‘ ettikden sonra yine meblağ-ı 
mezbûr on bin akçeyi vakf-ı mezbûra olan on beş bin akçenin on bin akçesiyle 
takās eylemişdi hâlâ ben dahi tevliyyet-i mahkiyem hasebiyle zikr olunan ahırı 
vakf-ı mezbûr için mezbûr Receb’e on üç bin nakd-i fıddî-i Osmânî râyic fi’l-
vakt akçeye bâtten bey‘ edip kabz-ı semen-i ma‘dûd ve teslîm-i mebî‘-i mahdûd 
kıldım ba‘de’l-yevm sâlifü’l-beyân ahır-ı mezbûr Receb’in mülk-i müşterâ-yı 
sarîhidir keyfe mâ yeşâ ve hasbe mâ yürîd mutasarrıf olsun dedikde mâ hüve’l-
vâki‘ gıbbe’t-taleb ketb olundu.
Şuhûdü’l-hâl: eş-Şeyh Pîrî Efendi b. Yusuf, Abdi Çelebi b. Bedreddin, el-Hâc 
Muharrem b. Mehmed, Murtaza b. Mehmed, Mehmed Halîfe b. Ramazan, İvaz 
Halîfe b. Hüseyin, Mustafa b. Yusuf, Mustafa b. Abdullah er-Râcil, Mustafa 
b. Mehmed, Ali b. Abdullah ve gayruhüm.

279 [41b-3, Arapça] Hâkimin vasî üzerine Hüseyin Çelebi 
b. Ali’yi nâzır atadığı
Hâkim, medîne-i Ebâ Eyyûb el-Ensârî- radiye anhu Rabbühü’l-Bârî- 
mahallâtından merhûm Kasım Paşa mahallesinde bundan akdem vefât eden 
[Ahmed]’in Mustafa ve Meryem nâm sagīreynine kıbel-i şer‘-i şerîfden mansûb 
vasî olan Mehmed Çelebi b. Mahmud nâm kimesne üzerine Hüseyin Çelebi 
b. Ali’yi hasbî nâzır olarak nasb etti ve vasiyy-i merkūma vasiyyetle alâkalı 
husûslarda nâzır-ı mezbûrun izni olmadan tasarrufda bulunmamasını emret-
ti. Mezbûr Hüseyin de nezâret-i mezbûreyi kabûl edip hizmet-i lâzımesini edâyı 
ta‘ahhüd etti.
Cerâ zâlike ve hurrire fi’l-yevmi’s-sâlis ve’l-ışrîn min Cemâziyelâhir sene tis‘a ve 
ışrîn ve elf.
Şuhûdü’l-hâl: Fahrü’l-eimme Mehmed Efendi b. Muharrem el-İmâm, Mustafa 
b. Mehmed, Ali b. Abdullah, Mehmed b. Abdullah, Sefer b. Halil er-Râcil, Ahmed 
b. Abdullah el-Câbî, Perviz b. Abdullah ve gayruhüm

280 [42a-1] Yorgi v. Yani’nin menzilini Yani v. Yorgi ile Dimo 
v. Kosta’ya müşterek olarak satması
Havâss-ı Aliyye kazâsı müzâfâtından Büyükçekmece nâhiyesine tâbi‘ Kalikratya 
nâm karye sâkinlerinden Yorgi v. Yani nâm zimmî meclis-i şer‘-i hatîr-i lâzımü’t-
tevkīrde işbu hâmilân-ı hâze’l-kitâb Yani v. Yorgi ve Dimo v. Kosta nâm zimmîler 
mahzarında bi’t-tav‘ ve’r-rızâ ikrâr edip vilâyet-i Rumeli’nde Mora sancağında 
Londar kazâsına tâbi‘ Duraş nâm karyede vâki‘ bir tarafdan Yorgo v. Dimo mül-
küne ve bir tarafdan Nikine v. Dimitri mülküne ve bir tarafdan Makro v. Yani 
mülküne ve bir tarafdan vâdiye müntehî ve mahdûd bir tahtânî beyti ve bir 
mikdâr harâbe bahçe yerini ve bir göz su değirmenini ve bir kebe değirmeni-
ni müştemil mülk menzilimi cümle-i tevâbi‘ ve levâhıkı ve kâffe-i menâfi‘ ve 
merâfıkı ile bi safkatin vâhidetin mezbûrân Yani ve Dimo’ya ale’l-iştirâki’s-seviy 
bey‘-i bâtt-ı sahîh-i şer‘î ile beş bin nakd-i fıddî-i Osmânî râyic fi’l-vakt akçe-
ye bey‘ edip meblağ-ı mezbûr bin nakid akçeyi mezbûrân yedlerinden ale’l-
iştirâki’s-seviy bi’t-tamâm ve’l-kemâl ahz ve kabz edip mebî‘-i mahdûdu mahal-
linde kabza müşteriyyân-ı merkūmânı taslît eyledim ba‘de’l-yevm sâlifü’l-beyân 
mebî‘-i mahdûd mezbûrân Yani ve Dimo’nun mülk-i müşterâ-yı sarîhleridir 
keyfe mâ yeşâân mutasarrıf olsunlar dedikde mukırr-ı mezbûrun ikrârını el-
mukarru lehümü’l-mezbûrân vicâhen tasdîk edicek mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sânî ve’l-ışrîn [min Cumâdelâhire] li târihi’l-mezbûr.
Şuhûdü’l-hâl: Yusuf b. Abdullah, Ali b. Abdullah, Todoro v. Dimo, İstemad v. Yani, 
Yani v. Dimo, Dimo v. Dimitri ve gayruhüm.

281 [42a-2, Arapça] Hâkimin Mehmed Beşe b. Mahmud’u iki 
küçüğe vasî atadığı
Hâkim, medîne-i Ebâ Eyyûb el-Ensârî- radiye anhu Rabbühü’l-Bârî- 
mahallâtından merhûm Kasım Paşa mahallesinde bundan akdem vefât eden 
Ahmed b. Mustafa nâm kimesnenin Mustafa ve Meryem nâm sagīreynine, 
zabt-ı ahvâl ve babalarından irs-i şer‘le kendilerine intikāl eden malların hıf-
zı için hâmil-i hâze’l-kitâb Mehmed Beşe b. Mahmud er-Râcil nâm kimesneyi 
vasî nasb etti. O da vesâyet-i mezbûreyi kabûl edip hizmet-i lâzımesini edâyı 
ta‘ahhüd etti.
Cerâ zâlike ve hurrire fi’l-yevmi’s-sâlis ve’l-ışrîn min Cemâziyelâhir sene tis‘a ve 
ışrîn ve elf.
Şuhûdü’l-hâl: es-Sâbıkūn kable hâzihî

282 [42a-3] Mihal v. Nikola’nın harap yurt yerini Dimitri 
v. İstenaki’ye satması
Vilâyet-i Rumeli’nde İnebahtı sancağında Yenişehir kazâsı müzâfâtından 
Kûhistan nâhiyesine tâbi‘ Büyük Kerasova nâm karye sâkinlerinden Mihal 
v. Nikola nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Dimitri v. İstenaki nâm zimmî mahzarında bi’t-tav‘ ve’r-rızâ ikrâr 
ve takrîr-i kelâm edip karye-i merkūmede vâki‘ bir tarafdan müşterî-i mezbûr 
mülküne ve bir tarafdan yine benim mülküme ve bir tarafdan Todoro v. İstemad 
mülküne ve bir tarafdan tarîk-i âma müntehî ve mahdûd zât-ı eşcâr-ı müsmi-
re ve gayr-ı müsmireyi hâvî bir kıt‘a mülk harâbe yurd yerimi cümle-i tevâbi‘ ve 
levâhıkı ile mezbûr Dimitri’ye üç bin akçeye bâtten bey‘ ve kabz-ı semen edip 
mebî‘-i mahdûdu mahallinde kabza müşterî-i merkūmu taslît eyledim ba‘de’l-
yevm sâlifü’l-beyân harâbe yurd yeri merkūm Dimitri’nin mülk-i müşterâ-yı 
sarîhidir keyfe mâ yeşâ ve yahtâr mutasarrıf olsun dedikde mukırr-ı mezbûrun 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Dimitri vicâhen tasdîk ve şifâhen tahkīk edicek mâ hüve’l-vâki‘ bi’t-taleb ketb 
olundu.
Hurrire fi’l-yevmi’l-ışrîn [min Cumâdelâhire] li târihi[’l-mezbûr]
Şuhûdü’l-hâl: Yorgi v. Mihal, Nikola v. İstemad, Mihal v. İstemad, İsteryano 
v. Dimitri, Şino v. Nikola, Anastas v. Nikola, İskirar? v. Yani, Todori v. Dimitri, 
Dimitri v. Moskola, Angilaki v. Papa, Mihal v. Dimitri, Nikola v. Papa, Dimitri 
v. Nikola, Dimitri v. Todoro ve gayruhüm.

283 [42a-4] Yunus Beşe b. Abdullah’ın Mustafa Halîfe b. Ali’de câriye 
bedelinden alacağı olması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Düğmeci mahallesi sâkinlerinden Yunus Beşe b. Abdullah nâm râcil meclis-i 
şer‘-i hatîr-i lâzımü’t-tevkīrde Mustafa Halîfe b. Ali nâm kimesneyi ihzâr ve 
üzerine takrîr-i da‘vâ edip bundan akdem işbu gāibe ani’l-meclis olan Şâkire 
bt. Abdullah nâm bir Rûsiyyetü’l-asl câriyeyi mezbûr Mustafa Halîfe’ye on iki 
bin akçeye bey‘ edip ol dahi minvâl-i muharrer üzre iştirâ ve kabûl ettikden 
sonra meblağ-ı mezbûr on iki bin akçeden iki bin yüz akçesin hîn-i bey‘de 
merkūm Mustafa Halîfe yedinden alıp meblağ-ı bâkī olan dokuz bin dokuz yüz 
akçe merkūm Mustafa Halîfe zimmetinde bâkī kalmışdı hâlâ meblağ-ı bâkīyi 
vermede ta‘allül eder husûs-ı mezbûrdan suâl olunup [bi] hasebi’ş-şer‘i’ş-şerîf 
hakkım tahlîs olunmak matlûbumdur dedikde gıbbe’s-suâl mezbûr Mustafa 
Halîfe husûs-ı mezbûr minvâl-i muharrer üzre olduğunu bi’l-külliyye inkâr edi-
cek müdde‘î-i mezbûrdan sıdk-ı kelâmını mübeyyine beyyine taleb olundukda 
udûl-i müslimînden Yusuf b. Abdullah ve diğer Yusuf b. Abdullah nâm kimesne-
ler li ecli’ş-şehâde meclis-i şer‘a hâzırân olup fi’l-hakīka bundan akdem merkūm 
Yunus Beşe câriye-i merkūmeyi merkūm Mustafa Halîfe’ye on iki bin akçeye bey‘ 
eyledi. Husûs-ı merkūma minvâl-i muharrer üzre olduğuna şâhidleriz şehâdet 
dahi ederiz deyû edâ-i şehâdet-i şer‘iyye ettiklerinde mezbûrânın şehâdetleri 
ba‘de’t-ta‘dîl ve’t-tezkiyye hayyiz-i kabûlde ve mahall-i irtizâda mürâfa‘a olduk-
dan sonra mâ hüve’l-vâki‘ bi’t-taleb ketb [olundu].
Hurrire fi’l-yevmi’r-râbi‘ [min Cumâdelâhire] li târihi’l-mezbûr.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, Yusuf 
b. Abdullah, Perviz b. Abdullah ve gayruhüm.

284 [42b-1] Hasan Beşe b. Hamza’nın Kurd Bey Vakfı’na olan 
borcunu ödediğinin anlaşılması
Havâss-ı Aliyye kazâsı tevâbi‘inden Hasköy’de Kiremidlik nâm mevzi‘de vâki‘ 
Abdüsselâm mescidi’ne imâm olup ber vech-i meşrûtiyyet Kurd Bey vakfı’na 
mütevellî olan Hüseyin Halîfe b. Abdullah meclis-i şer‘-i hatîr-i lâzımü’t-
tevkīrde zümre-i yeniçeriyândan Hasan Beşe b. Hamza nâm râcil ihzâr ve 
takrîr-i da‘vâ edip vakf-ı mezbûr malından merkūm Hasan Beşe zimmetinde on 
bin nakd-i fıddî-i Osmânî râyic fi’l-vakt akçe vardır tevliyyet-i mahkiyem hase-
biyle bi hasebi’ş-şer‘i’ş-şerîf suâl olunup tahlîs olunması matlûbumdur dedikde 
gıbbe’s-suâl mezbûr Hasan Beşe cevâbında fi’l-hakīka vakf-ı mezbûr malından 
zimmetimde on bin akçe var idi ve lâkin sâbıkan vakf-ı mezbûra mütevellî olan 
vâkıf-ı mezbûrun sulbî oğlu Ali nâm kimesne[ye] edâ ve îfâ edip ba‘dehû karye-i 
merkūmede nâibü’ş-şer‘ olan mevlânâ İbrahim Efendi huzûrunda on bin nakd-i 
mezbûrü’n-na‘t akçeyi mezbûr Ali yedinden aldığına ikrâr etti deyû târih-i 
kitâb Cemâziyelevveli’nin târihiyle müverraha ve mûmâ-ileyh nâibü’ş-şer‘in 
hat ve hatmini müştemile hüccet-i şer‘iyye ibrâz edip nazar olundukda fi’l-vâki‘ 
mazmûn-ı hüccet mezbûr Hasan Beşe’nin takrîrine muvâfık ve mutâbık olduk-
dan sonra mütevellî-i mezbûr Hasan mazmûn-ı hücceti bi’l-külliyye inkâr edi-
cek mezbûr Hasan Beşe’den sıdk-ı kelâmını mübeyyine beyyine taleb olunduk-
da udûl-i müslimînden Hasan b. Hüseyin ve Usta Bilâl b. Ramazan ve Mehmed 
b. Hüseyin li ecli’ş-şehâdeti meclis-i şer‘a hâzırûn olup fi’l-vâki‘ mütevellî-i sâbık 
Ali bizim huzûrumuzda mezbûr Hasan Beşe zimmetinde vakf-ı mezbûr ma-
lından olan on bin nakd-i mezbûrü’n-na‘t akçeyi mezbûr Hasan Beşe’den ahz 
ve kabz eyledim deyû ikrârına edâ-i şehâdet-i şer‘iyye ettiklerinde şehâdetleri 
ba‘de’t-ta‘dîl ve’t-tezkiyye hayyiz-i kabûlde vâkı‘a oldukdan sonra mezbûr Hasan 
Beşe’ye husûs-ı mezbûrda hîle vukū‘a etmediğine yemîn teklîf olunup ol dahi 
yemîn billâhi’l-aliyyi’l-a‘lâ etmeğin mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis ve’l-ışrîn [min Cumâdelâhire] li târihi’l-mezbûr.
Şuhûdü’l-hâl: Mahmud b. Hasan, İlyas b. Mehmed, Pîrî b. Rıdvan, Hasan Beşe 
b. Mehmed er-Râcil, İbrahim Çelebi b. Mustafa, Yakub b. Kurd, Yusuf b. Abdullah, 
Mehmed b. Kasım el-Hatîb, Perviz b. Abdullah ve gayruhüm.

285 [42b-2] Mîrialem Mustafa Ağa’nın kızları Fâtıma ve Rukiye’nin 
çiftliklerini Sefer Ağa b. Abdullah’a satıp bazı mülklerinin de 
kullanım hakkını devretmeleri
Dârü’s-saltanati’s-seniyye Kostantıniyye el-mahmiyye -suniyet ani’l-âfât ve’l-
beliyye-de vâki‘ cennet-mekân firdevs-âşiyân merhûm ve mağfûrun-leh Sultan 
Bayezid Hân -aleyhi’r-rahmetü ve’r-rıdvân- kurbunda sâkine olup sâbıkan 
mîrialem olan merhûm Mustafa Ağa b. Abdullah kerîmeleri fahrü’l-muhadderât 
zahrü’l-muvakkarât safiyyetü’z-zât melekiyyetü’s-sıfât Fâtıma ve Rukiye nâm 
hanımlar taraflarından husûs-ı âti’l-beyân üzre vekîl olup vekâleti hasm-ı şer‘î-i 
câhid mahzarında müvekkiletân-ı merkūmetân hanımlar ma‘rifet-i şer‘iyye 
ile ârifân olan Ahmed Bey b. Abdullah el-Kâtib ve Mahmud Bey b. Abdullah 
nâm alemdâr şehâdetleri ile şer‘an sâbite ve mütehakkika fahrü’l-emâcid ve’l-
ekârim zübdetü’l-mefâhir ve’l-mekârim Mustafa Bey b. eş-Şeyh Mehmed nâm 
kimesne meclis-i şer‘-i hatîr-i lâzımü’t-tevkīrde işbu kitâb-ı sedâd-intisâbın 
hâfızı Dergâh-ı âlî -dâme mahfûfen bi’l-me‘âlî- müteferrikalarından Sefer Ağa 
b. Abdullah nâm kimesne tarafından husûs-ı âti’l-beyânı tasdîka vekîl olup 
vekâleti hasm-ı şer‘î-i câhid mahzarında el-Hâc Pervâne Çavuş b. Abdullah 
ve Yusuf Bey b. Abdullah el-Bevvâbü’s-sultânî şehâdetleri ile şer‘an sâbite ve 
müte‘ayyine olan Dergâh-ı âlî müteferrikalarından fahrü’l-emâsil ve’l-ekârim 
câmi‘ü’l-mehâmid ve’l-mekârim Ali Ağa b. Mustafa nâm kimesne mahzarında 
bi’t-tav‘ ve’r-rızâ ikrâr ve takrîr-i kelâm edip Havâss-ı Aliyye kazâsı müzâfâtından 
Silivri nâhiyesine tâbi‘ Büyükkılıçlar nâm karyede vâki‘ işbu akdin sudûruna de-
ğin müvekkilelerim mezbûretân hanımların silk-i mülk-i sahîhlerinde münse-
lik ve münharıt olan ve etrâf-ı erba‘ası tarîk-i âma müntehî olup çiftlik demekle 
mu‘abber bir tahtânî beyti ve bir çardağı ve sundurma ahırı ve dink ahırı ve sa-
manlığı ve müte‘addid çatma oda ve anbarları muhtevî muhavvatayı müştemil 
mülk menzillerini cümle-i tevâbi‘ ve levâhıkı ve kâffe-i menâfi‘ ve merâfıkı ile 
müvekkil-i mûmâ-ileyh Sefer Ağa’ya yirmi bin nakd-i fıddî-i Osmânî râyic fi’l-
vakt akçeye bey‘ ve kabz-ı semen ve teslîm-i müsemmen eylediklerinden sonra 
yine karye-i merkūme kurbunda mevâzi‘-i adîdede vâki‘ işbu tefvîz sudûruna 
değin müvekkilelerim merkūmetân hanımların taht-ı tasarruflarında olup her 
biri inde ahâlî ma‘lûmü’l-hudûd ve’l-mikdâr tahmînen cümlesi altmış müd to-
hum istî‘âb eder çiftlik-i mezbûr ile tasarruf olunan tarlalar lede’l-enâm ve’l-
cîrân ma‘lûmü’l-hudûd bir kıt‘a çayırın ve bir kıt‘a bostan yerinin hakk-ı tasar-
rufları sâhib-i arz ma‘rifetiyle müvekkil-i mûmâ-ileyh Sefer Ağa’ya tefvîz edip ol 
dahi minvâl-i muharrer üzre tefevvüz ve kabûl ettiklerinden sonra mukābele-i 
tefvîzde olan altmış bin nakd-i mezbûrü’n-na‘t akçeye alâ sebîli’l-münâsafa 
müvekkil-i müşârün-ileyh Sefer Ağa [yedinden] bi’t-tamâm ve’l-kemâl ahz ve 
kabz eylediler ba‘de’l-yevm sâlifü’l-beyân çiftlik-i mahdûd müvekkil-i mûmâ-
ileyh Sefer Ağa’nın mülk-i müşterâ-yı sarîhidir ve mârrü’z-zikr çiftlik-i mezbûr 
ile tasarruf olugelen tarlaların ve çayırın ve bostan yerinin hakk-ı tasarrufla-
rı müvekkil-i mersûmundur sâir emsâli tasarrufları gibi keyfe mâ yeşâ ve has-
be mâ yürîd mutasarrıf olsun [43a] dedikde vekîl-i mûmâ-ileyh Mustafa Bey’in 
bi’l-vekâle cârî olan ikrâr ve takrîrini vekîl-i mersûm Ali Ağa bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’l-ibtigā sebt olun-
du. İşbu hurûf ber sebîli’t-temessük ketb ve imlâ olunup yed-i tâlibe def ‘ ve vaz‘ 
olundu lede’l-hâce ibrâz ve ihticâc edine.
Hurrire fi’l-yevmi’s-sâmin ve’l-ışrîn min Cumâdelâhire li sene tis‘a ve ışrîn ve elf.
Şuhûdü’l-hâl: Mahmud Çelebi b. Hüseyin el-Cündî Sinan Bey b. ( ), Mehmed Bey 
b. Ahmed el-Kâtib, İbrahim Bey b. Abdullah el-Cündî Rıdvan Bey b. Abdullah 
el-Bevvâbü’s-sultânî, Ahmed Kethüdâ b. Abdullah el-Cündî Ahmed b. İbrahim 
el-Cündî Mehmed Bey b. Abdullah el-Bevvâbü’s-sultânî, Mustafa b. Mehmed 
el-Muhzır, Perviz b. Abdullah el-Muhzır, Ali b. Abdullah el-Muhzır, Yusuf 
b. Abdullah el-Muhzır, Yakub b. Kurd ve gayruhüm.

286 [43a-1] Keto v. Marako’nun menzilini Duka v. Kiro’ya satması
Vilâyet-i Rumeli’nde Avlonya sancağında Poganiye kazâsına tâbi‘ Mesarye nâm 
karye sâkinlerinden Keto v. Marako nâm zimmî meclis-i şer‘-i mutahharda işbu 
hâmil-i hâze’l-kitâb Duka v. Kiro nâm zimmî mahzarında bi’t-tav‘ ve’r-rızâ ikrâr 
ve takrîr-i kelâm edip karye-i merkūmede vâki‘ bir tarafdan Seryo v. ( ) mülkü-
ne ve bir tarafdan İris v. Nika mülküne ve bir tarafdan Apostol v. Vagorci mülkü-
ne ve bir tarafdan mezbûr Apostol bahçesine müntehî iki fevkānî ve iki tahtânî 
beyti müştemil mülk menzilimi cümle-i tevâbi‘ ve levâhıkı ile mezbûr Duka’ya 
on üç bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ ve kabz-ı semen edip mebî‘-i mezkûru mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân hudûd ile mahdûd olan 
menzil-i merkūm Duka’nın mülk-i müşterâ-yı sarîhidir keyfe mâ yeşâ ve hasbe 
mâ yürîd mutasarrıf olsun dedikde mukırr-ı mezbûrun vech-i mübeyyen üzre 
cârî olan ikrâr ve takrîrin el-mukarru lehü’l-merkūm Duka vicâhen tasdîk ve 
şifâhen tahkīk edicek mâ hüve’l-vâki‘ bi’t-taleb ketb olunup yed-i tâlibine def ‘ 
olundu.
Hurrire fi’l-yevmi’r-râbi‘ aşer min Cumâdelâhire li sene tis‘a ve ışrîn ba‘de’l-elf.
Şuhûdü’l-hâl: Dimo v. ( ), Dimo v. Yorgo, Yorgo v. Kiko, Yani v. Nika, Kosta v. ( ).

287 [43a-2, Arapça] Hâkimin Kerime bt. İbrahim’i küçüğe vasî atadığı
Hâkim, medîne-i Ebâ Eyyûb el-Ensârî- radiye anhu Rabbühü’l-Bârî- 
mahallâtından merhûm Yâ Vedûd mahallesinde bundan akdem vefât eden 
Ali’nin Sabiha nâm sagīre kızına hâlâ himâye ve terbiyesi altında bulunduğu 
hâmile-i hâze’l-kitâb Kerime bt. İbrahim nâm hâtunu zabt-ı ahvâli, ve babasın-
dan irs-i şer‘le kendisine intikāl eden emvâlin hıfzı için vasî nasb etti. O da 
vesâyet-i mezbûreyi kabûl edip hizmet-i lâzımesini edâyı ta‘ahhüd etti.
Cerâ zâlike ve hurrire fi’l-yevmi’s-sâlis ve’l-ışrîn min Cemâziyelâhir sene tis‘a ve 
ışrîn ve elf.
Şuhûdü’l-hâl: El-Âtî

288 [43a-3] Ali b. Aynî’nin harap menzilinin vârislerince Ayşe 
bt. Hüseyin’e satılması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Yâvedûd mahallesi sâkinlerinden olup bundan akdem vefât eden Ali b. Aynî 
nâm kimesnenin verâseti, sulbiye sagīre kızı Sabiha nâm sagīreye ve zevce-i 
metrûkesi Kerime bt. İbrahim nâm hâtuna münhasıra oldukdan sonra mezbûre 
Kerime kendi tarafından asâleten ve sagīre-i mezbûre Sabiha tarafından 
vesâyeten meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Ayşe 
bt. Hüseyin nâm hâtun mahzarında bi’t-tav‘ ve’r-rızâ ikrâr ve takrîr-i kelâm 
edip mahalle-i mezbûrede vâki‘ müteveffâ-yı mezbûrun terekesinden olup 
bi hasebi’l-irsi’ş-şer‘î ikimize intikāl eden iki tarafdan vakıf bostana ve bir ta-
rafdan es-Seyyid Abdi b. es-Seyyid Mustafa zâviyesi’ne ve bir tarafdan tarîk-i 
âma müntehî ve mahdûd olup bir beyt-i süflîyi ve bir beyt-i ulvîyi ve gurfe-
yi ve cüneyneyi ve sofayı ve kenîfi ve muhavvatayı müştemil olan mülk men-
zil tûl-i zamân ile harâbe müşrif olup ve sagīre-i mezbûrenin dahi nafaka-
ya ihtiyâcı olup ve bin dahi menzil-i mezbûrun ta‘mîr ve termîmine adem-i 
kudretim olmağın her vechile menzil-i mezbûr bey‘ olunması enfa‘ olduğu ecil-
den sâlifü’z-zikr menzili cümle-i tevâbi‘ ve levâhıkı ile mezbûre Ayşe Hâtun’a 
yedi bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ edip kabz-ı semen ve teslîm-i mebî‘ eyledim ba‘de’l-yevm sâlifü’l-beyân 
menzil-i mahdûd merkūme Ayşe’nin mülk-i müşterâ-yı sarîhidir keyfe mâ yeşâ 
ve yahtâr mutasarrıfe olsun dedikde mukırra-i mezbûrenin minvâl-i muharrer 
üzre cârî olan ikrâr ve takrîrin el-mukarru lehü’l-mezbûre Ayşe vicâhen tasdîk 
ve şifâhen tahkīk edicek mâ hüve’l-vâki‘ bi’t-taleb ketb olundu.
Hurrire li târihi’l-mezbûr.
Şuhûdü’l-hâl: Mehmed Efendi b. Hızır el-Kadı, Mehmed b. İbrahim, Pîrî Bey 
b. Abdullah, Bâkī Beşe b. Receb er-Râcil, Hüseyin b. Hasan el-Muhtesib, Mustafa 
b. Mehmed, Ali b. Abdullah, Perviz b. Abdullah, Yakub b. Kurd ve gayruhüm 
mine’l-hâzırîn.

289 [43b-1] İstemihan Hatun bt. İbrahim Çavuş’un tarlasına 
müdahale edilmemesi
Cerâ’l-emr ve fermân hasbe mâ cerâ fîh
Nemekahû el-fakīr ileyhi sübhânehû
Ramazan b. İbrahim el-müvellâ bi Silivri hilâfeten
-ufiye anhümâ-
Havâss-ı Aliyye tevâbi‘inden kasaba-i Silivri nâhiyesinde vâki‘ Akviran nâm kar-
yede çiftliği olan zahrü’l-muvakkarât İstemihan Hâtun bt. İbrahim Çavuş tara-
fından husûs-ı âti’l-beyâna vekîl olup hasm-ı şer‘î-i câhid mahzarında Mehmed 
Çelebi b. Hüdâverdi ve Osman Beşe b. Abdullah şehâdetleri ile vekâleti sâbite 
olan Murtaza Beşe b. Abdullah nâm kimesne vekâleten mahfil-i kazâda karye-i 
merkūmede müsellem tâifesinden Emrullah b. Timur ve Ali b. Ahriyan ve 
Mustafa b. Erbeyi nâm kimesneler mahzarlarında üzerlerine takrîr-i da‘vâ edip 
mezbûrların toprağı dâhilinde olup karye-i merkūme sınırında vâki‘ Bâkirler yer-
leri demekle ma‘rûf yerlerde Delicederesi demekle ma‘rûf yerlerde hudûdu bey-
nimizde ma‘lûm tahmînen on iki müd tohum alır tarlalar müvekkile-i merkūme 
İstemihan Hâtun’un babası İbrahim Çavuş’un elli altmış seneden mütecâviz ta-
sarrufunda olup bin on altı senesinde vâki‘ Rebî‘ulâhire’de bi emrillâhi te‘âlâ 
fevt oldukda evlâd-ı zükûru kalmayıp kızı olup elverdiğin verip yine karye-i 
merkūme sınırında Dörderci Hasan Çayırı demekle ma‘rûf bir kıt‘a çayırı tapu-
layıp çayır için yedine tezkire alıp tarlaların dahi bi hasebi’l-kānûn resm-i tapu-
sun alıp tezkiresin verdik derken târih-i merkūmdan bu âna gelince on iki se-
nedir ki zirâ‘at olunduğu sene müteveccih olan öşr-i şer‘iyyelerin alırlar iken bu 
sene-i mübârekede müvekkile-i merkūmenin zevci olan İbrahim Subaşı fevt ol-
mak ile mücerred celb ve ahz için tarlalar anın tasarrufundadır evlâd-ı zükûru 
kalmayıp tapuya müstahık olmuşdur deyû eben an ceddin elli altmış seneden 
beri tasarruflarında olan tarlalara dahl ve ta‘arruz ederler ve bi’l-cümle suâl 
olunup cevâbları tahrîr olunup men‘ ve def ‘ olunması için Dergâh-ı âlî -dâme 
mahfûfen bi’l-me‘âlî- çavuşlarından kıdvetü’l-a‘yân Davud Çavuş mübâşeretiyle 
yedinden buyruldu-yı şerîf ve mürâsele-i münîf vârid olup imtisâlen li’l-emri’l-
âlî suâl olundukda mezbûrlar cevâblarında elli altmış seneden beri merhûm-ı 
mezbûrun tasarrufunda olup târih-i merkūmdan bu âna gelince on iki sene-
dir ki müvekkile-i merkūmenin tasarrufundadır zevcinin alâkası yokdur deyû 
bi’t-tav‘ ve’r-rızâ mukırlar olmağın mûceb birle mu‘ârazadan men‘ olunup mâ 
hüve’l-vâki‘ gıbbe’t-taleb ketb olundu.
Tahrîren fî evâsıtı şehri Recebi’l-mürecceb li sene semân ve ışrîn ve elf.
Şuhûdü’l-hâl: Davud Çavuş b. Abdullah, Mehmed Çavuş b. Nurullah, Mehmed 
Bey b. Abdullah, Ahmed Bey b. Hüsrev serdâr, Abdullah Efendi b. Abdülganî 
el-Müderris, Hasan Efendi b. Ali el-Müsta‘id, Mehmed b. Hasan el-Muhzır, 
Mustafa b. Ali.

290 [43b-2] İstemihan Hatun bt. İbrahim Çavuş’un çayırına 
müdahale edilmemesi
Cerâ mâ hurrire fîhî ledeyye ve vaka‘a cemî‘u mâ yahvihî beyne
yedeyye ve ene’l-fakīr ile’l-mevlâ’l-kerîm
Ramazan b. İbrahim el-müvellâ bi Silivri hilâfeten
Afâ anhümâ hâliku Rabbühü’l-Beriyye
Havâss-ı Aliyye tevâbi‘inden kasaba-i Silivri nâhiyesinde vâki‘ Akviran nâm 
karyede çiftliği olan zahrü’l-muvakkarât İstemihan Hâtun bt. İbrahim Çavuş 
tarafından husûs-ı âti’l-beyâna vekîl olup hasm-ı şer‘î-i câhid mahzarında 
Mehmed Çelebi b. Ta[hir] ve Osman Beşe b. Abdullah şehâdetleri ile vekâleti 
sâbite olan Murtaza Beşe b. Abdullah nâm kimesne vekâleten mahfil-i kazâda 
karye-i merkūmede müsellem tâifesinden Emrullah b. Timur ve Ali b. Ahriyan 
ve Mustafa b. Erbeyi nâm kimesneler mahzarlarında üzerlerine takrîr-i da‘vâ 
edip mezbûrların toprağı dâhilinde Dörderci Hasan çayırı demekle ma‘rûf ça-
yırın bir tarafı sabancı Osman Çayırı ve bir tarafı Hüseyin Çavuş çayırı ve bir 
tarafı Emrullah çayırı ve bir tarafı Müsellemler çayırı demekle ma‘rûf çayır ile 
mahdûd ve mümtâz olan bir kıt‘a çayır müvekkilemin babası merhûm İbrahim 
Çavuş’un elli altmış seneden mütecâviz tasarrufunda olup bundan akdem 
bin on altı senesinde vâki‘ Rebî‘ulâhire’de bi emrillâhi te‘âlâ mezbûr İbrahim 









Çavuş fevt oldukda evlâd-ı zükûru kalmayıp zikr olunan çayır kānûn üzre ta-
puya müstahık olmağın mezbûr Emrullah’ın müsellem ocağında şerîkleri olan 
Mehmed b. Murad ve Osman b. Hasan ve mezbûr Mustafa’nın babası merkūm 
Erbeyi nâm müsellemlerden müvekkilem merkūme İstemihan Hâtun tapu-
layıp yedine mühürlü tezkire alıp on iki seneden beri tasarrufunda iken hâlâ 
zevci olup fevt olan İbrahim Subaşı mücerred zevci olmak ile zikr olunan ça-
yır anındır evlâd-ı zükûru yokdur tapuya müstahak olmuşdur deyû fuzûlen 
âhara vermek kasdına vaz‘-ı yed ederim ve bi’l-cümle yedinde olan tapu tezki-
resi mûcebince şer‘an görülmesi için Dergâh-ı âlî -dâme mahfûfen bi’l-me‘âlî- 
çavuşlarından kıdvetü’l-a‘yân Davud Çavuş mübâşeretiyle yedinde buyruldu-
yı şerîf ve mûcebince mürâsele-i münîf vârid olup yedinde olan tapu tezkiresi 
ibrâz olunup nazar olundukda mazmûn-ı tezkire takrîrine muvâfık olup yüzle-
rine kırâ’at olundukda ta‘arruzları ne vechile idiği suâl olunmak taleb olunma-
ğın gıbbe’s-suâl mezbûrlar bir vechile cevâba kādirler olmayıp merhûm İbrahim 
Çavuş elli altmış seneden beri mutasarrıf olup târih-i merkūmda fevt olduk-
da merhûm-ı mezbûrun evlâd-ı zükûru kalmayıp tapuya müstahık olmağın 
müvekkile-i merkūme İstemihan Hâtun’a tapu ile verildiğini bi’t-tav‘ ve’r-rızâ 
mukarrun-leh olmağın mûceb birle mu‘ârazadan men‘ olunup mâ hüve’l-vâki‘ 
bi’t-taleb ketb olundu.
Hurrire fî evâsıtı Recebi’l-ferd li sene semân ve ışrîn ve elf.
Şuhûdü’l-hâl: es-Sâbıkūn.

291 [44a-1] Manol v. Yani’deki alacağın tahsil edildiği
Vilâyet-i Rumeli’nde Gördös kazâsına tâbi‘ Koçiyori nâm karye sâkinlerinden 
fahrü’l-a‘yân Ömer Beşe b. Murad nâm râcil meclis-i şer‘-i mutahharda, işbu 
hâmil-i hâze’l-kitâb kasaba-i Anabolu sâkinlerinden Manol v. Yani nâm zimmî 
mahzarında ikrâr ve takrîr-i kelâm edip merkūm Manol zimmetinde karz-ı 
şer‘îden on iki bin nakd-i fıddî-i Osmânî râyic fi’l-vakt akçe ve çuka bahâsından 
bin sekiz yüz akçe ki cem‘an on üç bin sekiz yüz akçe hakkım vardı el-hâletü 
hâzihî meblağ-ı mezbûru mezbûr Manol yedinden bi’t-tamâm ve’l-kemâl ahz ve 
kabz eyledim bâkī zimmetinde bir akçe ve bir habbe kalmadı dedikde mukırr-ı 
mezbûrun minvâl-i muharrer üzre cârî olan ikrâr ve takrîrin el-mukarru lehü’l-
merkūm Manol bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ bi’t-taleb ketb olunup yed-i tâlibe def ‘ ve vaz‘ olundu.
Hurrire fi’l-yevmi’s-sâdis ve’l-ışrîn min Cumâdelâhire li sene tis‘a ve ışrîn ve elf.
Şuhûdü’l-hâl: Ramazan Çavuş b. Abdullah, Mustafa Çavuş b. Abdullah, Kurd 
Beşe b. Abdullah er-Râcil, Mustafa Beşe b. Abdullah er-Râcil, İbrahim Beşe 
b. Abdullah, Yakub b. Kurd.









292 [44a-2] Mahmud Çavuş b. Mehmed’in borcuna karşılık olarak 
Sinan Çavuş b. Abdülmennân’a bazı emlâkini rehin vermesi
Vilâyet-i Rumeli’nde nefs-i Yanya sâkinlerinden mefharü’l-cüyûş Mahmud 
Çavuş b. Mehmed nâm kimesne meclis-i şer‘-i mutahharda, işbu hâmil-i 
hâze’l-kitâb iftihârü’l-emâsil ve’l-a‘yân Sinan Çavuş b. Abdülmennân tarafın-
dan husûs-ı âti’z-zikri tasdîka vekîl olup bimâ hüve nehci’s-sübût şer‘an vekâleti 
sâbite olan Mahmud Bey b. ( ) mahzarında ikrâr ve takrîr-i kelâm edip deyn-i 
şer‘îden müvekkil-i müşârün-ileyh Sinan Çavuş’a târih-i kitâbdan yüz gün 
tamâmına varınca müeccel ve mev‘ûd otuz beş bin akçe zimmetimde lâzımü’l-
edâ ve vâcibü’l-kazâ deynim olup kazâ-i mezbûra tâbi‘ İrdeşte nâm karyede vâki‘ 
bir tarafdan Mehmed Çavuş mülküne ve bir tarafdan Ebûbekir Bey mülküne 
ve bir tarafdan kestane ve bir tarafdan tarîk-i âma müntehî olan mülk çiftliğimi 
ve yine karye-i merkūmede lede’l-cîrân ma‘lûmü’l-hudûd bir kıt‘a mülk bağımı 
ve yine kazâ-i merkūme tâbi‘ Tahtalı nâm karyede vâki‘ inde’l-ahâlî ma‘lûmü’l-
hudûd mülk çiftliğimi ve yine karye-i mezbûre dâhilinde vâki‘ inde’l-cîrân 
ma‘lûmü’l-hudûd üç kıt‘a mülk bağlarım dâyin-i mûmâ-ileyh Sinan Çavuş ye-
dinde rehn-i makbûzdur dedikde mukırr-ı mezbûrun vech-i mübeyyen üzre 
cârî olan ikrâr-ı meşrûhunu vekîl-i mezbûr Mahmud Bey vicâhen tasdîk ve 
şifâhen tahkīk ettikden sonra kazâ-i mezbûr sâkinlerinden İstati v. Yani ve Rimo 
v. Yani nâm zimmîler meclis-i mezbûrda meblağ-ı mezbûra emr ve kabûlü 
hâviye kefâletle kefîl olduklarında mâ hüve’l-vâki‘ bi’t-taleb ketb olunup yed-i 
tâlibine def ‘ olundu.
Hurrire fi’l-yevmi’s-sâmin aşer min Cumâdelâhire li sene tis‘a ve ışrîn ve elf.
Şuhûdü’l-hâl: Yusuf Bey b. Mehmed el-Cündî Dilâver Bey b. Abdullah el-Cündî 
Sinan Bey b. Bâli el-Cündî Hasan Bey el-Cündî Hasan b. Mehmed, Mustafa 
b. Mehmed, Yakub b. Kurd.

293 [44a-3] Abdi Bey b. Hüseyin’e kölesini satmasına izin verilmesi
Medîne-i Ebâ Eyyûb el-Ensârî -râdiye anhu Rabbühü’l-Bârî-’de bi’l-fi‘l za‘îmü’l-
vakt olan fahrü’l-eşbâh Abdi Bey b. Hüseyin nâm cündî meclis-i şer‘-i hatîr-i 
lâzımü’t-tevkīrde sevk-i kelâm edip işbu hâzır bi’l-meclis olan orta boyla 
kara gözlü Gürciyyü’l-asl Hasan b. Abdullah nâm abd işbu sene tis‘a ve ışrîn 
Rebî‘ulevveli’nin evâilinde ibâk ettiğine ikrârı ile ahz olunup kayd-ı sicil olun-
muşdu hâlâ kānûn-ı pâdişâhî ve hükm-i şehinşâhî üzre zikr olunan evsâf ile 
mevsûf olan mezbûr Hasan’ın müddet-i örfiyyesi tamâm olduğu ecilden 
kıbel-i şer‘den bey‘ olunmasına temessük taleb ederim dedikde fi’l-vâki‘ abd-i 
mezbûrun müddeti tamâm olduğu sicill-i mahfûza nazar olundukda zâhir ve 
mütebeyyin olmağın ber mûceb-i kānûn-ı münîf mezbûr Abdi Bey’e merkūm 
Hasan’ı bey‘a kıbel-i şer‘den izin verilip işbu hurûf ber sebîli’t-temessük ketb 
olunup yed-i tâlibe def ‘ ve vaz‘ olundu lede’l-hâce ibrâz ve ihticâc edine.
Hurrire fi’l-yevmi’s-sâlis ve’l-ışrîn min Cumâdelâhire li sene tis‘a ve ışrîn ve elf.
Şuhûdü’l-hâl: Mustafa b. Mehmed el-Muhzır, Ali b. Abdullah el-Muhzır, Elmas 
b. Abdullah hüve Habeşiyyü’l-asl?, Mehmed Bey b. Hasan, Yusuf b. Abdullah el-
Muhzır ve gayruhüm mine’l-hâzırîn.

294 [44b-1] Yorgi v. Todoro’nun menzilini Yorgi v. Nikola’ya satması
Vilâyet-i Rumeli’nde Mora sancağında Mizistre kazâsına tâbi‘ Perestoz nâm kar-
ye sâkinlerinden Yorgi v. Todoro nâm zimmî meclis-i şer‘de işbu hâmil-i hâze’l-
kitâb Yorgi v. Nikola nâm zimmî mahzarında bi’t-tav‘ ve’r-rızâ ikrâr ve takrîr-i 
kelâm edip karye-i merkūmede vâki‘ bir tarafdan Nikola v. Pora mülküne ve bir 
tarafdan diğer Nikola v. Pora mülküne ve iki tarafdan tarîk-i âma müntehî [ve 
mahdûd] bir tahtânî beyti ve muhavvatayı müştemil mülk menzilimi cümle-i 
tevâbi‘iyle mezbûr Yorgi’ye üç bin nakd-i fıddî-i Osmânî râyic fi’l-vakt akçeye 
bâtten bey‘ ve kabz-ı semen edip mebî‘-i mezbûru mahallinde kabza müşterî-i 
merkūmu taslît eyledim dedikde mukırr-ı mezbûrun ikrârını merkūm Yorgi 
vicâhen tasdîk edicek mâ hüve’l-vâki‘ bi’t-taleb ketb olundu.
Hurrire fî evâhiri C[umâdelâhire] li târihi’l-mezbûr.
Şuhûdü’l-hâl: Yusuf b. Ramazan, Ali b. Abdullah, Mustafa b. Mehmed.

295 [44b-2] Avram v. Rafayel’in emlâk satışı için kardeşi Yahuda’yı 
vekil tayin etmesi
Mahmiye-i Kostantıniyye mahallâtından Frenk mahallesi sâkinlerinden Avram 
v. Rafayel nâm yahudi meclis-i şer‘de işbu hâmil-i hâze’l-kitâb karındaşı Yahuda 
v. Rafayel nâm yahudi mahzarında ikrâr ve takrîr-i kelâm edip Havâss-ı Aliyye 
kazâsı müzâfâtından kasaba-i Silivri hısnı mahallâtından Yahudiler mahallesin-
de vâki‘ olup merkūm Yahuda ile ale’l-iştirâki’s-seviy silk-i mülk-i sahîhimizde 
münselik ve münharıt olup bir tarafdan İbrahim Bey b. ( ) mülküne ve bir taraf-
dan Kaytas b. Abdullah mülküne ve bir tarafdan Hasan b. ( ) mülküne ve bir ta-
rafdan tarîk-i âma müntehî mülk menzilden ve yine kasaba-i merkūmede vâki‘ 
olup kezâlik ale’l-iştirâk silk-i mülk-i sahîhimizde münselik olan mahzenden 
nısf hisse-i şâyi‘amı bey‘a ve kabz-ı semene ve bana îsâle karındaşım merkūm 
Yahuda’yı tevkîl-i sahîh-i şer‘î ile tevkîl eyledim ol dahi vekâlet-i merkūmeyi 
kabûl eyledim dedikde mâ hüve’l-vâki‘ bi’t-taleb ketb olundu.
Hurrire fî gurreti Recebi’l-ferd li seneti’l-mezbûre.
Şuhûdü’l-hâl: Mustafa b. Mehmed, Ali b. Abdullah, Mosi v. Yasef, Mosi v. İlimoyi, 
Mosi v. ( ) ve gayruhüm.

296 [44b-3] Ahmed Beşe b. Abdullah’ın Koçi v. Nikola’ya bazı emlâkini 
satıp bazısının da kullanım hakkını devretmesi
Vilâyet-i Rumeli’nde Ohri sancağında İstarova kazâsına tâbi‘ Niçe nâm kar-
ye sükkânından Ahmed Beşe b. Abdullah nâm râcil meclis-i şer‘-i şerîfde işbu 
râfi‘ü’l-kitâb Koçi v. Nikola nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip karye-i merkūmede vâki‘ bir tarafdan Mankola v. Floro mül-
küne ve bir tarafdan Kosta v. Dine mülküne ve bir tarafdan Papa Mihal mülkü-
ne ve bir tarafdan tarîk-i âma müntehî bir tahtânî beyti ve dehlizi ve samanlı-
ğı ve muhavvatayı müştemil mülk menzilden ve yine menzil-i mezbûra mutta-
sıl [ve] mülâsık lede’l-ahâlî ve’l-cîrân bir kıt‘a harmanı ve bir kıt‘a bostan yerin-
den nısf hisse-i şâyi‘alarımı, cümle-i tevâbi‘ ile bi safkatin vâhidetin Koçi’ye yedi 
yüz nakd-i fıddî-i Osmânî râyic fi’l-vakt akçeye bâtten bey‘ ve kabz-ı semen 
edip mebî‘ât-ı mezkûreyi mahallinde kabza müşterî-i merkūmu taslît eyledi-
ğimden sonra yine karye-i mezbûre kurbunda bir kıt‘ası Demir Bey nâm kimes-
nenin menzili kurbunda ve bir kıt‘ası Taranya deresine ve bir kıt‘ası beylik çayı-
rı kurbunda vâki‘ üç kıt‘a tarlanın hakk-ı tasarruflarını sâhib-i arz ma‘rifetiyle 
mezbûr Koçi’ye tefvîz edip ol dahi minvâl-i muharrer üzre tefevvüz ve kabûl 
eylediğimden sonra mukābele-i tefvîzde olan üç yüz akçeyi mezbûr Koçi ye-
dinden ahz ve kabz eyledim ba‘de’l-yevm sâlifü’l-beyân mebî‘lerin nısfı mezbûr 
Koçi’nin mülk-i müşterâ-yı sarîhidir ve mârrü’z-zikr tarlaların hakk-ı tasarru-
fu dahi mersûmundur sâir emsâli tasarrufu gibi keyfe mâ yeşâ ve hasbe mâ 
yürîd mutasarrıf olsun dedikde mukırr-ı mezbûrun vech-i mübeyyen üzre cârî 
olan ikrâr ve takrîrini el-mukarru lehü’l-mezbûr Koçi vicâhen tasdîk ve şifâhen 
tahkīk edicek mâ hüve’l-vâki‘ bi’t-taleb ketb olundu.
Hurrire fî evâhiri Cumâdelâhire li târihi’l-mezbûr.
Şuhûdü’l-hâl: Mustafa b. Mehmed el-Muhzır, Ali b. Abdullah, Hüseyin 
b. Abdullah, Süleyman b. Turgud, Hasan b. Abdullah, Hüseyin b. Ali.

297 [44b-4] Şemse Hatun’un menzilini Mehmed b. Abdullah’a satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Servi mahallesi mütemekkinelerinden Şemse Hâtun bt. Ömer tarafından 
husûs-ı âti’l-beyânı ikrâra vekîl olup vekâleti hasm-ı şer‘î-i câhid mahzarında 
müvekkile-i mûmâ-ileyhâyı ma‘rifet-i [şer‘iyye ile ârifân olan Sefer Halîfe b. Veli 
ve Osman Beşe b. Abdullah şehâdetleri ile şer‘an sâbite ve mütehakkika olan 
İsa b. Hasan nâm kimesne meclis-i şer‘-i hatîr-i lâzımü’t-tevkīrde işbu hâmilü’l-
kitâb Mehmed b. Abdullah nâm râcil mahzarında bi’l-vekâle ikrâr ve takrîr-i 
kelâm edip müvekkilem mezbûre Şemse Hâtun’un silk-i mülk-i sahîhinde mün-
selik [ve] mahalle-i mezbûrede vâki‘ bir tarafdan Hüsrev b. Hızır mülküne ve 
bir tarafdan Emine bt. Ali mülküne ve bir tarafdan Kamer bt. Abdullah mül-
küne ve bir tarafdan tarîk-i âma müntehî ve mahdûd bir tahtânî beyti ve iki 
fevkānîyi ve sundurmayı ve sofayı ve bi’r-i mâ ve kenîfi ve zât-ı eşcâr-ı müsmi-
re ve gayr-ı müsmireyi hâvî cüneyneyi muhtevî muhavvatayı müştemilmenzilini cümle-i tevâbi‘ ve levâhıkı ve kâffe-i menâfi‘ ve merâfıkı ile mûmâ-
ileyh Mehmed Beşe’ye on iki bin [nakd-i fıddî-i] Osmânî râyic fi’l-vakt akçeye 
bâtten bey‘ ve kabz ve teslîm-i mebî‘-i mahdûd kıldı ba‘de’l-yevm sâlifü’l-beyân 
menzil-i mahdûd mezkûr Mehmed Beşe’nin mülk-i müşterâ-yı sarîhidir key-
fe mâ yeşâ ve hasbe mâ yürîd mutasarrıf olsun dedikde vekîl-i mezbûr İsa’nın 
minvâl-i muharrer üzre cârî olan ikrâr ve takrîri el-mukarru lehü’l-mezbûr 
Mehmed Beşe gıbbe’t-tasdîki’ş-şer‘î bi’t-taleb ketb olundu.
Hurrire fî selhi Cumâdelâhire li sene tis‘a ve ışrîn ve elf.
Şuhûdü’l-hâl: Receb Halîfe b. Ahmed el-İmâm, Hüseyin b. Mustafa el-Müezzin, 
el-Hâc Mehmed b. Pîrce, Mehmed b. Kasım el-Muhtesib, Hasan Bey b. Abdullah 
el-Bevvâbü’s-sultânî, Ali b. Abdullah, Mustafa b. Mehmed, Musa Efendi b. Sâdık, 
Perviz b. Abdullah ve gayruhüm mine’l-hâzırîn.

298 [45a-1] Yani v. Nikola’nın bağını Andriçe v. Yani’ye satması
Vilâyet-i Rumeli’nde Mora sancağında Kartina kazâsına tâbi‘ İstemniçe nâm 
karyeden Yani v. Nikola nâm zimmî meclis-i şer‘-i hatîr-i lâzımü’t-tevkīrde 
işbu râfi‘ü’l-kitâb Andriçe v. Yani nâm zimmî muvâcehesinde bi’t-tav‘ ve’r-rızâ 
ikrâr ve takrîr-i kelâm edip karye-i merkūme bağları dâhilinde Koçeri demek-
le ma‘rûf mevzi‘de vâki‘ bir tarafdan Nikola v. Cerako? bağına ve bir taraf-
dan İskiyani v. Yorgi bağına ve bir tarafdan Dimo v. İstavroz ve bir tarafdan ( ) 
müntehî olup zât-ı eşcâr-ı müsmire ve gayr-ı müsmireyi hâvî tahmînen on ça-
palık bir kıt‘a bağımı cümle-i tevâbi‘ ve levâhıkı ve kâffe-i menâfi‘ ve merâfıkı 
ile mezbûr Andriçe’ye yedi bin sekiz yüz nakd-i fıddî-i Osmânî râyic fi’l-vakt 
akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru 
mahallinde kabza müşterî-i merkūmu taslît eyledim ba‘de’l-yevm sâlifü’l-beyân 
bağ-ı mahdûd-ı mezkûr Andriçe’nin mülk-i müşterâ-yı sarîhidir keyfe mâ yeşâ 
ve hasbe mâ yürîd mutasarrıf olsun dedikde mukırr-ı mezbûrun vech-i mü-
beyyen üzre cârî olan ikrâr ve takrîrini el-mukarru lehü’l-mezbûr Andriçe bi’l-
muvâcehe tasdîk edicek mâ hüve’l-vâki‘ bi’t-taleb ketb olundu.Hurrire fi’l-yevmi’t-tâsi‘ min Cumâdelâhire li seneti’l-merkūme.
Şuhûdü’l-hâl: Mustafa b. Mehmed, Ali b. Abdullah, Süleyman b. Turgud, Yakub 
b. Kurd, Perviz b. Abdullah, Yani v. Yorgi, İstemad v. Yani, Polenceroni v. Dimo, 
Lambo v. Yorgi, İspilot v. Dimo, Panayot v. Yorgi ve gayruhüm mine’l-hâzırîn.

299 [45a-2] Yani v. Nikola’nın menzilini Polenceroni v. Dimo’ya satması
Vilâyet-i Rumeli’nde Mora sancağında Kartina kazâsına tâbi‘ İstemniçe nâm 
karyeden Yani v. Nikola nâm zimmî meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb Polenceroni v. Dimo nâm zimmî muvâcehesinde bi’t-tav‘ ve’r-rızâ 
ikrâr ve takrîr-i kelâm edip karye-i merkūmede vâki‘ bir tarafdan Papa Yani 
v. Kostantin mülküne ve bir tarafdan Yorgi v. Karika mülküne ve bir tarafdan 
Yani v. Ribe mülküne ve bir tarafdan Yani v. Zakona mülküne ve bir tarafdan 
tarîk-i âma müntehî ve mahdûd bir tahtânî ve bir fevkānî beyti ve bir fırın ve 
iki dip dut eşcârını ve bir dip asma ağacını hâvî muhavvatayı müştemil mülk 
menzilimi cümle-i tevâbi‘ ve levâhıkı ve kâffe-i menâfi‘ ve merâfıkı ile mezbûr 
Polenceroni’ye on bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘-i mezkûru mahallinde kab-
za müşterî-i merkūmu taslît eyledim ba‘de’l-yevm menzil-i mahdûd mezkûr 
Polenceroni’nin mülk-i müşterâ-yı sarîhidir keyfe mâ yeşâ ve hasbe mâ yürîd 
mutasarrıf olsun dedikde mukırr-ı mezbûrun vech-i mübeyyen üzre cârî olan 
ikrâr ve takrîrini el-mukarru lehü’l-mezbûr Polenceroni vicâhen ve şifâhen 
tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min Cumâdelâhire li seneti’l-merkūme.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, Süleyman 
b. Turgud, Perviz b. Abdullah, Yusuf b. Abdullah, Dimitri v. Yani, İspilot v. Ergiri, 
Dimo v. Valahaf, Yorgi v. Angeli, Aleksi v. Dimo, Andriçe v. Yani, Panayot v. Yorgi 
ve gayruhüm mine’l-hâzırîn.

300 [45a-3] Dimo v. Andriye’nin bir adet tarlasının kullanım hakkını 
Dimo v. Yani’ye devretmesi
Vilâyet-i Rumeli’nden Gerbeniş kazâsına tâbi‘ Paparoş nâm karye sâkinlerinden 
Dimo v. Andriye nâm zimmî meclis-i şer‘-i hatîr-i lâzımü’t-tevkīrde işbu 
hâmilü’l-kitâb Dimo v. Yani nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip karye-i merkūme sınırı dâhilinde vâki‘ bir tarafdan müşterî-i 
mezbûr tarlasına ve bir tarafdan Todoro v. Marko tarlasına ve bir tarafdan 
Dimitri v. Todoro tarlasına ve bir tarafdan cebele müntehî ve mahdûd tahmînen 
diyârımız keyli ile bir buçuk keyl tohum istî‘âb eder taht-ı tasarrufumda olan 
bir kıt‘a tarlanın hakk-ı tasarrufunu sâhib-i arz ma‘rifetiyle merkūm Dimo’ya 
tefvîz edip ol dahi minvâl-i muharrer üzre tefevvüz ve kabûl eyledikden sonra 
mukābele-i tefvîzde olan bin dokuz yüz nakd-i fıddî-i Osmânî râyic fi’l-vakt ak-
çeyi merkūm Dimo yedinden bi’t-tamâm ve’l-kemâl ahz ve kabz eyledim ba‘de’l-
yevm sâlifü’l-beyân bir kıt‘a tarlanın hakk-ı tasarrufu merkūm Dimo’nundur 
sâir emsâli tasarrufu gibi mutasarrıf olsun dedikde mukırr-ı mezbûrun minvâl-i 
muharrer üzre cârî olan ikrâr ve takrîrini el-mukarru lehü’l-mezbûr Dimo 
vicâhen tasdîk ve şifâhen tahkīk edicek mâ hüve’l-vâki‘ bi’t-taleb ketb olundu.
Şuhûdü’l-hâl: Kābil b. Abdullah, Ali b. Abdullah, Perviz b. Abdullah, Mustafa 
b. Mehmed, Nikola v. Dimitri, Dimitri v. Kondi, Dimitri v. Yorgi, Franko v. Yorgi, 
Nikola v. ( ) ve gayruhüm.

301 [45a-4] Yorgi v. Yani’nin borcuna karşılık olarak bir miktar 
hayvanını rehin vermesi
Çoban tâifesinden Yorgi v. Yani nâm zimmî meclis-i şer‘-i hatîr-i lâzımü’t-
tevkīrde işbu hâmilü’l-kitâb Ahmed b. Abdullah ve Mustafa b. Ali ve Şaban 
Beşe b. Mehmed nâm kimesneler mahzarlarında bi’t-tav‘ ve’r-rızâ ikrâr ve 
takrîr-i kelâm edip merkūm Ahmed’de süt bahâsından sekiz bin üç yüz ve 
merkūm Şaban Beşe’ye iki bin ve merkūm Mustafa’ya iki bin beş yüz nakd-i 
fıddî-i Osmânî râyic fi’l-vakt [akçe] deyn-i şer‘îm olup hâlâ bana âhar diyâra 
sefer lâzım gelmeğin silk-i mülk-i sahîhimde münselik ve münharıt olan yüz 
seksen beş re’s koyun ile dört re’s kuzumu mezbûrûnun yedlerinde meblağ-ı 
mersûm mukābelesinde rehin vaz‘ eyledim dedikde mukırr-ı mezbûru ikrâr-ı 
meşrûhunda mezbûrûn Ahmed ve Mustafa ve Şaban vicâhen tasdîk ve şifâhen 
tahkīk eylediklerinde gıbbe’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Yusuf b. Cafer, Mehmed Bey b. Hasan el-Cündî Ali b. Hüseyin, 
Kasım b. Abdullah, Mustafa b. Mehmed, Dede b. Deniz, Mustafa b. Mehmed.

302 [45b-1, Arapça] Rahime bt. Abdullah’ın muhâlaa yoluyla boşandığı
Medîne-i Ebâ Eyyûb el-Ensârî- radiye anhu Rabbühü’l-Bârî- mahallâtından 
Uluca Baba mahallesinde sâkine olan Rahime bt. Abdullah nâm hâtun meclis-i 
şer‘-i şerîfde hâmil-i hâze’l-kitâb Oruc b. Seydî nâm zevci ile muhâla‘a yaptı. 
Mezbûr Oruc da nikâhı esnasında ta‘ahhüd ettiği râyicü’l-vakt sekiz yüz akçe-i 
Osmânî mehr-i müecceli ve nafaka-i iddeti mukābilinde mezbûre Rahime ile 
muhâla‘a yaptı. Zevce-i mezbûre bu sûretle yeni bir nikâh yapılmadan ve mehir 
ödenmeden helâl olmayacak şekilde zevc-i merkūmundan ayrılmış oldu. Sonra 
her biri cemî‘-i de‘âvî, mutâlebât, eymân ve muhâsamâtdan umûmen, zevciyyet-
le alâkalı da‘vâdan husûsen yek diğerinin zimmetini ibrâ-i âm ile husûmet ve 
nizâ‘ı bertaraf edecek şekilde ibrâ etti.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Alemüddin Efendi b. Süleyman el-İmâm, Ali b. Abdullah, Perviz 
b. Abdullah, Mustafa b. Mehmed, Osman Ağa b. Abdullah, Yakub b. Kurd

303 [45b-2] İbrahim Çavuş b. Faik’in çiftliğini Mahmud b. Mustafa’ya 
satıp bazı mülklerinin de kullanım hakkını devretmesi
Mahmiye-i Kostantıniyye -humiyet ani’l-âfât ve’l-beliyye- mahallâtından 
Nişâncı-i atîk mahallesi sâkinlerinden fahrü’l-cüyûş İbrahim Çavuş b. Fâik 
meclis-i şer‘-i şerîf-i lâzımü’t-teşrîfde işbu hâmil-i hâze’l-kitâb Mahmud 
b. Mustafa tarafından husûs-ı âti’l-beyânı tasdîka vekîl olup vekâleti bimâ hüve 
nehci’l-mu‘teberi’l-mer‘î şer‘an sâbite olan Mustafa b. Abdullah mahzarında 
bi’t-tav‘ ve’r-rızâ ikrâr ve takrîr-i kelâm edip Havâss-ı Aliyye kazâsı tevâbi‘inden 
Büyükhalkalı nâm karyede vâki‘ bir tarafdan Mehmed Çelebi b. ( ) mülküne ve 
bir tarafdan Dimitri v. İstemad mülküne ve iki tarafdan tarîk-i âma müntehî 
ve mahdûd muhavvata-i dâhiliyye ve hâriciyyeyi hâvî olup muhavvata-i 
dâhiliyyesi üç süflî beyti [ve] iki ahırı [ve] bir sofayı ve bir su kuyusunu ve bir 
fırın ve bir kenîf ve eşcâr-ı simâr ve gayr-ı simârı ve iki ıstabl ve muhavvata-i 
hâriciyyesi eşcâr-ı müsmire ve gayr-ı müsmireyi hâviye bir hadîkayı müşte-
mil olan mülk çiftliğimi bi cümleti’t-tevâbi‘ ve’l-levâhık ve bir çift su sığırı ve 
iki çift kara sığır öküzünü ve âlât-ı çiftliği bi safkatin vâhidetin müvekkil-i 
merkūm Mahmud’a otuz üç bin nakd-i fıddî-i Osmânî râyic fi’l-vakt akçeye 
bey‘-i bâtt-ı sahîh-i şer‘î ile bey‘ edip kabz-ı semen ve teslîm-i mebî‘ eylediğim-
den sonra yine karye-i merkūme sınırı dâhilinde harmanlar kurbunda bir ta-
rafı Halil Usta ve bir tarafı İsmail tarlasına ve iki tarafı tarîk-i âma müntehî ve 
mahdûd bir kıt‘a tarlanın ve saray altından bir tarafı Mehmed Ağa’nın ve bir ta-
rafı Handan Ağa’nın ve bir tarafı Haydar Usta’nın tarlalarına ve bir tarafı tarîk-i 
âma müntehî bir kıt‘a tarlanın ve Kozluk kurbunda bir tarafı Haydar Usta’nın 
ve bir tarafı Süleyman Ağa’nın ve bir tarafı reis-i küttâbın ve bir tarafı ( ) tar-
lalarına müntehî bir kıt‘a tarlanın ve yine Kozluk altında bir tarafı beyliğe ve 
bir tarafı Papaoğlu’nun ve bir tarafı ( ) tarlalarına müntehî bir kıt‘a tarlanın ve 
yine bir tarafı Halil Usta’nın ve bir tarafı Süleyman Ağa’nın ve bir tarafı Sinan 
Ağa’nın ve bir tarafı Haydar Usta’nın tarlalarına müntehî bir kıt‘a ve yine Zîver 
tarla[sı] kurbunda bir tarafdan Sinan Ağa’nın ve bir tarafı Süleyman Ağa’nın 
ve bir tarafı Mehmed Çavuş’un tarlalarına ve bir tarafı tarîk-i âma müntehî bir 
kıt‘a tarlanın ve yine bir tarafdan beylik çayıra ve bir tarafdan Mehmed Ağa 
tarlasına ve bir tarafı Benefşe’den ve bir tarafı Alantepe’ye müntehî bir kıt‘a 
tarlanın ve yine bir kıt‘a Küçükhalkalı kurbunda bir tarafdan Mehmed Ağa 
tarlasına ve üç tarafı tarîk-i âma müntehî bir kıt‘a tarlanın ve karye-i Papas 
hudûdunda vâki‘ iki tarafı Solak Mustafa tarlasına ve bir tarafı İbrahim Ağa 
tarlasına ve bir tarafı tarîk-i âma müntehî bir kıt‘a cem‘an dokuz kıt‘a taht-ı ta-
sarrufumda olup ber vech-i tahmîn cümlesi on müd tohum istî‘âb eder tar-
lalarımın hakk-ı tasarruflarını sâhib-i arz ma‘rifetiyle müvekkil-i merkūm 
Mahmud’a tefvîz edip mukābele-i tefvîzde olan sekiz bin nakd-i mezbûrü’n-
na‘t akçeyi merkūm yedinden ahz eyledim ba‘de’l-yevm sâlifü’l-beyân çiftlik 
müvekkil-i merkūm Mahmud’un mülk-i müşterâsıdır ve mârrü’z-zikr tarla-
ların hakk-ı tasarrufları dahi merkūmundur dedikde vekîl-i mezbûr vicâhen 
tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâdî aşer li târihi’l-mezbûr.
Şuhûdü’l-hâl: Mehmed Çelebi b. ( ) el-İmâm, Kurd Çelebi b. ( ), Piyâle Çavuş 
b. ( ), Ahmed Usta b. ( ), Ahmed Ağa el-Müteferrika, Süleyman b. Abdullah er-
Râcil, Osman b. Halil, Mehmed Ağa el-Müteferrika, Mustafa b. Mehmed, Ali 
b. Abdullah, Perviz b. Abdullah ve gayruhüm mine’l-hâzırîn.

304 [45b-3] Panayot v. İstemad’ın yoncalığını Nikola v. Kosta’ya satması
Vilâyet-i Rumeli’nde İnebahtı sancağında Gerbeniş kazâsına tâbi‘ İstenoma 
nâm karye sâkinlerinden Panayot v. İstemad nâm zimmî meclis-i şer‘-i şerîfde 
işbu hâmil-i hâze’l-kitâb Nikola v. Kosta nâm zimmî mahzarında bi’t-tav‘ ve’r-
rızâ ikrâr ve takrîr-i kelâm edip karye-i mezbûre kurbunda vâki‘ bir tarafdan 
Nikola v. Oslah çayırına ve bir tarafdan Mihal v. Lotina çayırına ve bir taraf-
dan İstirati v. Nikola çayırına ve bir tarafdan Yorgi v. Nikola çayırına müntehî 
bir kıt‘a mülk yoncalığımı cümle-i tevâbi‘ ve levâhıkı ile mezbûr Nikola’ya bin 
iki yüz nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ ve kabz-ı semen edip mebî‘-i mezkûru mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân hudûd ile mahdûd olan 
yoncalık merkūm Nikola’nın mülk-i müşterâ-yı sarîhidir keyfe mâ yeşâ ve has-
be mâ yürîd mutasarrıf olsun dedikde mukırr-ı mezbûrun minvâl-i muharrer 
üzre cârî olan ikrâr ve takrîrin el-mukarru lehü’l-mezbûr Nikola bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olunup 
yed-i tâlibe def ‘ olundu.
Hurrire fi’l-yevmi’s-sâmin min şehri Cumâdelâhire li sene tis‘a ve ışrîn ba‘de’l-elf.
Şuhûdü’l-hâl: Yorgo v. Şirvilo, Yani v. Dero, Andriye v. Franko, Mihal v. Pavlo, 
Şirvilo v. Mihal, Şirvilo v. Kiryazi, Dimo v. Nikola ve gayruhüm mine’l-hâzırîn.









[46a-1]305 [46a-2] Yani v. Angelo’nun bağlarını İstemad v. Yani’ye satması
Vilâyet-i Rumeli’nde Mora sancağında Kartina kazâsına tâbi‘ İstemniçe nâm 
karyeden Yani v. Angelo nâm zimmî meclis-i şer‘de hâmilü’l-kitâb İstemad 
v. Yani nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm 
edip karye-i merkūme bağları sınırında vâki‘ bir tarafdan Pavlo v. ( ) bağına 
ve bir tarafdan Yorgo v. Parti bağına ve bir tarafdan Polenceroni v. Yorgi bağı-
na ve bir tarafdan İlya v. ( ) bağına müntehî ve mahdûd olup ve yine karye-i 
merkūme sınırı dâhilinde vâki‘ bir tarafdan Yorgo v. Salaryo bağına ve bir ta-
rafdan Polenceroni v. Hristatli bağına ve bir tarafdan Trandafil v. ( ) bağına ve 
bir tarafdan Kostantin v. ( ) bağına müntehî ve mahdûd iki kıt‘a mülk bağları-
mı cümle-i tevâbi‘ ve levâhıkı ve kâffe-i menâfi‘ ve merâfıkları ile bi safkatin 
vâhidetin mezbûre İstemad’a bin iki yüz nakd-i fıddî-i Osmânî râyic fi’l-vakt 
akçeye bâtten bey‘ ve kabz-ı semen ettiğimden sonra mebî‘ât-ı mezkûrâtı ma-
hallinde kabza müşterî-i merkūmu taslît eyledim ba‘de’l-yevm sâlifü’l-beyân 
mebî‘ler mesfûr İstemad’ın mülk-i müşterâ-yı sarîhidir keyfe mâ yeşâ ve hasbe 
mâ yürîd mutasarrıf olsun dedikde mâ hüve’l-vâki‘ bi’t-taleb ketb olundu.
Hurrire fî 26 min Recebi’l-ferd li’s-seneti’l-merkūme.
Şuhûdü’l-hâl: Ali b. Abdullah, Yakub b. Kurd, Perviz b. Abdullah, Mustafa 
b. Mehmed, Yani [v.] Yorgi, Nikola [v.] Siraklo, Panayot [v.] Yorgi, Zafiri [v.] Yani, 
Soroki [v.] Yani, Lambro v. Yorgi, Polenceroni v. Yorgi, Yorgi v. Angelo ve gayru-
hüm mine’l-hâzırîn.

306 [46a-2] Hasan Beşe b. Abdullah ile kız kardeşleri Hasnâ ve Fati’nin 
menzillerini Simo v. Minho’ya satmaları
Vilâyet-i Rumeli’nde Premedi kazâsına tâbi‘ Seropi nâm karye sâkinlerinden 
Hasan Beşe b. Abdullah nâm acemî tarafından husûs-ı âti’l-beyânı ikrâra vekîl 
olup vekâleti hasm-ı şer‘î-i câhid mahzarında Hüseyin Beşe b. Hasan ve Hasan 
b. Sinan şehâdetleri ile şer‘an sâbite olan Mehmed b. Abdullah nâm râcil ve 
li ebeveyn kız karındaşları Hasnâ ve Fati nâm hâtunlar taraflarından husûs-ı 
mezbûru ikrâra vekîl olup vekâleti kezâlik hasm-ı şer‘î-i câhid mahzarın-
da Kasım b. Yakub ve Mehmed b. Ali şehâdetleri ile şer‘an sâbite olan Ahmed 
Beşe b. Abdullah nâm râcil meclis-i şer‘-i hatîr-i lâzımü’t-tevkīrde vekâleten her 
biri işbu hâmil-i hâze’l-kitâb Simo v. Minho nâm zimmî mahzarında takrîr-i dilmiştir. Çevirisi, ait olduğu hükmün devamında verilmiştir.
kelâm edip karye-i merkūmede vâki‘ iki tarafdan müşterî-i mezbûr mülküne ve 
iki tarafdan tarîk-i âma müntehî ve mahdûd bir tahtânî beyti ve kileri ve zât-ı 
eşcâr-ı müsmire ve gayr-ı müsmireyi hâvî cüneyneyi müştemil olup işbu ak-
din sudûruna değin müvekkilelerimizin ale’l-iştirâk silk-i mülk-i sahîhlerinde 
münselik olan mülk menzillerini cümle-i tevâbi‘ ve levâhıkı ve kâffe-i menâfi‘ 
ve merâfıkı ile merkūm Simo’ya üç bin nakd-i fıddî-i Osmânî râyic fi’l-vakt ak-
çeye bey‘-i bâtt-ı sahîh-i şer‘î ile bey‘ ve kabz-ı semen edip ve mebî‘-i mezkûru 
mahallinde kabza müşterî-i merkūmu taslît eylediler ba‘de’l-yevm sâlifü’l-beyân 
menzil-i mahdûd merkūm Simo’nun mülk-i müşterâ-yı sarîhidir keyfe mâ yeşâ 
ve yahtâr mutasarrıf olsun dediklerinde mukırrân-ı mezbûrânın bi’l-vekâle cârî 
olan ikrâr ve takrîrlerini el-mukarru lehü’l-mezbûr Simo vicâhen ve şifâhen 
tasdîk ve tahkīk edicek mâ hüve’l-vâki‘ bi’t-taleb ketb olundu.
Hurrire fî 16 min Receb li târihi’l-mezbûr.
Şuhûdü’l-hâl: Hasan Beşe b. Abdullah, Aydın b. Mustafa, Ali b. Mustafa, Mehmed 
b. Ali, Hüseyin b. Hasan, Sinan b. Mehmed, Ali b. Abdullah, Mustafa b. Mehmed, 
Yakub b. Kurd ve gayruhüm mine’l-hâzırîn.

307 [46b-1] Pavlo v. Kako’nun tarla anlaşmazlığında Pano v. Yorgo 
ile sulh olması
Vilâyet-i Rumeli’nde Yanya kazâsına tâbi‘ Ercistine nâm karye sâkinlerinden 
Pavlo v. Kako nâm zimmî meclis-i şer‘-i hatîrde işbu hâmil-i hâze’l-kitâb Pano 
v. Yorgo nâm zimmî mahzarında bi’t-tav‘ ikrâr ve takrîr-i kelâm edip bun-
dan akdem karye-i merkūmede mürd olan li ebeveyn karındaşım Minho nâm 
zimmînin merkūm Pano beynimizde ma‘lûm gümüş kadehini ahz ve karye-i 
merkūme sınırı dâhilinde vâki‘ her biri lede’l-ahâlî ma‘lûmü’l-hudûd dört kıt‘a 
tarlasın tasarruf edip mürd-i mezbûrun verâseti bana münhasıra olmağın 
ben dahi da‘vâ ve taleb ettiğimde karındaşın mürd-i mezbûra hâl-i hayâtında 
karz[en] beş bin üç yüz nakd-i fıddî-i Osmânî râyic fi’l-vakt akçe verip meblağ-ı 
mezbûr mukābelesinde zikr olunan kadehi ve tarlaları bana vermişdir demekle 
beynimizde münâza‘ât-ı kesîre ve muhâsamât-ı ekîde vâkı‘a olmuşidi el-hâletü 
hâzihî beynimize muslihûn tavassut edip es-sulhu seyyidü’l-ahkâm fehvâsınca 
dört yüz nakd-i mezbûrü’n-na‘t akçe üzre akd-i sulh inşâ ettiklerinde ben dahi 
sulh-i mezbûru kabûl ve bedel-i sulh olan dört yüz akçeyi merkūm Pano ye-
dinden bi’t-tamâm ve’l-kemâl ahz ve kabz edip husûs-ı mezbûra müte‘allik 
da‘vâdan merkūm Pano’nun zimmetini ibrâ-i âmla ibrâ ve iskāt-ı tâmla iskāt ey-
ledim ba‘de’l-yevm husûs-ı mezbûra müte‘allik benden bi’z-zât veya bi’l-vâsıta 
da‘vâ ve nizâ‘ sudûr ederse lede’l-hükkâmi’l-kirâm mesmû‘a ve makbûle olmaya 
dedikde mukırr-ı mezbûrun ikrârını el-mukarru lehü’l-mezbûr Pano vicâhen 
ve şifâhen tasdîk ve tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâmin li târihi’l-mezbûr.
Şuhûdü’l-hâl: Nikola v. Minho, Kofeni v. Verane, Dimo v. Yani, Nikola v. Prase, 
Pavlo v. Manol, Kosta v. Doni.

308 [46b-2, Arapça] Fati bt. Derviş’in muhâlaa yoluyla boşandığı
Kasım Paşa mahallâtından Yahya Kethüdâ mahallesinde sâkine olan Kıbtiye 
Fati bt. Derviş nâm hâtun meclis-i şer‘-i şerîfde hâmil-i hâze’l-kitâb Kıbtî Yusuf 
b. Abdullah nâm zevci ile muhâla‘a yaptı. Mezbûr Yusuf da nikâhında ta‘ahhüd 
ettiği râyicü’l-vakt yedi yüz akçe-i Osmânî mehr-i müecceli ve beynlerinde 
ma‘lûm ve mu‘ayyen nafaka-i iddeti mukābilinde mezbûre Fati ile muhâla‘a 
yaptı. Zevce-i mezbûre bu sûretle yeni bir nikâh yapılmadan ve mehir ödenme-
den helâl olmayacak şekilde zevc-i merkūmundan ayrılmış oldu. Sonra her biri 
cemî‘-i de‘âvî, mutâlebât, eymân ve muhâsamâtdan umûmen, zevciyyetle alâkalı 
da‘vâdan husûsen yek diğerinin zimmetini ibrâ-i âm ile husûmet ve nizâ‘ı ber-
taraf edecek şekilde ibrâ etti.
Cerâ zâlike ve hurrire fî evâhiri Recebi’l-ferd sene tis‘a ve ışrîn ba‘de’l-elf.
Şuhûdü’l-hâl: Şah b. Hasan, Oruc b. Lütfi, Perviz b. Abdullah, Ali b. Abdullah, 
Mustafa b. Mehmed ve gayruhüm

309 [46b-3, Arapça] İbrahim b. Şaban’ın Sâliha Hatun bt. Abdullah adlı 
karısını boşadığı
Medîne-i Ebâ Eyyûb el-Ensârî- radiye anhu Rabbühü’l-Bârî- mahallâtından ( ) 
mahallesinde sâkin olan İbrahim b. Şaban nâm kimesne meclis-i şer‘-i şerîfde 
nikâhında ta‘ahhüd ettiği râyicü’l-vakt iki yüz elli akçe-i Osmânî mehr-i müec-
celini ve yüz akçe mikdârındaki nafaka-i iddetini ödedikden sonra Sâliha Hâtun 
bt. Abdullah nâm zevcesini tatlîka-i vâhide ile tatlîk eylediğini ikrâr ve i‘tirâf 
etti. Mezbûre Sâliha, mutallık-ı merkūmundan mebâliğ-i mezkûreyi teslîm aldı. 
Zevce-i mezbûre vâki‘ ikrârı vicâhen ve şifâhen tasdîk etti. Zevce-i mezbûre bu 
sûretle yeni bir nikâh yapılmadan ve mehir ödenmeden helâl olmayacak şekil-
de zevc-i merkūmundan ayrılmış oldu. Sonra her biri cemî‘-i de‘âvî, mutâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek di-
ğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Murad b. Abdullah, Yusuf b. Abdullah, Ali b. Abdullah, Mustafa 
b. Mehmed, Perviz b. Abdullah, Yakub b. Kurd ve gayruhüm









310 [46b-4, Arapça] Sâlih b. İbrahim adlı küçüğe nafaka takdir edildiği
Sâlih b. İbrahim nâm sagīrin nafakası, kisvesi ve sâir havâic-i zarûriyyesi için, 
himâye ve terbiyesi altında bulunduğu medîne-i Ebâ Eyyûb el-Ensârî- radi-
ye anhu Rabbühü’l-Bârî- mahallâtından ( ) mahallesinde sâkine olan Sâliha 
bt. Abdullah nâm annesinin talebiyle mezbûr babası üzerine olmak üzre râyicü’l-
vakt üç akçe-i Osmânî farz ve takdîr edildi. Meblağ-ı mezbûrun sarfına ve vakt-i 
hâcetde istidâne edip vakt-i zaferde rücû‘ etmeye mezbûre Sâliha’ya izin verildi.
Cerâ zâlike ve hurrire fi’t-târihi’l-mezbûr.
Şuhûdü’l-hâl: es-Sâbıkūn

311 [46b-5] Yeniçeri Mehmed Beşe’nin yurt yeri ile tarla tasarruf 
hakkını Ali b. Abdullah’a satması
Zümre-i yeniçeriyândan Mehmed Beşe b. ( ) Râcil meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Ali [b.] Abdullah nâm kimesne mah-
zarında bi’t-tav‘ ve’r-rızâ ikrâr [ve] takrîr-i kelâm edip Havâss-ı Aliyye kazâsı 
müzâfâtından Terkos [nâhiyesine] tâbi‘el-Hâc Mihaliç nâm karyede vâki‘ olup 
cevânib-i erba‘ası tarîk-i âmla mahdûd olan harâbe mülk yurd yerimin nısfını 
mezbûr Ali’ye bin fıddî akçeye bey‘-i bât ile bey‘ edip kabz-ı semen ve teslîm-i 
mebî‘ eylediğimden sonra yine karye-i merkūme sınırı dâhilinde vâki‘ bir ta-
rafdan Osman Çavuş tarlasına ve bir tarafdan Durak tarlasına ve bir tarafdan 
mîrî arza ve bir tarafdan Sâhibe nâm hâtun tarlasına müntehî ve mahdûd olup 
ortasından yol geçer tahmînen on iki keyl tohum istî‘âb eder mutasarrıf oldu-
ğum bir kıt‘a tarlanın hakk-ı tasarrufunu sâhib-i arz ma‘rifetiyle merkūm Ali’ye 
tefvîz edip ol dahi minvâl-i muharrer üzre tefevvüz ve kabûl eyledikden son-
ra mukābele-i tefvîzde olan beş bin akçeyi kabz eyledim ba‘de’l-yevm sâlifü’l-
beyân harâbe yurd yerinin nısfı merkūm Ali’nin mülk-i müşterâ-yı sarîhidir 
ve mârrü’z-zikr tarlanın dahi hakk-ı tasarrufu merkūmundur dedikde gıbbe’t-
tasdîk ketb olundu.
Hurrire fî’t-târihi’l-mezbûr.
Şuhûdü’l-hâl: Ziya Bey b. Hüseyin el-Cündî Mustafa b. Abdullah, Osman 
b. Durmuş, Durak b. Osman, Ali b. Abdullah, Perviz b. Abdullah, Yusuf 
b. Abdullah, Sefer b. ( ).

312 [47a-1, Arapça] Rahşan bt. Hüseyin’in muhâlaa yoluyla boşandığı
Hazret-i Ebâ Eyyûb el-Ensârî- radiye anhu Rabbühü’l-Bârî- mahallâtından 
Kasım Paşa mahallesinde sâkine olan Rahşan bt. Hüseyin nâm hâtun kıbelinden 









âtiyyü’z-zikr hul‘ ve ibrâ ikrârına vekâleti Mehmed b. Mehmed ve Ali b. Mehmed 
nâm kimesnelerin şehâdetleri sâbit olan vekîl Ali b. Abdullah nâm kimesne meclis-i 
şer‘-i şerîf ve mahfil-i dîn-i münîfde hâzır olup müvekkile-i mezbûresinin hâmil-i 
hâze’l-kitâb Rıdvan b. Abdullah nâm zevci ile muhâla‘a yaptığını ikrâr ve i‘tirâf etti. 
Mezbûr Rıdvan da nikâhı esnasında ta‘ahhüd ettiği on bin akçe-i Osmânî mehr-i 
müecceli ve beynlerinde ma‘lûm ve mu‘ayyen nafaka-i iddeti ve zevcesinden aldı-
ğı beş bin beş yüz akçe deyni mukābilinde anınla muhâla‘a yaptı. Zevce-i mezbûre 
bu sûretle yeni bir nikâh yapılmadan ve mehir ödenmeden helâl olmayacak şe-
kilde zevc-i merkūmundan ayrılmış oldu. Sonra her biri cemî‘-i de‘âvî, mutâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek di-
ğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti. 
Zevc-i mezbûr vâki‘ ikrârı vicâhen ve şifâhen tasdîk etti.
Cerâ fî selhi Recebi’l-ferd li târihi’l-mezbûr.
Şuhûdü’l-hâl: İbrahim Çelebi b. Veli, Mehmed Çelebi b. Hızır, Osman b. Durmuş, 
Server b. Abdullah, Mehmed b. İbrahim, Durak b. Osman, Ahmed b. Yusuf, 
Mehmed Çelebi b. Mustafa, Ali b. Mehmed, Mustafa b. Mehmed ve gayruhüm 
mine’l-hâzırîn.

313 [47a-2] Râziye Hatun bt. Kasım’ın evini Ali Ağa 
b. Abdülmennân’a satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Kasımpaşa mahallesi sâkinlerinden Râziye Hâtun bt. Kasım meclis-i şer‘-i hatîr-i 
lâzımü’t-tevkīrde işbu hâmilü’l-kitâb fahrü’l-akrân Ali Ağa b. Abdülmennân 
mahzarında bi’t-tav‘ ve’r-rızâ ikrâr ve takrîr-i kelâm edip mahalle-i mezbûrede 
vâki‘ bir tarafdan ba‘zan suyolcu Yusuf Bey b. Abdullah mülküne ve ba‘zan 
Ferhad Bey’in mülküne ve bir tarafdan müşterî-i mûmâ-ileyh Ali Ağa mülküne 
ve ba‘zan bir tarafdan benim mülküme müntehî ve bir tarafdan yine müşterî-i 
mezbûr mülküne ve bir tarafdan tarîk-i âma müntehî olup bir tahtânî beyti ve 
sofayı ve zât-ı eşcâr-ı müsmire ve gayr-ı müsmireyi hâvî [ve] cüneyneyi hâvî 
mülk menzilimi bi cümle tevâbi‘ ve levâhıkı ve kâffe-i menâfi‘ ve merâfıkı ile 
mûmâ-ileyh Ali Ağa’ya yirmi beş bin nakd-i fıddî-i Osmânî râyic fi’l-vakt ak-
çeye bâtten bey‘ edip kabz-ı semen-i ma‘dûd ve teslîm-i mebî‘-i mahdûd kıl-
dım ba‘de’l-yevm sâlifü’l-beyân menzil-i mahdûd-ı mezkûr Ali Ağa’nın mülk-i 
müşterâ-yı sarîhidir keyfe mâ yeşâ ve haysü mâ yürîd mutasarrıf olsun dedik-
de mukırra-i mezbûrenin vech-i mübeyyen üzre hâvî olan ikrâr ve takrîrin el-
mukarru lehü’l-mezbûr Ali Ağa vicâhen ve şifâhen tahkīk ve tasdîk edicek mâ 
hüve’l-vâki‘ gıbbe’t-taleb ketb olundu.
Hurrire fi’l-yevmi’l-hâdî min Şa‘bâni’l-mu‘azzam li’s-seneti’l-merkūme.
Şuhûdü’l-hâl: Abdürrahim Çelebi b. Habib el-İmâm, Receb Efendi b. Ömer el-
İmâm, Hasan Halîfe b. Abdi el-İmâm, el-Hâc Ahmed b. Hüseyin el-Müezzin, 
Mehmed Beşe Suyolcu, Davud Halîfe b. Mehmed el-Müezzin, Mustafa b. Hasan 
el-Câbî, Emrullah b. Ali el-Kayyım, Mustafa b. Mehmed, Ömer Beşe b. ( ) 
Suyolcu ve gayruhüm mine’l-hâzırîn.

314 [47a-3] Râbia Hatun bt. İbrahim’in, kocası Pîrî Bey’in Mustafa 
b. Halil’de olan alacağını kocasının alacaklısı İsmail b. İbrahim’in 
terekesinden alması
Mahmiye-i Kostantıniyye’de Karagümrük kurbunda Ali Paşa mahallesi 
sâkinelerinden Râbia Hâtun bt. İbrahim tarafından husûs-ı âti’l-beyânı da‘vâ 
ve talebe vekîl olup vekâleti hasm-ı şer‘î-i câhid mahzarında bimâ hüve nehci’l-
mu‘teberi’l-mer‘î şer‘an sâbit ve mütehakkik olan Hüseyin b. Şaban nâm kimes-
ne meclis-i şer‘-i hatîr-i lâzımü’t-tevkīrde Havâss-ı Aliyye kazâsı müzâfâtından 
Terkos nâhiyesine tâbi‘ Kara Halil nâm karyeden Mustafa b. Halil nâm kimes-
ne üzerine takrîr-i da‘vâ edip bundan akdem müvekkilem mezbûre Râbia’nın 
zevci olup tarîk-i hacda fevt olan Pîrî Bey b. Mahmud nâm kimesne yediy-
le verilmiş karye-i merkūmede sâkin iken fevt olan İsmail b. İbrahim zimme-
tinde deyn-i şer‘îden yirmi iki bin nakd-i fıddî-i Osmânî râyic fi’l-vakt akçe 
hakkı olup mezbûr İsmail müteveffâ olmağla zimmetinde bâkī kalmışdı hâlâ 
meblağ-ı mezbûru müteveffâ-yı merkūmun merkūm Mustafa muhallefâtına 
vâzı‘u’l-yed olup usûbet-i nesebiyye cihetinden vâris olduğu ecilden müvek-
kilem mezbûre Râbia’nın hakkı suâl olunup inde’ş-şer‘i’ş-şerîf müteveffâ-yı 
mezbûrun muhallefâtından tahlîs olunmak matlûbumdur dedikde gıbbe’s-suâl 
mezbûr Mustafa [cevâbında], husûs-ı mezbûr minvâl-i muharrer üzre olduğu-
nu bi’l-külliyye inkâr edicek müdde‘î-i mezbûrdan sıdk-ı kelâmını mübeyyi-
ne beyyine taleb olundukda udûl-i müslimînden Ahmed Bey b. Musa ve Şaban 
b. Hüseyin nâm kimesneler li ecli’ş-şehâde meclis-i şer‘a hâzırân olup gıbbe’l-
istişhâdi’ş-şer‘î fi’l-vâki‘ bundan akdem tarîk-i hacc-ı şerîfde fevt olup mezbûre 
Râbia’nın zevci olan merkūm Pîrî Bey Kâ‘be-i Mükerreme’ye teveccüh ve azîmet 
eylediğinde [47b] bizi meclisine ihzâr edip müteveffâ-yı mezbûr İsmail dahi ol 
meclisde hâzır idi merkūm Pîrî Bey şöyle takrîr-i kelâm eyledi ki işbu hâzır bi’l-
meclis olan İsmail zimmetinde deyn-i şer‘îden yirmi iki bin akçe hakkım var-
dır ve lâkin meblağ-ı mezbûr yirmi bin akçe zevcem Râbia nâm hâtunundur 
deyû müteveffâ-yı mezbûr İsmail muvâcehesinde bizi istişhâd edip ol dahi 
tasdîk eyledi idi bu husûsa minvâl-i muharrer üzre şâhidleriz şehâdet dahi ede-
riz deyû edâ-i şehâdet-i şer‘iyye ettiklerinde mezbûrânın şehâdetleri hayyiz-i 
kabûl ve mahall-i irtizâda vâki‘ oldukdan sonra mezbûre Râbia müteveffâ-yı 
mezbûr zimmetinde olan meblağ-ı mezbûr yirmi iki bin akçeden müteveffâ-yı 
mezbûrdan hâl-i hayâtında ve kemâl-i sıhhatinde küllen ve ba‘zan bir akçe ve 
bir habbe ahz ve kabz etmeyip ve vücûh-ı şer‘iyyeden bir vechile müteveffâ-yı 
mezbûr İsmail’in zimmetini ibrâ ve iskāt etmediğine yemîn teklîf olundukda ol 
dahi bi hasebi vefki’l-mes’ûl yemîn billâhi’l-aliyyi’l-a‘lâ ettikden sonra meblağ-ı 
mezbûr müteveffâ-yı merkūmun muhallefâtından hükm olunup işbu vesîka alâ 
mâ hüve’l-hakīka ketb ve imlâ olundu.
Hurrire fî selhi Recebi’l-ferd li sene tis‘a ve ışrîn ve elf.
Şuhûdü’l-hâl: Murtaza Efendi b. Zülfikār, Ramazan Efendi b. eş-Şeyh Süleyman, 
Mehmed Bey b. ( ) er-Râcil, Hızır b. ( ) er-Râcil, Yakub b. Kurd, Mehmed 
b. Mehmed, Mustafa b. Mehmed, Perviz b. Abdullah ve gayruhüm mine’l-hâzırîn.

315 [47b-1] Toroso v. Rizo’nun eski ortağı Dimo v. Yani’deki 
hakkını aldığı
Kasab tâifesinden Toroso v. Rizo nâm zimmî meclis-i şer‘-i hatîr-i lâzımü’t-tevkīrde 
işbu hâmil-i hâze’l-kitâb Dimo v. Yani nâm zimmî mahzarında bi’t-tav‘ ve’r-rızâ 
ikrâr ve takrîr-i kelâm edip bundan akdem mezbûr Dimo ile kasablık san‘atında 
şerîkler olup ba‘de külli hesâb mezbûr Dimo zimmetinde dört bin nakd-i fıddî-i 
Osmânî râyic fi’l-vakt akçe hakkım zuhûr etmeğin hâlâ meblağ-ı mezbûr dört bin 
nakd-i mezbûrü’n-na‘t akçeyi merkūm Dimo yedinden bi’t-tamâm ve’l-kemâl ahz 
ve kabz eyledim ba‘de’l-yevm husûs-ı mezbûra müte‘allik mezbûr Dimo ile da‘vâ 
ve nizâ‘ım yokdur dedikde mukırr-ı mezbûrun minvâl-i muharrer üzre cârî olan 
ikrâr ve takrîrini el-mukarru lehü’l-mezbûr Dimo vicâhen ve şifâhen tasdîk ve 
tahkīk edicek mâ hüve’l-vâki‘ gıbbe’l-ibtigā sebt olundu.
Hurrire fi’l-yevmi’s-sânî min Şa‘bân li târihi’l-mezbûr.
Şuhûdü’l-hâl: Mahmud b. Abdullah, Süleyman b. Turgud, Ali b. Abdullah, Mustafa 
b. Mehmed, Tolo v. İstirani, Nikola v. Dimo, İstemo v. Dimitri, Tolo v. Yani.

316 [47b-2] Ali Bey b. Abdullah’ın evini Franko v. Lazo’ya satması
Vilâyet-i Rumeli’nde İnebahtı sancağında nefs-i Gerbeniş mahallâtından Aya 
Yani mahallesi sâkinlerinden Ali Bey b. Abdullah nâm cündî meclis-i şer‘de işbu 
hâmilü’l-kitâb Franko v. Lazo nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip mahalle-i mezbûrede vâki‘ bir tarafdan Niko v. Kaçori mül-
küne ve bir tarafdan Niko v. Varako mülküne ve bir tarafdan Dimo v. Franko 
mülküne ve bir tarafdan Minho v. Kalpasi mülküne müntehî bir fevkānî ve bir 
tahtânî beyti ve zât-ı eşcâr-ı müsmire ve gayr-ı müsmireyi hâvî muhav[vatayı] 
müştemil olup işbu akdin sudûruna değin silk-i mülk-i sahîhimde münselik ve 
münharıt olan menzilimi cümle-i tevâbi‘ ve levâhıkı ile merkūm Franko’ya beş 
bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ 
ve kabz-ı semen edip mebî‘-i mezkûru mahallinde kabza müşterî-i merkūmu 
taslît eyledim ba‘de’l-yevm sâlifü’l-beyân menzil-i mahdûd merkūm Franko’nun 
mülk-i müşterâ-yı sarîhidir keyfe mâ yeşâ ve yahtâr mutasarrıf olsun dedik-
de mukırr-ı mezbûrun minvâl-i muharrer üzre cârî olan ikrâr ve takrîrini el-
mukarru lehü’l-mezbûr Franko vicâhen ve şifâhen tasdîk ve tahkīk edicek mâ 
hüve’l-vâki‘ bi’t-taleb ketb olundu.
Hurrire fi’l-yevmi’s-sâlis min Şa‘bân li târihi’l-mezbûr.
Şuhûdü’l-hâl: Osman Bey b. Abdullah el-Cündî Ali Beşe b. Abdullah er-Râcil, 
Mehmed b. Abdullah, Mustafa b. Mehmed, Ali b. Abdullah, Perviz b. Abdullah 
ve gayruhüm mine’l-hâzırîn.

317 [48a-1] Yorgi v. İstirati’nin bağ, şaraphane ve samanlığını Manol 
v. Yorgi’ye satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Büyük Kerasova nâm karye sâkinlerinden Yorgi v. İstirati nâm 
zimmî meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Manol 
v. Yorgi nâm zimmî mahzarında bi’t-tav‘ ve’r-rızâ ikrâr ve takrîr-i kelâm edip 
karye-i merkūme kurbunda vâki‘ beyne’l-ahâlî ve’l-cîrân ma‘lûmü’l-hudûd iki 
kıt‘a mülk bağımı ve bir bâb şarabhânemi ve yine bağlara muttasıl beyne’l-ahâlî 
ve’l-cîrân ma‘lûmü’l-hudûd bir bâb samanlığımı cümle-i tevâbi‘ ve levâhıkı ve 
kâffe-i menâfi‘ ve merâfıkı ile merkūm Manol’e altı bin beş yüz nakd-i fıddî-i 
Osmânî râyic fi’l-vakt akçeye bi safkatin vâhidetin bey‘-i bâtt-ı sahîh-i şer‘î 
ile bey‘ ve kabz-ı semen edip mebî‘ât-ı mezkûrâtı mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân emlâk merkūm Manol’ün 
mülk-i müşterâ-yı sarîhidir keyfe mâ yeşâ ve yahtâr mutasarrıf olsun dedik-
de mukırr-ı mezbûrun minvâl-i muharrer üzre cârî olan ikrâr ve takrîrini el-
mukarru lehü’l-mezbûr Manol bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Şuhûdü’l-hâl: Mihal v. Kirici, Rizo v. Yani, Yorgi v. Mihal, Mihal v. Yorgi, İsteryano 
v. Nikola, Dimitri v. Manol, Dimitri v. İstemad ve gayruhüm mine’l-hâzırîn.

318 [48a-2, Arapça] Fâtıma Hatun bt. Yusuf ’un evini Mehmed Efendi 
b. Mahmud’a sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Takyecibaşı mahallesinde sâkine olan fahrü’l-muhadderât ve zahrü’l-muvakkarât 
Fâtıma Hâtun bt. Yusuf nâm hâtun âtiyyü’z-zikr menzilini hâmil-i hâze’l-kitâb 
a‘lemü’l-ulemâ’i’l-izâm efdalü’l-fuzalâi’l-fihâm mevlânâ Mehmed Efendi 
b. merhûm Mahmud’a bey‘ ettiğini ikrâr ve i‘tirâf etti. Mezbûr Mehmed Efendi 
de mezbûre Fâtıma Hâtun’un işbu akdin sudûruna kadar sâhibi ve mâliki oldu-
ğu elinde ve taht-ı tasarrufunda bulundurduğu mahalle-i mezbûrede vâki‘ olup 
bir tarafdan Hızır b. Mehmed Efendi b. Hemdem mülkü, diğer tarafdan Âfitâb 
Hâtun bt. Abdullah mülkü, öbür tarafdan Fâtıma bt. ( ) mülkü ve diğer taraf-
dan da tarîk-i âm ile mahdûd olan iç ve dış havlulu, iç havluda tahtânî iki beyti, 
fevkānî bir beyti, üç selâmlığı, hamamı, akar suyu, su kuyusunu, matbahı, fırı-
nı, helâyı, meyveli ve meyvesiz ağaçlı bahçeyi hâvî, dış havluda fevkānî üç beyti, 
ve ahırı müştemil bulunan menzilini cümle tevâbi‘ ve levâhıkı ve kâffe-i menâfi‘ 
ve merâfıkı ile râyicü’l-vakt elli yedi bin akçe-i Osmânî semen-i mu‘ayyen-i 
makbûzla iştirâ etti îcâb, kabûl ve teslîm, tesellümle bey‘-i bâtt-ı sahîh ile akid 
tamâm oldu. Müşterî-i mûmâ-ileyh mukırr-ı mezbûrun vâki‘ ikrârını vicâhen 
ve şifâhen tasdîk etti.
Cerâ zâlike ve hurrire fî evâili Recebi’l-mürecceb sene tis‘a ve ışrîn ve elf.
Şuhûdü’l-hâl: Fahrü’l-eimme Mehmed Efendi b. Hemdem el-İmâm, fahrü’l-
emâcid ve’l-ekârim Mehmed Ağa b. Mahmud zevvâk-ı sultânî, Mehmed 
Bey b. Bevvâb-ı sultânî, muharrirü’l-hurûf Mehmed Efendi b. Esedüddin 
Mülâzım, fahrü’l-a‘yân Mustafa Ağa b. Mehmed Bağbancızâde?, fahrü’l-eimme 
Mehmed Efendi Berberzâde, Abdülaziz b. Hüsameddin, Şeyh Mehmed Efendi 
b. Hüsameddin el-Müsta‘id, Mustafa b. Mehmed el-Muhzır, Yakub b. Kurd, el-
Muhzır, Ali b. Abdullah el-Muhzır, Mustafa Çelebi b. Ali Çukadâr ve gayruhüm 
mine’l-hâzırîn.

319 [48a-3] Yorgi v. Çokari’nin Palyokasrı köyündeki yurt yerini 
Danyal v. Yorgi’ye satması
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ 
Palyokasrı nâm karyeden Yorgi v. Çokari nâm zimmî meclis-i şer‘de hâmilü’l-
kitâb Danyal v. Yorgi nâm zimmî muvâcehesinde ikrâr ve takrîr-i kelâm edip 
karye-i merkūmede vâki‘ bir tarafdan Yani v. Parda mülküne ve bir tarafdan 
Avyaro mülküne ve iki tarafdan tarîk-i âma müntehî mülk yurd yerimi cümle-i 
tevâbi‘iyle mezbûr Danyal’a bin altı yüz nakd-i fıddî-i Osmânî râyic fi’l-vakt 
akçeye bâtten bey‘ ve kabz-ı semen edip meblağ-ı mezkûru mahallinde kabza 
müşterî-i merkūmu taslît eyledim ba‘de’l-yevm sâlifü’l-beyân mülk yurd yeri 
mezkûrun mülk-i müşterâ-yı sarîhidir keyfe mâ yeşâ mutasarrıf olsun dediği 
kayd olundu.
Hurrire fi’l-yevmi’s-sâdis min Şa‘bâni’l-mu‘azzam li sene 1029.
Şuhûdü’l-hâl: Mustafa b. Mehmed, Yakub b. Kurd, Ali b. Abdullah, Perviz 
b. Abdullah, Yusuf b. Abdullah, Yorgi [v.] İstefanko, Nikola [v.] Borhi, Yorgo [v.] 
Gobari, Minho [v.] Gobari, Dimo Papas, Yani [v.] Parda,
Mezbûr Yorgi zikr olunan yurd yerini mukaddemâ dört karındaşından bin 
elli akçeye iştirâ edip ba‘dehû bey‘ eylediği hüccetdir nihâyetü’l-emr ol hüccet 
[kayd] olunmamağla bu mahalde şerh verildi.

320 [48b-1] Mehmed Bey b. Abdullah’ın Sefer Beşe b. Halil’in 
terekesinden hakkını alması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Takyecibaşı mahallesi sâkinlerinden Mehmed Bey b. Abdullah nâm cündî 
meclis-i şer‘-i hatîr-i lâzımü’t-tevkīrde yine mahalle-i mezbûre sâkinlerinden 
olup bundan akdem maktûl olan Sefer Beşe b. Halil nâm râcilin verâseti, zevce-i 
metrûkesi Ayşe bt. Yusuf nâm hâtuna ve beytülmâle münhasıra olmağla terekesi-
nin selâse-i erbâ‘ına vâzı‘u’l-yed olan yeniçeriler beytülmâl emîni fahrü’l-emâsil 
ve’l-ekârim Musa Ağa ile Mustafa nâm kimesne cânibinden husûs-ı âti’l-beyâna 
vekîl olup vekâleti hasm-ı şer‘î-i câhid mahzarında İbrahim Beşe b. Abdullah ve 
Ahmed b. Mehmed nâm kimesneler şehâdetleri ile şer‘an sâbite olan otuz üçüncü 
cemâ‘atinden deveciler odabaşısı olan Ali Beşe b. İsa mahzarında takrîr-i da‘vâ 
edip maktûl-i mezbûr Sefer Beşe zimmetinde karz-ı şer‘îden yirmi bin nakd-i 
fıddî-i Osmânî râyic fi’l-vakt akçe hakkım vardır vekîl-i mezbûr Ali Beşe’ye 
suâl olunup bi hasebi’ş-şer‘i’ş-şerîf meblağ-ı mezbûr maktûl-i merkūm Sefer 
Beşe’nin muhallefâtından tahlîs olunmak matlûbumdur dedikde gıbbe’s-suâl 
[ve] akībe’l-inkâr, müdde‘î-i mezbûr Ali Bey’den sıdk-ı kelâmını mübeyyine bey-
yine taleb olundukda udûl-i müslimîn ve sikāt-ı muvahhidînden Hüsam Efendi 
b. Abdurrahman ve Mehmed Çelebi b. Şaban nâm kimesneler li ecli’ş-şehâde 
meclis-i şer‘a hâzırân olup gıbbe’l-istişhâdi’ş-şer‘î fi’l-vâki‘ maktûl-i mezbûr 
Sefer Beşe zimmetinde deyn-i şer‘îden merkūm Mehmed Bey’in yirmi bin 
nakd-i mezbûrü’n-na‘t akçe hakkı olduğuna minvâl-i muharrer üzre şâhidleriz 
şehâdet dahi ederiz deyû edâ-i şehâdet-i şer‘iyye ettiklerinde şehâdetleri ba‘de’t-
tezkiyyeti’ş-şer‘iyye hayyiz-i kabûl ve mahall-i irtizâda vâkı‘a oldukdan sonra 
meblağ-ı mezbûr maktûl-i merkūm Sefer Beşe’nin muhallefâtından hükm olu-
nup mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis min Şa‘bâni’l-mu‘azzam li sene tis‘a ve ışrîn ve elf.
Şuhûdü’l-hâl: Ahmed Çelebi b. Hasan, Mehmed Beşe b. Abdülganî er-Râcil, 
İbrahim Çelebi b. Muhib, Ahmed Çelebi b. Yusuf er-Râcil, Mehmed Çelebi 
b. Mahmud, Yusuf b. Abdullah, Yakub b. Kurd, Perviz b. Abdullah, Ali b. Abdullah 
ve gayruhüm mine’l-hâzırîn.









321 [48b-2] Kolo v. Kiryaki’nin evi ve bağlarını Koço v. Nika’ya satması
Vilâyet-i Rumeli’nde Avlonya sancağında Depedelen kazâsına tâbi‘ Kakoz 
nâm karyeden Kolo v. Kiryaki nâm zimmî meclis-i şer‘de hâmilü’l-kitâb Koço 
v. Nika nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip 
karye-i merkūmede vâki‘ bir tarafdan Kona v. Kolah mülküne ve bir tarafdan 
Kolo v. Dado mülküne ve bir tarafdan Koço v. Dado mülküne ve bir tarafdan 
Göka v. Dimo mülküne müntehî olun bir tahtânî beyti ve samanlık ve zât-ı 
eşcâr-ı müsmire ve gayr-ı müsmireyi hâvî muhavvatası müştemil mülk men-
zilimi ve yine karye-i merkūme bağları dâhilinde vâki‘ her biri lede’l-ahâlî ve’l-
cîrân ma‘lûmü’l-hudûd iki kıt‘a mülk bağlarımı cümle-i tevâbi‘ ve levâhıkı ve 
kâffe-i menâfi‘ ve merâfıkı ile bi safkatin vâhidetin mezbûr Koço’ya dört bin altı 
yüz nakd-i fıddî-i Osmânî râyic fi’l-vakt akçeye bâtten bey‘ ve kabz-ı semen ve 
teslîm-i müsemmen eyledikden sonra zikr olunan mebî‘leri mahallinde kabza 
müşterî-i merkūmu taslît eyledim ba‘de’l-yevm sâlifü’l-beyân mebî‘ler mezkûr 
Koço’nun mülk-i müşterâ-yı sarîhidir keyfe mâ yeşâ ve haysü mâ yürîd muta-
sarrıf olsun dedikde mukırr-ı mezbûrun vech-i mübeyyen üzre cârî olan ikrâr 
ve takrîri el-mukarru lehü’l-mezbûr Koço bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Hurrire fî 10 min Şa‘bâni’l-mu‘azzam li sene 1029.
Şuhûdü’l-hâl: Mustafa b. Mehmed, Ali b. Abdullah, Kirko v. Kini, Foti [v.] Kini, 
Kosta v. Kondi, Koli v. Andriye, Yagob Meyhâneci ve gayruhüm mine’l-hâzırîn.

322 [49a-1] Andriye v. Hristo ile Harido v. Apostol arasındaki 
değirmen anlaşmazlığının sulhle sonuçlanması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Kariça nâm karye sâkinlerinden Andriye v. Hristo nâm zimmî 
meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Harido v. Apostol 
nâm zimmî mahzarında bi’t-tav‘ ve’r-rızâ ikrâr ve takrîr-i kelâm edip bundan 
akdem karye-i merkūmede [hâlike] olan anam İstemona nâm nasrâniyenin 
Polgamid nâm karye sınırında vâki‘ Nifrobili suyu demekle [ma‘rûf] suda dâyir 
olan bir göz mülk değirmenine merkūm Harido vâzı‘u’l-yed olup anam mezbûre 
hâlike olmağla verâseti bana münhasıra olmağın mezkûr değirmeni merkūm 
Harido’dan da‘vâ ve taleb edip ol dahi hâlike-i merkūmeden hâl-i hayâtında iştirâ 
eyledim demeğin beynimizde münâza‘ât-ı kesîre ve muhâsamât-ı ekîde vâkı‘a ol-
muşidi el-hâletü hâzihî beynimize muslihûn tavassut edip es-sulhu seyyidü’l-
ahkâm fehvâsınca dört bin nakd-i fıddî-i Osmânî râyic fi’l-vakt akçe üzre akd-i 
sulh inşâ ettiklerinde ben dahi sulh-i mezbûru kabûl ve bedel-i sulh olan dört bin 
akçeyi merkūm Harido yedinden bi’t-tamâm ve’l-kemâl ahz ve kabz edip husûs-ı 
mezbûra müte‘allik da‘vâ ve nizâ‘dan merkūm Harido’nun zimmetini ibrâ-i âmla 
ibrâ ve iskāt-ı tâmla iskāt eyledim ba‘de’l-yevm husûs-ı mezbûra müte‘allik ben-
den bi’z-zât veya bi’l-vâsıta da‘vâ ve nizâ‘ sudûr ederse lede’l-hükkâmi’l-kirâm 
mesmû‘a ve makbûle olmaya dedikde mukırr-ı mezbûrun minvâl-i muharrer 
üzre cârî olan ikrâr ve takrîrini el-mukarru lehü’l-mezbûr Harido vicâhen ve 
şifâhen tasdîk ve tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min Şa‘bâni’l-mu‘azzam li sene tis‘a ve ışrîn ve elf.
Şuhûdü’l-hâl: Yani v. Kasato, Panayot v. Dimitri, Dimo v. Yani, Armağan 
v. Apostol, Yani v. Nidro, İskarlet v. Simo, Kirici v. Hristatli, Panayot v. Pavlo, 
Armağa[n] Hallâc, Anderon Papas, İstefani v. Anderon.

323 [49a-2] Ayşe Hatun bt. Ahmed’in Eyüp’teki evini Ali Çelebi 
b. Mehmed’e satması
Mahmiye-i Kostantıniyye -humiyet ani’l-âfât ve’l-beliyye- mahallâtından 
Saraçhâne kurbunda Mi‘mâr Ayas mahallesi sâkinelerinden fahrü’l-muhadderât, 
zahrü’l-muvakkarât Ayşe Hâtun bt. Ahmed tarafından husûs-ı âti’l-beyânı 
ikrâra vekîl olup vekâleti hasm-ı şer‘î-i câhid mahzarında Mahmud Efendi 
b. Yusuf ve Mehmed Efendi b. İbrahim şehâdetleri ile şer‘an sâbite olan zevci 
Sâlih Bey b. Mehmed nâm kimesne meclis-i şer‘-i hatîr-i lâzımü’t-tevkīrde işbu 
hâfızü’l-kitâb Ali Çelebi b. Mehmed es-Sarrâcü’s-sultânî mahzarında bi’l-vekâle 
ikrâr ve takrîr-i kelâm edip işbu akdin sudûruna değin müvekkilem mezbûre 
Ayşe’nin silk-i mülk-i sahîhinde münselik ve münharıt olup medîne-i Ebâ Eyyûb 
el-Ensârî -râdiye anhu Rabbühü’l-Bârî- mahallâtından Câmi‘-i Kebîr mahalle-
sinde vâki‘ bir tarafdan Emin Efendi vakfı’na ve bir tarafdan Mirza vakfı’na ve 
bir tarafdan Sefer Hâce vakfı’na ve bir tarafdan tarîk-i âma müntehî ve mahdûd 
olup iki bâb fevkānî ve bir bâb tahtânî beyti ve harâbe damı ve ahırı müşte-
mil mülk menzilini cümle-i tevâbi‘ ve levâhıkı ve kâffe-i menâfi‘ ve merâfıkı ile 
mûmâ-ileyh Ali Çelebi’ye otuz üç bin nakd-i fıddî-i Osmânî râyic fi’l-vakt ak-
çeye bâtten bey‘ edip kabz-ı semen-i ma‘dûd ve teslîm-i mebî‘-i mahdûd kıl-
dım ba‘de’l-yevm sâlifü’l-beyân menzil-i mahdûd mezkûr Ali Çelebi’nin mülk-i 
müşterâ-yı sarîhidir keyfe mâ yeşâ ve haysü mâ yürîd mutasarrıf olsun dedik-
de müvekkil-i mezbûrun vech-i mübeyyen üzre cârî olan ikrâr ve takrîrini el-
mukarru lehü’l-mezbûr Ali Çelebi bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâdî aşer min Şa‘bâni’l-mu‘azzam li sene 1029.
Şuhûdü’l-hâl: Bayram Efendi b. Şükrullah el-Hatîbü câmi‘i’l-merhûm Zal 
Mahmud Paşa, Mehmed b. Abdürrahim el-İmâm, Hasan Bey b. Yusuf el-Cündî 
İsmail Bey b. Hasan el-Yesârî, Ebûbekir Efendi b. Abdülkādir, Mehmed Efendi 
b. Hayreddin, Es-Seyyid Mustafa b. es-Seyyid Zeynelabidin, İbrahim b. Musa 
ed-Dellâl, Mustafa b. Mehmed el-Muhzır, Ali b. Abdullah, Hasan b. Ramazan ve 
gayruhüm mine’l-hâzırîn.

324 [49a-3] Pavlo v. Todori’nin Avasya köyündeki bağını Yani 
v. Dimitri’ye satması
Havâss-ı Aliyye kazâsı tevâbi‘inden Avasya nâm karye sâkinlerinden Pavlo 
v. Todori nâm zimmî meclis-i şer‘-i hatîr-i lâzımü’t-tevkīrde işbu hâmilü’l-kitâb 
Yani v. Dimitri nâm zimmî muvâcehesinde bi’t-tav‘ ve’r-rızâ ikrâr ve takrîr-i 
kelâm edip karye-i merkūme sınırında vâki‘ bir tarafdan Yani v. Miles bağına ve 
bir tarafdan deveci Apostol tarlasına ve bir tarafdan Abacıyân bağına ve bir ta-
rafdan tarîk-i âma müntehî olup tahmînen yirmi beş ırgadlık bir kıt‘a mülk ba-
ğımı cümle-i tevâbi‘ ve levâhıkı ve kâffe-i menâfi‘ ve merâfıkı ile mezbûr Yani’ye 
sekiz bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ ve kabz-ı semen ve teslîm-i müsemmen kıldım ba‘de’l-yevm sâlifü’l-
beyân bağ-ı mahdûd mezkûr Yani’nin mülk-i müşterâ-yı sarîhidir keyfe mâ yeşâ 
ve haysü mâ yürîd mutasarrıf olsun dedikde mukırr-ı mezbûrun [49b] vech-i 
mübeyyen üzre cârî olan ikrâr ve takrîrini el-mukarru lehü’l-mezbûr Yani bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb 
ketb olundu.
Hurrire fi’l-yevmi’t-tâsi‘ min Şa‘bâni’l-mu‘azzam li’s-seneti’l-merkūme.
Şuhûdü’l-hâl: Mustafa b. Abdullah, Ali b. Abdullah, Mustafa b. Mehmed, Perviz 
b. Abdullah ve Yani [v.] Manol, Papa [v.] Aleksi, Yorgaki [v.] Dimitri, Yani 
v. Gülühar?, Tolo [v.] İspilyot, Yakomi [v.] Apostol ve gayruhüm mine’l-hâzırîn.

325 [49b-1] Kiroş v. Marti’nin Ergirikasrı’ndaki bostan yerini Kini 
v. Kiryaki’ye satması
Vilâyet-i Rumeli’nde Avlonya sancağında Ergirikasrı kazâsına tâbi‘ Horiştan nâm 
karye sâkinlerinden Kiroş v. Marti nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Kini v. Kiryaki nâm zimmî mahzarında bi’t-
tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir tarafdan 
Kiro v. Andriye mülküne ve bir tarafdan Lalos v. Kiro mülküne ve bir taraf-
dan Marto v. Nika ve bir tarafdan Luka v. Köni mülküne müntehî ve mahdûd 
bir tahtânî beyti ve zât-ı eşcâr-ı müsmire ve gayr-ı müsmireyi hâvî bostan ye-
rini müştemil mülk menzilimi cümle-i tevâbi‘ ve levâhıkı ve kâffe-i menâfi‘ ve 
merâfıkı ile mezbûr Kini’ye sekiz bin yüz nakd-i fıddî-i Osmânî râyic fi’l-vakt 
akçeye bâtten bey‘ ve kabz-ı semen edip mebî‘-i mezkûrun mahallinde kabzına 
müşterî-i merkūmu taslît eyledim ba‘de’l-yevm sâlifü’l-beyân menzil-i mahdûd 
merkūm Kini’nin mülk-i müşterâ-yı sarîhidir keyfe mâ yeşâ ve yahtâr mutasar-
rıf olsun dedikde mukırr-ı mezbûrun minvâl-i muharrer üzre cârî olan ikrâr ve 
takrîrini el-mukarru lehü’l-mezbûr Kini vicâhen tasdîk ve şifâhen tahkīk edicek 
mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ aşer min Şa‘bâni’l-mu‘azzam li sene tis‘a ve ışrîn ve 
elf.
Şuhûdü’l-hâl: Perviz b. Abdullah, Ali b. Abdullah, Mustafa b. Mehmed, Yakub 
b. Kurd, Simo v. Dimo, Toka v. Martiri, Petro v. Kini, Kiroş v. Nika, Peyço 
v. Martiri, Petro v. Tano, Dimo Papa, Layoç v. Kiro, Şiro v. Laska.

326 [49b-2] Gümrük emini Murad Ağa b. Abdürrahim’in Mehmed 
Bey’den dalyan rüsûmunu alması
Bi’l-fi‘l gümrük emîni olan Murad Ağa b. Abdürrahim tarafından husûs-ı âti’l-
beyânı ikrâra vekîl olup vekâleti hasm-ı şer‘î-i câhid mahzarında Piyâle Bey 
b. Abdullah ve Yusuf Bey b. Abdullah nâm cündîler şehâdetleri ile şer‘an sâbite 
olan fahrü’l-akrân Balık emîni Mehmed Çavuş b. Abdullah meclis-i şer‘de 
hâmilü’l-kitâb Mehmed Bey nâm korucu mahzarında bi’l-vekâle ikrâr ve takrîr-i 
kelâm edip müvekkil-i mezbûr Murad Ağa’nın taht-ı iltizâmında vâki‘ Havâss-ı 
Aliyye kazâsı müzâfâtından Küçük Çekmece ve Ayastefanos’da vâki‘ olan dal-
yanlarının bin yirmi dokuz senesi Şa‘bânı’nın gurresinden sene tamâmına de-
ğin rüsûmunu mezbûr Mehmed Bey’e otuz bin nakd-i fıddî-i Osmânî râyic fi’l-
vakt akçeye der-uhde edip meblağ-ı mezbûr otuz bin akçenin on iki bin akçe-
sini Piyâle Bey yedinden ve on sekiz bin akçesini merkūm Mehmed Bey yedin-
den mîrî için bi’t-tamâm ve’l-kemâl ahz ve kabz eyledim ba‘de’l-yevm meblağ-ı 
mezbûrdan merkūm Mehmed Bey zimmetinde bir akçe ve bir habbe bâkī kal-
madı dedikde mukırr-ı mezbûrun bi’l-vekâle cârî olan ikrârını el-mukarru 
lehü’l-mezbûr Mehmed Bey vicâhen tasdîk ve şifâhen tahkīk edicek mâ hüve’l-
vâki‘ bi’t-taleb ketb olundu.
Hurrire fî evâsıtı Şa‘bâni’l-mu‘azzam li târihi’l-mezbûr.
Şuhûdü’l-hâl: İbrahim Çavuş b. Mustafa, Hüsrev Bey b. Abdullah el-Bevvâbü’s-
sultânî, Yusuf b. Hamza, Mehmed Beşe b. Abdullah er-Râcil, Bâli Beşe b. Abdullah 
el-Acemî, Yusuf Bey b. Abdullah el-Bevvâbü’s-sultânî, Ahmed Bey b. Abdullah, 
Hasan Beşe b. Abdullah er-Râcil, Ferruh b. Abdullah er-Râcil, Perviz b. Abdullah, 
Mustafa b. Mehmed, Hüseyin b. Ali ve gayruhüm mine’l-hâzırîn.









327 [50a-1] Yorgo v. Niko’nun fırın hissesini Yorgo v. Dimo’ya satması
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından 
Yenikapı kurbunda vâki‘ Odabaşı mahallesi sâkinlerinden Yorgo v. Niko nâm 
zimmî meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Yorgo 
v. Dimo nâm zimmî mahzarında bi’t-tav‘ ikrâr edip mahalle-i mezbûrede vâki‘ 
bir tarafdan vakıf odalara ve bir tarafdan merhûm Odabaşı câmi‘-i şerîfine 
ve iki tarafdan tarîk-i âma müntehî olup Kara Çepnizâde vakfı’ndan icâre-i 
mu‘accele ve müeccele ile mutasarrıf olduğum ekmekçi fırınından olan rub‘ 
hisse-i şâyi‘amın hakk-ı tasarrufunu sâhib-i arz ma‘rifetiyle merkūm Yorgo’ya 
tefvîz edip ol dahi minvâl-i muharrer üzre tefevvüz ve kabûl eylediklerinden 
sonra mukābele-i tefvîzde olan on sekiz bin nakid akçeyi merkūm Niko ye-
dinden ahz ve kabz eyledim dedikde mukırr-ı mezbûrun ikrârını el-mukarru 
lehü’l-mezbûr Yorgo vicâhen tasdîk edicek gıbbe’t-taleb ketb olundu.
Hurrire fi’l-yevmi’s-sâdis aşer li târihi’l-mezbûr.
Şuhûdü’l-hâl: Mehmed b. Abdullah, Mustafa b. Mehmed, Perviz b. Abdullah, Ali 
b. Abdullah, Hristo v. Yani, Niko v. Yorgo, Dimo v. Hristo, Mino v. Nika, Deriçe 
v. Dedo, Yorgo v. Yani ve gayruhüm.

328 [50a-2] Yorgi v. Yani ve Aleksi v. Anderon’un kışlak, ağıl ve 
çayırların tasarrufunu Ali Çelebi b. Mehmed’e vermeleri
Havâss-ı Sultâniyye kazâsı müzâfâtından Terkos nâhiyesinde vâki‘ merhûm 
ve mağfûrun-leh Ebü’l-feth Sultan Mehmed Hân -tâbe serâhu- hazretleri-
nin arâzi-i mevkūfesi mukāta‘asına ber vech-i iltizâm emîn olan Yorgi v. Yani 
ve Aleksi v. Anderon nâm zimmîler meclis-i şer‘de işbu hâfızü’l-kitâb fahrü’l-
akrân Dîvân-ı hümâyûn kâtiblerinden Ali Çelebi b. Mehmed mahzarında 
her biri takrîr-i kelâm edip zikr olunan nefs-i nâhiye-i Terkos sınırında vâki‘ 
merhûm-ı mûmâ-[ileyh] hazretlerinin arâzi-i mevkūfesinden olup inde’l-ahâlî 
ma‘lûmü’l-hudûd olan koyun kışlağını içinde olan ağılı ile ve kezâlik inde’l-
ahâlî ma‘lûmü’l-hudûd olup tahmînen üç araba otlak hâsıl olur iki kıt‘a çayır 
yerlerin mutasarrıfân olan Abdurrahman Efendi ve Ömer Efendi nâm kimes-
neler fevt olup evlâd-ı zükûrları olmamağla zikirleri sebk eden kışlak ve ağıl 
ve çayırları tapuya müstahık olduğu cihetden emânet-i mahkiyem hasebiyle 
zikr olunan kışlak ve ağıl ve çayırların hakk-ı tasarruflarını mûmâ-ileyh Ali 
Çelebi’ye tefvîz edip on beş bin nakid akçe resm-i tapusun vakf-ı mezbûr için 
bi’t-tamâm ve’l-kemâl mûmâ-ileyh Ali Çelebi yedinden bi’t-tamâm ahz ve kabz 
eyledik dediklerinde mukırrân-ı mezbûrânın vech-i mübeyyen üzre cârî olan 
ikrâr ve takrîrlerini el-mukarru lehü’l-mezbûr Ali Çelebi bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fî 17 min Şa‘bâni’l-mu‘azzam li sene 1029.
Şuhûdü’l-hâl: Mehmed Ağa b. Mahmud Kethüdâ-yı Kiler-i âmire, Yakub 
b. Kurd, Ebûbekir Bey b. Hamza el-Kilârî, Ahmed Bey b. ( ) el-Bevvâbü’s-sultânî, 
Hüseyin Bey b. Süleyman el-Kilârî, Mustafa Bey b. ( ) el-Bevvâbü’s-sultânî, 
Hasan b. Ahmed, Mustafa b. Mehmed el-Muhzır, Ali b. Abdullah el-Muhzır ve 
gayruhüm mine’l-hâzırîn.

329 [50a-3] Mumcuların kasaplardan iç yağı alımı ve mum 
satış bedelleri
Mâ fîhî kemâ fîh
Harrerehû el-abdü’l-fakīr
Şeyh Mehmed b. Mustafa el-müvellâ bi medîneti
Kostantıniyye hilâfeten
Mahmiye-i İstanbul’da Edirnekapısı hâricinde vâki‘ mumcu tâifesinin bi’l-fi‘l 
kethüdâsı Mehmed Bey b. Haydar ve yiğidbaşısı olan Nikola v. Yani ve nefer-
lerinden Paroş v. Andriye ve Kosta v. Pankarati ve Yorgi v. Andriye nâm ki-
mesneler mahfil-i kazâda hâlâ selhânede kasablar kethüdâsı olan Ahmed Bey 
b. Mahmud ve yiğidbaşısı olan es-Seyyid Mehmed b. Hasan ve kasablardan 
Musa Bey b. Ali ve Yusuf b. Abdullah ve Ahmed Bey b. Abdülmennân ve yahud 
kasablarının kethüdâsı olan İbrahim Beşe b. Abdullah ve yiğidbaşısı olan Kolon 
v. Yako ve kasablardan Yako v. David ve Yasef v. Salamon ve Salamon v. İsrâil 
nâm kimesneler mahzarlarında takrîr-i kelâm ve bast-ı mukaddemât murâd 
edip kadîmü’l-eyyâmdan kasablar selhânede zebh ettikleri sığırdan hâsıl olan 
iç yağını narh-ı rûzî üzre bize vermek mu‘tâd olmağın zebh ettikleri sığırın her 
sene bize verdikleri iç yağının bahâsını kat‘ edip tescîl ettirmek mu‘tâdımız ol-
mağın işbu sâl-i ferhunde-fâlda dahi bügrek yağını çıkarmak üzre min ba‘d her 
vakıyyesi sekizer akçeye vermeğe ve biz dahi Yeniçeri meydanına yirmi dirhem 
ve sofrasına yirmi iki dirhem ve çarşıya on sekiz dirhem bir akçeye mum ver-
mek üzre akd-i ittifâk ve şedd-i visâk eyledik dediklerinde tâife-i mezbûreyi 
kelâm-ı meşrûhlarında mezkûrûn kasablar dahi tasdîk ve tahkīk eylediklerinde 
mâ vaka‘a alâ vukū‘ihî bi’t-taleb ketb olundu.
Hurrire fî evâhiri şehri Recebi’l-ferd li târihi’l-mezbûr.
Şuhûdü’l-hâl: Mahmud Çelebi b. Bâli, Sinan b. Abdullah, Hanefi b. Abdullah, 
Halil b. Hüseyin, İbrahim b. Abdullah, üstâd Mehmed b. Hüseyin, Mustafa 
b. Abdullah, Hanefi b. Ali ve gayruhüm mine’l-hâzırîn.









330 [50b-1] Toyça v. Dado’nun Vaniste tarlalarının tasarruf hakkını 
Mino v. Nika’ya devri
Vilâyet-i Rumeli’nde Avlonya sancağında Ergirikasrı kazâsına tâbi‘ Vaniste nâm 
karye sâkinlerinden Toyça v. Dado nâm zimmî meclis-i şer‘-i hatîr-i lâzımü’t-
tevkīrde işbu hâmilü’l-kitâb Mino v. Nika nâm zimmî muvâcehesinde bi’t-tav‘ 
ve’r-rızâ ikrâr ve takrîr-i kelâm edip karye-i merkūme sınırında bir kıt‘ası Parse 
ve bir kıt‘ası dahi Miseniso demekle ma‘rûf mevzi‘lerde vâki‘ lede’l-ahâlî ve’l-
cîrân ma‘lûmü’l-hudûd mutasarrıf olduğum iki kıt‘a tarlanın hakk-ı tasarru-
funu sâhib-i arz ma‘rifetiyle mezbûr Mino’ya tefvîz edip ol dahi minvâl-i mu-
harrer üzre tefevvüz ve kabûl ettikden sonra mukābele-i tefvîzde olan üç bin 
beş yüz nakd-i fıddî-i Osmânî râyic fi’l-vakt akçeyi mezbûr Mino yedinden 
bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân tarlala-
rın hakk-ı tasarrufu mersûmundur sâir emsâli tasarrufu gibi keyfe mâ yeşâ ve 
haysü mâ yürîd mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrini el-mukarru lehü’l-mezbûr Mino bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ aşer min Şa‘bâni’l-mu‘azzam li sene tis‘a ve ışrîn ve elf.
Şuhûdü’l-hâl: Mustafa b. Mehmed el-Muhzır, Ali b. Abdullah el-Muhzır, Hristo 
[v.] Yani, Yorgo [v.] Yani, Yorgo [v.] Dimo, Mojakim v. ( ), Hristo v. Dimo, Nikola 
v. Yorgo ve gayruhüm mine’l-hâzırîn.

331 [50b-2] Preşkova bt. Kino’nun Kirko v. Duka ile evlenmesi
Vilâyet-i Rumeli’nde Avlonya sancağında Ergirikasrı kazâsına tâbi‘ Piskopi nâm 
karye sâkinlerinden Preşkova bt. Kino nâm nasrâniye tarafından husûs-ı âti’l-
beyâna vekîl olup vekâleti hasm-ı şer‘î-i câhid mahzarında kazâ-i mezbûre 
müzâfâtından Tarahat? nâm karye sâkinlerinden Dimo v. Kiro ve Nika v. Pando 
nâm zimmîler şehâdetleri ile şer‘an sâbit olan merkūme Preşkova’nın ammi-
si Todori v. Köni nâm zimmî meclis-i şer‘de işbu hâmil-i hâze’l-kitâb karye-i 
merkūme Tarahat sâkinlerinden Kirko v. Duka nâm zimmî mahzarında bi’l-
vekâle ikrâr ve takrîr-i kelâm edip müvekkilem mezbûre Preşkova’yı mezbûr 
Kirko’ya üç bin beş yüz akçe mehr-i müeccel üzre akd-i nikâh ve tezvîc eyledim 
dedikde mezbûr Kirko dahi meblağ-ı mezbûr üç bin beş yüz akçe mehr-i mü-
eccel ile tezevvüc ve kabûl eyledim dedikden sonra mâ hüve’l-vâki‘ alâ vukū‘ihî 
bi’t-taleb ketb olundu.
Hurrire fi’l-yevmi’s-sâbi‘ aşer li târihi’l-mezbûr.
Şuhûdü’l-hâl: Yorgi v. Mankoli, Nika v. Panko, Dimo v. Kiro, Koma v. Yorgi, Duka 
v. Diro, Dimo v. Kino, Dino v. Koma ve gayruhüm mine’l-hâzırîn.









332 [50b-3] Terkos nahiyesinden köylülerin kışlak taleplerinin reddi
Havâss-ı Aliyye kazâsı müzâfâtından Terkos nâhiyesinden karye ahâlîsinden 
Aleksi v. ( ) ve Lika v. ( ) ve Yorgi v. ( ) ve Kosta v. ( ) nâm zimmîler meclis-i şer‘-i 
hatîr-i lâzımü’t-tevkīrde fahrü’l-küttâb Ali Çelebi b. Mehmed mahzarında her 
biri takrîr-i kelâm edip karye-i merkūme sınırında vâki‘ merhûm ve mağfûrun-
leh Ebü’l-feth Sultan Mehmed Hân -aleyhi’r-rahmetü ve’r-rıdvân- hazretleri 
evkāfı arâzileri olup merhûmân Abdürrahim Efendi ve Ömer Efendi mutasar-
rıf oldukları kışlak ba‘de vefâtihimâ mahlûl oldukda merkūm Ali Çelebi sâhib-i 
arzdan on beş bin akçe tapu ile ahz eylemiş, bizim zikr olunan kışlağa küllî 
ihtiyâcımız vardır deyû mezbûr Ali Çelebi’nin verdiğini biz verip zikr olunan 
kışlağı almak kānûn-ı pâdişâhîdir dediklerinde merkūm Ali Çelebi cevâbında 
fi’l-hakīka zikr olunan kışlağı merhûmân-ı mezbûrân Abdürrahim Efendi ve 
Ömer Efendi mahlûlünden tapu ile alıp resm-i tapu olan on beş bin akçe-
si sâhib-i arz yedine teslîm eyledim mezbûrların karyelerine muttasıl olmağ-
la âhar kimesne verdiğini verip biz alırız dedikleri hilâf-ı şer‘ olduğuna yedim-
de şeyhülislâm hazretlerinden fetvâ-yı şerîfe vardır deyû ibrâz-ı fetvâ-yı şerîfe 
edip nazar olundukda Zeyd-i müteveffâ[nın] müstahık olduğu koyun kışlağı-
nı sâhib-i arz Zeyd’in sulbiye kızlarına teklîf ettikde mezbûreler râgıbe olma-
mağla sâhib-i arz ecânibden Amr’a resm-i tapu ile tefvîz eylese sonra ol kışla-
ğı karyesinde olan karye ahâlîsi yâhud Zeyd’in kızları Amr’ın verdiğini verip 
kışlağı Amr’dan almağa [51a] kādir olu[r]lar mı deyû suâl olundukda cevâb-ı 
bâ savâblarında olmazlar deyû buyurup ber mûceb-i fetvâ-yı şerîfe merkūmûn 
zimmîler mezbûr Ali Çelebi’ye min ba‘d ta‘arruzdan men‘ olunup mâ hüve’l-
vâki‘ gıbbe’t-taleb ketb olundu.
Hurrire fî 18 min Şa‘bâni’l-mu‘azzam li sene 1029.
Şuhûdü’l-hâl: Mehmed Ağa b. Mahmud Kethüdâ-yı Kiler-i âmire, Ebûbekir 
Bey b. Himmet el-Kilârî, Mehmed b. Abdullah el-Kilârî, Ahmed Bey b. ( ) el-
Bevvâbü’s-sultânî, Hüseyin Bey b. Süleyman el-Kilârî, Hasan b. Ahmed, Mustafa 
b. Mehmed el-Muhzır, Yakub b. Kurd el-Muhzır, Ali b. Abdullah el-Muhzır, 
Perviz b. Abdullah el-Muhzır, Mehmed Çelebi b. Davud Efendi en-Nâib ve gay-
ruhüm mine’l-hâzırîn.

333 [51a-1] Mehmed b. Abdullah’ın ev, tarla ve çayırlarının tasarruf 
hakkını Kosta v. Yani’ye satması
Havâss-ı Aliyye kazâsı müzâfâtından Terkos nâhiyesine tâbi‘ Eşekçi nâm kar-
ye sâkinlerinden Mehmed b. Abdullah nâm kimesne meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Kosta v. Yani nâm zimmî mahzarın-
da bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir 
tarafdan Hristo v. ( ) mülküne ve bir tarafdan Pavlo v. Aleksi tarlasına ve bir ta-
rafdan kiliseye ve bir tarafdan tarîk-i âma müntehî ve mahdûd bir tahtânî bey-
ti ve iki sundurmayı ve bir kıt‘a harman yerini ve bir kıt‘a harâbe yurd yeri-
ni ve fırın yerini ve zât-ı eşcâr-ı müsmire ve gayr-ı müsmireyi hâvî cüneyne-
yi müştemil olan mülk menzilimi cümle-i tevâbi‘ ve levâhıkı ve kâffe-i menâfi‘ 
ve merâfıkı ile merkūm Kosta’ya dört bin nakd-i fıddî akçeye bâtten bey‘ edip 
kabz-ı semen ve teslîm-i mebî‘ eylediğimden sonra yine karye-i merkūme sınırı 
dâhilinde vâki‘ her biri lede’l-ahâlî ma‘lûmü’l-hudûd tahmînen on keyl tohum 
istî‘âb eder mutasarrıf olduğum üç kıt‘a tarlaların ve yine karye-i merkūme kur-
bunda vâki‘ lede’l-ahâlî ma‘lûmü’l-hudûd altı arabalık bir kıt‘a çayırın hakk-ı 
tasarrufunu sâhib-i arz ma‘rifetiyle merkūm Kosta’ya tefvîz edip ol dahi tefev-
vüz ve kabûl eyledikden sonra mukābele-i tefvîzde olan bin beş yüz nakd-i 
mezbûrü’n-na‘t akçeyi merkūm Kosta yedinden bi’t-tamâm ve’l-kemâl ahz ve 
kabz eyledim ba‘de’l-yevm sâlifü’l-beyân menzil-i mahdûd merkūm Kosta’nın 
mülk-i müşterâ-yı sarîhidir ve mârrü’z-zikr tarlaların ve çayırın dahi hakk-ı ta-
sarrufu merkūmundur dedikde mukırr-ı mezbûrun ikrârını el-mukarru lehü’l-
mezbûr Kosta vicâhen tasdîk edicek mâ hüve’l-vâki‘ ketb olundu.
Hurrire fî 18 min Şa‘bâni’l-mu‘azzam sene 1029.
Şuhûdü’l-hâl: Fahrü’l-küttâb Ali Efendi b. Mehmed, Hüseyin b. Ali, Ali 
b. Hüseyin, Yusuf b. Nasuh, Mehmed b. Hüseyin, Ali b. Abdullah, Yakub b. Kurd, 
Perviz b. Abdullah, Mustafa b. Mehmed ve gayruhüm mine’l-hâzırîn.

334 [51a-2, Arapça] Mülâyim bt. Abdullah’ın Safiye bt. Mahmud 
adlı yetim kızı evlat edinmesi (tebennî)
Sâliha Hâtun bt. Süleyman nâm hâtun meclis-i şer‘-i şerîf ve mahfil-i dîn-i 
münîfde, bundan akdem babası vefât eden Safiye bt. Mahmud nâm sagīre kızı-
nı medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkine olan hâmile-i hâze’l-kitâb Mülâyim 
bt. Abdullah nâm hâtuna teslîm etti. Mezbûre hâtun da tebennî, terbiye ve iyâle 
için sagīre-i mezbûreyi teslîm aldı. Sonra hâkim, sagīre-i mezbûrenin nafakası, 
kisvesi ve sâir havâic-i zarûriyyesi için, sagīreyi ahz ü taleb hakkı kiminse anın 
üzerine olmak üzre yevmî râyicü’l-vakt dört akçe-i Osmânî farz ve takdîr etti. 
Hâkim, meblağ-ı mefrûzun sarfına ve sagīreyi ahz ü taleb hakkı kiminse ana 
rücû‘ etmeye mezbûre Mülâyim Hâtun’a izin verdi.
Cerâ zâlike ve hurrire fî 16 min Şa‘bâni’l-mu‘azzam sene tis‘a ve ışrîn ve elf.
Şuhûdü’l-hâl: Ahmed b. Mehmed, Hamza b. Ali, Ahmed b. Abdullah, Ali 
b. Abdullah, Perviz b. Abdullah, Yakub b. Kurd ve gayruhüm mine’l-hâzırîn.









335 [51a-3] Manter v. Dimitri’nin miras işleri için kardeşi Yorgi 
v. Dimitri’ye vekâlet vermesi
Mahmiye-i Üsküdar tevâbi‘inden Çengel nâm karye sâkinlerinden Manter 
v. Dimitri nâm zimmî meclis-i şer‘de işbu hâmilü’l-kitâb li ebeveyn karındaşı 
Yorgi v. Dimitri nâm zimmî mahzarında ikrâr edip vilâyet-i Rumeli’nde nefs-i 
kasaba-i Atina mahallâtından Papafarna mahallesinde vâki‘ olup babamız 
mezbûrdan ve anamız Liyo nâm nasrâniyeden bi hasebi’l-irsi’ş-şer‘î ikimiz[e] 
intikāl eden bir bâb menzilden ve bir kıt‘a bağdan nısf hisse-i şâyi‘amı bey‘ ve 
kabz-ı semen ve bana îsâle karındaşım merkūm Yorgi’yi tevkîl-i sahîh-i şer‘î ile 
tevkîl ve menâbıma nâib nasb ve ta‘yîn eyledim ol dahi vekâlet-i merkūmeyi 
minvâl-i muharrer üzre kabûl eyledi dedikde mukırr-ı mezbûrun minvâl-i mu-
harrer üzre cârî olan ikrârını el-mukarru lehü’l-mezbûr Yorgi vicâhen ve şifâhen 
tasdîk ve tahkīk edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Cafer b. Abdullah, Perviz b. Abdullah, Ali b. Abdullah, Yani 
v. Dimitri, Dimitri v. Yani, Panayoti v. Tedyo, Nikola v. Damaşka ve gayruhüm 
mine’l-hâzırîn.

336 [51b-1] Yani’nin çocukları Dimo ve Nikola’nın Trapoliçe 
kazasındaki bağlarını Nikola v. Senadino’ya sattıkları
Vilâyet-i Rumeli’nde Mora sancağında nefs-i kazâ-i Trapoliçe sâkinlerinden 
Dimo ve Nikola veledey Yani nâm zimmîler meclis-i şer‘-i hatîr-i lâzımü’t-
tevkīrde işbu hâmilü’l-kitâb Nikola v. Senadino nâm zimmî muvâcehesinde 
her biri takrîr-i kelâm edip kazâ-i mezbûr kurbunda vâki‘ bir tarafdan Kiryako 
v. İstemad bağına ve bir tarafdan Panayot v. ( ) bağına ve bir tarafdan müşterî-i 
mezbûr bağına ve bir tarafdan tarîk-i âma müntehî tahmînen sekiz dönüm 
bir kıt‘a mülk bağdan altı dönüm bağımı ve içinde bir su kuyusunu, mezbûr 
Nikola’ya dokuz bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘-i mezkûru mahallinde kabza 
müşterî-i merkūmu taslît eyledim ba‘de’l-yevm sâlifü’l-beyân hudûd ile mahdûd 
olan sekiz dönüm bir kıt‘a mülk bağdan içinde bir su kuyusu ile altı dönümü 
mezbûr Nikola’nın mülk-i müşterâ-yı sarîhidir keyfe mâ yeşâ ve haysü mâ yürîd 
mutasarrıf olsun dediklerinde mukırrân-ı mezbûrânın vech-i mübeyyen üzre 
cârî olan ikrâr ve takrîrlerini el-mukarru lehü’l-mezbûr Nikola bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’l-hâdî ve’l-ışrîn min Şa‘bâni’l-mu‘azzam li sene 1029.
Şuhûdü’l-hâl: Mustafa b. Mehmed el-Muhzır, Ali b. Abdullah el-Muhzır, Yakub 
b. Kurd el-Muhzır, Dimo v. Todori, Yorgo v. Nika, İlya v. Anbari, Yani v. Yorgi, 
Yani v. İstemad, Anagonişti [v.] Todori, Todori Çavuş, Dimitri v. Nikola ve gay-
ruhüm mine’l-hâzırîn.

337 [51b-2] Ali Bey b. Mehmed’in Trapoliçe kazasındaki bağını 
Andriye’nin çocukları Panayota ve Kalamire’ye satması
Vilâyet-i Rumeli’nde Mora sancağında nefs-i kazâ-i Trapoliçe sükkânından 
fahrü’l-akrân Ali Bey b. Mehmed nâm kimesne meclis-i şer‘-i hatîr-i lâzımü’t-
tevkīrde işbu hâmilânü’l-kitâb Panayota ve Kalamire bintey Andriye nâm 
sagīrelere kıbel-i şer‘den mansûb vasiyy-i şer‘îleri olan Yorgo v. Yanaki nâm 
zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip kazâ-i 
mezbûr kurbunda Karvon nâm mevzi‘de vâki‘ bir tarafdan Todori v. ( ) bağı-
na ve bir tarafdan Nikola v. Mihal bağına ve bir tarafdan Kosta v. ( ) bağına 
ve bir tarafdan vâdiye müntehî ve mahdûd olup tahmînen yirmi iki dönüm 
bir kıt‘a mülk bağımı cümle-i tevâbi‘ ve levâhıkı ve kâffe-i menâfi‘ ve merâfıkı 
ile sagīrân-ı mezbûretâna kırk bin nakd-i fıddî-i Osmânî râyic fi’l-vakt akçeye 
bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru mahal-
linde kabza vesâyet-i mahkiyesi hasebiyle mezbûr Yorgo’yu taslît eyledim ba‘de’l-
yevm sâlifü’l-beyân bağ-ı mahdûd sagīretânın mülk-i müşterâ-yı sarîhleridir 
keyfe mâ yeşâân mutasarrıf olsun[lar] dedikde mukırr-ı mezbûrun vech-i mü-
beyyen üzre cârî olan ikrâr ve takrîrini vasiyy-i mezbûr Yorgo bi’l-vesâye tasdîk 
ve tahkīk edicek mâ hüve’l-vâki‘ gıbbe’t-taleb ketb olundu.
Hurrire fî 21 min Şa‘bâni’l-mu‘azzam li sene 1029.
Şuhûdü’l-hâl: Mustafa Çavuş b. Mehmed, fahrü’l-akrân Hüseyin Ağa b. Piyâle 
el-Müteferrika, Ali Çelebi b. Hüseyin, Mehmed Çelebi b. Yusuf, Mahmud Bey 
b. Hürrem, Bâli Beşe b. Süleyman er-Râcil, Mustafa b. Mehmed el-Muhzır, Ali 
b. Abdullah el-Muhzır, Perviz b. Abdullah el-Muhzır ve gayruhüm mine’l-hâzırîn.

338 [51b-3] Kosta v. Kiryaki’nin tarlasının tasarruf hakkını Kondi 
v. Todori’ye satması
Vilâyet-i Rumeli’nde Delvine kazâsına tâbi‘ Finik nâm karye sâkinlerinden Kosta 
v. Kiryaki nâm zimmî meclis-i şer‘de işbu hâmil-i hâze’l-kitâb Kondi v. Todori 
nâm zimmî mahzarında bi’t-tav‘ ve’r-rızâ ikrâr ve takrîr-i kelâm edip karye-i 
merkūme kurbunda vâki‘ bir tarafdan Komi v. Maşiko tarlasına ve bir taraf-
dan Yorgi v. Katali tarlasına ve bir tarafdan vâdiye ve bir tarafdan tarîk-i âma 
müntehî tahmînen diyârımız keyli ile iki keyl tohum istî‘âb eder mutasarrıf ol-
duğum bir kıt‘a tarlanın hakk-ı tasarrufunu sâhib-i arz ma‘rifetiyle merkūm 
Kondi’ye tefvîz edip mukābele-i tefvîzde olan bin iki yüz nakid akçeyi merkūm 
Kondi yedinden ahz eyledim dedikde gıbbe’t-tasdîk ketb olundu.
Hurrire fî 20 min Şa‘bâni’l-mu‘azzam li sene 1029.
Şuhûdü’l-hâl: Yakub b. Kurd, Mustafa b. Mehmed, Ali b. Abdullah, Komi v. Yani, 
Kiryaki v. Papa, Yani v. İstati, Todori v. Kiryaki, Niko v. Papa, Köni v. Andriye, 
Yani v. İstati, diğer Yani v. İstati.

339 [52a-1] Medîne bt. Sefer’in Eyüp’teki evini Mehmed 
b. Abdullah’a satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Çavuş Kasım mahallesi sâkinlerinden Medîne bt. Sefer nâm hâtun meclis-i 
şer‘de işbu hâmil-i hâze’l-kitâb Mehmed b. Abdullah nâm kimesne mahzarın-
da bi’t-tav‘ ve’r-rızâ ikrâr ve takrîr-i kelâm edip mahalle-i mezbûrede vâki‘ bir 
tarafdan Süleyman Bey b. ( ) mülküne ve bir tarafdan Mustafa b. ( ) mülküne 
ve bir tarafdan Zıhgircizâde Mehmed Çelebi mülküne ve bir tarafdan Topal 
Ali mülküne müntehî olup iki tahtânî beyti ve bir havlu ve ahırı ve bi’r-i mâ 
ve zât-ı eşcâr-ı müsmire ve gayr-ı müsmireyi hâvî cüneyneyi müştemil mülk 
menzilimi cümle-i tevâbi‘ ve levâhıkı ile mezbûr Mehmed’e on iki bin yedi yüz 
nakd-i fıddî-i Osmânî râyic fi’l-vakt akçeye bâtten bey‘ edip kabz-ı semen ve 
teslîm-i mebî‘ eyledim ba‘de’l-yevm sâlifü’l-beyân menzil merkūm Mehmed’in 
mülk-i müşterâ-yı sarîhidir keyfe mâ yeşâ ve yahtâr mutasarrıf olsun dedikde 
mukırra-i mezbûrenin minvâl-i muharrer üzre cârî olan ikrâr ve takrîrini el-
mukarru lehü’l-mezbûr Mehmed vicâhen ve şifâhen tasdîk ve tahkīk edicek mâ 
hüve’l-vâki‘ gıbbe’t-taleb ketb olundu.
Hurrire fî 21 min Şa‘bâni’l-mu‘azzam li sene 1029.
Şuhûdü’l-hâl: Ömer Efendi b. Abdülkadı el-İmâm, Sunullah Halîfe b. Osman, 
Şeyh Musa el-İmâm, Hasan b. Mehmed, Hasan Çelebi eş-şehîr bi Hatîbzâde, 
Mahmud b. Ferhad, Mehmed Bey b. ( ) er-Râcil, Mustafa b. Mehmed, Ali 
b. Abdullah, Perviz b. Abdullah, Yakub b. Kurd ve gayruhüm mine’l-hâzırîn.

340 [52a-2] Dimo v. Andriye’nin bağını Tagodoş v. Minho’ya 
rehine vermesi
Vilâyet-i Rumeli’nde [İne]bahtı sancağında Yenişehir kazâsı müzâfâtından Fener 
nâhiyesine tâbi‘ Poskolo [Poskalavo?] nâm karye sâkinlerinden bundan akdem 
hâlik olan Hristo v. Koma nâm zimmînin evlâd-ı sıgārından Akriyo ve Paroş ve 
Varsamova nâm sagīrlerinin ammileri oğlu ve kıbel-i şer‘den mansûb vasîleri 
olan Dimo v. Andriye nâm zimmî meclis-i şer‘de karye-i merkūme ahâlîsinden 
Tagodoş v. Minho nâm zimmî muvâcehesinde bi’l-velâye ve’l-vesâye ikrâr ve 
i‘tirâf edip karye-i merkūme ahâlîsi üzerinde Hamza Bey vakfı malından elli 
altı bin akçe alıp ehl-i karye üzerine tevzî‘ olundukda mürd-i mezbûr hissesi-
ne bin dokuz yüz akçe düşüp merkūm Tagodoş benim ma‘rifetim ile karye-i 
merkūme ahâlîsi meblağ-ı mezbûru kendi malından edâ ve îfâ edip meblağ-ı 
mezbûr bin dokuz yüz akçe hakk-ı sarîhleri olmuşidi hâlâ karye-i merkūme 
sınırı dâhilinde vâki‘ bir tarafı Hristo v. Dimo bağına ve bir tarafı Apostol 
v. Dimo bağına ve bir tarafı Rizo v. Eskondaşlı? bağına ve bir tarafdan yine be-
nim bağıma müntehî ve mahdûd olan bir kıt‘a mülk bağını meblağ-ı mezbûr 
mukābelesinde mezbûr Tagodoş yedinde rehin vaz‘ eyledim dedikde mezbûr 
Tagodoş merkūm Dimo’nun bi’l-velâye ve’l-vesâye cârî olan ikrâr ve takrîrini 
tasdîk ve tahkīk edicek mâ hüve’l-vâki‘ bi’t-taleb ketb olunup yed-i tâlibe def ‘ 
ve vaz‘ olundu.
Hurrire fi’l-yevmi’s-sânî ve’l-ışrîn min Şa‘bâni’l-mu‘azzam li sene 1029.
Şuhûdü’l-hâl: Mustafa b. Mehmed, Yani v. Dimo, Todori v. Hristo, Yani v. Petro, 
Rizo v. Şiro ve gayruhüm mine’l-hâzırîn.

341 [52a-3] Avraham v. İsak’ın oğlu Hayim ile hanımı Refaka bt. İsak’ın 
ortak oldukları evi İsak v. Yagob’a satmaları
Mahmiye-i Kostantıniyye -humiyet ani’l-âfât ve’l-beliyye- mahallâtından 
Çelebioğlu mahallesi sâkinlerinden iken bundan akdem mürd olan Avraham 
v. İsak nâm yahudinin sulbî oğlu Hayim nâm yahudi ve zevce-i metrûkesi 
Refaka bt. İsak nâm nasrâniye meclis-i şer‘-i hatîr-i lâzımü’t-tevkīrde işbu 
hâmil-i hâze’l-kitâb İsak v. Yagob nâm yahudi mahzarında her biri bi’t-tav‘ ve’r-
rızâ ikrâr ve takrîr-i kelâm edip Havâss-ı Aliyye kazâsı tevâbi‘inden Hasköy 
mahallâtından Keçeciler mahallesinde vâki‘ bir tarafdan hâssabahçe üstâdı 
Ahmed Bey b. Abdullah mülküne ve bir tarafdan İlya v. Odor mülküne ve bir 
tarafdan Yakof v. Romano nâm yahudi mülküne ve bir tarafdan tarîk-i âma 
müntehî ve mahdûd olup iki fevkānî beyti ve ortasında sofayı ve altında hüc-
reyi ve üç matbahı ve üç kenîfi ve dört su kuyusunu ve bir selâmlığı ve eşcâr-ı 
müsmire ve gayr-ı müsmireyi hâvî cüneyneyi müştemil her sene altmış beş akçe 
mukāta‘alı mürd-i mezbûrdan ikimize irs-i şer‘le intikāl eden müşâ‘ ve müş-
terek mülk menzili cümle-i tevâbi‘ ve levâhıkı ile mezbûr İsak’a altmış üç bin 
nakd-i fıddî-i Osmânî râyic fi’l-vakt akçe ki te’kîdü’l-asl nısfı otuz bir bin beş 
yüz akçe eder ve on yedi buçuk akçe kıymetli bir çift la‘l taşı bey‘-i bâtt-ı sahîh-i 
şer‘î ile bey‘ edip kabz-ı semen-i ma‘dûd ve teslîm-i mebî‘-i mahdûd kıldım 
ba‘de’l-yevm sâlifü’l-beyân menzil-i mahdûd merkūm İsak’ın mülk-i müşterâ-
yı sarîhidir keyfe mâ yeşâ ve yahtâr mutasarrıf olsun dediklerinde mukırrân-ı 
mezbûrânın minvâl-i muharrer üzre cârî olan ikrâr ve takrîrlerini el-mukarru 
lehü’l-mezbûr İsak vicâhen ve şifâhen tasdîk ve tahkīk edicek mâ hüve’l-vâki‘ 
bi’t-taleb ketb olunup yed-i tâlibe def ‘ ve vaz‘ olundu.
Hurrire fi’l-yevmi’s-sânî ve’l-ışrîn min Şa‘bâni’l-mu‘azzam li sene 1029.
Şuhûdü’l-hâl: Perviz b. Abdullah, Ali b. Abdullah, Yakub b. Kurd, Şaban b. Yusuf, 
Yahuda v. Harun, Keresun v. Sabatay, Avraham v. Lavit ve gayruhüm.

342 [52b-1] Yorgi v. Ergiri’nin ev, çayır ve tarlalarını Pervâne Bey 
b. Abdullah’a satması
Havâss-ı Aliyye kazâsı müzâfâtından Terkos nâhiyesi tevâbi‘inden Arnavud 
Filyozu nâm karye sâkinlerinden Yorgi v. Ergiri nâm zimmî meclis-i şer‘de 
hâmilü’l-kitâb Pervâne Bey b. Abdullah nâm kimesne mahzarında bi’t-tav‘ ve’r-
rızâ ikrâr ve takrîr-i kelâm edip karye-i merkūmede vâki‘ bir tarafdan Ömer 
Ağa b. Abdullah mülküne ve bir tarafdan müşterî-i mezbûr mülküne ve bir ta-
rafdan İbrahim nâm kimesne mülküne ve bir tarafdan tarîk-i âma müntehî 
ve mahdûd olup iki tahtânî ve iki fevkānî beyti ve zât-ı eşcâr-ı müsmire ve 
gayr-ı müsmireyi hâvî muhavvatayı müştemil mülk menzilimi ve menzil-i 
mezbûra muttasıl ve mülâsık bir kıt‘a mülk çayırımı cümle-i tevâbi‘ ve levâhıkı 
ile bi safkatin vâhidetin mezbûr Pervâne Bey’e iki bin sekiz yüz nakd-i fıddî-i 
Osmânî râyic fi’l-vakt akçeye bâtten bey‘ ve kabz-ı semen ve teslîm-i mebî‘ 
eylediğimden sonra yine karye-i merkūmede vâki‘ taht-ı tasarrufumda olan 
üç kıt‘a tarlaların hakk-ı tasarrufunu sâhib-i arz ma‘rifetiyle mezbûr Pervâne 
Bey’e tefvîz edip ol dahi minvâl-i muharrer üzre tefevvüz ve kabûl eyledikden 
sonra mukābele-i tefvîzde olan iki yüz nakd-i mezbûrü’n-na‘t akçeyi mezbûr 
Pervâne Bey yedinden bi’t-tamâm ve’l-kemâl ahz ve kabz eyledim ba‘de’l-yevm 
sâlifü’l-beyân mebî‘ler mezbûr Pervâne Bey’in mülk-i müşterâ-yı sarîhidir ve 
mârrü’z-zikr üç kıt‘a tarlaların dahi hakk-ı tasarrufu mersûmundur sâir emsâli 
tasarrufu gibi keyfe mâ yeşâ ve haysü mâ yürîd mutasarrıf olsun dedikde 
mukırr-ı mezbûru ikrâr-ı meşrûhunda el-mukarru lehü’l-mezbûr Pervâne Bey 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-
taleb ketb olundu.
Hurrire fî 23 min Şa‘bâni’l-mu‘azzam li sene 1029.
Şuhûdü’l-hâl: Ömer Ağa b. Abdullah ez-Zevvâku’s-sultânî, İbrahim el-Korucu, 
Mustafa b. Mehmed el-Muhzır, Ali b. Abdullah el-Muhzır, Perviz b. Abdullah 
el-Muhzır, İstemad v. ( ), Yani [v.] İstefan, Dirane [v.] Yorgi ve gayruhüm 
mine’l-hâzırîn.









343 [52b-2, Arapça] Neslihan bt. Menteş’in Gürcü asıllı kölesini 
âzat ettiği
Medîne-i Hazret-i Ebâ Eyyûb el-Ensârî -radiye anhu Rabbühü’l-Bârî- 
mahallâtından Baba Haydar mahallesinde sâkine olan Neslihan bt. Menteş 
nâm hâtun meclis-i şer‘-i şerîf ve mahfil-i dîn-i münîfde hâzıre olup hâmil-i 
hâze’l-kitâb rıkkını mu‘terif olan kara gözlü, orta boylu, açık kaşlı, Gürciyyü’l-
asl ve başında eser-i cerh bulunan abd-i memlûkünü hasbeten lillâhi’l-aliyyi’l-
azîm ve taleben li merzâti’r-Rabbi’r-Rahîm âzâd ve tahrîr ettiğini ikrâr etti. O 
da artık sâir ahrâr-ı asliyyîn-i mükellefîn gibi hür oldu. Efendilerin âzâdlı kö-
leler üzerinde sâhib oldukları velâ hakkından gayrı üzerinde kimesnenin bir 
hakkı kalmadı.
Cerâ zâlike ve hurrire fî 22 min Şa‘bâni’l-mu‘azzam sene 1029.
Şuhûdü’l-hâl: Alemüddin Efendi b. Süleyman el-İmâm, el-Hâc Davud b. Mehmed 
el-Müezzin, Veli Reis b. Mustafa, Mehmed Çelebi b. Hürrem, Mehmed Çelebi 
b. Ferruh, Hamza b. Ali, Ebûbekir b. Pîrî, el-Hâc Hasan b. ( ), Yakub b. Kurd, 
Perviz b. Abdullah, Ali b. Abdullah, Şaban b. Yusuf ve gayruhüm mine’l-hâzırîn.

344 [53a-1] Mustafa Bey b. Sadi’nin evini Ayşe bt. Ali’ye satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Aşçıbaşı mahallesi sâkinlerinden Mustafa Bey b. Sadi nâm bevvâb-ı sultânî 
meclis-i şer‘de işbu hâmiletü hâze’l-kitâb Ayşe bt. Ali nâm hâtun mahzarın-
da bi’t-tav‘ ve’r-rızâ ikrâr ve takrîr-i kelâm edip mahalle-i mezbûrede vâki‘ bir 
tarafdan Abdi Beşe b. Sadi nâm râcil mülküne ve bir tarafdan Mehmed Beşe 
b. Durak nâm râcil mülküne ve bir tarafdan tarîk-i âma ve bir tarafdan tarîk-i 
hâssa müntehî ve mahdûd bir tahtânî beyti ve hayâtı müştemil olup mülk-i 
mevrûsum olan mülk menzilimi cümle-i tevâbi‘ ve levâhıkı ile merkūme Ayşe 
Hâtun’a dört bin nakd-i fıddî akçeye bâtten bey‘ edip kabz-ı semen ve teslîm-i 
mebî‘ eyledim ba‘de’l-yevm sâlifü’l-beyân menzil-i mahdûd merkūme Ayşe’nin 
mülk-i müşterâ-yı sarîhidir keyfe mâ yeşâ ve yahtâr mutasarrıfe olsun dedik-
de mukırr-ı mezbûrun minvâl-i muharrer üzre cârî olan ikrâr ve takrîrini el-
mukarru lehü’l-mezbûre Ayşe bi’l-muvâcehe tasdîk ve bi’l-müşâfehe tahkīk edi-
cek mâ hüve’l-vâki‘ gıbbe’t-taleb ketb olundu.
Hurrire fî 23 min Şa‘bâni’l-mu‘azzam li sene 1029.
Şuhûdü’l-hâl: el-Hâc Turgud b. Durak el-Müezzin, Hasan Halîfe b. Abdi el-
İmâm, Bâkī Çelebi b. Receb er-Râcil, Mahmud b. Abdi, Abdullah b. Maden, el-
Hâc İbrahim b. Mehmed, İsmail b. Ahmed, Yakub b. Kurd, Hasan b. Alemşah, 
Perviz b. Abdullah ve gayruhüm mine’l-hâzırîn.









345 [53a-2] Yani v. İstati’nin evini Dado’nun çocukları Duka 
ve Dimo’ya satması
Vilâyet-i Rumeli’nde Avlonya sancağında Ergirikasrı kazâsı tevâbi‘inden 
Sarakiste nâm karye sâkinlerinden Yani v. İstati nâm zimmî, işbu hâmilân-ı 
hâze’l-kitâb Duka ve Dimo veledey Dado nâm zimmîler muvâcehelerinde 
bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir ta-
rafdan Yorgo [v.] Bozacı mülküne ve bir tarafdan Yorgo v. Mariş mülküne ve 
bir tarafdan Duka v. Yani mülküne ve bir tarafdan tarîk-i âma müntehî olup 
bir tahtânî beyti müştemil mülk menzilimi cümle-i tevâbi‘ ve levâhıkı ile 
merkūmân Duka ve Dimo’ya sekiz bin nakd-i fıddî akçeye bâtten bey‘ edip 
meblağ-ı mezbûru merkūmân Duka ve Dimo yedlerinden ale’l-iştirâki’s-seviy 
tamâmen ahz ve kabz eylediğimden sonra meblağ-ı mezkûru mahallinde kab-
za müşteriyyân-ı merkūmânı taslît eyledim ba‘de’l-yevm sâlifü’l-beyân menzil-i 
mahdûd merkūmân Duka ve Dimo’nun mülk-i müşterâ-yı sarîhleridir keyfe mâ 
yeşâân ve haysü mâ yürîdân mutasarrıf olsunlar dedikde mukırr-ı mezbûrun 
ikrârı el-mukarru lehümü’l-mezbûrân vicâhen ve şifâhen tasdîk ve tahkīk ettik-
lerinde mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ aşer min Şa‘bâni’l-mu‘azzam li sene 1029.
Şuhûdü’l-hâl: Mustafa b. Mahmud el-Muhzır, Ali b. Abdullah el-Muhzır, Perviz 
b. Abdullah el-Muhzır, Hırsaki [v.] Yako, Meniko v. Dimo, Dimitri v. Minho, 
Şiro v. Yako, Yani v. Dimo, Yani v. Miro, Yani v. Dimo, Kini v. Diro ve gayruhüm 
mine’l-hâzırîn.

346 [53a-3, Arapaça] Sâliha bt. Süleyman’ın muhâlaa yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkine olan annesi Sâliha bt. Süleyman nâm hâtun 
kıbelinden âtiyyü’z-zikr hul‘ ve ibrâ ikrârına vekâleti kadı Sinan Efendi b. ( ) 
ve müderris Hüsameddin Efendi b. Ahmed nâm kimesnelerin şehâdetleri ile 
sâbit olan Mehmed Çelebi b. İbrahim nâm kimesne meclis-i şer‘-i şerîf ve 
mahfil-i dîn-i münîfde -el-masûn ani’t-tağyîr ve’t-tahrîf- bi’l-vekâle hâzır olup 
müvekkile-i mezbûresinin hâmil-i hâze’l-kitâb Osman b. Hamza nâm zevci ile 
muhâla‘a yaptığını ikrâr ve i‘tirâf etti. Mezbûr Osman da nikâhında ta‘ahhüd et-
tiği râyicü’l-vakt iki bin akçe-i Osmânî mehr-i müecceli ve aralarında ma‘lûm ve 
mu‘ayyen iddet nafakası ve zevcesinden aldığı yedi bin akçe deyni mukābilinde 
zevce-i mezbûresi ile muhâla‘a yaptı. Zevce-i mezbûre bu sûretle yeni bir nikâh 
yapılmadan ve mehir ödenmeden helâl olmayacak şekilde zevc-i merkūmundan 
ayrılmış oldu. Sonra her biri cemî‘-i de‘âvî, mutâlebât, eymân ve muhâsamâtdan 
umûmen, zevciyyetle alâkalı da‘vâdan husûsen yek diğerinin zimmetini ibrâ-i 
âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâdis ve’l-ışrîn min Şa‘bâni’l-mu‘azzam sene 
tis‘a ve ışrîn ve elf.
Şuhûdü’l-hâl: Bayram Efendi b. Şükrullah hatîb-i câmi‘-i Zal, Abdi Çelebi 
b. Abdurrahman el-İmâm, Mehmed Çelebi b. Nasuh, Mustafa b. Sevindik el-
Müezzin, Abdurrahman Çelebi b. Abdi el-Hammâmî, Mustafa b. Mehmed 
el-Muhzır, Perviz b. Abdullah el-Muhzır, Ali b. Abdullah el-Muhzır, Yusuf 
b. Abdullah el-Muhzır ve gayruhüm mine’l-hâzırîn.

347 [53b-1, Arapça] Hasan Beşe b. Mehmed’in evini Mustafa Beşe 
b. Hüsrev’e sattığı
Medîne-i mahmiye-i Kostantıniyye’de vâki‘ Halıcılar köşkü nâm mevzi‘ kur-
bunda sâkin olan râcil Hasan Beşe b. Mehmed nâm kimesne meclis-i şer‘-i şerîf 
ve mahfil-i dîn-i münîfde -el-masûn ani’t-tağyîr ve’t-tahrîf- hâzır olup âtiyyü’z-
zikr menzilini hâfız-ı hâze’l-kitâb Mustafa Beşe b. Hüsrev el-Acemî’ye bey‘ etti-
ğini ikrâr ve i‘tirâf etti. Mezbûr Hüsrev de merkūm Hasan Beşe’nin işbu akdin 
sudûruna kadar sâhibi ve mâliki olduğu elinde ve taht-ı tasarrufunda bulundur-
duğu kazâ-yı Havâss-ı Aliyye müzâfâtından Terkos nâhiyesi tevâbi‘inden Çift 
(…) karyesinde kâin olan bir tarafdan Ahmed Beşe b. ( ) mülkü, diğer tarafdan 
(…) mülkü, öbür tarafdan Yusuf b. ( ) mülkü ve diğer tarafdan da tarîk-i âm ile 
mahdûd olup tahtânî bir beyti hâvî bulunan menzilini cümle tevâbi‘ ve levâhıkı 
ve kâffe-i menâfi‘ ve merâfıkı ile râyicü’l-vakt iki bin akçe-i Osmânî semen-i 
mu‘ayyen-i makbûz ile iştirâ etti. îcâb, kabûl ve teslîm tesellümle akid sahîh ola-
rak tamâm oldu. Müşterî-i mezbûr vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’t-tâsi‘ ve’l-ışrîn min Şa‘bâni’l-mu‘azzam sene 
tis‘a ve ışrîn ve elf.
Şuhûdü’l-hâl: Sâlih b. Hasan, Mehmed b. Ahmed, Hüseyin b. Hasan, Hasan 
b. Hüseyin, Halil b. İbrahim, Perviz b. Abdullah el-Muhzır, Ali b. Abdullah 
el-Muhzır.

348 [53b-2] Kika v. Petro’nun bağ ile tarlaların tasarruf hakkını 
Kika v. Petro’ya satması
Vilâyet-i Rumeli’nde Ohri sancağında İstarova kazâsına tâbi‘ Büyükçizme nâm 
karyeden Kika v. Petro nâm zimmî meclis-i şer‘de hâmilü’l-kitâb Kika v. Petro 
nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip karye-i 
merkūmede vâki‘ lede’l-ahâlî ma‘lûmü’l-hudûd bir kıt‘a mülk bağımı cümle-i 
tevâbi‘ ve levâhıkı ve kâffe-i menâfi‘ ve merâfıkı ile mezbûr Kika’ya altmış 
nakd-i fıddî-i Osmânî râyic fi’l-vakt akçeye bâtten bey‘ ve kabz-ı semen edip 
mebî‘-i mezkûru mahallinde kabza müşterî-i merkūmu taslît eylediğimden son-
ra yine karye-i merkūme sınırında mevâzi‘-i adîdede vâki‘ taht-ı tasarrufumda 
olan üç kıt‘a tarlalarımın hakk-ı tasarrufunu sâhib-i arz ma‘rifetiyle mezbûra 
tefvîz edip ol dahi minvâl-i muharrer üzre tefevvüz ve kabûl eyledikden son-
ra mukābele-i tefvîzde olan yüz nakd-i mezbûrü’n-na‘t akçeyi mezbûr Kika ye-
dinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
bağ-ı mahdûd mezkûrun mülk-i müşterâ-yı sarîhidir ve mârrü’z-zikr tarlaların 
dahi hakk-ı tasarrufu mersûmundur sâir emsâli tasarrufu gibi keyfe mâ yeşâ ve 
haysü mâ yürîd mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrini el-mukarru lehü’l-mezbûr Kika bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâlis min şehri Ramazâni’l-mübârek li sene tis‘a ve ışrîn ve 
elf.
Şuhûdü’l-hâl: Ali b. Abdullah el-Muhzır, Ahmed b. Mustafa, Veli b. Hasan, Perviz 
b. Abdullah el-Muhzır, Mustafa b. Ahmed, Mihayil v. Beyto, Beyto v. Viliçe, Köko 
v. Pavlo.

349 [53b-3, Arapça] Yorgi v. ( )’nin Yani v. Dimo’dan ödünç aldığı ve 
borcuna karşılık üzüm bağını rehin bıraktığı
Rumeli-i ma‘mûre vilâyetinden Yenişehir kazâsı müzâfâtından Cumane? 
nâhiyesi tevâbi‘inden Buskara karyesinde sâkin olan Yorgi v. ( ) nâm zimmî 
meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- 
hâzır olup üzerinde ve zimmetinde hâmil-i hâze’l-kitâb Yani v. Dimo nâm 
zimmîye râyicü’l-vakt bin altı yüz akçe-i Osmânî borcu bulunduğunu ikrâr ve 
i‘tirâf etti. Bunun bin beş yüz akçesi karz cihetinden ve bâkīsi olan yüz akçe rengi 
ve cinsi beynlerinde ma‘lûm müşterâ-yı makbûz çuka bahâsındandır. Arz dışın-
daki meblağ zeyilde mezkûr günden yirmi gün tamâmına müecceldir. Lâzımü’l-
edâ ve vâcibü’l-kazâ deyndir. Karye-i mezbûrede vâki‘ hudûdu inde’l-ahâlî ve’l-
cîrân ma‘lûm olan Taşlık mevzi‘inde kâin bağ beyn-i mezbûr mukābilinde cüm-
le tevâbi‘ ve levâhıkı ve kâffe-i hukūku ve merâfıkı ile ve mezbûr bağın mahsûlü 
dâin-i mersûma âid olmak üzre rehn-i makbûzdur. Dâyin-i mezbûr, vâki‘ ikrârı 
vicâhen ve şifâhen tasdîk etti.
Cerâ zâlike ve hurrire fi’l-yevmi’s-sâmin ve’l-ışrîn min Şa‘bâni’l-mu‘azzam sene 
tis‘a ve ışrîn ve elf.
Şuhûdü’l-hâl: Mustafa b. Mehmed el-Muhzır, Ali b. Abdullah el-Muhzır, Perviz 
b. Abdullah el-Muhzır, Andriye [v.] Apostol, İstati [v.] Apostol, Opro v. Şimo, 
Şiro v. Tanaş, Butri Nikola ve gayruhüm

350 [54a-1] Tırnova’da öldürülen Prefit’in katilinin Yorgi v. Apostol 
olmadığından zimmetinin ibrası
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Aya 
Yorgi nâm karyeden olup bundan akdem Tuna yalısında Tırnova kazâsı kurbunda 
balkan içinde maktûlen mürd olan Prefit nâm zimmînin babası Paroş ve zevce-i 
metrûkesi Varsoma nâm kimesneler taraflarından husûs-ı âti’l-beyâna vekîl 
olup vekâleti hasm-ı şer‘î-i câhid mahzarında Yani v. Kasiro ve Hristo v. Dimo 
nâm zimmîler şehâdetleri ile şer‘an sâbite olan Armağan v. Papa Panayot nâm 
zimmî meclis-i şer‘-i hatîr-i lâzımü’t-tevkīrde maktûl-i mezbûrun sürücülük 
san‘atında şerîki olan bâ‘isü’l-kitâb Yorgi v. Apostol nâm zimmî muvâcehesinde 
bi’l-vekâle takrîr-i kelâm edip mezbûr Yorgi mürd-i mezbûrun şerîki olduğu ci-
hetden zikri sebk eden balkan içinde gālib-i ihtimâl mürd-i mezbûru merkūm 
Yorgi katl eyledi deyû mezbûru müvekkillerim mezbûrân mazanna ittihâz ey-
lemişler idi el-hâletü hâzihî mürd-i merkūmu zikr olunan balkan içinde yine 
kendi çobanlarından Ostiko nâm zimmî katl edip mezbûr Yorgi’nin bi vechin 
mine’l-vücûhi’ş-şer‘iyye husûs-ı mezbûrda min ba‘d medhal ve alâkası olma-
yıp kātili mezbûr Ostiko olduğu ma‘lûmum olduğu ecilden husûs-ı mezbûra 
müte‘allik cümle-i da‘vâdan vekâlet-i mahkiyem hasebiyle mezbûr Yorgi’nin 
zimmetini ibrâ-i âmla ibrâ ve iskāt-ı tâmla iskāt eyledim ba‘de’l-yevm husûs-ı 
mezbûra müte‘allik benden bi’l-vekâle ve gayrıdan bi’l-asâle da‘vâ ve nizâ‘ sudûr 
ederse lede’l-hükkâmi’l-kirâm makbûle ve mesmû‘a olmaya dedikde vekîl-i 
mezbûru ikrâr-ı meşrûhunda el-mukarru lehü’l-mezbûr Yorgi bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâmin min Şa‘bâni’l-mu‘azzam li sene 1029.
Şuhûdü’l-hâl: Mehmed Bey b. Mustafa el-Cündî Mahmud Bey b. ( ) el-Yesârî, 
Mustafa b. Mehmed el-Muhzır, Ali b. Abdullah el-Muhzır, Yusuf b. Abdullah 
el-Muhzır, Dimo v. Rizo, Yani v. Apostol, Yani v. Palamar, Hristo v. Dimo, Şiro 
v. Dimolah ve gayruhüm mine’l-hâzırîn.

351 [54a-2] Tırnova’da öldürülen Prefit’in ortaklık hissesinin ortağı 
Yorgi v. Apostol’den alınması
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Aya 
Yorgi nâm karye sâkinlerinden iken bundan akdem Tuna yalısında Tırnova 
kazâsı kurbunda balkan içinde maktûlen mürd olan Prefit nâm zimmînin 
babası Paroş ve zevcesi Varsoma nâm kimesneler taraflarından husûs-ı âti’l-
beyânı ahz ve kabza vekîl olup vekâleti hasm-ı şer‘î-i câhid mahzarında Yani 
v. Kasiro ve Hristo ve Dimo nâm zimmîler şehâdetleri ile şer‘an sâbite ve mü-
tehakkika olan Armağan v. Papa Panayot nâm zimmî meclis-i şer‘-i hatîr-i 
lâzımü’t-tevkīrde maktûl-i mezbûr Prefit’in sürücülük san‘atında şerîki olan 
bâ‘isü’l-kitâb Yorgi v. Apostol nâm zimmî muvâcehesinde vekâleten bi’t-tav‘ 
ve’r-rızâ ikrâr ve takrîr-i kelâm edip maktûl-i mezbûrun mürd-i mezbûr Yorgi 
şerîki olduğu ecilden mâl-ı şirketden ba‘de külli hesâb mezbûr Yorgi zimme-
tinde elli beş [bin] akçesi zuhûr etmeğin hâlâ meblağ-ı mezbûr elli beş bin ak-
çeyi mezbûr Yorgi yedinden bi’t-tamâm ve’l-kemâl vekâlet-i mahkiyem ha-
sebiyle ahz ve kabz eyledim dedikde vekîl-i mezbûr Armağan’ın vech-i mü-
beyyen üzre cârî olan ikrâr ve takrîrini el-mukarru lehü’l-mezbûr Yorgi bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb 
ketb olundu.
Hurrire fi’l-yevmi’s-sâbi‘ min Şa‘bâni’l-mu‘azzam li sene tis‘a ve ışrîn ve elf.
Şuhûdü’l-hâl: es-Sâbıkūn.

352 [54a-3] Dimo v. Yorgi’nin şüf ‘a davasının reddi
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Tomyani nâm karye sâkinlerinden Dimo v. Yorgi nâm zimmî 
meclis-i şer‘-i hatîr-i lâzımü’t-tevkīrde yine karye-i merkūme sâkinlerinden 
Todori v. Ligori nâm zimmîyi ihzâr ve mahzarında takrîr-i da‘vâ edip mezbûr 
Todori karye-i merkūmede vâki‘ mülk menzilime muttasıl Dimo ve Hristo ve-
ledey İsteryano nâm zimmîlerin mülk menzillerini yedi bin akçeye iştirâ ey-
lemiş ben şefî‘ olmağın hakk-ı şuf ‘am vardır meblağ-ı mezbûr ile kabûl eyle-
dim menzil-i mezbûrdan kasr-ı yed eylesin dedikde mezbûr Todori evvelen zikr 
olunan menzil-i mezbûrun mülküne muttasıl olmağla anın için hakk-ı şuf ‘a 
olduğunu ve sâniyen bey‘-i istimâ‘ ettikde ahza tâlib olduğunu münkir olıcak 
müdde‘î-i mezbûrdan da‘vâsına mutâbık beyyine taleb olundukda mehl-i şer‘î 
taleb etmeğin imhâl olunup ba‘de hulûli’l-mehil beyyineden âciz ve kāsır ol-
mağın merkūm Ligori’ye [Todori’ye] mu‘ârazadan men‘ birle mâ hüve’l-vâki‘ 
gıbbe’l-ibtigā sebt olundu.
Hurrire fî evâili şehri Şa‘bâni’l-mu‘azzam li sene 1029.
Şuhûdü’l-hâl: Mehmed Bey b. Abdullah, Mustafa b. Abdullah, İbrahim Bey 
b. ( ), Ali b. Abdullah, Yakub b. Kurd, Perviz b. Abdullah, Dimo v. Yorgi, Dimo 
v. Andriye, Yorgi v. İstiranik, Avyaro v. Yorgi, Yorgi v. Dimitri, Franko v. Yorgi.









353 [54b-1] Pandero v. İstiyo’nun ev, bağ ve hayvan ile tarlalardaki 
tasarruf hakkını Dimo v. Kirko’ya satması
Oldur ki
Vilâyet-i Rumeli’nde Avlonya sancağında Arnavud Belgradı kazâsı tevâbi‘inden 
Belişova nâm karye[den] Pandero v. İstiyo nâm zimmî meclis-i şer‘de işbu 
râfi‘ü’l-kitâb Dimo v. Kirko nâm zimmî muvâcehesinde bi’t-tav‘ ve’r-rızâ ikrâr 
ve i‘tirâf edip karye-i merkūmede vâki‘ bir tarafdan Koço v. ( ) mülküne ve bir 
tarafdan İstemad v. ( ) mülküne ve bir tarafdan Ahmed Beşe mülküne ve bir ta-
rafdan tarîk-i âma müntehî olup bir bâb tahtânî beyti ve cüneyneyi müştemil 
mülk menzilden ve karye-i merkūmede hâlâ mevcûd olan yirmi re’s silk-i mül-
kümde münselik koyundan ve bir çift kara [sığır] öküzünden ve yine karye-i 
merkūme bağları dâhilinde Tepe nâm mevzi‘de vâki‘ iki zeytin ağacını müşte-
mil tahmînen on çapalık bir kıt‘a mülk bağdan dahi nısf-ı şâyi‘lerimi, cümle-i 
tevâbi‘ ve levâhıkı ve kâffe-i menâfi‘ ve merâfıkı ile bi safkatin vâhidetin mezbûr 
Dimo’ya iki bin beş yüz nakd-i fıddî-i Osmânî râyic fi’l-vakt akçeye bâtten bey‘ 
ve kabz-ı semen edip mebî‘ât-ı mezkûreyi mahallinde kabza müşterî-i merkūmu 
taslît eylediğimden sonra yine karye-i merkūme sınırında mevâzi‘-i adîdede 
vâki‘ taht-ı tasarrufumda olan yedi kıt‘a tarladan dahi nısf-ı şâyi‘lerinin hakk-ı 
tasarrufunu sâhib-i arz ma‘rifetiyle mezbûra tefvîz edip mukābele-i tefvîzde 
olan beş yüz nakd-i fıddî-i Osmânî râyic fi’l-vakt akçeyi mezbûr Dimo ye-
dinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
mebî‘âtın nısfı mezbûr Dimo’nun mülk-i müşterâsıdır ve mârrü’z-zikr tarlanın 
dahi nısfının hakk-ı tasarrufu mersûmundur sâir emsâli gibi mutasarrıf olsun 
dedikde gıbbe’t-tasdîk ketb olundu.
Hurrire fi’l-yevmi’r-râbi‘ min şehri Ramazâni’l-mübârek li sene 1029.
Şuhûdü’l-hâl: Mustafa Beşe b. Abdullah er-Râcil, Ahmed Beşe [b.] Abdullah er-
Râcil, Mehmed Beşe [b.] Abdullah er-Râcil, Hüseyin Bey [b.] Abdullah er-Râcil, 
Hasan Beşe b. Abdullah el-Acemî, Mitro v. Koço, Şimon [v.] Yani ve gayruhüm.

354 [54b-2] Şatır Ali Vakfı mütevellisi Ümmühâni bt. Ali’nin eski 
mütevellideki vakfa ait parayı alması
Medîne-i Ebâ Eyyûb-i Ensârî -râdiye anhu Rabbühü’l-Bârî-’de vâki‘ merhûm 
Şâtır Ali vakfı’na ber vech-i meşrûtiyyet mütevellîye olan Ümmühân bt. Ali nâm 
hâtun meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb vakf-ı 
mezbûra sâbıkan mütevellî olan Mustafa Halîfe b. Sevindik nâm kimesne mahza-
rında bi’t-tav‘ ve’r-rızâ ikrâr ve takrîr-i kelâm edip bundan akdem vakf-ı mezbûr 
malından Hüsam Efendi b. ( ) nâm kimesne zimmetinde yüz bin nakd-i fıddî-i 
Osmânî râyic fi’l-vakt akçe olup mezbûr Hüsam Efendi fevt oldukda mezbûr 
Mustafa Halîfe metrûkâtından ancak on bin nakd-i mezbûrü’n-na‘t akçe tahsîl 
ettim deyû ikrâr eylemişidi el-hâletü hâzihî meblağ-ı mezbûr on bin nakid ak-
çeyi tevliyyet-i mahkiyem hasebiyle mezbûr Mustafa yedinden vakf-ı mezbûr 
için bi’t-tamâm ve’l-kemâl ahz ve kabz eyledim dedikde mukırra-i mezbûrenin 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Mustafa Halîfe bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ bi’t-taleb ketb olundu.
Hurrire fi’l-yevmi’l-hâdî ve’l-ışrîn min Şa‘bâni’l-mu‘azzam li târihi’l-mezbûr.
Şuhûdü’l-hâl: Ali Ağa b. Abdülmennân, Hasan Halîfe b. Mehmed, Abdurrahman 
Efendi b. Abdullah el-İmâm, Keyvan Bey b. Abdullah, el-Hâc Turgud b. Durak 
el-Müezzin, el-Hâc Osman b. Hamza, Mustafa b. Hayrullah el-Müezzin, Hasan 
Halîfe b. Mustafa, Mustafa b. Süheyl, Abdullah b. Mehmed, Mustafa Halîfe 
b. Receb, Ali b. Abdullah, Mustafa b. Mehmed ve gayruhüm mine’l-hâzırîn.

355 [54b-3] Nikola’nın koyun ve keçi davasında Anastaş ve 
Senadino ile sulh olması
Vilâyet-i Rumeli’nde Mora sancağında Kartina kazâsına tâbi‘ Kerniye nâm kar-
ye sâkinlerinden Nikola v. ( ) nâm zimmî meclis-i şer‘de işbu hâmilân-ı hâze’l-
kitâb Anastaş ve Senadino nâm zimmîler tarafından husûs-ı âti’l-beyânı tasdîka 
vekîl olup vekâleti hasm-ı şer‘î-i câhid mahzarında İstemad v. Andriye ve Nikola 
v. Dayan nâm zimmîler şehâdetleri ile şer‘an sâbite olan mezbûrânın karında-
şı Yani nâm zimmî mahzarında bi’t-tav‘ ve’r-rızâ ikrâr ve takrîr-i kelâm edip 
bundan akdem müvekkilân-ı mezbûrâna yüz koyun ve altmış keçi verdim idi 
ra‘y edip fürû‘u beynimizde tansîf olmak üzre hâlâ zikr olunan koyundan elli 
yedi koyun mevcûd bulunup ahz eylediğimden sonra bâkī kalan kırk üç koyun 
ve altmış re’s keçiyi da‘vâ ve taleb eylediğimde beynimizde münâza‘ât-ı kesîre 
vâkı‘a olmuşidi el-hâletü hâzihî beynimize muslihûn tavassut edip es-sulhu 
seyyidü’l-ahkâm fehvâsınca iki bin akçe üzre akd-i sulh inşâ ettiklerinde ben 
dahi sulh-i mezbûru kabûl ve bedel-i sulh olan meblağ-ı mezbûru müvekkilân-ı 
mezbûrân yedlerinden bi’t-tamâm ahz ve kabz edip husûs-ı mezbûra müte‘allik 
da‘vâdan müvekkilân-ı mezbûrânın zimmetlerini ibrâ-i âmla ibrâ ve iskāt-ı 
tâmla iskāt eyledim ba‘de’l-yevm husûs-ı mezbûra müte‘allik benden bi’z-zât 
veya bi’l-vâsıta da‘vâ ve nizâ‘ sudûr ederse lede’l-hükkâmi’l-kirâm mesmû‘a ve 
makbûle olmaya dedikde mukırr-ı mezbûrun minvâl-i muharrer üzre cârî olan 
ikrâr ve takrîrini vekîl-i mezbûr Yani bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Hurrire fî 3 min Ramazâni’l-mübârek li sene 1029.
Şuhûdü’l-hâl: Ali b. Abdullah, Perviz b. Abdullah, Yakub b. Kurd, Yani v. İstemad, 
Nikola v. Dayan, İstemad v. Andriye, Hristatli v. Papa, Yorgi v. Vasoni ve gay-
ruhüm.

356 [54b-4, Arapça] Sâlih Çelebi b. İnâyet Efendi’nin muhâlaa 
yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Zal 
Mahmud mahallesinde sâkin olan oğlu Sâlih Çelebi kıbelinden âtiyyü’z-zikr hul‘ 
ve ibrâ ikrârına vekâleti Sarac-ı sultânî Hasan Çelebi b. Cafer ve subaşı Kurd 
Bey b. Hüseyin nâm kimesnelerin şehâdetleri ile sâbit olan İnâyet Efendi b. ( ) 
nâm kimesne meclis-i şer‘-i şerîfde hâzır olup müvekkil-i mezbûrunun hâmile-i 
hâze’l-kitâb Emine bt. ( ) nâm zevcesi ile muhâla‘a yaptığını bi’l-vekâle ikrâr ve 
i‘tirâf etti. O da nikâhı esnasında ta‘ahhüd ettiği râyicü’l-vakt kırk bin akçe-i 
Osmânî mehr-i müecceli ve beynlerinde ma‘lûm ve mu‘ayyen nafaka-i idde-
ti mukābilinde zevc-i mezbûru ile muhâla‘a yaptı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mutâlebât, eymân 
ve muhâsamâtdan umûmen, zevciyyetle alâkalı da‘vâdan husûsen yek diğeri-
nin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fî 22 min Şa‘bâni’l-mu‘azzam li târihi’l-mezbûr.
Şuhûdü’l-hâl: El-Hâc İbrahim Efendi b. Şükrullah el-Hatîb, Mehmed Halîfe 
b. Abdullah, Mehmed b. Mustafa, Ali b. Mustafa, Yusuf b. Hasan ve gayruhüm 
mine’l-hâzırîn.

357 [55a-1] Ayşe bt. Abdullah’ın kocası Mehmed b. Bâli’ye birtakım 
eşyalar hibe etmesi
Medîne-i Hazret-i Ebâ Eyyûb el-Ensârî -râdiye anhu Rabbühü’l-Bârî- 
mahallâtından Şahsultân mahallesi sâkinelerinden Ayşe bt. Abdullah tarafından 
hibe-i âti’l-beyânı ikrâra vekîl olup vekâleti merkūme Ayşe Hâtun’u ma‘rifet-i 
şer‘iyye ile ârifân olan Abdülkerim b. İlyas ve Ali Dede b. Mustafa şehâdetleri 
ile sâbite olan Mahmud b. Hasan meclis-i şer‘-i şerîfde merkūme Ayşe’nin zev-
ci olan Mehmed b. Bâli mahzarında bi’l-vekâle ikrâr ve takrîr-i kelâm edip mü-
vekkilem mezbûre Ayşe Hâtun zevci olan merkūm Mehmed’e iki beledî döşek 
ve iki kumaş yorgan ve iki yemeni yorgan ve bir döşek kılıfı ve iki yastık kılı-
fı ve bir sarı kebe ve bir alaca kilim ve beş aded çarşaf ve bir kırmızı atlas zı-
bın ve bir sepet sandığı ve bir demir sini ve iki tencere ve bir güğüm ve bir 
tâbe ve üç aded sahan ve iki kepçe ve bir tepsi hibe-i sahîh ile hibe ve temlîk 
edip ol dahi ittihâb ve ahz ve kabz etmişdir ba‘de’l-yevm mârrü’z-zikr olan eşyâ 
merkūm Mehmed’in mülk-i mevhûbudur keyfe mâ yeşâ mutasarrıf olsun de-
dikde gıbbe’t-tasdîk ketb olundu.
Hurrire fî evâili Ramazâni’l-mübârek li târihi’l-mezbûr.
Şuhûdü’l-hâl: Süleyman b. İskender, Mehmed b. Hasan, Mahmud b. Ali, Şaban 
b. Yusuf ve gayruhüm.

358 [55a-2] Nikola v. Yorgi’nin mülk bağını Yorgi v. Franko’ya satması
Vilâyet-i Rumeli’nde Apogros kazâsına tâbi‘ Sabtişe nâm karye sâkinlerinden 
Nikola v. Yorgi nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Yorgi v. Franko nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip karye-i merkūme sınırında vâki‘ bir tarafdan Yani v. Virato 
mülküne ve bir tarafdan Nikola v. ( ) mülküne ve bir tarafdan İstemad v. Papalani 
mülküne ve bir tarafdan Yorgi v. ( ) mülküne müntehî ve mahdûd tahmînen on 
çapalık bir kıt‘a mülk bağımı cümle-i tevâbi‘ ve levâhıkı ve kâffe-i menâfi‘ ve 
merâfıkı ile merkūm Yorgi’ye üç bin nakd-i fıddî-i Osmânî râyic fi’l-vakt akçeye 
bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru mahal-
linde kabza müşterî-i merkūmu taslît eyledim ba‘de’l-yevm sâlif[ü’l-beyân] bir 
kıt‘a bağ merkūm Yorgi’nin mülk-i müşterâ-yı sarîhidir keyfe mâ yeşâ ve yahtâr 
mutasarrıf olsun dedikde mukırr-ı mezbûrun minvâl-i muharrer üzre cârî olan 
ikrâr ve takrîrini el-mukarru lehü’l-mezbûr Yorgi vicâhen ve şifâhen tasdîk ve 
tahkīk edicek mâ hüve’l-vâki‘ gıbbe’l-ibtigā sebt olundu.
Hurrire fî 6 min Ramazâni’l-mübârek li sene 1029.
Şuhûdü’l-hâl: Yorgi v. Dimo, Dimo v. Virakli, İstemad v. Papalani, Rako v. Piro, 
Nikola v. Yani, Dimo v. Morgari, Dimo v. Kalani, Luyizo v. Kalani, Dimo 
v. Morgari, Nikola v. Virakli.

359 [55a-3] Fâtıma bt. Kaya’nın kefil olduğu kardeşi merhum 
Mustafa’nın hanımı Belkıs bt. Abdullah’tan kefalet bedelini 
talep etmesi
Havâss-ı Aliyye müzâfâtından Hasköy’de vâki‘ Pîrî Paşa mahallesi sâkinlerinden 
Fâtıma bt. Kaya nâm hâtun meclis-i şer‘de merkūme Fâtıma Hâtun’un li ebe-
veyn karındaşı olup bundan akdem vefât eden Mustafa’nın ümm-i veledi ve 
sulbî oğulları Mustafa ve Ahmed nâm sagīrlerin kıbel-i şer‘den mansûbe vasîsi 
olan Belkıs bt. Abdullah üzerine takrîr-i da‘vâ edip müteveffâ-yı mezbûrun 
karye-i mezbûrede vâki‘ Turşucu vakfı’na iki bin altı yüz akçe deyni olup 
ben kefîl olmağla mülk menzilimi rehin vaz‘ eylemiş idim merkūme Belkıs 
müteveffâ-yı mezbûrun Bâdısabâ nâm câriye-i memlûkesini beş bin beş yüz 
akçeye füruht edip ana bedel Yasemin nâm câriye iştirâ edip hâlâ ol câriye ve 
müteveffâ-yı merkūmun debbâğhânesinden ücret nâmına ahz eylediği bin altı 
yüz akçe ve Rıdvan nâm kimesneden ahz eylediği iki yüz akçe zimmetindedir 
meblağ-ı mezbûrdan ve zikr olunan câriye bahâsından kefîl olduğum iki bin 
altı yüz akçeyi taleb ederim dedikde gıbbe’s-suâl merkūme Belkıs cevâbında 
fi’l-hakīka mezbûr Mustafa vefât ettikde bin altı yüz akçe debbâğhâne ücre-
tinden ve iki yüz akçe Rıdvan yedinden cem‘an bin sekiz yüz akçe ahz edip 
ve merkūm Mustafa beni âzâd edip kendiye tezvîc ettikden sonra sâlifü’z-zikr 
olan Bâdısabâ’yı ben kendi nefsim için iştirâ edip kendi mülk-i müşterâmdır 
merkūm Mustafa’nın câriye-i merkūmede ancak bin akçe nakid ve bin dört yüz 
akçe keten bahâsından cem‘an iki bin dört yüz akçesi olup dükkân ücretin-
den ahz eylediğim bin altı yüz akçe ve Rıdvan’dan ahz eylediğim iki yüz akçe 
ile mu‘acceleten dört bin iki yüz meblağ-ı mezbûrun üç bin altı yüz akçesini 
sagīrân-ı mezbûrânın yevmî ikişer akçe nafaka-i mefrûzalarına bu âna gelin-
ce harc edip ancak zimmetimde altı yüz akçe bâkī kalmışdır dedikde merkūme 
Fâtıma, mez[bû]re Belkıs câriye-i mezbûreyi iştirâ ettiği zamânda mu‘taka de-
ğil idi deyû mezbûre Bâdısabâ’yı iştirâ ettiği zamânda mu‘taka olduğunu mün-
kire oldukda merkūme Belkıs’dan sıdk-ı makālini mübeyyine beyyine taleb 
olundukda udûl-i ricâlden Mustafa Çelebi b. Hasan el-Cündî ve Hasan Beşe 
b. Mehmed nâm kimesneler meclis-i şer‘a li ecli’ş-şehâde hâzırân olup istişhâd 
olunduklarında fi’l-hakīka müteveffâ-yı mezbûr Mustafa mezbûr[e] Belkıs’ı 
târih-i kitâbdan sekiz yıl mukaddem bizim huzûrumuzda i‘tâk edip kendiye 
tezvîc etmişdir bu husûsa şâhidleriz şehâdet dahi ederiz deyû edâ-i şehâdet-i 
şer‘iyye ettiklerinde ba‘de’t-ta‘dîl ve’t-tezkiyye şehâdetleri hayyiz-i kabûlde 
vâkı‘a olup mâ hüve’l-vâki‘ gıbbe’t-taleb ketb olundu.
Hurrire fi’l-yevmi’l-evvel min Ramazâni’l-mübârek li târihi’l-mezbûr.
Şuhûdü’l-hâl: İbrahim Reis b. Davud, Hasan b. Hüseyin, Mehmed b. Bâli, Yakub 
b. Kurd el-Muhzır, Mustafa b. Mehmed ve gayruhüm mine’l-hâzırîn.

360 [55b-1, Arapça] Rahime bt. Muharrem’in muhâlaa yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Uluca Baba mahallesinde sâkine olan Rahime bt. Muharrem nâm hâtun meclis-i 
şer‘-i şerîfde hâmil-i hâze’l-kitâb Hüseyin b. Mehmed nâm zevci ile muhâla‘a 
yaptı. Zevc-i merkūm da nikâhı esnasında ta‘ahhüd ettiği râyicü’l-vakt üç bin 
akçe-i Osmânî mehr-i müecceli ve beynlerinde ma‘lûm ve mu‘ayyen nafaka-i 
iddeti mukābilinde mezbûre ile muhâla‘a yaptı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mutâlebât, eymân 
ve muhâsamâtdan umûmen, zevciyyetle alâkalı da‘vâdan husûsen yek diğeri-
nin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fî 6 min Ramazâni’l-mübârek sene 1029.
Şuhûdü’l-hâl: Hasan b. Sinan, Mehmed b. Bâli, Yakub b. Kurd, Mustafa 
b. Mehmed, Şaban b. Kurd, Ali b. Abdullah

361 [55b-2, Arapça] Hâkimin Ayşe bt. Hüseyin adlı küçüğe 
nafaka takdir ettiği
Hâkim, Ayşe bt. Hüseyin nâm sagīrenin nafakası, kisvesi ve sâir havâic-i 
zarûriyyesi için, himâye ve terbiyesi altında bulunduğu medîne-i Ebâ Eyyûb 
el-Ensârî -radiye anhu Rabbühü’l-Bârî- mahallâtından Uluca Baba mahallesin-
de sâkine olan Rahime Hâtun bt. Muharrem nâm annesinin talebiyle mezbûr 
babası üzerine zeyl-i kitâbda mezkûr târihden i‘tibâren yevmî râyicü’l-vakt beş 
akçe-i Osmânî farz ve takdîr etti. Hâkim, meblağ-ı mefrûzun sarfına ve vakt-i 
hâcetde istidâne edip vakt-i zaferde babaya rücû‘una mezbûre Rahime Hâtun’a 
izin verdi.
Cerâ zâlike ve hurrire fi’l-yevmi’s-sâmin min Ramazâni’l-mübârek sene 1029.
Şuhûdü’l-hâl: Mehmed Bey b. Mustafa, Mustafa b. Mehmed, Perviz b. Abdullah, 
Ali b. Abdullah, Yakub b. Kurd ve gayruhüm

362 [55b-3] Yani v. Foti’nin ev yerini Yorgi v. Kosta’ya satması
Oldur ki
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesinde Hohlu? nâm karyeden Yani v. Foti nâm zimmî meclis-i şer‘de yine 
karye-i merkūme sâkinlerinden Yorgi v. Kosta nâm zimmî mahzarında bi’t-
tav‘ ve’r-rızâ ikrâr ve i‘tirâf edip karye-i mezbûrede vâki‘ bir tarafı Yorgi [v.] 
Çiçekli’ye ve bir tarafı vâdiye ve tarafeyni tarîk-i âma müntehî olup içinde olan 
eşcâr-ı müsmire ve gayr-ı müsmireyi müştemil olan mülk ev yerimi bi cemî‘i’t-
tevâbi‘ ve’l-levâhık mezbûr Yorgi’ye iki bin beş yüz akçeye bâtten bey‘ edip 
kabz-ı semen-i ma‘dûd ve teslîm-i mebî‘-i mahdûd eyledim ba‘de’l-yevm zikr 
olunan menzil merkūm Yorgi’nin mülk-i müşterâsıdır keyfe mâ yeşâ ve yahtâr 
mutasarrıf olsun dedikde gıbbe’t-tasdîk mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Yorgi v. Çiçekli, Dimo v. Yorgi, Nikola v. Dimo, İstemad v. Mihayil, 
Yani v. Yorgi, Dimo v. Vilaverd, Dimo v. İstadi, Yorgo v. İstitra, Yani v. Halaki.









363 [55b-4] Yani v. Lazari’nin evi ile arsa hissesini Rizo 
v. Franko’ya satması
Vilâyet-i Rumeli’nde İnebahtı sancağında Badracık kazâsına tâbi‘ Merdikada 
nâm karye sâkinlerinden Yani v. Lazari nâm zimmî meclis-i şer‘de işbu hâmil-i 
hâze’l-kitâb Rizo v. Franko nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip karye-i merkūmede vâki‘ bir tarafdan Kiryazi v. İstefano 
mülküne ve bir tarafdan Franko v. İstati mülküne ve bir tarafdan yine benim 
mülküme ve bir tarafdan tarîk-i âma müntehî ve mahdûd bir tahtânî beyti müş-
temil olan mülk menzilimi ve yine menzil-i mezbûra muttasıl zât-ı eşcâr-ı müs-
mire ve gayr-ı müsmireyi hâvî mülk arsa-i hâliyeden sülüsân hisse-i şâyi‘amı 
bi safkatin vâhidetin mezbûr Rizo’ya bin yüz elli nakd-i fıddî-i Osmânî râyic 
fi’l-vakt akçeye bey‘ ve kabz-ı semen edip mebî‘-i mezbûru mahallinde kabza 
müşterî-i merkūmu taslît eyledim ba‘de’l-yevm sâlifü’l-beyân emlâk merkūm 
Rizo’nun mülk-i müşterâ-yı sarîhidir keyfe mâ yeşâ mutasarrıf olsun dedik-
de mukırr-ı mezbûrun minvâl-i muharrer üzre cârî olan ikrâr ve takrîrini el-
mukarru lehü’l-mezbûr Rizo vicâhen ve şifâhen tasdîk ve tahkīk edicek mâ 
hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Nikola v. Yorgi, Nikola v. İstefano, Yani v. Kato, Yorgi v. Yani, Yani 
v. Kosta, Nikola v. Anastaş, Şiro v. Komiyano, Kosta v. Lazo.

364 [55b-5] Paroş v. Yorgi’nin ortağı Todori v. Yani’den 
alacağını alması
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından 
Ayakapı kurbunda vâki‘ mumhânede sâkin Paroş v. Yorgi nâm zimmî meclis-i 
şer‘-i hatîr-i lâzımü’t-tevkīrde işbu hâmil-i hâze’l-kitâb Todori v. Yani nâm 
zimmî mahzarında bi’t-tav‘ ikrâr edip bundan akdem mezbûr Todori ile mum-
culuk san‘atında şerîkler olup ba‘de külli hesâb mezbûr zimmetinde yirmi bin 
nakid akçe hakkım zuhûr edip hâlâ meblağ-ı mezbûr yirmi bin nakd-i fıddî-i 
Osmânî râyic fi’l-vakt akçeyi mezbûr Todori yedinden bi’t-tamâm ve’l-kemâl 
ahz ve kabz eyledim dedikde mukırr-ı mezbûrun minvâl-i muharrer üzre cârî 
olan ikrâr ve takrîrini el-mukarru lehü’l-mezbûr Todori vicâhen ve şifâhen 
tasdîk ve tahkīk edicek mâ hüve’l-vâki‘ gıbbe’l-ibtigā sebt olundu.
Hurrire fî 10 min Ramazâni’l-mübârek li sene 1029.
Şuhûdü’l-hâl: Polizoyi v. İstoyo, Panayot v. İstati, Rizo v. Dimitri, Apostol v. Yani, 
İskarlet v. Simo, Dimo v. Yani, Paroş v. Dimitri, Anderon v. İstiranik, Franko 
v. Todori, İskarlet v. Aleksandr ve gayruhüm mine’l-hâzırîn.









365 [56a-1] Angeli v. Yanaki’nin Hatun Vakfı’na borçlu olduğu
(…) Hâtun vakfı’na mütevellî olan fahrü’l-emâsil ve’l-akrân Mehmed Çavuş 
b. Mustafa nâm kimesne meclis-i şer‘-i hatîr-i lâzımü’t-tevkīrde Angeli v. Yanaki 
nâm zimmîyi ihzâr ve mahzarında takrîr-i da‘vâ edip vakf-ı mezbûr malın-
dan merkūm zimmetinde kırk bin ve murâbahadan on bin cem‘an elli bin na-
kid akçe vardır suâl olunup mezbûr zimmîden meblağ-ı mezbûr tahlîs olun-
mak matlûbumdur dedikde gıbbe’s-suâl mezbûr zimmî dahi minvâl-i muharrer 
üzre ikrâr ve i‘tirâf etmeğin mâ hüve’l-vâki‘ edâsına tenbîh birle mâ hüve’l-vâki‘ 
gıbbe’t-taleb ketb olundu.
Hurrire fi’l-yevmi’s-sâbi‘ min Ramazâni’l-mübârek li târihi’l-mezbûr.
Şuhûdü’l-hâl: El-Hâc Bayram Efendi b. Şükrullah el-Hatîb, İsa Halîfe b. Evhad, 
Mustafa b. Sevindik el-Müezzin, Ahmed b. İbrahim el-Kâtib, Receb Halîfe 
b. Abdi, Mehmed b. Mehmed el-Kayyım, Hasan b. Abdi, Mustafa b. Mehmed, 
Perviz b. Abdullah, Yusuf b. Abdullah.

366 [56a-2] Preşkova’nın Mora sancağı Gördös kasabasında ev alması
Vilâyet-i Rumeli’nde Mora sancağında vâki‘ Gördös nâm kasaba dâhilinde 
Yukarıkapı demekle ma‘rûf mahalde vâki‘ bir tarafı Yorgaki v. Manol ve bir tara-
fı Andriye v. Lukişe ve bir tarafı Mihal v. Şiro ve bir tarafı tarîk-i âm ile mahdûd 
olan bir bâb fevkānî beyti ve havluyu müştemil olan mülk menzilimi bin iki yüz 
akçeye bey‘-i bât ile bey‘ edip kabz-ı semen-i merkūm etmişimdir ba‘de’l-yevm 
zikr olunan menzil merkūm Preşkova’nın mülk-i müşterâsıdır keyfe mâ yeşâ 
mutasarrıf olsun dedikde ketb olundu.
Fî târihi’l-mezbûr.
Şuhûdü’l-hâl: Dimo v. Nikola, Dimitri v. Andriye, Vasili v. Maroş, Andriye 
v. Nikola, Dimitri v. Kroni, İstati v. Kaze, Yani v. Papas ve gayruhüm.

367 [56a-3] Dimo v. Pavlo’nun evini Şogo v. İsteryano’ya sattığı
Vilâyet-i Rumeli’nde İnebahtı sancağında Gerbeniş kazâsına tâbi‘ Hohlu? nâm 
karye sâkinlerinden Dimo v. Pavlo nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Şogo v. İsteryano nâm zimmî mahzarında ikrâr 
ve takrîr-i kelâm edip karye-i merkūmede vâki‘ bir tarafdan Yorgi v. Vini mül-
küne ve bir tarafdan İstemad v. Nilo mülküne ve iki tarafdan Yorgi v. Harekâh 
mülküne müntehî bir tahtânî beyti ve bostan yerini müştemil olan mülk menzi-
limi cümle-i tevâbi‘ ve levâhıkı ve kâffe-i menâfi‘ ve merâfıkı ile mezbûr Sogo’ya 
iki bin beş yüz nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i 









şer‘î ile bey‘ ve kabz-ı semen edip mebî‘-i mezbûru mahallinde kabza müşterî-i 
mezbûru taslît eyledim ba‘de’l-yevm sâlifü’l-beyân menzil-i mahdûd merkūm 
Sogo’nun mülk-i müşterâ-yı sarîhidir keyfe mâ yeşâ ve yahtâr mutasarrıf olsun 
dedikde mukırr-ı mezbûrun minvâl-i muharrer üzre cârî olan ikrâr ve takrîrini 
el-mukarru lehü’l-mezbûr Sogo bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ gıbbe’l-ibtigā sebt olundu.
Hurrire fi’l-yevmi’l-hâdî aşer min Ramazâni’l-mübârek li târihi’l-mezbûr.
Şuhûdü’l-hâl: Şaban Beşe b. Abdullah, Musli Beşe b. Abdullah et-Teberdâr, Ali 
b. Abdullah el-Muhzır, Mustafa b. Mehmed el-Muhzır, Vasil v. İstemad, Apostol 
[v.] Akırı, İstemad v. Dimo, Andriye v. İstemad, Yorgi v. Rivino ve gayruhüm 
mine’l-hâzırîn.

368 [56a-4] Papahor’un çocukları Nişan ve Angeli’nin İskarlet 
v. Paroş’tan alacaklarını tahsil etmeleri
Oldur ki
Vilâyet-i Rumeli’nde İnebahtı sancağında Fener kazâsına tâbi‘ Duragondise nâm 
karye sâkinlerinden Nişan ve Angeli veledey Papahor nâm zimmîler meclis-i 
şer‘de yine kazâ-i mezbûra tâbi‘ Karoş nâm karye sükkânından İskarlet v. Paroş 
nâm zimmî muvâcehesinde her biri ikrâr ve takrîr-i kelâm edip mezbûr İskarlet’e 
târih-i kitâbdan üç yıl mukaddem karz-ı hasen dokuz bin akçe vermiş idik hâlâ 
meblağ-ı mezbûr dokuz bin akçeyi mezbûr İskarlet yedinden bi’t-tamâm ve’l-
kemâl alıp ahz ve kabz edip zimmetini ibrâ-i âm ile ibrâ ve iskāt-ı tâm ile iskāt 
edip meblağ-ı mezbûr dokuz bin akçeden merkūm İskarlet zimmetinde bir akçe 
ve bir habbe hakkımız kalmamışdır ba‘de’l-yevm husûs-ı mezbûra müte‘allik 
bizden asâleten veya vekîlimizden vekâleten da‘vâ ve nizâ‘ sudûr ederse lede’l-
hükkâm mesmû‘a olmaya dediği ketb olundu.
Hurrire fî evâsıtı Ramazâni’l-mübârek li seneti’l-mezbûre.
Şuhûdü’l-hâl: Yani v. Andriye an karyeti Duragondise, Anderoni v. Varoş, Yani 
v. Nikola, Paroş v. İstemad, Nikola v. Yorgi, Yani v. Dimo, Dimo v. Rizo, Anastaş 
v. Paroş.

369 [56a-5] Franko v. Dimo ile kardeşi Armağan’ın miras hisselerini 
diğer kardeşleri Yani’ye satmaları
Oldur ki
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Floriş nâm karye sâkinlerinden Franko v. Dimo kendi tarafından 
asâleten ve li ebeveyn karındaşı Armağan nâm zimmî tarafından husûs-ı âti’l-
beyânı ikrâra vekîl olup vekâleti Dimo v. Rizo ve İskarlet v. Paroş nâm zimmîler 
şehâdetleri ile sâbit oldukdan sonra vekâleten meclis-i şer‘de li ebeveyn karın-
daşları Yani nâm zimmî muvâcehesinde bi’l-asâle ve’l-vekâle ikrâr-ı sahîh-i şer‘î 
ve i‘tirâf-ı sarîh-i mer‘î kılıp karye-i mezbûre kurbunda vâki‘ babamızdan cüm-
lemize irs-i şer‘le intikāl eden bir bâb harâbe âsiyâb andan bana ve müvekki-
lim mezbûr Armağan’a isâbet eden hisse-i şer‘iyye-i şâyi‘aları ve yine karye-i 
mezbûre sınırında vâki‘ bir tarafı Rizo v. Dramite tarlasına ve bir tarafı Yorgi 
v. Dimo tarlasına ve bir tarafı Çakal tarlasına ve bir tarafı mer‘âya müntehî olan 
bir kıt‘a mülk çayırdan dahi sülüsân hisse-i şâyi‘a-i mevrûsemiz[i] mezbûr ka-
rındaşımız Yani’ye bi safkatin vâhidetin iki bin akçeye bey‘-i bâtt-ı sahîh-i şer‘î 
ile bey‘ edip kabz-ı semen ettikden sonra mebî‘ân-ı mezbûrânı mahallinde kab-
za merkūm Yani’yi taslît eyledim dedikde gıbbe’t-tasdîk ketb olundu.
Hurrire fî târihi’l-mezbûr.
Şuhûdü’l-hâl: Es-Sâbıkūn.

370 [56b-1] Kemançeci İsmail Ağa’nın çiftlik, bağ, hayvan ve birtakım 
eşyaları ile tarlaların tasarruf hakkını Mustafa Paşa’ya satması
Oldur ki
Sarây-ı âmire-i sultânî ve harem-i muhterem-i hâkānî ağalarından fahrü’l-
emâsil ve’l-akrân kemânçeci İsmail Ağa b. Seyyid Ağa taraf-ı âlîlerinden husûs-ı 
âti’l-beyânı ikrâra vekîl olup vekâleti hasm-ı şer‘î-i câhid mahzarında nehc-i 
şer‘î üzre fahrü’l-emâsil İshak Bey b. Hasan nâm bevvâb-ı sultânî ve Mehmed 
Bey b. Haydar nâm bevvâb şehâdetleri ile sâbite olan Hüseyin Bey b. ( ) nâm 
bevvâb-ı sultânî meclis-i şer‘-i hatîr-i lâzımü’t-tevkīrde emîrü’l-ümerâi’l-kirâm 
sâbıkan Bosna Beylerbeyisi olan Mustafa Paşa hazretleri tarafından ikrâr-ı âti’z-
zikri tasdîka vekîl olup hasm-ı şer‘î-i câhid mahzarında nehc-i şer‘î üzre fahrü’l-
akrân Mustafa Çavuş b. Abdülhay ve Mehmed Çelebi b. Mehmed şehâdetleri 
ile vekâleti sâbite olan Sefer Ağa b. Abdülmennân mahzarında bi’l-vekâle ikrâr 
ve bast-ı merâm edip müvekkilim müşârün-ileyh hazretlerinin kazâ-i Havâss-ı 
Aliyye müzâfâtından Boğluca nâm karye dâhilinde vâki‘ cevânib-i erba‘ası 
mecbûha?-nişîn-i cinân merhûm Siyavuş Paşa çayırı ve kethüdâ Mustafa Bey 
mülkü ve eski bağ yeri ve tarîk-i âm ile mahdûd olup dâhiliyyesi iki karşılı oda-
ları ve üç sofayı [ve] bir matbahı [ve] bir kıt‘a bağı [ve] bir su kuyusunu ve 
eşcâr-ı müsmire ve gayr-ı müsmireyi ve kenîfi muhtevî hadîkayı ve hâriciyyesi 
der-süflî odaları ve bir çatma anbarı [ve] bir fırını [ve] bir kenîfi ve dört bâb 
ahırı müştemil olan mülk çiftliklerin bi cemî‘i’t-tevâbi‘ ve’l-levâhık ve kâffeti’l-
menâfi‘ ve’l-merâfık ve yedi re’s camus ineği ve bir boğa ve dört dana ve dört 
re’s kara sığır ineği ve beş re’s kara sığır danası ve iki re’s buzağı ve üç çift ca-
mus öküzü ve üç çift kara sığır öküzü ve yüz on beş re’s koyunu ve dört arabayı 
ve beyne’l-müte‘âkideyn ilm-i şer‘le ma‘lûm çift âlâtın ve karye-i mezbûre had-
dinde vâki‘ tahdîd ve tavsîfden müstağnî bir göz mülk su değirmeni cümle-i 
değirmen âlât-ı ile bu emlâk-i mezkûrâtın cemî‘sini ve inde’l-ahâlî ma‘lûmü’l-
hudûd olan bir kıt‘a bağı ve bahçeyi müvekkil-i müşârün-ileyh paşa hazretleri-
ne bi safkatin vâhidetin yüz elli bin nakd-i râyic fi’l-vakt akçeye bâtten bey‘ edip 
semen-i mersûm yüz elli bin akçeyi ki te’kîdü’l-asl nısfı yetmiş beş bin akçe olur 
müvekkilim merkūm İsmail Ağa müşârün-ileyh Mustafa Paşa hazretleri yedin-
den tamâmen alıp kabz-ı teslîmât-ı mebî‘ât-ı mezbûrât ettiklerinden sonra yine 
karye-i mezbûre sınırında vâki‘ cevânibi vâdi ve pınar ve tarîk-i âm ile mahdûd 
bir kıt‘a çayır-ı kebîrin ve cevânibi Çorbacı tarlası ve koru ve kendi tarlalarıyla 
mahdûd tahmînen yetmiş keyl tohum alır bir kıt‘a tarlanın ve zikr olunan tarla 
kurbunda vâki‘ hudûdu ma‘lûme bir kıt‘a korunun ve cevânibi Siyavuş Paşazâde 
çayırı ve âsiyâb-ı mu‘attal ve tarîk-i âm ile mahdûd beher sene merhûm Sultan 
Bayezid hazretlerinin evkāfına yüz yirmi akçe mukāta‘alı üç kıt‘a çayırın ve 
cevânibi Sinan Bey ve Mustafa ve Kâtib çayırları ile mahdûd bir kıt‘a çayırın ve 
Hasancık Pınarı nâm mevzi‘de vâki‘ Kavakdibi’nde Müftü çayırları ve Mehmed 
b. Kurd çayırı ve tarîk-i âm ile mahdûd bir kıt‘a çayırın ve yine cevânibi Müftü 
çayırları ve dere ve pınar ile mahdûd bir kıt‘a çayırın ve Goğaç çayırı demek-
le meşhûr cevânibi Siyavuş Paşa ve Mehmed Çavuş çayırları ile mahdûd bir 
kıt‘a çayırın ve Yel değirmeni altında Kuşyuvası demekle ma‘rûf cevânibi Dîvân 
kâtibi çayırı ve İstirati ve Çakal nâm zimmîler tarlasıyla ve dere ile mahdûd bir 
kıt‘a çayırın ve cevânib-i erba‘ası Mehmed Çavuş çayırı ve dereye müntehî iki 
kıt‘a ve Siyavuş Paşa mandırası kurbunda vâki‘ cevânibi Siyavuş Paşa çayırı ve 
dere ile mahdûd ve Arnavud karyesi bağları mukābelesinde Ayazma kurbunda 
vâki‘ cevânibi Siyavuş Paşa ve Kurd Bey tarlaları ve Savat deresiyle mahdûd bir 
kıt‘a tarlanın ve karye-i mezbûre kurbunda cevânibi Balaban nâm zimmî tar-
lası ve harâbe bağ yeri ile mahdûd tahmînen üç keyl tohum alır bir kıt‘a tar-
lanın ve Çardak nâm karye sınırında mevâzi‘-i müte‘addidede vâki‘ dört kıt‘a 
tarla ki hudûdu beynimizde ma‘lûm ve karye-i Boğluca toprağında mevâzi‘-i 
müte‘addidede vâki‘ inde’l-ahâlî ma‘lûmü’l-hudûd dört kıt‘a tarlanın ve Yel de-
ğirmeni önünde vâki‘ cevânib-i erba‘ası Mustafa Kethüdâ ve Dîvân kâtibi tarlası 
ve tarîk-i âm ile mahdûd bir kıt‘a tarlanın ve Boğazköyü kurbunda vâki‘ hudûdu 
ma‘lûm değirmen yeri demekle ma‘rûf bir kıt‘a mer‘âyı ve karye-i Boğluca sı-
nırında vâki‘ hudûdu ma‘lûm iki kıt‘a tarlayı ve köprü kurbunda vâki‘ hudûdu 
ma‘lûm tarlanın ve yine mevzi‘-i mezbûrda vâki‘ cevânibi vâdi ve tarîk-i âma 
müntehî bir kıt‘a tarlanın ve etrâfı Siyavuş Paşa çayırı ve Sabiha Hâtun mül-
kü ve tarîk-i âmla mahdûd altı dönüm harâbe bağ yerinin işbu mezkûr olan 









çayır [ve] mezâri‘in hakk-ı tasarrufunu müvekkil-i müşârün-ileyh sâhib-i arz 
ma‘rifetiyle mûmâ-ileyh Mustafa Paşa hazretlerine tefvîz edip mukābele-i 
tefvîzde mütefevviz-i mûmâ-ileyh yedinden elli bin nakid akçeyi tamâmen alıp 
kabz eylediler min ba‘d mârrü’z-zikr çiftlik ve sâir emlâk-i mezbûre mûmâ-
ileyh Mustafa Paşa’nın mülk-i sarîhleridir keyfe mâ yeşâ mutasarrıf olsun de-
dikde gıbbe’t-tasdîk ketb olundu.
Hurrire fî târihi’l-mezbûr.
Şuhûdü’l-hâl: Mustafa Bey b. Abdullah el-Cündî Mustafa Efendi el-İmâm, 
Mustafa Çavuş b. Abdullah Kethüdâ-yı saray, Hasan Bey b. Abdullah el-Bevvâb, 
Mehmed b. Hasan el-Bevvâb.

[57a-1]371 [57a-2] Avlonya kadısı Mehmed Efendi’nin borcuna karşılık hanımı 
Fâtıma Hatun bt. Şemseddin Efendi’ye evini vermesi
Dâr-ı devlet-i aliyye ve makarr-ı saltanat-ı seniyye Kostantıniyye-i mahmiye-
de Bıçakçı mahallesi sükkânından Avlonya? kadısı olan a‘lemü’l-ulemâ’i’l-izâm 
efdalü’l-fuzalâi’l-fihâm hallâlü’l-müşkilâti’d-dîniyye ve keşşâfü’l-mu‘addilâti’l-
yakīniyye câmi‘ü’l-[fürû‘] ve’l-usûl hâviyü’l-ma‘kūl ve’l-menkūl Davudzâde de-
mekle şehîr Mehmed Efendi b. ( ) el-Müvellâ el-merhûmü’l-mebrûr -ed-dâricü 
ilâ medâric rahmeti Rabbihi’l-Gafûr- meclis-i hatîr-i lâzımü’t-tevkīrde halîle-i 
celîlesi bâ‘isetü’l-kitâb fahrü’l-muhadderât zahrü’l-muvakkarât safiyyetü’z-
zât melekiyyetü’s-sıfât Fâtıma Hâtun bt. el-merhûmü’l-mebrûr Şemseddin 
Efendi tarafından tasdîk-i âtîye vekîl olup vekâleti hasm-ı şer‘î-i câhid mah-
zarında müvekkile-i mûmâ-ileyhâ Fâtıma Hâtun’u ma‘rifet-i şer‘iyye ile ârifân 
olan Mustafa Çelebi b. İbrahim el-Müderris ve İsmail b. Hüsrev nâm kimes-
neler şehâdetleri ile şer‘an sâbit ve mütehakkik olan fahrü’l-mehâdîmi’l-kirâm, 
sülâletü’l-ulemâ’i’l-fihâm mevlânâ Atâullah Çelebi b. el-merhûmü’l-mebrûr 
Şeyh Mehmed Efendi mahzarında ikrâr-ı sahîh-i şer‘î ve i‘tirâf-ı sarîh-i mer‘î 
kılıp bundan akdem zevcem müvekkile-i mezbûre Fâtıma Hâtun’a cem‘an karz-ı 
şer‘îden yüz elli bin nakd-i fıddî-i Osmânî râyic fi’l-vakt akçe deyn-i şer‘îm olup 
medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Baba Haydar mahallesinde vâki‘ bir tarafı Fethi Çelebi veresesi mülkü ve bir ta-
rafdan Hüseyin b. Abdullah mülküne ve bir tarafdan Murad nâm kimesne vak-
fı ve bir tarafdan tarîk-i âma müntehî olup muhavvataynı olup muhavvata-i 
dâhiliyyesi üç fevkānî beyti ve bir tahtânî beyti ve matbahı ve iki su kuyusunu dedilmiştir. Çevirisi, ait olduğu hükmün devamında verilmiştir.
ve kenîfi ve cüneyneyi muhtevî ve muhavvata-i hâriciyyesi iki fevkānî ve bir 
tahtânî beyti ve bir odayı ve ahırı müştemil olup mülk-i mevrûsum olan men-
zilimi cümle-i tevâbi‘ ve levâhıkı ile müvekkile-i mûmâ-ileyhâ Fâtıma Hâtun’a 
yüz elli bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ edip teslîm-i mebî‘ eylediğimden sonra meblağ-ı mezbûr yüz elli bin ak-
çeyi mukaddemâ müvekkile-i merkūme Fâtıma Hâtun’a olan yüz elli bin akçe 
deynime takās eyledim min ba‘d menzil-i mezbûr müvekkile-i mûmâ-ileyhâ 
Fâtıma Hâtun’un mülk-i müşterâ-yı sarîhidir keyfe mâ yeşâ ve haysü mâ yürîd 
mutasarrıfe olsun dedikde mukırr-ı mezbûr Efendi hazretlerinin vech-i mübey-
yen üzre cârî olan ikrâr ve takrîrini vekîl-i mersûm Atâullah Çelebi bi’l-vekâle 
vicâhen tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb 
olundu.
[Târih yazılmamıştır].
Şuhûdü’l-hâl: Mehmed Efendi b. Şemseddin el-Kadı, İbrahim Efendi b. Ahmed 
el-Müderris, Ali Efendi b. ( ), Abdüllatif Efendi b. Hüseyin el-Müderris, Feridun 
Halîfe b. Abdülmennân el-İmâm, Bilâl Bey b. Abdullah el-Cündî Mehmed 
Efendi b. Ali el-Müderris, Süleyman b. Mehmed, Behram Bey b. Mustafa, fahrü’l-
mülâzımîn Mehmed Efendi b. el-merhûm Esedüddin, Mehmed b. Ahmed, 
Ahmed b. Hüseyin ve gayruhüm mine’l-hâzırîn.

372 [57b-1] Fâtıma Hatun bt. Şemseddin Efendi’nin Maraş kadısı 
Musa Efendi b. Derviş Mehmed Efendi’ye sattığı evin 
parasının ödenmesi
Dârü’s-saltanati’s-seniyye Kostantıniyye-i [mahmiye] mahallâtından Bıçakçı 
mahallesi sâkinlerinden umdetü’l-muhadderât zahrü’l-muvakkarât safiyyetü’z-
zât melekiyyetü’s-sıfât Fâtıma Hâtun bt. Şemseddin Efendi tarafından husûs-ı 
âti’l-beyânı ikrâra [vekâleti] bimâ hüve nehci’l-mu‘teber sâbite olan fahrü’l-
mehâdîmi’l-kirâm mevlânâ Atâullah [Çelebi b.] el-mebrûr Şeyh Mehmed 
Efendi meclis-i şer‘-i hatîr-i lâzımü’t-tevkīrde işbu küttâb-ı sedâddan? olup 
sâbıkan Maraş kadısı olan umdetü’l-ulemâ’i’l-izâm zübdetü’l-fuzalâi’l-fihâm 
mevlânâ Musa Efendi b. el-merhûmü’l-mebrûr Derviş Mehmed Efendi tara-
fından husûs-ı âti’l-beyâna vekîl olup vekâleti hasm-ı şer‘î-i câhid mahzarın-
da Behram Bey b. Mustafa ve Süleyman b. Mehmed [şehâdetleriyle] şer‘an sâbit 
olan sulbî oğlu Mehmed Münirî Efendi mahzarında bi’l-vekâle ikrâr [medîne-i 
Ebâ] Eyyûb el-Ensârî -râdiye anhu Rabbühü’l-Bârî- mahallâtından Baba Haydar 
mahallesinde (...)rafdan merhûm (...) ve bir tarafdan tarîk-i âma müntehî olup muhavvataynı hâvî muhavvata-i dâhiliyyesi üç beyti ve matbahı ve iki su kuyusunu ve kenîfi ve cü-
neyneyi muhtevî olup ve muhavvata-i hâriciyyesi (...) ve bir tahtânî beyti ve ahı-
rı ve kenîfi müştemil olup müvekkilem mezbûre zevci Mehmed Efendi’den iştirâ 
[ettiği] mülk menzilini cümle-i tevâbi‘ ve levâhıkı ve kâffe-i menâfi‘ ve merâfıkı 
ile müvekkil-i mûmâ-ileyh Musa Efendi’ye vekâlet-i mahkiyem hasebiyle yüz 
kırk bin nakd-i fıddî-i Osmânî râyic fi’l-vakt akçeye bâtten bey‘ ve teslîm-i mebî‘ 
eylemiş iken hâlâ mukābele-i bey‘de olan yüz kırk bin akçeyi vermede ta‘allül 
eder alıverilmesin taleb ederim dedikde gıbbe’s-suâl merkūm Mehmed Münirî 
Efendi cevâbında eğerçi menzil-i mezbûru iştirâ edip mebî‘-i mezkûru ahz ve 
kabz ettin ve lâkin bey‘a müşârün-ileyhâ Fâtıma vekîli olduğunu sened ikāmet 
etmeyince mukābele-i bey‘de olan semen-i ma‘hûdu verdim dedikde müşârün-
ileyhâyı ilm-i şer‘î ile ârifân olan fahrü’l-müderrisîn Mustafa Efendi b. İbrahim 
ve İsmail Çelebi b. Hüsrev nâm kimesneler li ecli’ş-şehâde meclis-i şer‘a hâzırân 
olup edâ-i şehâdet-i şer‘iyye kılıp, müşârün-ileyhâ Fâtıma Hâtun tarafından 
menzil-i merkūmu bey‘a ve kabz-ı semene mûmâ-ileyh Atâullah Efendi’yi vekîl 
nasb ve ta‘yîn etmişdir bu husûsa şâhidleriz şehâdet dahi ederiz dediklerin-
de şehâdetleri ba‘de’t-ta‘dîl ve’t-tezkiyye hayyiz-i kabûlde ve mahall-i irtizâda 
vâkı‘a oldukdan sonra vekâlet-i mesfûrenin sıhhatine hükm-i şer‘î lâhık olma-
ğın mukābele-i bey‘de olan yüz kırk bin akçenin teslîm ve edâsına tenbîh olu-
nup ba‘de’l-[yevm] vekîl-i mezbûr semen-i ma‘hûdun ahz ve kabzına mukır ve 
mu‘terif olmağın mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis min Recebi’l-ferd li târihi’l-mezbûr.
Şuhûdü’l-hâl: es-Sâbıkūn.

373 [57b-2] Kamer Hatun bt. Sinan’ın evini Sefer Beşe 
b. Abdullah’a satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Düğmecibaşı mahallesi sâkinlerinden Kamer Hâtun bt. Sinan meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb suyolcu tâifesinden Sefer Beşe 
b. Abdullah nâm kimesne mahzarında bi’t-tav‘ ve’r-rızâ ikrâr ve takrîr-i kelâm 
edip mahalle-i mezbûrede vâki‘ bir tarafdan Abdi Çelebi b. ( ) mülküne ve bir 
tarafdan tarîk-i âma ve iki tarafdan Süleyman Bey b. ( ) vakfı’na müntehî ve 
mahdûd iki tahtânî beyti ve üç sofayı ve fırını ve bi’r-i mâyı ve kenîfi müşte-
mil mülk menzilimi cümle-i tevâbi‘ ve levâhıkı ve kâffe-i menâfi‘ ve merâfıkı ile 
mezbûr Sefer Beşe’ye yirmi dört bin beş yüz nakd-i fıddî-i Osmânî râyic fi’l-vakt 
akçeye bey‘-i bâtt-ı sahîh-i şer‘î ile bey‘ edip kabz-ı semen-i ma‘dûd ve teslîm-i 
mebî‘-i mahdûd eyledim ba‘de’l-yevm sâlifü’l-beyân menzil-i mahdûd merkūm 
Sefer Beşe’nin mülk-i müşterâ-yı sarîhidir keyfe mâ yeşâ ve yahtâr mutasarrıf 
olsun dedikde mukırra-i mezbûrenin minvâl-i muharrer üzre cârî olan ikrâr ve 
takrîrini el-mukarru lehü’l-mezbûr Sefer Beşe vicâhen tasdîk ve şifâhen tahkīk 
edicek mâ hüve’l-vâki‘ bi’t-taleb ketb olunup yed-i tâlibe def ‘ olundu.
Hurrire fi’l-yevmi’l-hâmis min Recebi’l-ferd li târihi’l-mezbûr.
Şuhûdü’l-hâl: Feyzullah Çelebi b. el-Hâc Ali el-İmâm, Mustafa b. Hayrullah 
el-Müezzin, el-Hâc Mahmud el-Bevvâbü’s-sultânî, Kurd b. Abdullah, Mustafa 
b. Mehmed, Ali b. Abdullah, Perviz b. Abdullah ve gayruhüm.

374 [58a-1] İlya’nın Poganiye kazasındaki yurt yerini Mikşo 
v. Lazari’ye satması
[Vilâyet-i Rum]eli’nde Avlonya sancağında Poganiye kazâsına tâbi‘ Kerasova 
nâm karyeden İlya v. ( ) nâm zimmî meclis-i şer‘-i hatîr-i lâzımü’t-tevkīrde işbu 
hâmilü’l-kitâb Mikşo v. Lazari nâm zimmî muvâcehesinde bi’t-tav‘ ve’r-rızâ 
ikrâr ve takrîr-i kelâm edip karye-i merkūmede vâki‘ bir tarafdan Kini v. Lika 
mülküne ve bir tarafdan benim mülküme ve iki tarafdan tarîk-i âma müntehî ve 
mahdûd bir kıt‘a mülk yurd yerimi cümle-i tevâbi‘ ve levâhıkı ve kâffe-i menâfi‘ 
ve merâfıkı ile mezbûr Mikşo’ya bin nakd-i fıddî-i Osmânî râyic fi’l-vakt akçeye 
bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru mahal-
linde kabza müşterî-i merkūmu taslît eyledim ba‘de’l-yevm sâlifü’l-beyân yurd 
yeri mezbûr Mikşo’nun mülk-i müşterâ-yı sarîhidir keyfe mâ yeşâ ve haysü mâ 
yürîd mutasarrıf olsun dedikde mukırr-ı mezbûrun vech-i mübeyyen üzre cârî 
olan ikrâr ve takrîrini el-mukarru lehü’l-mezbûr Mikşo bi’l-muvâcehe tasdîk 
edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Ali b. Abdullah, Mustafa b. Mehmed, Yakub b. Kurd, Süleyman 
b. Turgud, İstamo [v.] Niko, İstati [v.] Yorgo, Dimo [v.] Nikola, Kiryaki [v.] 
İstamo, İsteryano v. Niko ve gayruhüm mine’l-hâzırîn.

375 [58a-2, Arapça] Hâkimin Anastaşa bt. Yorgi adlı küçüğe 
nafaka takdir ettiği
Hâkim, kazâ-yı Havâss-ı Aliyye tevâbi‘inden Arnavutköy’de sâkin iken bundan 
akdem mürd olan Yorgi nâm zimmînin Anastaşa nâm sagīre kızının nafaka-
sı, kisvesi ve sâir havâic-i zarûriyyesi için, himâye ve terbiyesi altında bulun-
duğu karye-i mezbûrede sâkine olan Astanya bt. Yani nâm nasrâniye annesi-
nin talebiyle kendisine irs-i şer‘le babasından intikāl eden mallardan alınmak 
üzre zeyl-i kitâbda mezkûr târihden i‘tibâren yevmî râyicü’l-vakt beş akçe farz 
ve takdîr etti. Hâkim, meblağ-ı mefrûzun sarfına ve vakt-i hâcetde istidâne edip 
vakt-i zaferde rücû‘una mezbûreye izin verdi.
Cerâ zâlike ve hurrire fi’l-yevmi’s-sâbi‘ min Recebi’l-ferd li târihi’l-mezbûr.
Şuhûdü’l-hâl: Ali b. Abdullah, Süleyman b. Turgud, Yakub b. Kurd, Mustafa 
b. Mehmed, Perviz b. Abdullah, Yusuf b. Abdullah

376 [58a-3] Angeli v. Dimo’nun ev, bağ, bahçe ve harman yerini 
Hristatli v. Dimitri ve Dimo v. Yani’ye satıp tarlalarının da 
tasarruf hakkını devretmesi
Vilâyet-i Rumeli’nde Mora sancağında Kalavrita kazâsına tâbi‘ Rogos nâm kar-
yeden Angeli v. Dimo nâm zimmî meclis-i şer‘-i hatîr-i lâzımü’t-tevkīrde işbu 
râfi‘ayi’l-kitâb Hristatli v. Dimitri ve Dimo v. Yani nâm zimmîler muvâcehelerinde 
bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir tarafdan 
Lamyo [v.] İspilyot mülküne ve bir tarafdan Yorgi v. Yani mülküne ve bir taraf-
dan İstamo v. İspilyot mülküne ve bir tarafdan Todori v. ( ) mülküne müntehî ve 
mahdûd iki tahtânî beyti ve bir samanlığı müştemil mülk menzilimi ve menzil-i 
mezbûr kurbunda vâki‘ lede’l-ahâlî ma‘lûmü’l-hudûd iki kıt‘a mülk bahçemi ve 
karye-i merkūme bağları sınırında vâki‘ her biri inde’l-ahâlî ve’l-cîrân ma‘lûmü’l-
hudûd iki kıt‘a mülk bağımı ve zikr olunan bağlar kurbunda vâki‘ bir kıt‘a sa-
manlığı ve lede’l-ahâlî ve’l-cîrân ma‘lûmü’l-hudûd iki kıt‘a mülk harman yerimi 
ve mevâzi‘-i adîdede vâki‘ ma‘lûmü’l-aded kırk dip dut eşcârını cümle-i tevâbi‘ 
ve levâhıkı ve kâffe-i menâfi‘ ve merâfıkları ile mezbûrân Hristatli ve Dimo’ya bi 
safkai vâhid on iki bin beş yüz nakd-i fıddî-i Osmânî râyic fi’l-vakt akçeye bâtten 
bey‘ ve kabz[-ı semen] edip zikr olunan mebî‘leri mahallinde kabza müşteriyyân-ı 
mezbûrânı taslît eylediğimden sonra yine karye-i mezbûre sınırında mevâzi‘-i 
müteferrikada vâki‘ her biri inde ahâliyi’d-diyâr ma‘lûmü’l-hudûd ve’l-mikdâr 
taht-ı tasarrufumda olan sekiz kıt‘a tarlanın dahi hakk-ı tasarruflarını sâhib-i arz 
ma‘rifetiyle mezbûrân Hristatli ve Dimo’ya tefvîz edip ol dahi minvâl-i muhar-
rer üzre tefevvüz ve kabûl ettikden sonra mukābele-i tefvîzde olan bin beş yüz 
nakd-i fıddî-i Osmânî râyic fi’l-vakt akçeyi mezbûrân yedlerinden bi’t-tamâm 
ve’l-kemâl ahz ve kabz eyledim ba‘de’l-yevm sâlifü’l-beyân mebî‘ler mezbûrân 
Hristatli ve Dimo’nun mülk-i müşterâ-yı sarîhleridir ve mârrü’z-zikr tarlaların 
dahi hakk-ı tasarrufları merkūmânındır, sâir emsâli tasarrufları gibi keyfe mâ 
yeşâân mutasarrıf olsunlar dedikde mukırr-ı mezbûrun vech-i mübeyyen üzre 
cârî [olan] ikrâr ve takrîrini el-mukarru lehümü’l-mezbûrân Hristatli ve Dimo 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb 
ketb ve imlâ ve tahrîr ve inşâ olunup yed-i tâlibe vaz‘ olundu lede’l-hâce ibrâz ve 
ihticâc eyleyeler.
Hurrire fî 8 min Recebi’l-ferd li’s-seneti’l-merkūme.
Şuhûdü’l-hâl: Osman b. Abdullah, Mustafa b. Mehmed, Ali b. Abdullah, Yakub 
b. Kurd, Süleyman b. Turgud, Kosta v. İstemad, Yorgi [v.] Yani, Dimitri [v.] Nikola, 
Papa Nikola [v.] Todori, Aleksi v. Dimitri, Panayot [v.] Yorgi, Minho v. Sava ve 
gayruhüm mine’l-hâzırîn.

377 [58b-1] Marko v. Petko’nun ev ve bağ ile tarlaların tasarruf 
hakkının yarısını Mitro v. Yani’ye satması
Vilâyet-i Rumeli’nde Avlonya sancağında Arnavud Belgradı kazâsına tâbi‘ 
Molişte nâm karye sâkinlerinden Marko v. Petko nâm zimmî meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb Mitro v. Yani nâm zimmî mah-
zarında bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ 
bir tarafdan Todoro v. Çiko mülküne ve bir tarafdan Yani v. Petro mülküne ve 
bir tarafdan Ahmed b. Ali mülküne ve bir tarafdan Memişah Beşe b. Abdullah 
mülküne müntehî bir tahtâ[nî] beyti ve zât-ı eşcâr-ı müsmire ve gayr-ı müsmi-
reyi hâvî hadîkayı müştemil mülk menzilimin ve yine karye-i merkūme bağ-
ları sınırı dâhilinde vâki‘ tahmînen on çapalık bir kıt‘a mülk bağımın nısfını 
cümle-i tevâbi‘iyle bi safkatin vâhidetin mezbûr Mitro’ya iki bin üç yüz nakd-i 
fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı 
semen edip mebî‘ân-ı mezkûrânı mahallinde kabza müşterî-i merkūmu taslît 
eylediğimden sonra yine karye-i merkūme sınırı dâhilinde vâki‘ tahmînen 
diyârımız keyli ile üç keyl tohum istî‘âb eder mutasarrıf olduğum beş kıt‘a tarla-
larımın nısfının hakk-ı tasarruflarını sâhib-i arz ma‘rifetiyle merkūm Mitro’ya 
tefvîz edip mukābele-i tefvîzde merkūm yedinden bin nakd-i mezbûrü’n-na‘t 
akçeyi bi’t-tamâm ahz ve kabz eyledim ba‘de’l-yevm sâlifü’l-beyân menzilin ve 
bir kıt‘a bağın nısfı merkūm Mitro’nun mülk-i müşterâ-yı sarîhidir ve mârrü’z-
zikr tarlaların dahi nısfının hakk-ı tasarrufları merkūmundur, keyfe mâ yeşâ ve 
yahtâr mutasarrıf olsun dedikde mukırr-ı mezbûrun ikrârını el-mukarru lehü’l-
mezbûr Mitro vicâhen tasdîk edicek mâ hüve’l-vâki‘ ketb olundu.
Hurrire fi’l-yevmi’s-sâbi‘ min Recebi’l-ferd li târihi’l-mezbûr.
Şuhûdü’l-hâl: Niko v. Mitro, Minho v. Mozi, Vasil v. Göri, Yani v. Şimka, Yani 
v. Tomiro, Mitro v. Yani, Yani v. Petro, Todoro v. Niko, Pando v. Petro ve gayruhüm.

378 [58b-2, Arapça] Meryem Hatun bt. Hüseyin’in muhâlaa 
yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
merhûm Mehmed Paşa mahallesinde sâkine olan Meryem Hâtun bt. Hüseyin 
nâm hâtun meclis-i şer‘-i şerîfde -el-masûn ani’t-tağyîr ve’t-tahrîf- hâmil-i 
hâze’l-kitâb Mehmed b. Ali nâm zevci ile muhâla‘a yaptı. Mezbûr Mehmed de 
nikâhı esnasında ta‘ahhüd ettiği râyicü’l-vakt üç bin akçe-i Osmânî mehr-i 
müecceli ve beynlerinde ma‘lûm ve mu‘ayyen nafaka-i iddeti mukābilinde 
mezbûre ile muhâla‘a yaptı. Zevce-i mezbûre bu sûretle yeni bir nikâh yapıl-
madan ve mehir ödenmeden helâl olmayacak şekilde zevc-i merkūmundan ay-
rılmış oldu. Sonra her biri cemî‘-i de‘âvî, mutâlebât, eymân ve muhâsamâtdan 
umûmen, zevciyyetle alâkalı da‘vâdan husûsen yek diğerinin zimmetini ibrâ-i 
âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fî 9 min Recebi’l-ferd sene tis‘a ve ışrîn ve elf.
Şuhûdü’l-hâl: Mehmed b. Ahmed, Ali b. Abdullah el-Muhzır, Perviz b. Abdullah 
el-Muhzır, Mustafa b. Mehmed el-Muhzır ve gayruhüm mine’l-hâzırîn.

379 [58b-3, Arapça] Fâtıma Hatun bt. Yusuf ’un Eflak asıllı 
câriyesini âzat ettiği
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Tak ye cibaşı mahallesinde sâkine olan Fâtıma Hâtun bt. Yusuf nâm hâtun rıkkını 
mu‘terife, açık kaşlı, iri gözlü, orta boylu, Eflakiyyetü’l-asl hâmile-i hâze’l-kitâb 
Sehergâh bt. Abdullah nâm câriye-i memlûkesini hasbeten lillâhi’l-aliyyi’l-azîm 
ve taleben li merzâti’r-Rabbi’r-Rahîm âzâd ve tahrîr ettiğini ikrâr ve i‘tirâf etti. 
Câriye-i mezbûre, vâki‘ ikrârı vicâhen ve şifâhen tasdîk etti. Câriye-i merkūme 
artık harâir-i asliyyât-ı mükellefâttan hür bir kimesne oldu. Efendilerin âzâdlı 
köleler üzerinde sâbit olan velâ hakkından gayrı üzerinde kimesnenin bir hak-
kı kalmadı.
Cerâ zâlike ve hurrire fi’l-yevmi’t-tâsi‘ min Recebi’l-ferd li seneti’l-mezbûre.
Şuhûdü’l-hâl: Fahrü’l-mekârimi’l-kirâm Ahmed Çelebi b. el-müvellâ el-
mu‘azzam Mehmed Efendi, fahrü’l-a‘yân Mehmed Ağa b. Mahmud zevvâk-ı 
sultânî, muharrirü’l-hurûf Mehmed Efendi b. merhûm Esedüddin el-Mülâzım 
ve gayruhüm mine’l-hâzırîn.

380 [58b-4] İbrahim b. Mustafa’nın seferden dönmediği takdirde hanımı 
olan Râziye bt. Habib’i boşanma konusunda yetkili kılması
İbrahim b. Mustafa nâm kimesne meclis-i şer‘de Câmi‘-i Kebîr mahallesi 
sâkinelerinden Râziye bt. Habib nâm hâtunun babası mezbûr Habib mahzarın-
da takrîr-i kelâm edip târih-i kitâbdan altı ay tamâmına dek hâlâ gitdiğim se-
ferden gelmezsem ve yâhud mezbûrenin nafakasını göndermezsem merkūme 
Râziye kendi nefsini murâd eylediği kimesneye tezvîc eyleyip irâdeti yedinde 
ola dediği kayd-ı sicil olundu.
Hurrire fi’l-yevmi’l-hâdî aşer min Recebi’l-ferd li târihi’l-mezbûr.
Şuhûdü’l-hâl: Hüseyin b. Hasan el-Mukayyid, Perviz b. Abdullah el-Muhzır, 
Mustafa b. Mehmed, Ali b. Abdullah.

381 [59a-1, Arapça] Kerime Hatun bt. Süleyman’ın evini Emine 
bt. Abdullah’a sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Ahmed Paşa mahallesinde sâkine olan Kerime Hâtun bt. Süleyman nâm hâtun 
âtiyyü’z-zikr menzilini hâmile-i hâze’l-kitâb Emine bt. Abdullah’a bey‘ ettiğini 
ikrâr ve i‘tirâf etti. Mezbûre Emine de merkūme Kerime Hâtun’un işbu akdin 
sudûruna kadar sâhibi ve mâliki olduğu elinde ve taht-ı tasarrufunda bulun-
durduğu mahalle-i mezbûrede vâki‘ bir tarafdan Mehmed Çelebi b. ( ) mülkü, 
diğer tarafdan Yusuf b. Abdullah mülkü, öbür tarafdan Murad b. ( ) mülkü, di-
ğer tarafdan da tarîk-i âm ile mahdûd olan menzilini cümle tevâbi‘ ve levâhıkı 
ve kâffe-i menâfi‘ ve merâfıkı ile râyicü’l-vakt üç bin beş yüz akçe-i Osmânî 
semen-i mu‘ayyen-i makbûz ile iştirâ etti îcâb, kabûl ve teslîm tesellümle bey‘-i 
bâtt-ı sahîh tamâm oldu. Müşteriyye-i mezbûre vâki‘ ikrârı vicâhen ve şifâhen 
tasdîk etti.
Cerâ zâlike ve hurrire fi’l-yevmi’l-hâdî aşer min Recebi’l-ferd sene tis‘a ve ışrîn 
ba‘de’l-elf.
Şuhûdü’l-hâl: Mehmed Halîfe b. el-İmâm, Mehmed b. Kaya, Arslan b. Abdullah, 
Mehmed Beşe b. er-Râcil, Mustafa b. Abdullah, Abdullah b. Ali, Ali b. Mehmed, 
Ali b. Abdullah, Yakub b. Kurd, Perviz b. Abdullah, Mustafa b. Mehmed ve gay-
ruhüm mine’l-hâzırîn.

382 [59a-2] Polad’ın çocukları Mehmed ve İbrahim’in ortak evlerini 
Hüseyin b. Hasan’a satmaları
Havâss-ı Aliyye kazâsı müzâfâtından Çatalca nâhiyesine tâbi‘ Baba Nakkāş nâm 
karye sâkinlerinden Mehmed ve İbrahim ibney Polad nâm kimesneler meclis-i 
şer‘-i hatîr-i lâzımü’t-tevkīrde işbu hâmil-i hâze’l-kitâb Hüseyin b. Hasan nâm 
kimesne mahzarında bi’t-tav‘ ve’r-rızâ ikrâr ve takrîr-i kelâm edip karye-i 
merkūmede vâki‘ işbu akdin sudûruna değin ale’l-iştirâki’s-seviy silk-i mülk-i 
sahîhimizde münselik ve münharıt bir tarafdan Mehmed b. Haydar mülküne ve 
bir tarafdan Süleyman Çelebi b. ( ) mülküne ve bir tarafdan el-Hâc Hasan mül-
küne ve bir tarafdan tarîk-i âma müntehî ve mahdûd bir tahtânî beyti ve sun-
durmayı ve ıstablı ve fırını ve zât-ı eşcâr-ı müsmire ve gayr-ı müsmireyi hâvî 
hadîkayı müştemil olan mülk menzilimizi cümle-i tevâbi‘ ve levâhıkı ve kâffe-i 
menâfi‘ ve merâfıkı ile mezbûr Hüseyin’e on sekiz bin nakd-i fıddî-i Osmânî 
râyic fi’l-vakt akçeye bâtten bey‘ ve teslîm-i mebî‘ edip meblağ-ı mezbûr on se-
kiz bin nakd-i mezbûrü’n-na‘t akçeyi merkūm Hüseyin yedinden bi’t-tamâm 
ve’l-kemâl ale’l-iştirâki’s-seviy ahz ve kabz eyledik ba‘de’l-yevm sâlifü’l-beyân 
mebî‘-i mahdûd merkūm Hüseyin’in mülk-i müşterâ-yı sarîhidir keyfe mâ yeşâ 
ve yahtâr mutasarrıf olsun dediklerinde mukırrân-ı mezbûrânın minvâl-i mu-
harrer üzre cârî olan ikrârlarını el-mukarru lehü’l-mezbûr Hüseyin vicâhen 
tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis aşer min Recebi’l-ferd li târihi’l-mezbûr.
Şuhûdü’l-hâl: Mehmed Kethüdâ eş-şehîr Müezzinzâde, Mehmed Efendi b. ( ), 
Süleyman Çelebi b. ( ), [Os]man Kethüdâ b. ( ), Veli Dede b. ( ), Hasan Hâce 
el-Müezzin, Mustafa Beşe b. Hamîd, Mustafa b. Mehmed, Perviz [b.] Abdullah, 
Yakub b. Kurd.

383 [59a-3, Arapça] Mustafa Bey b. Sadi’nin evini ve dört bin 
akçesini vakfettiği
Elhamdü li men lehü’l-hamd ve’s-senâ ve’s-salât alâ nebiyyihî Muhammed 
eşrâfü’l-verâ ve alâ âlihî ve ashâbih ammâ ba‘d işbu mazmûnunda vakıf 
ikrârından bahseden sahîh şer‘î bir hüccet ve sarîh mer‘î bir vesîkadır. Medîne-i 
Ebâ Eyyûb el-Ensârî -radiye anhu Rabbühü’l-Bârî- mahallâtından Baba Haydar 
mahallesinde sâkin olan sâhibü’l-hayrât ve’l-hasenât bevvâb-ı sultânî Mustafa 
Bey b. Sadi, dünyânın fânî, âhiretin bâkī olduğunu idrâk ettiğinde taleben li 
merzâti’r-Rabbi’r-Rahîm ve hereben min azâbihi’l-elîm yevme lâ yenfe‘u mâlün 
ve lâ benû illâ men etallâhe bi kalbin selîm işbu vakıf ikrârının kendisinden 
sudûruna kadar mâliki olduğu elinde ve taht-ı tasarrufunda bulundurduğu 
mahalle-i mezbûrede vâki‘ iki tarafdan Mehmed Çelebi b. Mustafa mülkü, di-
ğer tarafdan Fâtıma Hâtun bt. Abdullah mülkü ve diğer tarafdan da tarîk-i âm 
ile mahdûd olup tahtânî ve fevkānî ikişer beyti, tarîk-i mezkûr tarafında kâin 
tahtânî ve fevkānî birer beyti, su kuyusunu, helâyı, meyveli ve meyvesiz ağaç-
lı havluyu hâvî menzilini niyet-i sâfiye ve taviyye-i vâfiye ile vakf edip haps etti. 
Yol tarafındaki fevkānî ve tahtânî beytte süknâyı müddet-i hayâtınca Fâtıma 
Hâtun bt. Süleyman nâm zevcesine, vefâtından sonra ise tahtânî ve fevkānî iki 
beytte oturan kimesneye şart etti. Fevkānî ve tahtânî iki beytte süknâyı evvelâ 
müddet-i hayâtınca kendi nefsine, vefâtından sonra evlâdına evlâd-ı evlâdına 
neslen ba‘de neslin ve fer‘ân gıbbe aslın evlâd-ı evlâd-ı evlâdına şart etti. Nesilleri 
kesilince fevkānî iki beytte süknâyı Kahraman bt. Abdullah nâm ümm-i ve-
ledine, sonra evlâdına ve evlâd-ı evlâdına şart etti. Tahtânî iki beytte süknâyı 
âzâdlı kölelerinden kim varsa anlara ve anların evlâdına ve evlâd-ı evlâdına şart 
etti. Nesilleri kesildiğinde cemî‘-i menzil-i mevkūfta süknâyı vâkıf-ı müşârün-
ileyhin karındaşı Abdi b. Sadi’ye ve vâkıf-ı mûmâ-ileyh diğer karındaşının 
oğlu Mehmed b. Derviş’e ale’s-seviye şart etti. anların vefâtından sonra ikisinin 
evlâdına evlâd-ı evlâdına şart etti ba‘de’l-inkırâz -sânehüm anhu el-melikü’l-
feyyâz- menzil-i mevkūfun Medîne-i münevvere fukarâsının istifâdesi için 
mütevellî-i evkāf yediyle ücret-i münâsible kirâya verilmesini şart etti.
Vâkıf-ı mezbûr ilâveten hâlis-i malından ve mahz-ı menâlinden ifrâz ve temyîz 
edip râyicü’l-vakt dört bin akçe-i Osmânîsini dahi vakf etti. Meblağ-ı mezbûrun 
senede ona on bir ribh üzre istiğlâl-i şer‘î ve istirbâh-ı mer‘î ile istiğlâl ve 
istirbâh edilmesini şart etti. Bunun rehn-i kavî ve kefîl-i melî ile veya haseb-i 
îcâb-ı hâl ikisinden birisi ile yapılmasını şart etti. Ribhin menzil-i mevkūf-ı 
mezbûrun meremmetine sarfını şart etti. Mahalle-i mezbûre ahâlîsinin hasbî 
nâzır olmalarını şart etti. Sonra vâkıf-ı mezbûr, menzil-i merkūmu ve meblağ-ı 
mersûmu tescîl maksadıyla mütevellî olarak nasb ettiği Veli b. Mustafa nâm 
kimesneye teslîm etti. O da vâkıfdan tesellüm etti. Hâl bu minvâl üzre iken 
vâkıf-ı müşârün-ileyh İmâm-ı A‘zam indinde vakf-ı akārın, mütevellîye mücer-
red teslîmi ile adem-i lüzûmuna muhteccen menzilin istirdâdını taleb etti. Kezâ 
eimme-i selâsemiz indinde vakfiyyet-i nukūdun butlânına istinâden meblağ-ı 
mezbûru ve ecr-i misilden fazla ahz ettiğini de geri istedi. Mütevellî-i mezbûr, 
evvelâ İmâmeyn-i hümâmeyn İmâm Yusuf ve İmâm Muhammed Şeybânî’nin 
re’yine sâniyen Ensârî’nin İmâm Züfer’den rivâyetine göre ba‘de’l-hükm nakid 
vakfının lüzûmu ictihâdına tevfîkan i‘âdeden ictinâb etti. Nizâ‘ ve muhâsama 
edip hâkim huzûrunda mürâfa‘aya vardılar. Hâkim, eimme-i eslâf beyninde 
vakıf husûsunda cârî ihtilâfı da bilerek ve hüküm için îcâb eden husûsâta da 
ri‘âyet ederek, vakıf cânibini evlâ ve ercah görüp önce İmâmeynin kavli üzre 
vakfiyyet-i akārın sıhhatine sâniyen İmâm Züfer’in kavline istinâden meblağ-ı 
mezbûrun vakfiyyetinin lüzûmuna hükm etti. “Fe-men beddelehû ba‘de mâ 
semi‘ahû fe-innemâ ismuhû ale’llezîne yübeddilûnehû inna’llâhe semî‘un alîm” 
ve ecrü’l-vâkıf ale’l-hayyi’l-cevâdi’l-kerîm”
Cerâ zâlike ve hurrire fi’l-yevmi’s-sâdis min Recebi’l-ferd sene tis‘a ve ışrîn ve elf.
Şuhûdü’l-hâl: Süleyman Ağa b. Abdullah Ser-bevvâbân-ı hâssa, Mehmed Efendi 
b. Hemdem el-İmâm, Alemüddin Efendi b. Süleyman el-İmâm, Mehmed 
b. Ferruh, Seyyid Mehmed b. ( ), Mustafa b. Hasan, Beğim-zâde Mustafa, 
Mehmed b. Abdurrahman el-İmâm, Mehmed b. Mustafa er-Râcil, Mehmed 
b. Şaban, Mustafa b. Abdullah, Ramazan b. Mehmed, Murad b. Abdullah, 
Abdülbâkī b. Receb er-Râcil, Mustafa b. Mehmed, Hüsrev b. Abdullah, el-Hâc 
Hasan ( ), Ali b. Abdullah el-Muhzır, Perviz b. Abdullah el-Muhzır, Yakub 
b. Abdullah el-Muhzır, Mustafa b. Mehmed el-Muhzır, Yusuf b. Abdullah el-
Muhzır ve gayruhüm mine’l-hâzırîn.









384 [59b-1] Mehmed Beşe b. Abdullah’ın bağını Yani 
v. Kiryazi’ye satması
Vilâyet-i Rumeli’nde İnebahtı sancağında Gerbeniş kazâsına tâbi‘ Zağriyan? nâm 
karye sükkânından Mehmed Beşe b. Abdullah nâm râcil meclis-i şer‘-i hatîr-i 
lâzımü’t-tevkīrde işbu hâmilü’l-kitâb Yani v. Kiryazi nâm zimmî mahzarında 
bi’t-tav‘ ve’r-rızâ ikrâr ve takrîr-i kelâm edip karye-i merkūme kurbunda vâki‘ 
bir tarafdan Hüseyin Beşe b. Abdullah bağına ve bir tarafdan müşterî-i mezbûr 
bağına ve bir tarafdan Foti v. İskardo bağına ve bir tarafdan tarîk-i âma müntehî 
olan bir kıt‘a mülk bağımı cümle-i tevâbi‘ ve levâhıkı ve kâffe-i menâfi‘ ve 
merâfıkı ile mesfûr Yani’ye altı bin yedi yüz nakd-i fıddî-i Osmânî râyic fi’l-vakt 
akçeye bâtten bey‘ edip kabz-ı semen eylediğimden sonra meblağ-ı mezkûru 
mahallinde kabza müşterî-i merkūmu taslît eyledim ba‘de’l-yevm sâlifü’l-beyân 
bağ-ı mahdûd mezkûr Yani’nin mülk-i müşterâ-yı sarîhidir keyfe mâ yeşâ ve 
haysü mâ yürîd mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrini el-mukarru lehü’l-mezbûr Yani vicâhen tasdîk 
edicek mâ hüve’l-vâki‘ gıbbe’t-taleb ketb olundu.
Şuhûdü’l-hâl: Fahrü’l-akrân Osman Bey b. Abdullah el-Cündî İbrahim Bey 
b. Abdullah el-Bevvâbü’s-sultânî, Hüseyin b. Abdullah er-Râcil, Mehmed Beşe 
b. Abd[ullah] er-Râcil ve gayruhüm mine’l-hâzırîn.

385 [59b-2] Kosta v. Dimo’nun tarla tasarruf hakkını Kondi 
v. Todori’ye satması
Vilâyet-i Rumeli’nde Büyük Delvine kazâsına tâbi‘ Komaniçe nâm karye 
sâkinlerinden Kosta v. Dimo nâm zimmî meclis-i şer‘-i hatîrde işbu bâ‘isü’l-kitâb 
Kondi v. Todori nâm zimmî mahzarında bi’t-tav‘ ikrâr ve takrîr-i kelâm edip 
karye-i merkūme sınırı dâhilinde vâki‘ bir tarafdan Yani v. Nikola tarlasına ve bir 
tarafdan İspiro v. İstamo tarlasına ve bir tarafdan Yorgi v. Zaharka tarlasına ve bir 
tarafdan vâdiye müntehî ve mahdûd tahmînen diyârımız keyli ile iki keyl tohum 
istî‘âb eder bir kıt‘a mutasarrıf olduğum tarlanın içinde olan eşcârı ile hakk-ı 
tasarrufunu sâhib-i arz ma‘rifetiyle merkūm Kondi’ye tefvîz edip mukābele-i 
tefvîzde yedinden bin yüz nakid fıddî akçeyi merkūm Kondi yedinden ahz ey-
ledim ba‘de’l-yevm sâlifü’l-beyân tarlanın hakk-ı tasarrufu merkūmundur de-
dikde mukırr-ı mezbûrun ikrâr ve takrîrini el-mukarru lehü’l-mezbûr Kondi 
vicâhen tasdîk ve şifâhen tahkīk edicek mâ hüve’l-vâki‘ ketb olundu.
Hurrire fi’l-yevmi’l-hâmis aşer min Receb li târihi’l-mezbûr.
Şuhûdü’l-hâl: Kiro v. Papa, Todori v. Kiryaki, Göme v. Andriye, Sano v. Morni, 
Yani v. Nika, Yani v. Lefteri ve gayruhüm mine’l-hâzırîn.









386 [70a-1]Hamza b. Mehmed’den boşanmış olduğu
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Aşçıbaşı mahallesi sâkinelerinden Emine bt. ( ) nâm hâtun meclis-i şer‘-i hatîr-i 
lâzımü’t-tevkīrde zevci Hamza b. Mehmed nâm kimesneyi ihzâr ve mahzarın-
da (…) [takrîr-i kelâm] edip bundan akdem zevcim merkūm Hamza bir dahi 
seni darb edersem benden talâk-ı selâse ile mutallaka ol deyû şart edip ba‘dehû 
inkâr ettikde ben dahi şuhûd-ı udûl ile isbât edip yedime hüccet dahi almış 
idim hâlâ şarta vefâ etmeyip beni yine darb eyledi. Binâen alâ zâlik merkūmdan 
talâk-ı selâse ile mutallaka oldum yine bana ta‘arruz etmek murâd eder husûs-ı 
mezbûr merkūmdan suâl olunup bi hasebi’ş-şer‘i’ş-şerîf lâzımı icrâ olunmak 
matlûbumdur dedikde gıbbe’s-suâl mezbûr Hamza cevâbında merkūmeyi darb 
eylediğini bi’l-külliyye inkâr edicek müdde‘iye-i mezbûreden sıdk-ı kelâmını 
mübeyyine beyyine taleb olundukda udûl-i müslimînden Mehmed b. Ali nâm 
kimesne ve Cemile bt. Abdullah ve Aynî bt. Hamza nâm hâtunlar li ecli’ş-şehâde 
meclis-i şer‘a hâzırûn olup gıbbe’l-istişhâdi’ş-şer‘î fi’l-vâki‘ merkūm Hamza 
mezbûre Emine’yi minvâl-i muharrer üzre darb eylediğine vech-i meşrûh 
üzre şâhidleriz şehâdet dahi ederiz deyû edâ-i şehâdet-i şer‘iyye ettiklerinde 
mezbûrûnun şehâdetleri hayyiz-i kabûl ve mahall-i irtizâda vâkı‘a oldukdan 
sonra mâ hüve’l-vâki‘ gıbbe’l-ibtigā sebt olundu.
Hurrire fi’l-yevmi’s-sâmin min Rebî‘ilevvel li sene tis‘a ve ışrîn ve elf.
Şuhûdü’l-hâl: Mustafa b. Mehmed, Ali b. Abdullah, Perviz b. Abdullah, Yakub 
b. Kurd, Süleyman b. Turgud, Yusuf b. Abdullah.
Müsveddede kalmağla bu mahalle kayd olundu.

387 [70a-2] İstemad v. Milo’ya Ramazan b. Abdullah’ın elinde bulunan 
kayıp kısrağının verilmesi
Sürücü tâifesinden İstemad v. Milo nâm zimmî meclis-i şer‘-i hatîr-i lâzımü’t-
tevkīrde Ramazan b. Abdullah nâm kimesneyi ihzâr ve mahzarında takrîr-i 
kelâm edip târih-i kitâbdan on gün mukaddem Havâss-ı Aliyye kazâsı 
müzâfâtından Terkos nâhiyesinde vâki‘ Kalkanderesi demekle ma‘rûf vâdide 
silk-i mülk-i sahîhimde münselik olan üç re’s bârgirim ve bir demir kır kısrağım 
mülkümden zâyi‘ olmuşidi hâlâ zikr olunan kısrağı mezbûr Ramazan yedinde 
buldum, suâl olunup bi hasebi’ş-şer‘-i’ş-şerîf lâzımı icrâ olunmak matlûbumdur 
dedikde gıbbe’s-suâl mezbûr Ramazan feth-i makāl edip cevâbında zikr olunan numaralandırmaya bağlı kalınmıştır.
kısrağı Boğdan tâifesinden olup işbu gāibân ani’l-meclis olan Avram ve Kara nâm 
zimmîlerden bin üç yüz nakd-i fıddî-i Osmânî râyic fi’l-vakt akçeye iştirâ eyle-
dim mezbûr İstemad’ın olduğu ma‘lûmum değildir deyû husûs-ı mezbûru bi’l-
külliyye inkâr edicek müdde‘î-i mezbûrdan sıdk-ı kelâmını mübeyyine beyyine 
taleb olundukda udûl-i müslimînden Hasan b. Mustafa ve Mustafa b. Şaban nâm 
kimesneler li ecli’ş-şehâde meclis-i şer‘a hâzırân olup gıbbe’l-istişhâdi’ş-şer‘î fi’l-
vâki‘ zikr olunan kısrak mezbûr İstemad’ın mülk-i mahzıdır bu husûsa minvâl-i 
muharrer üzre şâhidleriz şehâdet dahi ederiz deyû edâ-i şehâdet-i şer‘iyye et-
tiklerinde şehâdetleri hayyiz-i kabûl ve mahall-i irtizâda vâkı‘a oldukdan son-
ra mezbûr İstemad mârrü’z-zikr kısrağı âhara bey‘ ve vücûh-ı şer‘iyyeden bir 
vechile mülkünden ihrâc etmeyip bu âna gelince mülkünde münselik olduğuna 
yemîn teklîf olundukda yemîn billâhi’llezî enzele’l-İncîle alâ İsa -aleyhi’s-selâm- 
etmeğin mârrü’z-zikr kısrağı mezbûr İstemad’a teslîme tenbîh birle işbu hurûf 
ber sebîli’t-temessük ketb olunup yed-i tâlibe def ‘ ve vaz‘ olundu.
Hurrire fi’l-yevmi’s-sânî aşer min Receb li târihi’l-mezbûr.
Şuhûdü’l-hâl: Hasan Çavuş b. Mustafa, Hüseyin b. Hasan, Perviz b. Abdullah, 
Ali b. Abdullah, Süleyman b. Turgud, Yakub b. Kurd, Mustafa b. Mehmed.

388 [70a-3] Dimo v. Astolat’ın Fener nahiyesindeki bağını 
Kirimiso v. Tanaş’a satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Aya Yorgi nâm karye sâkinlerinden Dimo v. Astolat nâm zimmî 
meclis-i şer‘de hâmilü’l-kitâb Kirimiso v. Tanaş nâm zimmî muvâcehesinde bi’t-
tav‘ ve’r-rızâ ikrâr ve takrîr-i kelâm edip karye-i merkūme kurbunda Portice nâm 
mevzi‘de vâki‘ bir tarafdan Saso v. Dimo bağına ve bir tarafdan Rizo v. ( ) bağına 
ve bir tarafdan İsteryo v. Apostol bağına ve bir tarafdan İskarlet v. Domato bağı-
na müntehî zât-ı eşcâr-ı müsmireyi hâvî ve şırahâneyi muhtevî olup tahmînen 
sekiz dönüm bir kıt‘a mülk bağımı cümle-i tevâbi‘ ve levâhıkı ve kâffe-i menâfi‘ 
ve merâfık ile mezbûr Kirimiso’ya sekiz bin nakd-i fıddî-i Osmânî râyic fi’l-
vakt akçeye bâtten bey‘ ve kabz-ı semen edip meblağ-ı mezkûru mahallin-
de kabza müşterî-i merkūmu taslît eyledim ba‘de’l-yevm sâlifü’l-beyân bağ-ı 
mahdûd mezkûr Kirimiso’nun mülk-i müşterâ-yı sarîhidir keyfe mâ yeşâ muta-
sarrıf olsun dedikde mukırr-ı mezbûrun vech-i mübeyyen üzre cârî olan ikrâr 
ve takrîrini el-mukarru lehü’l-mezbûr Kirimiso bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fî 13 min Recebi’l-ferd li sene tis‘a ve ışrîn ve elf.
Şuhûdü’l-hâl: Mustafa Bey b. Davud el-Cündî Memi Bey b. Abdullah el-Cündî 
Mehmed Bey b. ( ) eş-şehîr bi Kınıkzâde, Perviz b. Abdullah el-Muhzır, Ali 
b. Abdullah el-Muhzır, Apostol v. Andon, Şiro v. Dimolah, Şiro v. Tanaş, Kiryazi 
v. Dimo, Yani v. Zamiri, Hristo v. Yani, Yani v. İstati, Esteryo v. Apostol, Apostol 
v. İstati, Tanaş v. İskarlet, Armağan v. Hristo, Yani v. Panayot, Apostol v. Sava, 
Panayot v. Pavlo, Franko v. Nikola, Franko v. Harito, Kosta v. Pankarati, Yani 
v. İstati, Panayot v. Dimolah ve gayruhüm mine’l-hâzırîn.

389 [70b-1] Çoban Dimitri v. Koni’nin koyunlarını İstemad 
v. Mihal’e satması
Çoban tâifesinden Dimitri v. Koni nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’l-kitâb İstemad v. Mihal nâm zimmî muvâcehesinde bi’t-tav‘ 
ve’r-rızâ ikrâr ve takrîr-i kelâm edip işbu akdin sudûruna değin silk-i mülk-i 
sahîhimde münselik dört yüz otuz re’s ma‘lûmü’l-aded koyunlarımı beher re’si 
doksanar akçe hesâbı üzre safka-i vâhide ile mesfûr İstemad’a bâtten bey‘ edip 
kabz-ı [semen] ve teslîm-i müsemmen kıldım ba‘de’l-yevm mârrü’l-aded dört 
yüz aded koyun mezbûr İstemad’ın mülk-i müşterâ-yı sarîhidir keyfe mâ yeşâ 
mutasarrıf olsun dedikde mukırr-ı mezbûrun vech-i mübeyyen üzre cârî olan 
ikrâr ve takrîrini el-mukarru lehü’l-mezbûr İstemad’ı bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fî 13 min Recebi’l-ferd li sene tis‘a ve ışrîn ve elf.
Şuhûdü’l-hâl: Ali b. Abdullah, Mustafa b. Mehmed, Yusuf b. Abdullah, Perviz 
b. Abdullah, Mihal v. Todori, Rimo v. Yorgi, Yuvan v. ( ) Çoban, Yani Çoban, di-
ğer Yani Çoban, Duka Çoban, Şiyor Çoban ve gayruhüm mine’l-hâzırîn.

390 [70b-2] Kamino v. Andriye’nin bağını Yorgo v. İstemad’a satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Dimyani nâm karye sâkinlerinden Kamino v. Andriye nâm 
zimmî meclis-i şer‘-i mutahharda, işbu hâmilü’l-kitâb Yorgo v. İstemad nâm 
zimmî mahzarında ikrâr ve takrîr-i kelâm edip karye-i mezbûre kurbunda vâki‘ 
bir tarafdan Yorgo v. Riva ve bir tarafdan Nikola v. Virato bağına ve bir tarafdan 
Nikola v. Mirekon bağına ve bir tarafdan Kamino v. Logori bağına müntehî olan 
bir kıt‘a mülk bağımı cümle-i tevâbi‘ ve levâhıkı ve âmme-i menâfi‘ ve merâfıkı 
ile mezbûr Yorgo’ya yedi yüz nakd-i fıddî-i Osmânî râyic fi’l-vakt akçeye bey‘-i 
bâtt-ı sahîh-i şer‘î ile bey‘ ve kabz-ı semen ettiğimden sonra meblağ-ı mezkûru 
mahallinde kabza müşterî-i merkūmu taslît eyledim ba‘de’l-yevm sâlifü’l-beyân 
bağ-ı mahdûd mezkûr Yorgo’nun mülk-i müşterâ-yı sarîhidir keyfe mâ yeşâ ve 
haysü mâ yürîd mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrin el-mukarru lehü’l-merkūm Yorgo vicâhen tasdîk 
ve şifâhen tahkīk edicek mâ hüve’l-vâki‘ bi’t-taleb ketb olunup yed-i tâlibine vaz‘ 
olundu.
Hurrire fi’l-yevmi’l-hâmis aşer min Recebi’l-ferd li sene tis‘a ve ışrîn ve elf.
Şuhûdü’l-hâl: Manol v. Viramo, Yorgo v. İstirati, Sakolyo v. İstirati, Dimitri 
v. Kosta, İstirinoz v. Avyori.

391 [70b-3] Ahmed b. Hacı Mehmed’in evinin yarısını Ali b. Veli ile 
Ayşe bt. Ali Hâce’ye satması
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
merhûm Şeyh Ahmed mahallesi sükkânından Ahmed b. el-Hâc Mehmed nâm 
kimesne meclis-i şer‘-i hatîr-i lâzımü’t-tevkīrde işbu hâmilü’l-kitâb Ali [b.] Veli 
ve Ayşe bt. Ali Hâce nâm kimesneler muvâcehelerinde bi’t-tav‘ ve’r-rızâ ikrâr ve 
takrîr-i kelâm edip mahalle-i mezbûrede vâki‘ bir tarafdan merhûm-ı mezbûr 
Şeyh Ahmed mescidi’ne ve bir tarafdan merhûm Yakub Ağa vakfı’na ve bir taraf-
dan Rüstem Beşe b. ( ) mülküne ve bir tarafdan tarîk-i âma müntehî ve mahdûd 
iki fevkānî ve bir tahtânî beyti ve iki sofayı ve ahırı ve bir su kuyusunu ve zât-ı 
eşcâr-ı müsmire ve gayr-ı müsmireyi hâvî muhavvata[yı] müştemil mülk men-
zilimden nısf-ı şâyi‘ini cümle-i tevâbi‘ ve levâhıkı ve kâffe-i menâfi‘ ve merâfıkı 
ile mesfûrân Ali ve Ayşe’ye on bin nakd-i fıddî-i Osmânî râyic fi’l-vakt akçe-
ye bâtten bey‘ edip teslîm-i mebî‘ eylediğimden sonra meblağ-ı mezbûr on bin 
akçeyi alâ sebîli’l-münâsafa mezbûrân Ali ve Ayşe yedlerinden bi’t-tamâm ve’l-
kemâl ahz ve kabz eyledim ba‘de’l-yevm sâlifü’l-beyân menzil-i mahdûdun nısf-ı 
mu‘ayyen-i mahdûdunu merkūmân Ali ve Ayşe’nin mülk-i müşterâ-yı sarîhidir 
keyfe mâ yeşâân mutasarrıf olsunlar dedikde mukırr-ı mezbûrun vech-i mü-
beyyen üzre cârî olan ikrâr ve takrîrini el-mukarru lehümü’l-mezbûrân Ali 
ve Ayşe bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
gıbbe’t-taleb ketb olundu.
Hurrire fi’l-yevmi’s-sâlis aşer min Recebi’l-ferd li sene tis‘a ve ışrîn ve elf.
Şuhûdü’l-hâl: Abdürrahim Efendi b. Ömer el-İmâm, Mustafa b. Abdullah el-
Muhtesib sâbıkan, Hasan b. Ali el-Mezârî, Ömer b. Süleyman el-Mezârî, Mustafa 
b. Abdullah er-Râcil, Muharrem Çelebi b. Nesimi, İbrahim Halîfe b. ( ) el-İmâm, 
Rüstem Beşe b. Abdullah er-Râcil, Hüseyin b. Kubad, Seydî b. Kubad, Ahmed 
b. Hasan ve gayruhüm mine’l-hâzırîn.









392 [71a-1] Galata’nın Frenk mahallesi ahalisinin mahallede sakin dört 
kişiden şikâyetçi olmadıkları
Vilâyet-i Rumeli’nde Mora sancağında Mizistre kazâsına tâbi‘ Küçük Anastasva 
nâm karyeden olup hâlâ mahmiye-i Galata mahallâtından Frenk mahallesi 
sâkinlerinden Velisari v. Pendikör ve Göre v. Nikola ve Rifani v. Molodiyo ve 
Dimitri v. Kirminye ve Silorki v. Moliçe ve Yorgo v. Kimine ve Yani v. Moliçe 
nâm zimmîler meclis-i şer‘-i hatîr-i lâzımü’t-tevkīrde her biri sevk-i kelâm edip 
karyemiz sâkinlerinden Pavlo v. Riftovi ve Mihal v. Rindo ve Yani v. Moliçe ve 
Polihroni v. Riftovili nâm zimmîlerden ba‘zı kimesneler bizi müteşekkîdir deyû 
hasım ittihâz edip bizim haberimiz yoğiken hilâf-ı vâki‘ inhâ ile aleyhlerine 
müte‘allik emr ihrâc etmişler bu husûsda aslâ alâkamız yokdur ve mahallemiz 
bu dört nefer kimesnelerden râzı ve şükrân üzreyiz dediklerinde mâ hüve’l-vâki‘ 
hıfzan li’l-makāl ketb olundu.
Hurrire fî evâili Recebi’l-ferd li sene tis‘a ve ışrîn ve elf.
Şuhûdü’l-hâl: Pavlo v. Dimitri, Nikola v. Minho, Ali b. Abdullah, Mustafa 
b. Mehmed, Perviz b. Abdullah ve gayruhüm.

393 [71a-2] Papa Yani v. Aleksi’nin mirasının kardeşinin oğlu 
Aleksandra ve onun kızı Afendirye’ye ait olduğu
Havâss-ı Aliyye kazâsı müzâfâtından Kurfa nâm karye sâkinlerinden bundan 
akdem mürd olan Papa Yani (…) v. Aleksi nâm zimmînin li ebeveyn karındaşı 
oğlu Aleksandra’nın ve kızı Afendirye’nin husûs-ı âti’l-beyânı tasdîka vekîl olup 
vekâleti Mustafa Çavuş b. Abdullah ve İbrahim b. Abdullah şehâdetleri ile sâbite 
olan Aleksi v. Bekyar muvâcehesinde takrîr-i kelâm edip mezbûrun verâseti 
babam merkūm Aleksandra’ya ve mezbûre Afendirye’ye münhasıra oldukda 
karye-i mezbûrede vâki‘ olup bir tarafı Yorgi v. Bostancı mülküne ve bir tara-
fı Dökine v. Dimitri mülküne ve bir tarafı Kosta v. Dimitri mülküne ve bir tara-
fı tarîk-i âma müntehî olan menzili tansîf edip nısfı merkūmun ve nısf-ı âharı 
benim hisse-i şer‘iyye-i mevrûsum oldu dedikde mukırr-ı mezbûru ikrâr-ı 
meşrûhunda vekîl-i mezbûr bi’l-muvâcehe tasdîk ve bi’l-müşâfehe tahkīk edi-
cek mâ hüve’l-vâki‘ bi’t-taleb ketb olunup yed-i tâlibe def ‘ olundu.
Hurrire fi’l-yevmi’s-sâdis aşer min Recebi’l-ferd li sene tis‘a ve ışrîn ve elf.
Şuhûdü’l-hâl: Yusuf Beşe b. Ali, İsmail Beşe b. Haydar, İbrahim b. Hasan, Mustafa 
b. Mehmed el-Muhzır, Kosta v. Dimitri, Todori v. İstemad, Vasil v. Yani.









394 [71a-3, Arapça] Ekmekçi el-Hâc Mehmed b. Osman’ın satın aldığı 
buğday bedelinden Rıdvan Beşe b. Abdullah’a borcu olduğu
Ekmekçi el-Hâc Mehmed b. Osman nâm kimesne meclis-i şer‘-i şerîf ve 
mahfil-i dîn-i münîfde hâzır olup üzerinde ve zimmetinde hâmil-i hâze’l-kitâb 
Rıdvan Beşe b. Abdullah nâm kimesneye, mikdâr ve nev‘i beynlerinde ma‘lûm 
olan müşterâ-yı makbûz buğday bahâsından zeyilde mezkûr ayın gurresinden 
i‘tibâren şehri üç yüz akçe taksîtle ödemek üzre râyicü’l-vakt dokuz bin akçe-i 
Osmânî borcu olduğunu ikrâr ve i‘tirâf etti. Dâyin-i mezbûr, vâki‘ ikrârı vicâhen 
ve şifâhen tasdîk etti. ekmekçiler tâifesinden Halil b. Mehmed nâm kimesne 
îcâb ve kabûlü hâvî kefâletle meblağ-ı merkūma kefîl oldu.
Cerâ zâlike ve hurrire fi’l-yevmi’s-sâmin aşer li târihi’l-mezbûr.
Şuhûdü’l-hâl: Hüseyin b. Hasan el-Muhtesib, el-Hâc Mehmed b. Şehâdet, Ali 
b. Abdullah, Perviz b. Abdullah ve gayruhüm mine’l-hâzırîn.

395 [71a-4] Todoraki v. İstemad’ın borcuna karşılık olarak yağ 
değirmenini Lamberlo v. Kostantin’e rehin bırakması
Vilâyet-i Rumeli’nde Mora sancağında nefs-i Gördös kazâsı mahallâtından 
İstavlo mahallesi sâkinlerinden Todoraki v. İstemad nâm zimmî meclis-i şer‘-i 
hatîr-i lâzımü’t-tevkīrde işbu bâ‘isü’l-kitâb Lamberlo v. Kostantin nâm zimmî 
mahzarında bi’t-tav‘ ve’r-rızâ ikrâr ve takrîr-i kelâm edip mezbûr Lamberlo’ya 
deyn-i şer‘iyyeden lâzımü’l-edâ ve vâcibü’l-kazâ dört bin nakd-i fıddî-i Osmânî 
râyic fi’l-vakt akçe deynim olup mukābele-i meblağ-ı mezbûrda mahalle-i 
mezbûrede vâki‘ bir tarafdan Dimo v. Polako mülküne ve bir tarafdan Şaban 
b. Abdullah mülküne ve iki tarafdan tarîk-i âma müntehî ve mahdûd bir bâb 
mülk yağ değirmenini cümle-i tevâbi‘ ve levâhıkı ile rehin vaz‘ eyledim dedik-
de mukırr-ı mezbûrun minvâl-i muharrer üzre cârî olan ikrâr ve takrîrini el-
mukarru lehü’l-mezbûr Lamberlo vicâhen tasdîk ve şifâhen tahkīk edicek mâ 
hüve’l-vâki‘ bi’t-taleb ketb olundu.
Hurrire fi’l-yevmi’s-sâmin aşer li târihi’l-mezbûr.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, Perviz 
b. Abdullah, Totos v. Yani, Vasil v. Yonori, Nikola v. Yani, Yani v. Papa.

396 [71a-5] İstati’nin çocukları Aleksi ve Kini’nin ortak sahip 
oldukları ev, değirmen ve bahçe ile tarlaların tasarruf hakkını 
Nikola v. Andriye’ye satmaları
Vilâyet-i Rumeli’nde Kalavrita kazâsına tâbi‘ Üsküb nâm karye sâkinlerinden 
Aleksi ve Kini veledey İstati nâm zimmîler meclis-i şer‘de işbu hâmilü’l-kitâb 
Nikola v. Andriye nâm zimmî mahzarında bi’t-tav‘ ve’r-rızâ ikrâr ve takrîr-i 
kelâm edip karye-i merkūmede vâki‘ işbu akdin sudûruna değin ale’l-iştirâki’s-
seviy silk-i mülk-i sahîhimizde münselik ve münharıt olup bir tarafdan 
Dimo v. Andriye mülküne ve bir tarafdan Nikola v. Yorgi mülküne ve bir ta-
rafdan İspolyoti v. Andriye mülküne ve bir tarafdan Kirido mülküne müntehî 
iki tahtânî beyti ve ıstabl ve zât-ı eşcâr-ı müsmire ve gayr-ı müsmireyi hâvî 
cüneyneyi müştemil mülk menzilimizi ve yine karye-i merkūme kurbunda 
lede’l-ahâlî ma‘lûmü’l-hudûd bir göz mülk değirmenimizi ve yine değirmen-i 
mersûm kurbunda lede’l-ahâlî ma‘lûmü’l-hudûd tahmînen on beş çapalık bir 
kıt‘a mülk bahçemizi cümle-i tevâbi‘ ve levâhıkı ile bey‘ ve kabz-ı semen edip 
mebî‘ât-ı mezkûrâtı mahallinde kabza müşterî-i merkūmu taslît eylediğimiz-
den sonra yine karye-i merkūme sınırı dâhilinde vâki‘ tahmînen diyârımız mü-
düyle iki müd tohum istî‘âb eder ale’l-iştirâk mutasarrıf olduğumuz üç kıt‘a tar-
laların hakk-ı tasarrufunu sâhib-i arz ma‘rifetiyle mezbûr Nikola’ya tefvîz edip 
ol dahi [71b] minvâl-i muharrer üzre tefevvüz ve kabûl eylediğinden sonra 
mukābele-i tefvîzde olan bin nakd-i mezbûrü’n-na‘t akçeyi merkūm Nikola ye-
dinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
mebî‘ât merkūm Nikola’nın mülk-i müşterâ-yı sarîhidir ve mârrü’z-zikr tarlala-
rın dahi hakk-ı tasarrufları mersûmundur dediklerinde mukırrân-ı mezbûrânın 
minvâl-i muharrer üzre cârî olan ikrâr ve takrîrlerini el-mukarru lehü’l-mezbûr 
Nikola vicâhen ve şifâhen tasdîk ve tahkīk edicek mâ hüve’l-vâki‘ bi’t-taleb ketb 
olundu.
Hurrire fi’l-yevmi’r-râbi‘ li târihi’l-mezbûr.
Şuhûdü’l-hâl: Mustafa Beşe b. Abdullah er-Râcil, Hüseyin Bey b. Abdullah er-
Râcil, Panayot v. Dimo, Yorgi v. Andriye, Nikola v. İsta[ti], Yanaki v. Vasil, Yorgi 
v. ( ).

397 [71b-1] Sinan Bey b. Ali’nin tarla tasarruf hakkını Mehmed 
b. Hüseyin’e devretmesi
Vilâyet-i Rumeli’nde İlbasan sancağında İşpat kazâsına tâbi‘ Vireve nâm karye 
sâkinlerinden Sinan Bey b. Ali nâm cündî meclis-i şer‘de işbu hâmil-i hâze’l-
kitâb Mehmed b. Hüseyin nâm kimesne mahzarında bi’t-tav‘ ve’r-rızâ ikrâr ve 
takrîr-i kelâm edip vilâyet-i mezbûrede Mezaki kazâsına tâbi‘ Kulum nâm kar-
ye sınırı dâhilinde vâki‘ bir tarafdan Osman Bey b. ( ) tarlasına ve bir taraf-
dan Mustafa Beşe b. ( ) tarlasına ve bir tarafdan vâdiye ve bir tarafdan cebele 
müntehî ve mahdûd olup tahmînen diyârımız keyli ile on keyl tohum istî‘âb eder 
mutasarrıf olduğum bir kıt‘a tarlanın hakk-ı tasarrufunu sâhib-i arz ma‘rifetiyle 
tefvîz edip ol dahi minvâl-i muharrer üzre tefevvüz ve kabûl eyledikden sonra 
mukābele-i tefvîzde olan sekiz bin nakd-i fıddî-i Osmânî râyic fi’l-vakt akçeyi 
bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân bir kıt‘a 
tarlanın hakk-ı tasarrufu merkūm Mehmed’indir sâir emsâli tasarrufu gibi key-
fe mâ yeşâ ve yahtâr mutasarrıf olsun dedikde mâ hüve’l-vâki‘ bi’t-taleb ketb 
olundu.
Hurrire fi’l-yevmi’t-tâsi‘ aşer li târihi’l-mezbûr.
Şuhûdü’l-hâl: Hüsrev Bey b. Memi, Mustafa b. Hüseyin, Hasan b. Abdi, Sinan 
Beşe b. Abdullah er-Râcil, Sinan Beşe b. Hüseyin er-Râcil, Osman Bey b. Ali el-
Cündî Mehmed b. Abdullah, Mustafa Beşe b. Kasım er-Râcil ve gayruhüm.

398 [71b-2] Kurd Bey b. Abdullah’ın tarla tasarruf hakkını Yani 
v. Todori’ye devretmesi
Vilâyet-i Rumeli’nde Mora sancağında Kartina kazâsına tâbi‘ Dimiçana nâm kar-
ye sâkinlerinden Kurd Bey b. Abdullah nâm cündî meclis-i şer‘de işbu bâ‘isü’l-
kitâb Yani v. Todori nâm zimmî mahzarında bi’t-tav‘ ve’r-rızâ ikrâr ve takrîr-i 
kelâm edip karye-i merkūme sınırı dâhilinde vâki‘ bir tarafdan Nikola v. Dayan 
tarlasına ve bir tarafdan Manol v. Gore tarlasına ve bir tarafdan Mehmed 
b. Osman tarlasına ve bir tarafdan Visari v. Papa tarlasına müntehî ve mahdûd 
olup tahmînen diyârımız keyli ile elli keyl tohum istî‘âb eder bir kıt‘a mutasar-
rıf olduğum tarlanın hakk-ı tasarrufunu sâhib-i arz ma‘rifetiyle mezbûr Yani’ye 
tefvîz edip ol dahi minvâl-i muharrer üzre tefevvüz ve kabûl eyledikden son-
ra mukābele-i tefvîzde olan beş bin nakd-i fıddî-i Osmânî râyic fi’l-vakt akçeyi 
merkūm Yani yedinden bi’t-tamâm ve’l-kemâl ahz ve kabz eyledim ba‘de’l-yevm 
sâlifü’l-beyân bir kıt‘a tarlanın hakk-ı tasarrufu merkūm Yani’nindir keyfe mâ 
yeşâ mutasarrıf olsun dedikde mukırr-ı mezbûrun ikrârın el-mukarru lehü’l-
mezbûr Yani vicâhen tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâmin aşer li târihi’l-mezbûr.
Şuhûdü’l-hâl: Ali b. Abdullah, Yusuf b. Abdullah, Perviz b. Abdullah, Mehmed 
Bey b. Osman el-Cündî Kasım b. Mustafa, Cafer b. Mustafa.

399 [71b-3] Varisomo bt. Dimitri’nin ev ve bağını Kika v. Duka’ya 
satıp tarlasının da tasarruf hakkını devretmesi
Havâss-ı Aliyye kazâsı tevâbi‘inden Bendatise? nâm karye sâkinelerinden 
Varisomo bt. Dimitri nâm nasrâniye meclis-i şer‘-i hatîrde işbu hâmil-i hâze’l-
kitâb Kika v. Duka nâm zimmî muvâcehesinde bi’t-tav‘ ve’r-rızâ ikrâr ve takrîr-i 
kelâm edip karye-i mezbûrede vâki‘ bir tarafdan Pavlo v. Pavli mülküne ve bir 
tarafdan Manol v. Nikola mülküne ve bir tarafdan Yorgo v. Nikola mülküne ve 
bir tarafdan müşterî-i mezbûr mülküne müntehî bir tahtânî ve bir fevkānî beyti 
ve bir ahırı ve bi’r-i mâyı ve zât-ı eşcâr-ı müsmire ve gayr-ı müsmireyi hâvî cü-
neyneyi müştemil mülk menzilimi ve yine karye-i merkūme sınırında vâki‘ bir 
tarafdan İstemad v. Yani bağına ve iki tarafdan mütevellî Sinan Efendi tarlasına 
ve bir tarafdan tarîk-i âma müntehî on iki dönüm bir kıt‘a mülk bağımı cümle-i 
tevâbi‘ ve levâhıkı ve âmme-i menâfi‘ ve merâfıkı ile merkūm Kika’ya bi safka-
tin vâhidetin on iki bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ edip kabz-ı semen ve teslîm-i mebî‘ eylediğimden sonra ve 
yine karye-i mezbûre sınırında mevâzi‘-i adîdede vâki‘ inde’l-ahâlî ma‘lûmü’l-
hudûd cem‘an on iki kıt‘a tarla ki tahmînen cümlesi dört müd tohum istî‘âb eder 
mutasarrıfe olduğum tarlaların hakk-ı tasarruflarını sâhib-i arz ma‘rifetiyle 
mezbûr Kika’ya tefvîz edip ol dahi minvâl-i muharrer üzre tefevvüz ve kabûl et-
tikden sonra mukābele-i tefvîzde sekiz bin nakd-i [72a] [fıddî-i] Osmânî râyic 
fi’l-vakt akçeyi merkūm Kika yedinden bi’t-tamâm ve’l-kemâl ahz ve kabz ey-
ledim ba‘de’l-yevm sâlifü’l-beyân on iki kıt‘a taht-ı tasarrufumda olan tarlala-
rın hakk-ı tasarrufları mersûmundur sâir emsâli tasarrufu gibi keyfe mâ yeşâ 
ve haysü mâ yürîd mutasarrıf olsun dedikde mukırra-i mezbûrenin vech-i mü-
beyyen üzre cârî olan ikrâr ve takrîrin el-mukarru lehü’l-merkūm Kika vicâhen 
tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis aşer min Recebi’l-ferd li sene tis‘a ve ışrîn ve elf.
Şuhûdü’l-hâl: Fahrü’l-akrân Ali Ağa b. Abdülmennân el-Mütevellî-i Cafer Paşa, 
Ali b. Abdullah, Sinan Efendi el-Mütevellî, el-Hâc Sinan b. Abdullah ez-Za‘îmü’l-
vakt bi karyeti mezbûre, Kosta v. Dimitri, Kirimo v. Papa, Todori v. Nikola.

400 [72a-1] Mehmed b. Abdullah’ın evini câriyesi Kamer 
bt. Abdullah’a hibe etmesi
Medîne-i Ebâ Eyyûb-i Ensârî -râdiye anhu Rabbühü’l-Bârî- kurbunda Eğrikapı 
hâricinde vâki‘ merhûm el-Hâc Hüsrev mahallesi sâkinlerinden Mehmed 
b. Abdullah nâm kimesne meclis-i şer‘-i hatîr-i lâzımü’t-tevkīrde işbu bâ‘isetü’l-
kitâb müdebberesi Kamer bt. Abdullah nâm hâtun mahzarında bi’t-tav‘ ve’r-rızâ 
ikrâr ve takrîr-i kelâm edip mahalle-i mezbûrede vâki‘ bir tarafı yine benim 
mülküm ve bir tarafı Mustafa Çelebi b. Hamza mülküne ve iki tarafı tarîk-i âma 
müntehî ve mahdûd olup bir fevkānî beyti ve bir tahtânî beyti ve bir müşte-
rek su kuyusunu ve kenîfi müştemil mülk menzilimi cümle-i tevâbi‘ ve levâhıkı 
ve kâffe-i menâfi‘ ve merâfıkı ile mezbûre Kamer’e hibe-i sahîha-i şer‘iyye ile 
hibe ve temlîk ve teslîm eyleyip ol dahi minvâl-i muharrer üzre meclis-i hi-
bede ittihâb ve kabz ve tesellüm eyledi ba‘de’l-yevm sâlifü’l-beyân menzil-i 
mahdûd mezkûre Kamer Hâtun’un mülk-i mevhûbudur keyfe mâ yeşâ ve yahtâr 
mutasarrıfe olsun dedikde mukırr-ı mezbûrun minvâl-i muharrer üzre cârî 
olan ikrâr ve takrîrini el-mukarru lehü’l-mezbûre Kamer Hâtun bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ aşer li târihi’l-mezbûr.
Şuhûdü’l-hâl: Ali Efendi b. Hasan el-İmâm bi’l-mahalleti’l-mezbûre, Maksud 
b. Ahmed, Mehmed b. Mustafa, Osman b. Abdullah, Ömer Bey b. Abdullah el-
Bevvâbü’s-sultânî, Mehmed b. Ali el-Müezzin, Rıdvan Dede b. Abdullah, Şaban 
b. Hüseyin, Hızır b. Durmuş, Ali b. Abdullah.

401 [72a-2, Arapça] Mehmed Beşe b. Abdullah’ın Rus asıllı câriyesini 
tedbir yoluyla âzat etmesi
Mahmiye-i Kostantıniyye sur kapılarından Eğri kapı hâricindeki el-Hâc Hüsrev 
mahallesinde sâkin Mehmed Beşe b. Abdullah nâm kimesne, rıkkını mu‘terife 
olan uzun boylu, açık kaşlı, iri gözlü, esmer, Rûsiyyetü’l-asl hâmile-i hâze’l-kitâb 
Kamer bt. Abdullah nâm câriye-i memlûkesini mevtimden kırk gün mukaddem 
benden hür ol diyerek mukayyed tedbîrle tedbîr eyledi. Ölüm gelip Rabbine ka-
vuştuğunda ve müddet-i mezbûre geçtiğinde mezheb-i muhtâra göre efendisi-
nin cemî‘-i malından âzâd olacakdır.
Cerâ zâlike ve hurrire fi’l-yevmi’s-sâmin aşer min Recebi’l-ferd sene tis‘a ve ışrîn 
ve elf.
Şuhûdü’l-hâl: Es-Sâbıkūn

402 [72a-3] Şem‘i Hatun bt. Çalabverdi’nin evini Hasan 
b. Abdullah’a satması
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından 
Eğrikapı hâricinde el-Hâc Hüsrev mahallesi sâkinelerinden Şem‘i Hâtun 
bt. Çalabverdi tarafından bey‘-i âti’l-beyânı ikrâra vekîl olup vekâleti hasm-ı 
şer‘î-i câhid mahzarında mezbûreyi ilm-i şer‘îyle ârifân olan Ali b. Abdullah ve 
Mehmed b. İbrahim şehâdetleri ile şer‘an sâbite olan zevci Mehmed b. Abdullah 
nâm kimesne meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb 
Hasan b. Abdullah nâm kimesne mahzarında bi’l-vekâle ikrâr ve takrîr-i kelâm 
edip müvekkile-i merkūme mahalle-i mezbûrede vâki‘ bir tarafdan Fâtıma 
Hâtun bt. Abdullah mülküne ve bir tarafdan benim mülküme ve bir tarafdan 
mekābir-i müslimîne ve bir tarafdan tarîk-i âma müntehî ve mahdûd iki fevkānî 
ve bir tahtânî beyti ve kenîfi ve zât-ı eşcâr-ı müsmire ve gayr-ı müsmireyi hâvî 
cüneyneyi müştemil olan mülk menzilini cümle-i tevâbi‘ ve levâhıkı ve kâffe-i 
menâfi‘ ve merâfıkı ile merkūm Hasan’a beş bin nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i 
mebî‘ eyledi ba‘de’l-yevm sâlifü’l-beyân menzil-i mahdûd merkūm Hasan’ın 
mülk-i müşterâ-yı sarîhidir keyfe mâ yeşâ ve yahtâr mutasarrıf olsun dedikde 
vekîl-i mezbûrun minvâl-i muharrer üzre cârî olan ikrâr ve takrîrini el-mukarru 
lehü’l-mezbûr Hasan bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb olundu.
Hurrire li târihi’l-mezbûr.
Şuhûdü’l-hâl: es-Sâbıkūn.

403 [72a-4, Arapça] Ahmed Bey b. Abdullah’ın evini Sâliha 
bt. Mehmed’e sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Çavuş Kasım mahallesinde sâkin olan habbâz-ı hâs Ahmed Bey b. Abdullah 
nâm kimesne âtiyyü’z-zikr menzilini hâmile-i hâze’l-kitâb Sâliha bt. Mehmed’e 
bey‘ ettiğini ikrâr ve i‘tirâf etti. Mezbûre Sâliha da mezbûr Ahmed Bey’in işbu 
akdin kendilerinden sudûruna kadar sâhibi ve mâliki olduğu elinde ve taht-ı ta-
sarrufunda bulundurduğu mahalle-i mezbûrede vâki‘ bir tarafdan Ayşe Hâtun 
bt. Sinan mülkü, diğer tarafdan Kamer Hâtun bt. ( ) mülkü, öbür tarafdan Derviş 
Ali b. ( ) mülkü ve diğer tarafdan da tarîk-i âm ile mahdûd olan ve fevkānî 
ve tahtânî ikişer beyti, su kuyusunu, helâyı ve bahçeyi hâvî bulunan menzilini 
cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt dokuz 
bin akçe-i Osmânî semen-i mu‘ayyen-i makbûzla iştirâ etti îcâb, kabûl ve teslîm, 
tesellümle bey‘-i bâtt-ı sahîh ile akid tamâm oldu. Müşteriyye-i mezbûre vâki‘ 
ikrârı vicâhen ve şifâhen tasdîk etti.
Cerâ zâlike ve hurrire fî evâhiri Recebi’l-ferd sene 1029.
Şuhûdü’l-hâl: Hüsam Efendi b. Ali el-İmâm, Şeyh Musa b. Atâullah el-İmâm, 
Ahmed Halîfe b. el-Müezzin, Mahmud Bey b. Cemşid, Ali b. Yusuf el-Muhzır, 
Süleyman [b.] Polad, Mustafa b. Mehmed

404 [72b-1] Kiro v. Andriye’nin tarla tasarruf hakkını Kino 
v. Andriye’ye devretmesi
Vilâyet-i Rumeli’nde Delvine kazâsına tâbi‘ Kostani nâm karye sâkinlerinden 
Kiro v. Andriye nâm zimmî meclis-i şer‘de işbu hâmilü’l-kitâb Kino v. Andriye 
nâm zimmî mahzarında bi’t-tav‘ ikrâr ve takrîr-i kelâm edip karye-i merkūme 
sınırı dâhilinde vâki‘ bir tarafdan Kiro v. Andriye tarlasına ve bir tarafdan 
Andriye [v.] Torgo tarlasına ve bir tarafdan cebele ve bir tarafdan tarîk-i âma 
müntehî ve yine karye-i merkūme sınırında vâki‘ bir tarafdan Baro v. ( ) tarlasına 
ve üç tarafdan cebele müntehî ve mahdûd bir kıt‘a cem‘an iki kıt‘a mutasarrıf 
olduğum tarlaların hakk-ı tasarrufunu sâhib-i arz ma‘rifetiyle merkūm Kino’ya 
tefvîz edip ol dahi minvâl-i muharrer üzre tefevvüz ve kabûl eyledikden son-
ra mukābele-i tefvîzde olan sekiz bin nakd-i fıddî-i Osmânî râyic fi’l-vakt akçe-
yi merkūm Kino yedinden bi’t-tamâm ve’l-kemâl ahz ve kabz eyledim ba‘de’l-
yevm sâlifü’l-beyân iki kıt‘a tarlanın hakk-ı tasarrufu merkūm Kino’nundur, 
keyfe mâ yeşâ mutasarrıf olsun dedikde mukırr-ı mezbûrun minvâl-i muharrer 
üzre cârî olan ikrâr ve takrîrini el-mukarru lehü’l-mezbûr Kino vicâhen tasdîk 
ve şifâhen tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ aşer li târihi’l-mezbûr.
Şuhûdü’l-hâl: Toma v. Dimo, Kiro v. Dado, Dimo v. Şamo, Dimo v. Kini, Andriye 
v. Dimo, Nika v. Dimo, Kiryaki v. Koso, Tano v. Yaneka, Mitro v. Yani, Kiryaki 
v. Kini, Kini v. Andriye.

405 [72b-2] Abdullah b. Rüstem’in ev, bahçe ve bağını kardeşi Hasan 
Beşe’ye satıp tarlasının da tasarruf hakkı devretmesi
Vilâyet-i Rumeli’nde Mora sancağında Kalavrita [kazâsına] tâbi‘ Kolkine? nâm 
karye mahallâtından Pirsendire mahallesi sükkânından Abdullah b. Rüstem nâm 
râcil meclis-i şer‘-i hatîr-i lâzımü’t-tevkīrde li ebeveyn karındaşı olan bâ‘isü’l-
kitâb Hasan Beşe b. Rüstem mahzarında bi’t-tav‘ ve’r-rızâ ikrâr ve takrîr-i kelâm 
edip mahalle-i mezbûrede bir tarafdan Mehmed b. Ayaz mülküne ve bir taraf-
dan Dimo v. Yorgorili mülküne ve vâdiye ve bir tarafdan Yorgo v. Gavrili mül-
küne müntehî ve mahdûd iki tahtânî beyti müştemil mülk menzilden ve yine 
menzil-i mezbûra muttasıl ve mülâsık iki kıt‘a mülk bahçeden ve yine karye-i 
merkūme bağları sınırında her biri inde’l-ahâlî ve’l-cîrân ma‘lûmü’l-hudûd iki 
kıt‘a mülk bağları ve karye-i merkūmede mevâzi‘-i adîdede vâki‘ seksen dip dut 
eşcârından ve on dip kestane eşcârından hisse-i şâyi‘alarımı, cümle-i tevâbi‘ ve 
levâhıkı ve kâffe-i menâfi‘ ve merâfıkları ile bi safkatin vâhidetin mezbûr Hasan 
Beşe’ye iki bin nakd-i fıddî-i Osmânî râyic fi’l-vakt akçeye bâtten bey‘ ve kabz-ı 
semen edip zikr olunan mebî‘leri mahallinde kabza müşterî-i merkūmu taslît ey-
lediğimden sonra yine karye-i merkūmede mevâzi‘-i müte‘addidede vâki‘ her 
biri inde ahâliyi’d-diyâr ma‘lûmü’l-hudûd ve’l-mikdâr sekiz kıt‘a tarladan hisse-i 
şâyi‘alarımın hakk-ı tasarrufunu sâhib-i arz ma‘rifetiyle mezbûr Hasan Beşe’ye 
tefvîz edip ol dahi minvâl-i muharrer üzre tefevvüz ve kabûl eyledikden sonra 
mukābele-i tefvîzde olan sekiz yüz nakd-i fıddî-i Osmânî râyic fi’l-vakt akçeyi 
mezbûr Hasan Beşe yedinden bi’t-tamâm ve’l-kemâl ahz ve kabz eyledim ba‘de’l-
yevm sâlifü’l-beyân mebî‘lerden hisse-i şâyi‘am mezbûr Hasan Beşe’nin mülk-i 
müşterâ-yı sarîhidir ve mârrü’z-zikr ma‘lûmü’l-aded tarladan dahi mutasarrıf 
olduğum hisse-i şâyi‘alarım mezbûr Hasan Beşe’nindir sâir emsâli tasarrufu gibi 
keyfe mâ yeşâ ve haysü mâ yürîd mutasarrıf olsun dedikde mukırr-ı mezbûrun 
vech-i mübeyyen üzre cârî olan ikrâr ve takrîrini el-mukarru lehü’l-mezbûr 
Hasan Beşe bi’l-muvâcehe tasdîk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’l-ışrîn min Recebi’l-ferd li’s-seneti’l-merkūme.
Şuhûdü’l-hâl: Ahmed Beşe b. Abdullah er-Râcil, Cafer Beşe b. Abdullah er-
Râcil, Ali b. Abdullah el-Muhzır, Muharrem Beşe b. Abdullah er-Râcil, Perviz 
b. Abdullah el-Muhzır.

406 [72b-3] Kiro v. Köni’nin ev ve bağını Kiro v. Martini’ye satması
Vilâyet-i Rumeli’nde Delvine kazâsına tâbi‘ Muzine nâm karye sâkinlerinden 
Kiro v. Köni nâm zimmî meclis-i şer‘-i hatîr-i lâzımü’t-tevkīrde işbu hâmilü’l-
kitâb Kiro v. Martini nâm zimmî muvâcehesinde bi’t-tav‘ ve’r-rızâ ikrâr ve 
takrîr-i kelâm edip karye-i merkūmede vâki‘ bir tarafdan Tara v. Kiryaki mül-
küne ve bir tarafdan Nikoş v. Dodo mülküne ve bir tarafdan ormana ve bir ta-
rafdan tarîk-i âma müntehî ve mahdûd bir tahtânî beyti ve bir mikdâr bostan 
yerini ve zât-ı eşcâr-ı müsmire ve gayr-ı müsmireyi hâvî muhavvatayı müşte-
mil mülk menzilimi ve yine karye-i mezbûre bağları sınırında vâki‘ bir tarafdan 
Nikola v. Dimo bağına ve bir tarafdan ormana ve bir tarafdan Kiryaki v. ( ) ba-
ğına ve bir tarafdan tarîk-i âma müntehî tahmînen otuz çapalık bir kıt‘a mülk 
bağımı cümle-i tevâbi‘ ve levâhıkı ve kâffe-i menâfi‘ ve merâfıkı ile mezbûr 
Kiro’ya bi safkatin vâhidetin otuz bin nakd-i fıddî-i Osmânî râyic fi’l-vakt ak-
çeye bâtten bey‘ ve kabz-ı semen edip mebî‘ân-ı mezkûrânı mahallinde kabza 
müşterî-i merkūmu taslît eyledim ba‘de’l-yevm sâlifü’l-beyân mebî‘ler mezkûr 
Kiro’nun mülk-i müşterâ-yı sarîhidir [73a] keyfe mâ yeşâ ve haysü mâ yürîd 
mutasarrıf olsun dedikde mukırr-ı mezbûrun vech-i mübeyyen üzre cârî olan 
ikrâr ve takrîrini el-mukarru lehü’l-mezbûr Kiro bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâmin aşer min Recebi’l-ferd li sene tis‘a ve ışrîn ve elf.
Şuhûdü’l-hâl: Durak b. Abdullah, Perviz b. Abdullah el-Muhzır, Ali b. Abdullah 
el-Muhzır, Mehmed b. Hasan, Kiro v. Dado, Tara v. Nika, İstatli v. Kika, İlya 
v. Hristo, Dimo v. Kiri, Nikola v. Kiro ve gayruhüm mine’l-hâzırîn.

407 [73a-1] Kiro v. Martini’nin Delvine kazasındaki ev ve bağını Kiro 
v. Köni’ye satması
Vilâyet-i Rumeli’nde Delvine kazâsına tâbi‘ Muzine nâm karye sâkinlerinden 
Kiro v. Martini nâm zimmî meclis-i şer‘de hâmilü’l-kitâb Kiro v. Köni nâm 
zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip karye-i 
merkūmede vâki‘ bir tarafdan Martiyan v. ( ) mülküne ve bir tarafdan Doşo 
v. Kiro mülküne ve bir tarafdan vâdiye ve bir tarafdan tarîk-i âma müntehî 
bir tahtânî beyti ve sofayı ve bir mikdâr bostan yerini ve zât-ı eşcâr-ı müs-
mireyi hâvî mülk menzilimi ve yine karye-i merkūme bağları sınırında vâki‘ 
her biri inde ahâliyi’d-diyâr ma‘lûmü’l-hudûd ve’l-mikdâr iki kıt‘a mülk bağı-
mı dahi cümle-i tevâbi‘ ve levâhıkı ve kâffe-i menâfi‘ ve merâfıkı ile bi safka-
tin vâhidetin mezbûr Kiro’ya yirmi bin nakd-i fıddî-i Osmânî râyic fi’l-vakt ak-
çeye bâtten bey‘ ve kabz-ı semen edip mebî‘ât-ı mezkûreyi mahallinde kabza 
müşterî-i merkūmu taslît eyledim ba‘de’l-yevm sâlifü’l-beyân mebî‘ler mezkûr 
Kiro’nun mülk-i müşterâ-yı sarîhidir keyfe mâ yeşâ ve haysü mâ yürîd mutasar-
rıf olsun dedikde mukırr-ı mezbûrun vech-i mübeyyen üzre cârî olan ikrâr ve 
takrîrini el-mukarru lehü’l-mezbûr Kiro tasdîk edicek mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâbi‘ aşer min Recebi’l-ferd li sene tis‘a ve ışrîn ve elf.
Şuhûdü’l-hâl: es-Sâbıkūn.

408 [73a-2] Nişancı Paşa evkafı mütevellisinin vakfa ait hamamın 
yarısını Hüseyin b. Yusuf ve Zülfikar b. Hızır’a satması
Medîne-i Ebâ Eyyûb el-Ensârî -râdiye anhu Rabbühü’l-Bârî-’de vâki‘ merhûm 
ve mağfûrun-leh Nişâncı Paşa evkāfına bi’l-fi‘l mütevellî olan Alâaddin 
Halîfe b. Hayreddin nâm kimesne meclis-i şer‘-i hatîr-i lâzımü’t-tevkīrde işbu 
hâmilü’l-kitâb Hüseyin b. Yusuf ve Zülfikār b. Hızır nâm kimesneler mahzarla-
rında takrîr-i kelâm edip merhûm müşârün-ileyh hazretlerinin câmi‘-i şerîfleri 
ve ma‘bed-i latîfleri ve medîne-i merkūmede vâki‘ tûl-i zamânla vakıf oda-
lar harâbe müşrif olup cânib-i vakıfdan dahi ta‘mîr ve termîme kifâyet ede-
cek mal dahi olmamağın bir müddet dahi ihmâl olursa zikr olunan câmi‘-i 
şerîf ve odalar bi’l-külliyye harâb ve mâil ile’t-turâb olması mukarrer olmağın 
vâkıf-ı mûmâ-ileyh hazretlerinin yine medîne-i merkūmede vâki‘ bir kıt‘a va-
kıf hamamı dahi kezâlik harâb yirmi seneden mütecâviz hâlî ve mu‘attal ol-
mağla bi’l-külliyye harâb ve mâil ile’t-turâb olmağın hamam-ı mezbûrun nıs-
fını alâ tarîki’l-istibdâl ve’l-ibdâl füruht olunup zikr olunan câmi‘-i şerîfin ve 
odalarının ta‘mîr ve termîminden fazla kalan semen ile ağaç odalar binâ ol-
duğu takdîrce her vechile vakfa evlâ ve ahrâ olduğu ba‘de’l-keşf ve’t-tahrîr 
cânib-i saltanat-ı aliyye ve südde-i seniyyeye arz olundukda zikr olunan ha-
mamın nısfını alâ tarîki’l-istibdâl ve’l-ibdâl füruht olunup zikr olunan 
câmi‘-i şerîf ve odalar ta‘mîr ve termîminden fazla kalan odalar binâ olun-
mak bâbında emr-i celîlü’l-kadr vârid olmağın ben dahi tevliyyet-i mahkiyem 
hasebiyle hamam-ı mezbûrun nukzu ve kazganı câmi‘-i merkūmun ve odala-
rının ta‘mîr ve termîmine harc ve sarf ve mâ‘adâsıyla ağaç odalar dahi binâ et-
mek üzre ba‘de’n-nidâ ve’l-müzâyede fî sûk-ı sultânî ve inkıtâ‘-ı rağabâti’n-nâs 
merkūmân Hüseyin ve Zülfikār üzerlerinde otuz üç bin akçede karâr etme-
ğin meblağ-ı mezbûr otuz üç bin akçeye bey‘ edip kabz-ı semen ve teslîm-i 
mebî‘ eyledim dedikde mütevellî-i mezbûru ikrâr-ı meşrûhunda el-mukarru 
lehümü’l-mezbûrân Hüseyin ve Zülfikār vicâhen tasdîk edicek mâ hüve’l-vâki‘ 
bi’t-taleb ketb olundu.
Hurrire fî evâsıtı Recebi’l-ferd li’s-seneti’l-merkūme.
Şuhûdü’l-hâl: Mehmed Çavuş b. Bâli Kâtib-i dergâh-ı âlî, Bayram Efendi 
b. Şükrullah el-Hatîb bi câmi‘i Zal Paşa, mi‘mâr Musli Çelebi b. Hüsameddin 
el-Hatîb, Mehmed Bey b. Ahmed, Murad b. Abdullah, Ramazan b. Hüseyin, 
Osman b. Serhad, Mustafa b. Abdullah, Mustafa b. Mehmed, el-Hâc 
Mehmed Çavuş b. Mehmed Nâzır-ı kaldırım-ı pâdişâh-ı şehinşâh, Kasım 
Efendi b. Ahmed, Abdullah b. Mehmed Çavuş, Yakub b. Kurd ve gayruhüm 
mine’l-hâzırîn.

409 [73b-1] İbrahim Bey b. Mustafa’nın Arkalya kazasındaki dut 
ağaçlarını İspilyot v. Dimitri’ye satması
Vilâyet-i Rumeli’nde Mora sancağında nefs-i kazâ-i Fener sâkinlerinden 
İbrahim Bey b. Mustafa nâm cündî meclis-i şer‘-i hatîr-i lâzımü’t-tevkīrde işbu 
hâmilü’l-kitâb İspilyot v. Dimitri nâm zimmî muvâcehesinde bi’t-tav‘ ve’r-rızâ 
ikrâr ve takrîr-i kelâm edip yine Mora sancağında Arkalya kazâsına tâbi‘ Barçlı 
nâm karyede mevâzi‘-i adîdede vâki‘ silk-i mülkümde münselik olan on se-
kiz dip dut eşcârını cümle-i tevâbi‘ ve levâhıkı ile bi safkatin vâhidetin mezbûr 
İspilyot’a bin dört yüz nakd-i fıddî-i Osmânî râyic fi’l-vakt akçeye bâtten bey‘ ve 
kabz-ı semen edip zikr olunan mebî‘leri mahallinde kabza müşterî-i merkūmu 
taslît eyledim ba‘de’l-yevm sâlifü’l-beyân ma‘lûmü’l-aded on sekiz dip dut eşcârı 
mezbûr İspilyot’un mülk-i müşterâ-yı sarîhidir keyfe mâ yeşâ mutasarrıf olsun 
dedikde mukırr-ı mezbûrun vech-i mübeyyen üzre cârî olan ikrâr ve takrîrini 
el-mukarru lehü’l-mezbûr İspilyot bi’l-muvâcehe tasdîk edicek mâ hüve’l-vâki‘ 
alâ vukū‘ihî bi’t-taleb ketb olundu.
Hurrire fi’l-yevmi’t-tâsi‘ aşer min Recebi’l-ferd li sene [tis‘a ve ışrîn ve elf].
Şuhûdü’l-hâl: Abdi Efendi b. ( ) el-Müderris, Ahmed Çelebi b. Demir el-Cündî 
Hüseyin Beşe b. İlyas er-Râcil, Selim Çelebi b. İsmail, Ali b. Abdullah, Perviz 
b. Abdullah el-Muhzır ve gayru[hüm mine’l-hâzırîn].









410 [73b-2] Maktul Ergiri’nin terekesi olan koyunların satılarak 
Ebû Eyyûb-i Ensârî Vakfı mütevellisine teslimi
Defter oldur ki
Ergiri nâm zimmî çoban âhar tarafından maktûlen mürd olduğu tis‘a ve ışrîn ve 
elf şehr-i Rebî‘ulevvel evâsıtında zâhir oldukda terekesinden olan yüz yirmi üç 
re’s lâgar koyunları medîne-i Hazret-i Ebâ Eyyûb el-Ensârî’de Bâli Hâce mahal-
lesinde Sivrisinek evleri kurbunda olan karlık eteğinde bulunup ma‘rifet-i şer‘ 
ve ehl-i vukūf üstâd-ı kasablar takdîr eylediği üzre geri tâife-i kasâbâna tevzî‘ 
olunup ve kıymetleri cem‘ ve tahsîl olunup eimme-i sulehâdan Hüsam Efendi 
nâm kimesneye kıbel-i şer‘-i şerîfden emânet vaz‘ olunmuş idi el-hâletü hâzihî 
hazret-i müşârün-ileyh evkāfına âid ve râci‘ olmağın mütevellîsi olan kıdvetü’l-
emâcid ve’l-ekârim Ahmed Ağa ba‘de’l-ihrâcât ahz ve kabz eylediği alâ vukū‘ihî 
şerh ve kayd olundu.
Tahrîren fi’l-yevmi’l-hâdî ve’l-ışrîn min Recebi’l-ferd li sene tis‘a ve ışrîn ve elf.
An resm-i ağnâm-ı lâgar-ı mezkûrîn der yed-i İskender Beşe er-Râcil el-Kasab,
Ağnâm 28 aded fî 63Def‘a ağnâm 28 aded fî 30 840
Yekûn ağnâm: 28 + 28 = 56 Kıymet: 1764 + 840 = 2604
An resm-i ağnâm-ı lâgar-ı mezkûrîn an yed-i Dimo v. Ligori zimmî kasab
Ağnâm 39 aded fî 60 2340
Def‘a ağnâm 28 aded fî 30 840
Yekûn ağnâm: 39 + 28 = 67 Kıymet: 2340 + 840 = 3180
Cem‘an
Ağnâm-ı lâgar: re’s: 56 + 67 = 123 [aded] Kıymet: 2604 + 3180 = 5784 [akçe]
Minhâ
Be cihet-i resm berâ-yı Hazret-i Efendi ma‘a ücret-i kademiyye ve gayruhû bi’d-defe‘ât 
500 akçe
Be cihet-i harc-ı defter ve kalemiyye ve harc-ı hücceteyn ve gayruhû 160 akçe
Be cihet-i harc-ı mürde berâ-yı Hüsam Efendi ve gayruhû ma‘a ihtisâbiyye 100 akçe
Be cihet-i müteferrika resm-i emîniyye ve dîdebâniyye: 300 akçe
Yekûn-ı ihrâcât ber mûceb-i müfredât-ı mezkûrîn: 1060 akçe.
El-bâkī ba‘de’l-ihrâcât makbûz-ı Ahmed Ağa mütevellî-i evkāfi ’l-mezbûre: 4724 akçe. 
Meblağ-ı mezbûr yalnız dört bin yedi yüz yirmi dört akçedir.

 Orijinal metinde “23” yazılıdır.









411 [74a-1] Ali Ağa b. Abdülmennân’ın ev ve bağını Halil b. Yunus’a 
satıp tarlalarının da tasarruf hakkını devretmesi
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından Kızıl 
Mescid mahallesi sâkinlerinden fahrü’l-akrân Ali Ağa b. Abdülmennân meclis-i 
şer‘-i hatîr-i lâzımü’t-tevkīrde işbu bâ‘isü’l-kitâb Halil b. Yunus nâm kimes-
ne mahzarında bi’t-tav‘ ve’r-rızâ ikrâr ve takrîr-i kelâm edip Havâss-ı Aliyye 
kazâsı tevâbi‘inden Küçükhalkalı nâm karyede vâki‘ bir tarafdan Mustafa Bey 
nâm yesârî mülküne ve üç tarafdan tarîk-i âma müntehî [ve mah]dûd bir beyt-i 
süflîyi ve zât-ı eşcâr-ı müsmire ve gayr-ı müsmireyi hâvî muhavvatayı müş-
temil mülk menzilimi ve yine karye-i merkūme bağları dâhilinde vâki‘ bir ta-
rafdan Mirahor Mahmud Ağa bağına ve bir tarafdan İbrahim Çavuş tarlası-
na ve bir tarafdan Nurullah tarlasına ve bir tarafdan mezra‘a-i âti’l-beyâna ve 
bir tarafdan Dimitri nâm zimmî bağına müntehî bir kıt‘a mülk bağımı cümle-i 
tevâbi‘ ve levâhıkı ve kâffe-i menâfi‘ ve merâfıkı ile mezbûr Halil’e bi safka-
tin vâhidetin sekiz bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ edip kabz-ı semen ve teslîm-i mebî‘ eylediğimden sonra yine 
karye-i merkūme sınırı dâhilinde mevâzi‘-i adîdede vâki‘ lede’l-ahâlî ma‘lûmü’l-
hudûd mutasarrıf olduğum dört kıt‘a tarlaların hakk-ı tasarrufunu sâhib-i arz 
ma‘rifetiyle merkūm Halil’e tefvîz edip ol dahi minvâl-i muharrer üzre tefevvüz 
ve kabûl eyledikden sonra mukābele-i tefvîzde olan bin nakd-i fıddî-i Osmânî 
râyic fi’l-vakt akçeyi merkūm Halil yedinden bi’t-tamâm ve’l-kemâl ahz ve kabz 
eyledim ba‘de’l-yevm sâlifü’l-beyân mebî‘ler merkūm Halil’in mülk-i müşterâ-
yı sarîhidir ve mârrü’z-zikr tarlaların dahi hakk-ı tasarrufları mersûmundur de-
dikde mukırr-ı mezbûrun minvâl-i muharrer üzre cârî olan ikrâr ve takrîrlerini 
el-mukarru lehü’l-mezbûr Halil vicâhen tasdîk ve şifâhen tahkīk edicek mâ 
hüve’l-vâki‘ bi’t-taleb ketb olundu.
Hurrire fi’l-yevmi’l-hâdî ve’l-ışrîn min Recebi’l-ferd li sene tis‘a ve ışrîn ve elf.
Şuhûdü’l-hâl: Mustafa b. Abdullah, Rıdvan b. Abdullah er-Râcil, Cafer Beşe 
b. Abdullah er-Râcil, Mustafa b. Abdullah, Süleyman b. Abdullah, Keyvan 
b. Abdullah, el-Hâc Mustafa b. Sevindik, Mustafa b. Mehmed, Ali b. Abdullah, 
Perviz b. Abdullah ve gayruhüm.

412 [74a-2] Panko v. Yani’nin tarlaların tasarruf hakkını Hristo 
v. Dimo’ya devretmesi
Vilâyet-i Rumeli’nde Avlonya sancağında Ergirikasrı kazâsına tâbi‘ Vaniste nâm 
karyeden Panko v. Yani nâm zimmî meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb Hristo v. Dimo nâm zimmî muvâcehesinde bi’t-tav‘ ve’r-rızâ ikrâr 
ve takrîr-i kelâm edip karye-i merkūme sınırında vâki‘ her biri inde ahâliyi’d-
diyâr ma‘lûmü’l-hudûd ve’l-mikdâr taht-ı tasarrufumda olan iki kıt‘a tarlanın 
hakk-ı tasarrufunu sâhib-i arz ma‘rifetiyle mezbûr Hristo’ya tefvîz edip ol dahi 
minvâl-i muharrer üzre tefevvüz ve kabûl ettikden sonra mukābele-i tefvîzde 
olan dokuz bin nakd-i fıddî-i Osmânî râyic fi’l-vakt akçeyi mezbûr Hristo yedin-
den bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân mu-
tasarrıf olduğum iki kıt‘a tarlanın hakk-ı tasarrufu mersûmundur sâir emsâli ta-
sarrufu gibi keyfe mâ yeşâ mutasarrıf olsun dedikde mukırr-ı mezbûrun vech-i 
mübeyyen üzre cârî olan ikrâr ve takrîrini el-mukarru lehü’l-mezbûr Hristo 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-
taleb ketb olundu.
Hurrire fi’l-yevmi’s-sânî aşer min Recebi’l-ferd li sene tis‘a ve ışrîn ve elf.
Şuhûdü’l-hâl: Mustafa b. Mehmed, Ali b. Abdullah, Perviz b. Abdullah, Yakub 
b. Kurd, Yusuf b. Abdullah, Yani [v.] Yorgo, Yorgo [v.] Yani, Hristo [v.] Kini, Kika 
[v.] Dimo, Duka v. Palu, Dimo v. Papa, Yani [v.] Dimo ve gayruhüm mine’l-hâzırîn.

413 [74a-3, Arapça] Sâliha bt. Mehmed’in evini istiğlâl yoluyla 
Sinan Ağa Vakfı’na sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Çavuş Kasım mahallesinde sâkine olan Sâliha bt. Mehmed nâm hâtun âtiyyü’z-
zikr menzilini merhûm Sinan Ağa vakfı’na mütevellî olan hâmil-i hâze’l-kitâb 
Receb Bey b. Süleyman’a bey‘ ettiğini ikrâr ve i‘tirâf etti. Mütevellî-i mezbûrda 
vakf-ı mezbûr malıyla ve istiğlâl maksadıyla mezbûre Sâliha hâtunun işbu ak-
din kendilerinden sudûruna kadar sâhibi ve mâliki olduğu elinde ve taht-ı ta-
sarrufunda bulundurduğu mahalle-i mezbûrede vâki‘ bir tarafdan Ayşe Hâtun 
bt. Sinan mülkü, diğer tarafdan Kamer Hâtun bt. ( ) mülkü, öbür tarafdan 
Derviş Ali b. ( ) mülkü ve diğer tarafdan da tarîk-i âm ile mahdûd olan ve 
fevkānî ve tahtânî ikişer beyti, su kuyusunu, helâyı ve bahçeyi hâvî bulunan 
menzilini cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-
vakt dört bin akçe-i Osmânî semen-i mu‘ayyen-i makbûzla iştirâ etti. Bâyi‘a-i 
mezbûrenin menzil-i merkūmu kirâlamak istemesi üzerine müşterî-yi mezbûr 
ba‘de’t-tahliyye ve’t-tekābuz, zeyl-i kitâbda mezkûr târihden i‘tibâren bir sene 
tamâmına dört yüz akçe ücret-i kirâ mukābilinde menzil-i merkūmu icâreye 
verdi. Mütevellî-i mezbûr vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’r-râbi‘ ve’l-ışrîn min Recebi’l-ferd sene 1029.
Şuhûdü’l-hâl: Ahmed Halîfe b. el-Müezzin, Hüsam Efendi b. Ali el-İmâm, Şeyh 
Musa b. Atâullah el-İmâm, Mahmud Bey b. Cemşid









414 [74b-1] Koyun güderken yaralanan Nikola v. Piyo’nun ortağı 
Yani’den davacı olmaması
Çoban tâifesinden Nikola v. Piyo nâm zimmî meclis-i şer‘-i hatîr-i lâzımü’t-
tevkīrde Yani v. ( ) nâm zimmî muvâcehesinde bi’t-tav‘ ve’r-rızâ ikrâr ve takrîr-i 
kelâm edip bundan akdem vilâyet-i Rumeli’nde Çorlu kazâsına tâbi‘ kasaba-i 
Ergene kurbunda Karasekit[yiğit] nâm karye kurbunda mezbûr ile şerîkler 
olup koyun ra‘y ederken nısfü’l-leylde koyunumuzu birkaç nefer kimesne ba-
sıp ben dahi feryâd ve istigāse eyleyip figān eylediğimde içlerinden biri gözüm-
den ve başımdan beni urup ziyâde mecrûh eyledi idi bu âna gelince husûs-ı 
mezbûrda senin ilmin [vardır] deyû şerîkim mezbûr Yani’yi mazanna ittihâz 
edip husûs-ı mezbûra müte‘allik mezbûr ile da‘vâ ve nizâ‘ üzre idim husûs-ı 
mezbûra müte‘allik cemî‘ da‘vâdan hasbeten lillâhi te‘âlâ fâriğ olup zimmeti-
ni ibrâ-i âmla ibrâ ve iskāt-ı tâmla iskāt eyledim ba‘de’l-yevm husûs-ı mezbûra 
müte‘allik benden bi’z-zât veya bi’l-vâsıta da‘vâ [ve] nizâ‘ sudûr eder ise 
makbûle ve mesmû‘a olmaya dedikde mukırr-ı mezbûru ikrâr-ı meşrûhunda 
mezbûr Yani bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ gıbbe’t-tasdîk ketb olundu.
Hurrire fi’l-yevmi’s-sâdis aşer min [Recebi’l-ferd] li’s-seneti’l-merkūme.
Şuhûdü’l-hâl: Hasan Çavuş b. Abdullah, Hüseyin Ağa b. Abdullah müteferrika-i 
sultânî, Kenan Bey b. Abdullah Sarac-ı hâssa, Ali b. Abdullah el-Muhzır, 
Yuvan v. Tomyano, Nederko v. Petro, Yani v. İço, Şiro v. Mihal ve gayruhüm 
mine’l-hâzırîn.

415 [74b-2] Ölen Manol v. Levend’in hanımı Morika ve müslüman 
olan oğlu Mehmed’den haraç alınmaması
Havâss-ı Aliyye kazâsı müzâfâtından kasaba-i Çekmece-i Kübrâ’ya tâbi‘ 
Akçaburgaz nâm karye ahâlîsinden Morika nâm nasrâniye meclis-i şer‘-i hatîr-i 
lâzımü’t-tevkīrde takrîr-i kelâm edip bundan akdem zevcim olup işbu sene semân 
ve ışrîn ve elf Ramazân-ı şerîfi’nde mürd olan Manol v. Levend nâm zimmî Yorgi 
nâm bir oğlunu terk edip ol dahi şeref-i İslâm’la müşerref ve Mehmed ismiy-
le müsemmâ olup harâc taleb olunacak mürd-i mezbûrun evlâd-ı zükûrundan 
kimesne kalmamış iken yine harâccı tâifesi beni rencîde edip zevcinin ismi 
defter-i harâcda mastûrdur deyû benden harâc taleb edip rencîde ettiklerine 
binâen ahvâlimi der-i devlete arz ettikde şer‘le görülüp vukū‘u üzre i‘lâm oluna 
deyû buyruldu-yı şerîf vârid olup mûcebince mahkeme-i kübrâdan mürâsele-i 
şerîfe ile kasaba-i mezbûreye varıp bi’l-fi‘l kasaba-i merkūmede nâibü’ş-şer‘ 
olan Rıdvan Efendi huzûrunda cemm-i gafîr ve cem‘-i kesîr ihbâr[ıyla] zevcim 
mezbûr Manol mürd olup oğlu merkūm Yorgi’den gayrı evlâd-ı zükûru kalma-
yıp ol [dahi] şeref-i İslâm’la müşerref ve Mehmed ismiyle müsemmâ olmağın 
benden mürd-i mezbûrun ve oğlum merkūmun harâcı taleb olunmak şer‘an 
ve kānûnen câiz olmadığı sâbit ve zâhir olup nâib-i mezbûr yedime temessük 
dahi vermişiken hâlâ harâccılar kanâ‘at etmeyip beni rencîde etmeden hâlî de-
ğillerdir huzzâr-ı meclisden suâl olunup ihbârlarıyla alâ vukū‘ihî tahrîr olun-
ması matlûbumdur dedikde Mustafa b. Hüseyin ve Mustafa b. Mehmed nâm 
müezzin li ecli’ş-şehâde meclis-i şer‘a hâzırân olup gıbbe’l-istihbâr fi’l-hakīka 
mezbûr Manol işbu sene semân ve ışrîn ve elf Ramazân-ı şerîfi’nde mürd olup 
oğlu merkūm Yorgi’den gayrı oğlu olmayıp ol dahi şeref-i İslâm’la müşerref ve 
Mehmed ismiyle müsemmâ olmağla mezbûr Manol’ün harâcını vermeğe gayrı 
evlâdı olmadığı bizim dahi ma‘lûmumuzdur deyû alâ vechi’ş-şehâde haber ver-
dikler gıbbe’l-ibtigā mâ hüve’l-vâki‘ hıfzan li’l-makāl ketb olunup yed-i tâlibe 
def ‘ ve vaz‘ olundu.
Hurrire fi’l-yevmi’r-râbi‘ ve’l-ışrîn min Recebi’l-ferd li târihi’l-mezbûr.
Şuhûdü’l-hâl: Ali b. Abdullah el-Muhzır, Yusuf b. Abdullah el-Muhzır, 
Yakub b. Kurd el-Muhzır, Mustafa b. Mehmed el-Muhzır, Mustafa Subaşı 
b. Abdülmennân, Ramazan b. Abdullah, Mahmud Kethüdâ b. ( ), Mahmud Bey 
b. ( ) el-Cündî ve gayruhüm mine’l-hâzırîn.

416 [75a-1] Mehmed Efendi’nin bahçesini Abdürrahim Efendi 
b. Mehmed’e satması
Mahmiye-i Kostantıniyye mahallâtından Küçük Ayasofya mahallesi sükkânından 
fahrü’l-emâcid ve’l-ekârim Mehmed Efendi el-Kâtib meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb fahrü’l-müderrisîn Abdürrahim 
Efendi b. Mehmed nâm kimesne mahzarında bi’t-tav‘ ve’r-rızâ ikrâr ve takrîr-i 
kelâm edip Havâss-ı Aliyye kazâsı tevâbi‘inden Sütlüce nâm karyede vâki‘ bir ta-
rafdan merhûm Abdülbâkī Efendi bahçesine ve bir tarafdan İbrahim Paşa bah-
çesine ve bir tarafdan tarîk-i hâs ve bir tarafdan tarîk-i âma müntehî ve mahdûd 
olup üç bi’r-i mâyı ve bir çeşmeyi ve zât-ı eşcâr-ı müsmire ve gayr-ı müsmireyi 
hâvî bir kıt‘a mülk hadîkayı cümle-i tevâbi‘ ve levâhıkı ile mezbûr Abdürrahim 
Efendi’ye sekiz bin nakd-i fıddî-i Osmânî râyic fi’l-vakt [akçeye] bâtten bey‘ 
edip kabz-ı semen-i ma‘dûd ve teslîm-i mebî‘-i mahdûd kıldım ba‘de’l-yevm 
sâlifü’l-beyân hadîka mûmâ-ileyh Efendi’nin mülk-i müşterâ-yı sarîhidir keyfe 
mâ yeşâ ve haysü mâ yürîd mutasarrıf olsun dedikde mukırr-ı mezbûru ikrâr-ı 
meşrûhunda el-mukarru lehü’l-mûmâ-ileyh Abdürrahim Efendi bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâmin aşer min Recebi’l-ferd li sene tis‘a ve ışrîn ve elf.
Şuhûdü’l-hâl: Mehmed Efendi b. Yusuf el-Mütevellî alâ vakfi’l-merhûm Ebussuud 
Efendi, el-Hâc İbrahim b. el-Hâc Osman, Hasan Çavuş b. Cafer, Hasan Çelebi 
b. Şeyhzâde, Dilâver Ağa b. Abdülmennân, Yusuf Çavuş b. Abdullah, Mehmed 
b. Şeyh Ali ve gayruhüm mine’l-hâzırîn.

417 [75a-2] Yani v. Mihal’in borcuna karşılık olarak bahçesini Yani 
v. Niko’ya rehin vermesi
Vilâyet-i Rumeli’nde Delvine sancağında Mazrak kazâsına tâbi‘ Kızılkaya nâm 
karye sâkinlerinden Yani v. Mihal nâm zimmî meclis-i şer‘-i hatîr-i lâzımü’t-
tevkīrde işbu hâmilü’l-kitâb Yani v. Niko nâm zimmî mahzarında bi’t-tav‘ 
ve’r-rızâ ikrâr ve takrîr-i kelâm edip mezbûr Yani [v.] Niko’ya farz-ı şer‘îden 
lâzımü’l-edâ ve vâcibü’l-kazâ iki bin nakd-i fıddî-i Osmânî râyic fi’l-vakt akçe 
deynim olup mukābele-i meblağ-ı mersûmda karye-i merkūmede vâki‘ bir ta-
rafdan Papa Yani mülküne ve bir tarafdan Yani v. Yorgo mülküne ve bir taraf-
dan Nikola v. Roni mülküne ve bir tarafdan vâdiye müntehî ve mahdûd bir kıt‘a 
mülk zeytin bahçemi cümle-i tevâbi‘ ve levâhıkı ile merkūm Yani [v.] Niko ye-
dinde rehn-i makbûzdur dedikde mukırr-ı mezbûrun minvâl-i muharrer üzre 
cârî olan ikrâr ve takrîrini el-mukarru lehü’l-mezbûr Yani vicâhen ve şifâhen 
tasdîk ve tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis ve’l-ışrîn li şehri’l-mezbûr li târihi’l-mezbûr.
Şuhûdü’l-hâl: Ali b. Abdullah, Perviz b. Abdullah, Mustafa b. Mehmed, Yakub 
b. Kurd, Yorgo v. Rika, Zeviye v. Zoti, Yani v. Minho, Ziko v. Kosti.

418 [75a-3] Selim Çelebi b. İsmail Çavuş’un tarlaların tasarruf hakkını 
İbrahim Çelebi b. Kalender’e devretmesi
Vilâyet-i Rumeli’nde Mora sancağında Fener kazâsına tâbi‘ Manahosa nâm 
karye sükkânından Selim Çelebi b. İsmail Çavuş nâm kimesne meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb İbrahim Çelebi b. Kalender 
nâm kimesne mahzarında bi’t-tav‘ ve’r-rızâ ikrâr ve takrîr-i kelâm edip yine 
kazâ-i mezbûr kurbunda Uluyençispe? çiftliği demekle ma‘rûf ve mu‘ayyen 
babam merhûm-ı mezbûr İsmail Çavuş’dan bi hasebi’l-kānûn irs tarîki ile 
bana intikāl edip her biri inde’l-ahâlî ve’l-cîrân ma‘lûmü’l-hudûd olup taht-ı 
tasarrufumda olan tarlaların hakk-ı tasarrufunu sâhib-i [arz] ma‘rifetiyle 
mezbûr İbrahim Çelebi’ye tefvîz edip ol dahi minvâl-i muharrer üzre tefevvüz 
ve kabûl eyledikden sonra mukābele-i tefvîzde olan on üç bin nakd-i fıddî-i 
Osmânî râyic fi’l-vakt akçeyi bi’t-tamâm ve’l-kemâl mezbûr İbrahim Çelebi 
yedinden ahz ve kabz eyledim ba‘de’l-yevm sâlifü’l-beyân taht-ı tasarrufumda 
olan arâzinin hakk-ı tasarrufu mersûmundur sâir emsâli tasarrufu gibi key-
fe mâ yeşâ ve haysü mâ yürîd mutasarrıf olsun dedikde mukırr-ı mezbûrun 
vech-i mübeyyen üzre cârî olan ikrâr ve takrîrini el-mukarru lehü’l-mezbûr 
İbrahim Çelebi bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ gıbbe’t-taleb ketb olundu.
Hurrire fi’l-yevmi’s-sâdis ve’l-ışrîn min Recebi’l-ferd li sene tis‘a ve ışrîn ve elf.
Şuhûdü’l-hâl: Hüseyin Efendi el-Kadı, Abdi Efendi el-Mülâzım, Hamdi Efendi 
el-Kadı, Mustafa Çavuş b. ( ), Mehmed Bey b. Abdullah el-Bevvâbü’s-sultânî, 
Ahmed Çelebi b. Timur, İbrahim Çelebi b. Gāzi, Hasan Beşe b. Abdullah er-
Râcil, Ali b. Abdullah ve gayruhüm mine’l-hâzırîn.

419 [75b-1] Raziye Hatun bt. Yusuf ’un evini Güllü bt. Hüdâverdi ve 
oğlu Süleyman b. Hüseyin’e satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından el-
Hâc Haydar mahallesi sâkinelerinden Râziye Hâtun bt. Yusuf meclis-i şer‘-i 
hatîr-i lâzımü’t-tevkīrde işbu hâmilân-ı hâze’l-kitâb Güllü bt. Hüdaverdi 
ve oğlu Süleyman b. Hüseyin bi’t-tav‘ ve’r-rızâ ikrâr ve takrîr-i kelâm edip 
mahalle-i mezbûrede vâki‘ bir tarafdan Mehmed b. Ömer mülküne ve bir ta-
rafdan Hüseyin b. Sevindik mülküne ve bir tarafdan mekābir-i müslimîne 
ve bir tarafdan tarîk-i hâssa müntehî bir fevkānî beyti ve bir tahtânî bey-
ti ve zât-ı eşcâr-ı müsmire ve gayr-ı müsmireyi hâvî cüneyneyi müştemil 
mülk menzilimi cümle-i tevâbi‘ ve levâhıkı ve kâffe-i menâfi‘ ve merâfıkı ile 
mezbûrân Güllü’ye ve Süleyman’a ale’l-iştirâk beş bin beş yüz nakd-i fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve teslîm-i 
mebî‘ edip semen-i mezbûrun üç bin nakd-i mezbûrü’n-na‘t akçesin mezbûre 
Güllü yedinden ve iki bin beş yüz akçesin oğlu merkūm Süleyman yedinden 
bi’t-tamâm ahz ve kabz eyledim ba‘de’l-yevm sâlifü’l-beyân menzil-i mahdûd 
mezbûrânın ale’l-iştirâk mülk-i müşterâ-yı sarîhleridir keyfe mâ yeşâân ve 
yahtârân mutasarrıfân olsunlar dedikde mukırra-i mezbûrenin minvâl-i 
muharrer üzre cârî olan ikrâr ve takrîrini el-mukarru lehümü’l-mezbûrân 
Süleyman ve Güllü vicâhen ve şifâhen tasdîk ve tahkīk ettiklerinde mâ vaka‘a 
bi’t-taleb ketb olundu.
Hurrire fi’l-yevmi’s-sâdis li şehri’l-mezbûr ve târihi’l-merkūm.
Şuhûdü’l-hâl: Ali b. Hasan el-İmâm, Hızır b. Durmuş, Mahmud b. İbrahim, 
Abdullah b. İbrahim, Abdullah b. Ali, Mehmed b. Ali, Abdullah b. Mehmed, 
Ali b. Abdullah, Ali b. Maksud, Mehmed b. Hüseyin, Mustafa b. Mehmed, Ali 
b. Abdullah, Yakub b. Kurd ve gayruhüm mine’l-hâzırîn.









420 [75b-2] İstati v. Yorgo’nun tarlalarının tasarruf hakkını Yani’nin 
çocukları Zafiri ve İstati’ye devretmesi
Vilâyet-i Rumeli’nde Mora sancağında Kartina kazâsına tâbi‘ İstemniçe nâm 
karye sâkinlerinden İstati v. Yorgo nâm zimmî meclis-i şer‘de işbu hâmilân-ı 
hâze’l-kitâb Zafiri ve İstati veledey Yani nâm zimmîler mahzarlarında bi’t-tav‘ 
ve’r-rızâ ikrâr ve takrîr-i kelâm edip karye-i merkūme sınırı dâhilinde Varanço 
demekle ma‘rûf mevzi‘de vâki‘ her biri lede’l-ahâlî ve’l-cîrân ma‘lûmü’l-hudûd 
tahmînen diyârımız keyli ile bir keyl tohum istî‘âb eder mutasarrıf olduğum 
üç kıt‘a tarlaların hakk-ı tasarrufunu sâhib-i arz ma‘rifetiyle mezbûrân Zafiri 
ve İstati’ye tefvîz edip anlar dahi minvâl-i muharrer üzre tefevvüz ve kabûl ey-
lediklerinden sonra mukābele-i tefvîzde olan bin nakd-i fıddî-i Osmânî râyic 
fi’l-vakt akçeyi merkūmân yedlerinden ale’l-iştirâk bi’t-tamâm ve’l-kemâl ahz 
ve kabz eyledim ba‘de’l-yevm sâlifü’l-beyân üç kıt‘a tarlaların hakk-ı tasarrufları 
merkūmânındır, keyfe mâ yeşâân ve haysü mâ yahtârân mutasarrıf olsunlar de-
dikde mukırr-ı mezbûru ikrâr-ı meşrûhunda el-mukarru lehümü’l-mezbûrân 
vicâhen ve şifâhen tasdîk ve tahkīk edicek mâ hüve’l-vâki‘ bi’t-taleb ketb olundu.
Hurrire li târihi’l-mezbûr.
Şuhûdü’l-hâl: İstati v. Polmino, Nikola v. Pinoklo, Aleksi v. Nikola, Papa v. Yorgi, 
Lamberlo v. Yorgi, Panayot v. Yorgi, Polihroni v. Yorgi, Soroki [v.] Yani.

421 [75b-3] Nişancı Paşa evkafı mütevellisinin Nişancı Paşa Camii ve 
müştemilatından bazı yerleri tamir ettirmesi
Medîne-i Ebâ Eyyûb-i Ensârî -râdiye anhu Rabbühü’l-Bârî-’de vâki‘ merhûm 
ve mağfûrun-leh Nişâncı Paşa evkāfına bi’l-fi‘l mütevellî olan Alâaddin Halîfe 
b. Hayreddin meclis-i şer‘-i hatîr-i lâzımü’t-tevkīrde takrîr-i kelâm ve ta‘bîr ani’l-
merâm edip merhûm-ı müşârün-ileyhin medîne-i merkūmede vâki‘ câmi‘-i 
şerîfi ve minâresi ve câmi‘-i mezbûr sakfında olan makasları ve mâhiyeleri ve 
mertekleri ve taşra sofalarda olan iki tabanı ve üstünde olan kiremidleri harâbe 
müşrif olup ve câmi‘-i merkūmun camları ve pencereleri ve taşra ve içerisin-
de câ-be-câ sıvası ve etrâf ve eknâfında harem duvarları kezâlik harâb olup 
ve lede’l-ahâlî ma‘lûmü’l-hudûd on dört bâb vakıf odalar ve iki bâb hâne dahi 
kezâlik harâb ve dâsir olup kābil-i süknâ değildir kıbel-i şer‘den ehl-i hibre ile 
üzerlerine varılıp her birinin ta‘mîr ve tecdîdi ne mikdâr meblağ harc ve sarf 
ile hâsıl olur deyû cânib-i şer‘den izin taleb etmeğin cânib-i şer‘-i kavîmden 
hâssa mi‘mârlardan üstâd Musli Çelebi b. Hüsameddin ve sâir husûs-ı mezbûra 
vukūf ve şu‘ûru olup zeyl-i kitâbda mastûrü’l-esâmî olan müslimîn ile zikri sebk 
eden harâbların ferden ferdâ üzerlerine varılıp müşâhede olundukda fi’l-hakīka 
zikr olunan minârenin tuğla ve kireç ve horasanına ve karaçavına? ber vech-i 
tahmîn yedi bin akçe ve zikri sebk eden câmi‘-i şerîfin sakfında olan zikr olu-
nan makaslarına ve mâhiyelerine ve merteklerine ve taşra sofalarda olan iki ta-
ban tecdîdine ve üstünde olan kiremidlerinin akdarmasına sekiz bin akçe ve 
câmi‘-i merkūmunve pencerelerine ve etrâf ve eknâfında olan harem duvarların ber vech-i tahmîn 
dört bin akçe ve zikr olunan ma‘lûmü’l-aded on dört bâb oda ve iki bâb hânenin 
sakflarına ve câ-be-câ duvarlarının ta‘mîr ve termîmine ve duvar sakflarının ki-
remidi üstünde ve mâbeynlerinde olan tahta havlu meremmâtına ve kenîflerine 
beher odanın ve hânenin harâbında yedişer yüz akçe hesâbı üzre ber vech-i 
tahmîn on bir bin iki yüz akçe ki hammâliyye ve üstâdiyye ve ırgadiyye ve sâir 
levâzım-ı ma‘hûdesiyle ma‘an cem‘an otuz bin iki yüz akçe harc ve sarf olunsa 
ancak ta‘mîr ve tecdîd olunur noksânla olmak mümkün [ve] câiz değildir deyû 
mi‘mâr-ı mezbûrun ve sâirlerinin icmâ‘ ve ittifâkları mütevellî-i mezbûr talebi 
ile ketb ve imlâ ve tahrîr ve inşâ olunup yed-i tâlibine def ‘ ve vaz‘ olundu.
Hurrire fi’l-yevmi’s-sânî ve’l-ışrîn min Recebi’l-ferd li’s-seneti’l-merkūme.
Şuhûdü’l-hâl: Ramazan b. Hüseyin el-Müezzin, Hüseyin b. Hızır, Veli Dede 
b. Bahşî, Hüseyin b. Yusuf, Hızır b. Cafer, Zülfikār b. Hızır, Yusuf b. Abdullah, Ali 
b. Hasan ve gayruhüm mine’l-hâzırîn.

422 [76a-1] Ahmed Ağa b. Mehmed’in muhallefatında hanımı İsmihan 
Hatun’un mehir alacağı olduğu
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Ali Paşa mahallesi sâkinlerinden iken bundan akdem vefât eden Ahmed Ağa 
b. Mehmed nâm kimesnenin zevce-i metrûkesi İsmihân Hâtun bt. ( ) tara-
fından husûs-ı âti’l-beyânı da‘vâya vekîl olup vekâleti hasm-ı şer‘î-i câhid 
mahzarında Mustafa b. Mehmed el-Müezzin ve Ahmed b. Şaban nâm kimes-
neler şehâdetleri ile şer‘an sâbite olan Hasan b. Abdullah nâm bevvâbü’s-
sultânî meclis-i şer‘-i hatîr-i lâzımü’t-tevkīrde müteveffâ-yı mezbûrun 
sulbî sagīr oğulları İsmail ve Mehmed nâm sagīrlerin tesviye-i umûrları 
için vasiyy-i muhtârları olup vesâyet-i mahkiyesi hasebiyle müteveffâ-yı 
mezbûrun muhallefâtına vâzı‘u’l-yed olan Mehmed b. Yusuf nâm kimes-
ne ihzâr ve mahzarında takrîr-i da‘vâ edip müteveffâ-yı mezbûr Ahmed 
Ağa’nın zimmetinde müvekkilem mezbûrenin mehr-i müeccelinden yirmi 
bin nakd-i fıddî-i Osmânî râyic fi’l-vakt akçe hakkı vardır bi hasebi’s-şer‘i’ş-
şerîf vasiyy-i mezbûra suâl olunup müteveffâ-yı mezbûrun muhallefâtından 
tahlîs olunmak müvekkilem mezbûrenin matlûbudur dedikde gıbbe’s-suâl akībe’l-inkâr vasiyy-i mezbûrdan da‘vâsına mutâbık beyyine taleb olunduk-
da udûl-i müslimînden ve sikāt-ı muvahhidînden Mustafa b. Mehmed ve 
Seyyid b. Şaban nâm kimesneler li ecli’ş-şehâde meclis-i şer‘a hâzırân olup 
gıbbe’l-istişhâdi’ş-şer‘î fi’l-hakīka müteveffâ-yı mezbûr Ahmed Ağa zim-
metinde müvekkile-i mezbûre İsmihân Hâtun’un mehr-i müeccelinden yir-
mi bin nakd-i mezbûrü’n-na‘t akçe hakkı olduğuna minvâl-i muharrer üzre 
şâhidleriz şehâdet dahi ederiz deyû edâ-i şehâdet-i şer‘iyye ettiklerinde 
şehâdetleri ba‘de’t-tezkiyyeti’ş-şer‘iyye hayyiz-i kabûl ve mahall-i irtizâda 
vâkı‘a oldukdan sonra müteveffâ-yı mezbûrun muhallefâtından meblağ-ı 
mezbûr yirmi bin akçeyi edâya vasiyy-i mezbûra edâya tenbîh birle mâ 
hüve’l-vâki‘ gıbbe’l-ibtigā sebt olundu.
Hurrire fî 8 min Ramazâni’l-mübârek li târihi’l-mezbûr.
Şuhûdü’l-hâl: Ahmed b. Mehmed Sırçazâde, Mehmed Bey b. Mustafa, el-Hâc 
Ali b. Abdullah, Ahmed b. Abdullah, el-Hâc Mustafa b. Abdullah el-Hammâmî, 
Korucu Yusuf, Perviz b. Abdullah, Mustafa b. Mehmed, Yakub b. Kurd ve gayru-
hüm mine’l-hâzırîn.

423 [76a-2] Konidis v. Yorgi’nin evini Yorgo v. Teryo’ya satması
Vilâyet-i Rumeli’nde Ergirikasrı kazâsına tâbi‘ Vaniste nâm karye sâkinlerinden 
Konidis v. Yorgi nâm zimmî meclis-i şer‘de işbu hâmil-i hâze’l-kitâb Yorgo 
v. Teryo nâm zimmî mahzarında ikrâr ve takrîr-i kelâm edip karye-i merkūmede 
vâki‘ bir tarafdan yine benim mülküme ve bir tarafdan Yani v. Yorgo mülkü-
ne ve bir tarafdan Yani v. Varto mülküne ve bir tarafdan Kiro v. Yorgo mülkü-
ne ve tarîk-i âma müntehî ve mahdûd olup işbu akdin sudûruna değin silk-i 
mülk-i sahîhimde münselik ve münharıt olan mülk menzilimi cümle-i tevâbi‘ 
ve levâhıkı ve kâffe-i menâfi‘ ve merâfıkı ile merkūm Yorgo’ya on yedi bin sekiz 
yüz nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ 
ve kabz-ı semen edip mebî‘-i mezkûru mahallinde kabza müşterî-i merkūmu 
taslît eyledim ba‘de’l-yevm sâlifü’l-beyân menzil-i mahdûd merkūm Yorgo’nun 
mülk-i müşterâ-yı sarîhidir keyfe mâ yeşâ ve haysü mâ yürîd mutasarrıf olsun 
dedikde mukırr-ı mezbûrun minvâl-i muharrer üzre cârî olan ikrâr ve takrîrini 
el-mukarru lehü’l-mezbûr Yorgo bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ gıbbe’l-ibtigā sebt olundu.
Hurrire fî 13 min Ramazâni’l-mübârek li sene 1029.
Şuhûdü’l-hâl: Papa Yorgi v. Papa Foti, Yani v. Duka, Yani v. Kini, Panko v. Hristo, 
Duka v. Yorgi, Yorgo v. Yani, Yorgo v. Niko, Yani v. Yorgaki, Zoto v. Konidi, Konidi 
v. Kika, Konidi v. Dimo, Zoto v. Konido ve gayruhüm mine’l-hâzırîn.









424 [76a-3] Yuvan v. Saftiko’nun ev, bağ ve bostan yerini Tatar İbrahim 
Efendi Vakfı’na satıp kiralaması
Kazâ-i Havâss-ı Aliyye’ye tâbi‘ Pandaniçe? nâm karye sâkinlerinden Yuvan 
v. Saftiko nâm zimmî meclis-i şer‘de mahmiye-i İstanbul’da merhûm Tatar 
İbrahim Efendi vakfı’na bi’l-fi‘l mütevellî olan Haydar Çelebi b. Abdullah 
muvâcehesinde ikrâr edip karye-i merkūmede vâki‘ bir tarafı Dimitri v. Andriye 
ve bir tarafı keşiş Nikola mülkleri ve tarafeyni tarîk-i âm ile mahdûd ve müntehî 
olup mülk-i sarîhim olan iki süflî beyti ve sundurmayı ve bir samanlığı ve eşcâr-ı 
müsmire ve gayr-ı müsmireyi ve havluyu muhtevî menzilimi bi cümleti’t-tevâbi‘ 
ve yine karye-i merkūmede lede’l-ahâlî ma‘lûmü’l-hudûd olup silk-i mülkümde 
münselik olan bir kıt‘a bağımı bi cümleti’l-hudûd ve dâhilinde taşlı binâ olunmuş 
bir su kuyusunu muhtevî olan bir kıt‘a mülk bostan yerimi bi cümleti’l-hudûd 
mezkûr olan emlâkin cemî‘ini vakf-ı mezbûr malıyla mütevellî-i mezbûra bi 
tarîki’l-istiğlâl safka-i vâhide ile on üç bin beş yüz akçeye hâlâ bey‘ ve teslîm 
ve semeni [olan] mersûm on üç bin beş yüz nakd-i râyic fi’l-vakt fıddî akçeyi 
vakf-ı merkūm malından olmak üzre mütevellî-i mezbûr yedinden bi’t-tamâm 
ve’l-kemâl alıp kabz eylediğimden sonra ba‘de’t-tahliyyeti’ş-şer‘iyye menzil-i 
mesfûr ve zikr olunan bir kıt‘a bağ ile bir kıt‘a bostan yerini işbu târih-i kitâb 
şehr-i Ramazânü’l-mübârekinin gurresinden bir sene tamâmına değin bin altı 
yüz yirmi beş akçeye mütevellî-i mezbûrdan istîcâr ve kabûl edip ol dahi vech-i 
mübeyyen üzre îcâr eyledi dedikde mukırr-ı merkūm Yuvan’ın vech-i meşrûh 
üzre olan ikrârını mütevellî-i merkūm tasdîk edicek ketb olundu.
Hurrire fî gurreti Ramazâni’l-mübârek li seneti’l-mezbûre.
Şuhûdü’l-hâl: Umdetü’n-nâsihîn eş-Şeyh Derviş Efendi, Maksud Efendi, Hasan 
Efendi b. Bâli.

425 [76b-1] Kiro v. Dimo’nun Ergirikasrı’ndaki evini Kiro 
v. Yani’ye satması
Vilâyet-i Rumeli’nde Avlonya sancağında Ergirikasrı kazâsına tâbi‘ Tranoşişte 
nâm karye sâkinlerinden Kiro v. Dimo nâm zimmî meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Kiro v. Yani nâm zimmî mahzarında 
bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir taraf-
dan müşterî-i mezbûr mülküne ve bir tarafdan Komi v. Agusti mülküne ve bir 
tarafdan tarîk-i âma müntehî ve mahdûd bir tahtânî beyti ve çardağı ve cüney-
neyi müştemil olan mülk menzilimi cümle-i tevâbi‘ ve levâhıkı ve kâffe-i menâfi‘ 
ve merâfıkı ile mezbûr Kiro’ya bin beş yüz nakd-i fıddî-i Osmânî râyic fi’l-vakt 
akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru 
mahallinde kabza müşterî-i mezbûru taslît eyledim ba‘de’l-yevm sâlifü’l-beyân 
menzil-i mahdûd mezbûr Kiro’nun mülk-i müşterâ-yı sarîhidir keyfe mâ yeşâ 
ve haysü mâ yürîd mutasarrıf olsun dedikde mukırr-ı mezbûrun minvâl-i mu-
harrer üzre cârî olan ikrâr ve takrîrini el-mukarru lehü’l-mezbûr Kiro vicâhen 
ve şifâhen tasdîk ve tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâdis aşer min Ramazâni’l-mübârek li târihi’l-mezbûr.
Şuhûdü’l-hâl: Duka v. Ziro, Komi v. Vido, Komiya v. Kosti, Dimo v. Dolive, Simo 
v. Dimo, Niko v. Dimo, Dimo v. Yorgi, Lefteri v. Dimo ve gayruhüm.

426 [76b-2] Kiro v. Dimo’nun bağ yerini Kini v. Dado’ya satması
Vilâyet-i Rumeli’nde Avlonya sancağında Mazaraki kazâsına tâbi‘ Virsare? nâm 
karye sâkinlerinden Kiro v. Dimo nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Kini v. Dado nâm zimmî mahzarında bi’t-tav‘ 
ikrâr edip karye-i merkūme kurbunda vâki‘ bir tarafdan Yusuf b. Abdullah mül-
küne ve bir tarafdan Kini v. Kiryaki mülküne ve bir tarafdan Kiro v. Pavri mül-
küne ve bir tarafdan vâdiye müntehî tahmînen üç dönüm bir kıt‘a harâbe bağ 
yerimi cümle-i tevâbi‘ ve levâhıkı ile merkū[m] Kini’ye dokuz yüz nakid akçeye 
bâtten bey‘ ve kabz-ı semen edip mebî‘-i mezkûru mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân harâbe bağ yeri merkūm 
Kini’nin mülk-i müşterâ-yı sarîhidir keyfe mâ yeşâ ve yahtâr mutasarrıf olsun 
dedikde mukırr-ı mezbûrun ikrârını el-mukarru lehü’l-mezbûr Kini vicâhen ve 
şifâhen tasdîk ve tahkīk edicek mâ hüve’l-vâki‘ gıbbe’t-taleb ketb olundu.
Şuhûdü’l-hâl: Kini v. Mafti, Yorgo v. Nika, Dado v. Mafti, Lapeşi v. Haça, Kika 
v. Vilate, Konidi v. Mafti, Doşeki v. Çali ve gayruhüm mine’l-hâzırîn.

427 [76b-3] Mustafa b. Abdullah’a intikal eden evin Şâkire 
bt. Abdullah’a satılması
Medîne-i Hazret-i Ebâ Eyyûb el-Ensârî -râdiye anhu Rabbühü’l-Bârî- mahallâ-
tından Evlice Baba mahallesi sâkinlerinden iken müteveffât olan Gülistan 
bt. Abdullah nâm hâtunun verâseti, zevc-i metrûkü Mustafa b. Abdullah’a 
ve cânib-i vakfa âid oldukdan sonra bi’l-fi‘l hazret-i müşârün-ileyh vakfı-
na mütevellî olan Ahmed Ağa b. Musa ve mezbûr Mustafa tarafından husûs-ı 
âti’l-beyânı ikrâra vekîl olup vekâleti hasm-ı şer‘î-i câhid mahzarında Hüseyin 
Halîfe b. Abdullah ve Yusuf b. Ali şehâdetleri ile şer‘an sâbite olan Yakub b. Kadri 
nâm kimesne meclis-i şer‘-i hatîr-i lâzımü’t-tevkīrde işbu hâmiletü hâze’l-kitâb 
Şâkire bt. Abdullah nâm hâtun mahzarında asâleten ve vekâleten her biri ikrâr 
ve takrîr-i kelâm edip müteveffât-ı mezbûrenin mahalle-i mezbûrede vâki‘ bir 
tarafdan kebabçı Abdi mülküne ve bir tarafdan Kamer bt. Abdullah mülküne 
ve bir tarafdan Fâtıma bt. ( ) mülküne ve bir tarafdan tarîk-i âma müntehî ve 
mahdûd bir tahtânî beyti ve cüneyneyi müştemil olan mülk menzili ba‘de’l-
müzâyedeti’ş-şer‘iyye merkūme Şâkire üzerinde iki bin sekiz yüz akçede karâr 
edip ziyâde ile âhar tâlibi olmamağın meblağ-ı mezbûr iki bin sekiz yüz fıddî-i 
Osmânî râyic fi’l-vakt akçeye mezbûre Şâkire’ye bey‘-i bâtt-ı sahîh-i şer‘î ile bey‘ 
edip kabz-ı semen ve teslîm-i mebî‘ eyledik ba‘de’l-yevm sâlifü’l-beyân menzil 
merkūme Şâkire’nin mülk-i müşterâ-yı sarîhidir keyfe mâ yeşâ ve yahtâr mu-
tasarrıfe olsun dediklerinde mukırrân-ı mezbûrânın minvâl-i muharrer üzre 
cârî olan ikrâr ve takrîrlerini el-mukarru lehü’l-mezbûre Şâkire bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fî evâsıtı Ramazâni’l-mübârek li sene 1029.
Şuhûdü’l-hâl: İbrahim Efendi b. İsmail el-Kâtib, İlyas Çelebi b. Yakub, Yusuf 
Çavuş b. Ali, Mehmed b. Ali, Mehmed Çelebi b. Bayram el-İmâm, Hasan Halîfe 
b. Abdullah, Süleyman b. Abdullah, Mehmed Çelebi b. Hüseyin ve gayruhüm 
mine’l-hâzırîn.

428 [76b-4, Arapça] İsmihan bt. Ahmed’in muhâlaa yoluyla boşandığı
Mahmiye-i Osmânî mahallâtından Çırakçı mahallesinde sâkine olan İsmihân 
bt. Ahmed nâm hâtun kıbelinden âtiyyü’z-zikr hul‘ ve ibrâ ikrârına vekâleti 
imâm Hüsam Efendi b. Abdurrahman ve Mehmed b. Hüseyin nâm kimesnelerin 
şehâdetleri ile sâbit olan Mehmed b. Fethullah nâm kimesne meclis-i şer‘-i şerîf 
ve mahfil-i dîn-i münîfde hâzır olup oğlu İbrahim kıbelinden tasdîke vekâleti 
şâhidân-ı mezkûrânın şehâdetleri ile sâbit olan imâm Mustafa Efendi b. Ali 
mahzarında müvekkile-i mezbûresinin hâmil-i hâze’l-kitâb mezbûr İbrahim 
nâm zevci ile nikâhında ta‘ahhüd ettiği beş bin akçe-i Osmânî mehr-i müecceli 
ve beynlerinde ma‘lûm ve mu‘ayyen iddet nafakası ve İsmihân nâm sagīresinin 
nafakası mukābilinde muhâla‘a yaptığını ikrâr ve i‘tirâf etti. Zevce-i mezbûre bu 
sûretle yeni bir nikâh yapılmadan ve mehir ödenmeden helâl olmayacak şekil-
de zevc-i merkūmundan ayrılmış oldu. Sonra her biri cemî‘-i de‘âvî, mutâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek 
diğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ 
etti. Tasdîk hakkı sâhibince vâki‘ ikrâr vicâhen ve şifâhen tasdîk edildi.
Cerâ zâlike ve hurrire fî 14 min Ramazâni’l-mübârek sene 1029.
Şuhûdü’l-hâl: El-Hâc Muharrem b. Ali, Mustafa b. Hüdaverdi, Ömer b. Süleyman, 
İbrahim Çelebi b. Abdullah, Mustafa b. Ömer, el-Hâc Mahmud b. Ali, Ali Beşe 
b. Ahmed er-Râcil, Yusuf b. Abdullah ve gayruhüm mine’l-hâzırîn.









429 [77a-1] Hristo v. Kika ve Yorgo v. Foti’nin tarlalarının tasarruf 
hakkını Kiso v. Varto’ya devretmeleri
Vilâyet-i Rumeli’nde Avlonya sancağında Ergirikasrı kazâsına tâbi‘ Vaniste 
nâm karye sâkinlerinden Hristo v. Kika ve Yorgo v. Foti nâm zimmîler tara-
fından tefvîz-i âti’l-beyâna vekîl olup vekâleti hasm-ı şer‘î-i câhid mahzarın-
da Yorgi v. Yani ve Mojaki v. Yani nâm zimmîler şehâdetleri ile şer‘an sâbite 
olan Papa Yorgi v. Papa Foti nâm zimmî meclis-i şer‘de işbu hâmil-i hâze’l-
kitâb Kiso v. Varto nâm zimmî mahzarında vekâleten ikrâr ve takrîr-i kelâm 
edip karye-i merkūme kurbunda Misane nâm mevzi‘de vâki‘ bir tarafdan 
Kigo v. Dimo tarlasına ve bir tarafından Varto v. Yani tarlasına ve iki taraf-
dan tarîk-i âma müntehî ve mahdûd olup tahmînen üç dönüm müvekkilele-
rim mezbûrelerin ale’l-iştirâki’s-seviy mutasarrıf oldukları bir kıt‘a tarlalarını 
sâhib-i arz ma‘rifetiyle mezbûr Kiso’ya vekâlet-i mahkiyem hasebiyle tefvîz edip 
mukābele-i tefvîzde olan sekiz bin nakd-i fıddî-i Osmânî râyic fi’l-vakt akçeyi 
müvekkilân-ı mezbûrân için merkūm Kiso yedinden bi’t-tamâm ve’l-kemâl ahz 
ve kabz eyledim ba‘de’l-yevm sâlifü’l-beyân tarlanın hakk-ı tasarrufu merkūm 
Kiso’nundur, sâir emsâli tasarrufu gibi keyfe mâ yeşâ ve yahtâr mutasarrıf olsun 
dedikde vekîl-i mezbûrun minvâl-i muharrer üzre cârî olan ikrâr ve takrîrini el-
mukarru lehü’l-mezbûr Kiso bi’l-muvâcehe tasdîk ve bi’l-müşâfehe tahkīk edi-
cek mâ hüve’l-vâki‘ gıbbe’t-taleb ketb olundu.
Fî 18 min Muharremi’l-mübârek li sene 1029.
Şuhûdü’l-hâl: Perviz b. Abdullah el-Muhzır, Ali b. Abdullah el-Muhzır, Yusuf 
b. Abdullah el-Muhzır, Şaban b. Yusuf el-Muhzır, Varto v. Yani, Mojaki v. Yani, 
Duka v. Yorgi, Panko v. Yani, Yorgi v. Yani, Panko v. Varto, Niko v. Panko, Nifos 
v. Dimo, Mino v. Nika ve gayruhüm mine’l-hâzırîn.

430 [77a-2] Dado v. Andriye’nin tarlasının tasarruf hakkını Kino 
v. İlya’ya devretmesi
Vilâyet-i Rumeli’nde Delvine kazâsına tâbi‘ Kostanaya nâm karye sâkinlerinden 
Dado v. Andriye nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Kino v. İlya nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip karye-i merkūme kurbunda Mesabotanya nâm mevzi‘de 
vâki‘ bir tarafdan Dimo v. Kini tarlasına ve bir tarafdan Hardonyezi v. ( ) tarla-
sına ve bir tarafdan Toma v. ( ) tarlasına ve bir tarafdan tarîk-i âma müntehî ve 
mahdûd bir kıt‘a mutasarrıf olduğum tarlanın hakk-ı tasarrufunu sâhib-i arz 
ma‘rifetiyle tefvîz edip ol dahi minvâl-i muharrer üzre tefevvüz ve kabûl eyle-
dikden sonra mukābele-i tefvîzde olan sekiz bin nakid akçeyi bi’t-tamâm ahz ve 
kabz eyledim dedikde gıbbe’t-tasdîk ketb olundu.
Şuhûdü’l-hâl: Toma v. Dimo, Dimo v. Sama, Niko v. Şavino, Tanaş v. Papas, 
Kiryaki v. İlya, Aydın v. Andriye, Like v. Dimo.

431 [77a-3] Ayşe Hatun bt. Mehmed’in evini Halil Ağa 
b. Ahmed’e satması
Oldur ki
Medîne-i Ebâ Eyyûb-i Ensârî -aleyhi rahmetü’l-Bârî- mahallâtından Düğmeci-
başı mahallesi sâkinelerinden Ayşe Hâtun bt. Mehmed tarafından husûs-ı âti’l-
beyânı ikrâra vekîl olup vekâleti merkūme Ayşe Hâtun’u ma‘rifet-i şer‘iyye ile 
ârifân olan Hüseyin Dede b. Hasan ve Hasan b. Memi şehâdetleri ile sâbite 
olan Mustafa Bey b. Abdi meclis-i şer‘de işbu hâfızü’l-kitâb Halil Ağa b. Ahmed 
muvâcehesinde ikrâr ve takrîr-i kelâm edip müvekkilem merkūme Ayşe Hâtun 
mahalle-i mezbûrede vâki‘ bir tarafı Ayşe Hâtun mülküne ve tarafeyni müşterî-i 
merkūm mülküne ve bir tarafı tarîk-i âma müntehî olup bir bâb fevkānî bey-
ti ve bi’r-i mâyı müştemil olan mülk menzilini mezbûr Halil Ağa’ya sekiz bin 
nakd-i râyic fi’l-vakt fıddî-i Osmânî akçeye bey‘-i bâtt-ı sahîh-i şer‘î ile bey‘ 
edip kabz-ı semen-i ma‘dûd ve teslîm-i mebî‘-i mahdûd eylemişdir ba‘de’l-yevm 
zikr olunan menzil merkūm Halil Ağa’nın mülk-i müşterâsıdır keyfe mâ yeşâ ve 
yahtâr mutasarrıf olsun dedikde vekîl-i merkūm Mustafa Bey’in vech-i meşrûh 
üzre cârî olan ikrârını müşterî-i mezbûr Halil Ağa vicâhen ve şifâhen tasdîk ve 
tahkīk edicek mâ hüve’l-vâki‘ alâ vukū‘ihî bi’t-taleb ketb olundu.
Hurrire fî evâsıtı Ramazân li sene 1029.
Şuhûdü’l-hâl: Murad Efendi b. Memi el-Müsta‘id, Şeyh Mehmed Efendi, 
Mehmed Bey b. ( ) Kethüdâ-yı bostancıyân, Fazlı Halî[f]e el-İmâm, Muslihiddin 
Halîfe el-Müezzin, İsmail Beşe er-Râcil.

432 [77a-4, Arapça] Ahmed Beşe b. Yusuf ’un evini istiğlâl yoluyla 
Abdülkadir Efendi Vakfı’na sattığı
Medîne-i Hazret-i Ebâ Eyyûb el-Ensârî -radiye anhu Rabbühü’l-Bârî- mahallâ-
tın dan Takyecibaşı mahallesinde sâkin olan Ahmed Beşe b. Yusuf meclis-i şer‘-i 
şerîfde âtiyyü’z-zikr menzilini merhûm Abdülkādir Efendi vakfı’na mü te vellî 
olan hâmil-i hâze’l-kitâb Hasan Halîfe b. İbrahim’e bey‘ ettiğini ikrâr ve i‘tirâf 
etti. Mütevellî-i mezbûr da vakf-ı mezbûr malıyla ve istiğlâl maksadıyla merkūm 
Ahmed Beşe’nin işbu akdin kendilerinden sudûruna kadar sâ hi bi ve mâliki ol-
duğu elinde ve taht-ı tasarrufunda bulundurduğu mahalle-i mez bû rede kâin, 
bir tarafdan çilingir Keyvan b. Abdullah mülkü, diğer tarafdan Mehmed Çelebi 
b. Mahmud mülkü, öbür tarafdan Alime Hâtun mülkü ve diğer tarafdan da 
tarîk-i âm ile mahdûd menzilini cümle tevâbi‘ ve levâhıkı ile râ yi cü’l-vakt yedi 
bin akçe-i Osmânî semen-i mu‘ayyen-i makbûz ile iştirâ etti. Bâyi‘-i mezbûrun 
menzil-i merkūmu kirâlamak istemesi üzerine müşterî-yi mez bûr ba‘de’t-tahliyye 
ve’t-tekābuz, zeyl-i kitâbda mezkûr târihden i‘tibâren bir sene tamâmına sekiz yüz 
yetmiş beş akçe ücret-i kirâ mukābilinde menzil-i merkūmu icâreye verdi.
Cerâ zâlike ve hurrire fî gurreti Ramazân li seneti’l-mezbûre.
Şuhûdü’l-hâl: Şaban b. Yusuf, Ali b. Abdullah, Yakub b. Kurd, Mustafa b. Ali

433 [77b-1] Fâtıma Hatun bt. Pîr Ali Efendi’nin evi ile tarlaların 
tasarruf hakkını Allahverdi b. Kanber’e satması
Oldur ki
Havâss-ı Aliyye’ye tâbi‘ Pirvaliçe nâm karye sâkinelerinden Fâtıma Hâtun bt. Pîr 
Ali Efendi tarafından husûs-ı âti’l-beyânı ikrâra vekîl olup vekâleti merkūme 
Fâtıma Hâtun’u ma‘rifet-i şer‘iyye ile ârifân olan Osman Bey b. Abdullah el-
Cündî ve Sami b. Mehmed şehâdetleri ile sâbite olan Mustafa Bey meclis-i şer‘de 
işbu hâfızü’l-kitâb Allahverdi b. Kanber muvâcehesinde ikrâr ve takrîr-i kelâm 
edip müvekkilem mezbûre Fâtıma Hâtun’un karye-i merkūmede vâki‘ bir tara-
fı Mehmed Çelebi nâm yesârî ve bir tarafı bâyi‘a-i merkūme ve bir tarafı Osman 
ve bir tarafı tarîk-i âm ile mahdûd olup üç bâb tahtânî beyti ve bir samanlık ve 
bir ahırı ve kenîfi ve bahçeyi ve havluyu ve eşcâr-ı müsmire ve gayr-ı müsmi-
reyi müştemil olan mülk menzilini on bin akçeye bey‘ edip kabz-ı semen ve 
teslîm-i müsemmen ettikden sonra yine karye-i mezbûre sınırı dâhilinde vâki‘ 
lede’l-ahâlî ma‘lûmü’l-hudûd olan on kıt‘a tarlasını dahi sâhib-i arz ma‘rifetiyle 
hakk-ı tasarrufunu tefvîz edip mukābele-i tefvîzde menfûz-ı mûmâ-ileyh ye-
dinden beş bin nakid akçeyi tamâmen alıp kabz eyledi min ba‘d mârrü’z-zikr 
çiftlik-i mezbûr Allahverdi’nin mülk-i müşterâsıdır keyfe mâ yeşâ mutasarrıf ol-
sun dedikde gıbbe’t-tasdîk mâ hüve’l-vâki‘ bi’t-taleb ketb olundu.
Hurrire fî evâsıtı Ramazân li seneti’l-mezbûre.
Şuhûdü’l-hâl: Ahmed b. Mehmed, Mehmed b. Abdullah, Yakub b. Kurd, Ali Beşe 
b. Abdullah, Şaban b. Yusuf.

434 [77b-2] Andriye v. Todori’nin kayıp İsteryano’daki alacağını kefil 
olan Piyo v. Şiro’dan aldığı
Dârü’s-saltanati’s-seniyye Kostantıniyye el-mahmiyye hısnı ebvâbından 
Samatyakapısı dâhilinde sâkin meyhâneci Andriye v. Todori nâm zimmî meclis-i 
şer‘de Piyo v. Şiro nâm zimmî muvâcehesinde da‘vâ edip bundan akdem işbu 
gāib ani’l-meclis olan İsteryano nâm zimmî zimmetinde karz-ı şer‘îden beş bin 
iki yüz elli akçem olup mezbûr Piyo emr [ve] kabûlü hâvî kefâletle kefîl olmuş-
du el-hâletü hâzihî mezbûr İsteryano gāib olmağla meblağ-ı mezbûru kefâleti 
hasebiyle mezbûr Piyo’dan taleb ederim dedikde gıbbe’s-suâl akībe’l-inkâr bey-
yine taleb olundukda Yedikule kurbunda Mirahor mahallesi sâkinlerinden 
Petro v. Yani ve Zeytin mahallesi sâkinlerinden Mihal v. Yani nâm zimmîler li 
ecli’ş-şehâde hâzırân olup istişhâd olunduklarında fi’l-hakīka bundan akdem 
mezbûr Andriye merkūm İsteryano’dan meblağ-ı mezbûru bizim huzûrumuzda 
taleb ettikde ol hînde edâsından âciz olıcak mezbûr Piyo meblağ-ı mezbûra 
emr-i kabûlü hâvî kefâletle bizim huzûrumuzda kefîl olup bu husûsa minvâl-i 
meşrûh üzre şâhidleriz şehâdet dahi ederiz deyû edâ-i şehâdet-i şer‘iyye et-
tiklerinde şehâdetleri hayyiz-i kabûlde vâkı‘a olup meblağ-ı mezbûr merkūm 
Piyo’dan hükm olundukdan sonra mezbûr Andriye hâzır bi’l-meclis olup 
merkūm Piyo’dan meblağ-ı mezbûru bi’t-tamâm ahz ve kabz eyledim zimme-
tinde bir akçe kalmadı dedikde gıbbe’t-tasdîk ketb olundu.
Hurrire fî târihi’l-mezbûr.
Şuhûdü’l-hâl: Yakub b. Kurd, Mustafa b. Mehmed, Perviz b. Abdullah, Ali 
b. Abdullah.

435 [77b-3, Arapça] Yasemin bt. Abdullah’ın muhâlaa yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından İdris 
Köşkü mahallesinde sâkine olan Yasemin bt. Abdullah nâm hâtun meclis-i şer‘-i 
şerîfde hâmil-i hâze’l-kitâb Cihan b. Sevindik nâm zevci ile muhâla‘a yaptı. O da 
nikâhında ta‘ahhüd ettiği râyicü’l-vakt beş yüz akçe mehr-i müecceli ve iddet 
nafakası mukābilinde mezbûre ile muhâla‘a yaptı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mutâlebât, eymân ve 
muhâsamâtdan umûmen, zevciyyetle alâkalı da‘vâdan husûsen yek diğerinin 
zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fî 18 min Ramazân sene 1029.
Şuhûdü’l-hâl: Mehmed b. Abdullah, Hüseyin b. Hasan el-Muhtesib, Ali Efendi 
b. Arslan el-Müsta‘id, Ali b. Süleyman

436 [77b-4] Sâliha bt. Abdullah’ı Mısır’da bulunan kocası Mehmed 
b. Hüseyin’in boşaması
Medîne-i Hazret-i [Ebâ] Eyyûb mahallâtından Süleyman Çelebi mahalle-
si sâkinelerinden Sâliha bt. Abdullah nâm hâtun meclis-i şer‘de takrîr-i kelâm 
edip zevcim olan Mehmed b. Hüseyin nâm kimesne diyâr-ı Mısır’dan seni tatlîk 
ettim deyû bir memhûr [ve] mahtûm mektûb gönderdiğinden mâ‘adâ işbu 
hâzırân bi’l-meclis olan Ahmed b. Mehmed ve Şaban b. Yusuf nâm kimesne-
leri işhâd eylemiş, suâl olunup takrîrleri tahrîr olunmasın taleb ederim dedik-
de merkūmân Ahmed ve Şaban’dan hakīkatü’l-hâl suâl olundukda fi’l-hakīka 
mezbûr Mehmed merkūme Sâliha’yı talâk-ı selâse ile tatlîk eyledim kime murâd 
ederse varsın deyû bizi işhâd edip merkūme Sâliha’ya bu minvâl üzre bir vara-
ka dahi irsâl eyledi, bu husûsa şâhidleriz şehâdet dahi ederiz deyû alâ tarîki’ş-
şehâde haber verdikleri, hıfzan li’l-makāl ketb olundu.
Hurrire fî târihi’l-mezbûr.
Şuhûdü’l-hâl: Ali Dede b. İskender, Osman b. Ferhad, Yakub b. Kurd, Mustafa 
b. Mehmed, Ali b. Abdullah, Mehmed b. Hüseyin, İbrahim b. Çalabverdi.

437 [78a-1, Arapça] Hâkimin Hüseyin b. Mustafa adlı küçüğe 
nafaka takdir ettiği
Hâkim, Hüseyin b. Mustafa nâm sagīrin nafakası, kisvesi ve sâir havâic-i 
zarûriyyesi için, himâye ve terbiyesi altında bulunduğu medîne-i Ebâ Eyyûb 
el-Ensârî -radiye anhu Rabbühü’l-Bârî- mahallâtından Otakçı başı mahallesin-
de sâkine olan hâmile-i hâze’l-kitâb Emine bt. Ahmed nâm annesinin talebiy-
le mezbûr babası üzerine olmak üzre yevmî râyicü’l-vakt üç akçe-i Osmânî farz 
ve takdîr etti. Hâkim meblağ-ı mefrûzun sarfına ve vakt-i hâcetde istidâne edip 
vakt-i zaferde mezbûr babaya rücû‘ etmesine merkūme Emine’ye izin verdi.
Cerâ zâlike ve hurrire fi’l-yevmi’l-âşir min Ramazâni’l-mübârek sene 1029.
Şuhûdü’l-hâl: Ali b. Abdullah, Mustafa b. Mehmed, Perviz b. Abdullah, Yakub 
b. Kurd, Yusuf b. Abdullah ve gayruhüm

438 [78a-2, Arapça] Dimo v. Apostol, Yani v. Apostol, İstati v. Hristo ve 
Menco v. Dimo’nun Yusuf b. Abdullah’tan ödünç aldıkları
Mumcular tâifesinden Dimo v. Apostol, Yani v. Apostol, İstati v. Hristo, Menco 
v. Dimo nâm zimmîler üzerlerinde ve zimmetlerinde hâmil-i hâze’l-kitâb Yusuf 
b. Abdullah’a karz cihetinden râyicü’l-vakt on bin, mikdârı ve nev‘i beynle-
rinde ma‘lûm müşterâ-yı makbûz çuka bahâsından ise iki bin akçe-i Osmânî 
borçları bulunduğunu meclis-i şer‘-i şerîfde ikrâr ve i‘tirâf ettiler. Karz dışın-
daki meblağ zeyilde mezkûr senenin gurre-i Şa‘bâni’l-mu‘azzamından bir 
sene tamâmına müecceldir. Üzerlerinde lâzımü’l-edâ ve vâcibü’l-kazâ deyndir. 
Dâyin-i mezbûr, mukırrûn-ı mezbûrûnun vâki‘ ikrârlarını vicâhen ve şifâhen 
tasdîk etti. Mezbûrûnun her biri diğerinin zimmetindeki borca kefîl olarak 
cemî‘-i meblağ-ı mezbûra îcâb ve kabûlü hâvî kefâletle kefîl oldular.
Cerâ zâlike ve hurrire fi’l-yevmi’l-mezkûr ve’ş-şehri’l-mesfûr li’s-seneti’l-mezbûre.
Şuhûdü’l-hâl: İbrahim Halîfe b. Mustafa, Yusuf b. en-Nakīb, Feridun b. Abdullah, 
paşmakçı Hasan, Berber Mehmed b. ( ), Ali b. Abdullah ve gayruhüm.

439 [78a-3] Ayşe bt. Cafer’in kendini nafakasız bırakıp giden 
Rıdvan b. Abdullah’tan boşanmış olduğu
Medîne-i Hazret-i Ebâ Eyyûb-i Ensârî -râdiye anhu Rabbühü’l-Bârî- mahallâ-
tın dan Zeyneb Hâtun mahallesi sâkinelerinden Ayşe bt. Cafer nâm hâtun mec-
lis-i şer‘de takrîr-i kelâm edip hâlâ zevcim olup gāib ani’l-meclis olan Rıdvan 
b. Abdullah nâm kimesne târih-i kitâbdan dört ay mukaddem eğer bir dahi 
bilâ-nafaka ve kisve bırakıp gider isem benden talâk-ı selâse ile mutallaka ol 
deyû şart eylemişdi hâlâ zevcim merkūm Rıdvan beni bilâ-nafaka ve kisve bıra-
kıp kendi Donanma-yı hümâyûn’a gitmişdir husûs-ı mezbûr hâzırûn bi’l-meclis 
olan ehl-i mahalleden istihbâr olunup takrîrleri tahrîr olunmak matlûbumdur 
dedikde mahalle-i mezbûrede imâm olan Mustafa Halîfe b. Ali ve yine mahalle-i 
mezbûrede müezzin olan Mehmed Halîfe ve İsmail b. Mehmed nâm kimesneler 
meclis-i şer‘a hâzırûn olup gıbbe’l-istihbâr her biri feth-i makāl edip cevâblarında 
fi’l-vâki‘ mezbûrenin zevci olup gāib ani’l-meclis olan Rıdvan târih-i kitâbdan 
dört ay mukaddem bizim huzûrumuzda merkūme Ayşe Hâtun’a bir dahi seni 
bilâ-nafaka ve kisve bırakıp gidersem benden talâk-ı selâse ile mutallaka ol dedi 
deyû alâ tarîki’ş-şehâde ihbâr ettikleri hıfzan li’l-makāl ketb olunup yed-i tâlibe 
def ‘ ve vaz‘ olundu.
Hurrire fî gurreti Ramazâni’l-mübârek li seneti’l-mezbûre.
Şuhûdü’l-hâl: Mustafa b. Mehmed, Yakub b. Kurd, Perviz b. Abdullah, Şaban 
b. Yusuf, Ali b. Abdullah, Yusuf b. Abdullah.

440 [78a-4, Arapça] Muarrif Kāimî Efendi b. Mehmed’in 
kölesini âzat ettiği
Hazret-i Ebâ Eyyûb el-Ensârî mahallâtından Takyecibaşı mahallesinde sâkin 
olan merhûm ve mağfûrun leh Sultan Ahmed Hân -aleyhi’r-rahmetü ve’r-rıdvân- 
câmi‘-i mu‘arrifi fahrü’l-emâsil Kāimî Efendi b. Mehmed meclis-i şer‘-i şerîfde 
rıkkını mu‘terif olan orta boylu, sarışın hâmil-i hâze’l-kitâb Keyvan b. Abdullah 
nâm abd-i memlûkünü hasbeten lillâhi’l-aliyyi’l-azîm ve taleben li merzâti’r-
Rabbi’r-Rahîm yevme lâ yenfe‘u mâlün ve lâ benûn illâ men etallâhe bi kalbin 
selîm âzâd ve tahrîr ettiğini ikrâr ve i‘tirâf etti. Abd-i mezbûr ahrâr-ı asliyyîn-i 
mükellefînden hür bir kimesne oldu. Mezbûr Keyvan, vâki‘ ikrârı vicâhen ve 









şifâhen tasdîk etti. Efendilerin âzâdlı köleleri üzerinde sâbit olan velâ hakkın-
dan başka üzerinde kimesnenin bir hakkı kalmadı.
Cerâ zâlike ve hurrire fî evâhiri Ramazân li sene 1029.
Şuhûdü’l-hâl: Mehmed b. Ahmed Kâtib, Hüseyin Çelebi b. Ali Sarac-ı sultânî, 
Mahmud Çelebi b. el-Cündî el-Hâc Ali b. Abdullah, Abdurrahman Çelebi 
b. Habib, Perviz b. Abdullah, Yakub b. Kurd, Mustafa b. Mehmed

441 [78a-5, Arapça] Kokana bt. Babacan adlı yahudinin evini 
istiğlâl yoluyla Cafer Paşa Vakfı’na sattığı
Mahmiye-i Kostantıniyye mahallâtından Karabaş mahallesinde sâkine 
olan Kokana bt. Babacan nâm yahudiye âtiyyü’z-zikr menzilini merhûm 
Cafer Paşa vakfı’na mütevellî olan hâmil-i hâze’l-kitâb fahrü’l-akrân Ali Ağa 
b. Abdülmennân’a bey‘ ettiğini ikrâr ve i‘tirâf etti. Mütevellî-i mezbûr da vakf-ı 
mezbûr malıyla ve istiğlâl maksadıyla mezbûrenin işbu akdin kendilerinden 
sudûruna kadar sâhibi ve mâliki olduğu elinde ve taht-ı tasarrufunda bulun-
durduğu mahalle-i mezbûrede vâki‘ bir tarafdan Hâce Arslan v. ( ) nâm ya-
hudi mülkü, diğer tarafdan Kamar bt. ( ) nâm yahudiye mülkü, öbür taraf-
dan deniz ve diğer tarafdan da tarîk-i âm ile mahdûd olan menzilini cümle 
tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt kırk bin akçe-i 
Osmânî semen-i mu‘ayyen-i makbûz ile iştirâ etti. Bâyi‘a-i mezbûrenin menzil-i 
merkūmu kirâlamak istemesi üzerine müşterî-yi mezbûr ba‘de’t-tahliyye ve’t-
tekābuz, zeyl-i kitâbda mezkûr ayın gurresinden üç sene tamâmına on iki bin 
akçe ücret-i kirâ mukābilinde menzil-i merkūmu icâreye verdi. Mütevellî-i 
merkūm, vâki‘ ikrârı vicâhen ve şifâhen tasdîk etti. Sonra mukırra-i mezbûrenin 
oğlu Bâli v. İlya ve Antori v. Salamon nâm yahudiler menzil-i mezbûrun derki-
ne ve asl-ı meblağ-ı mezbûra ve ücret-i merkūmeye îcâb ve kabûlü hâvî kefâletle 
kefîl oldular.
Cerâ zâlike ve hurrire fi’l-yevmi’l-ışrîn min Ramazâni’l-mübârek sene 1029.
Şuhûdü’l-hâl: Fahrü’l-meşâyihîn Ramazan Efendi şeyhü Dârü’l-hadîs bi vakfi’l-
mezbûr, Derviş Efendi b. Mehmed el-Kâtib bi vakfi’l-mezbûr, İsmail Efendi 
b. Hüsrev el-Mülâzım, Halil Efendi b. Pîrî el-Mülâzım, Murad Efendi el-
Müsta‘id, Mehmed Çelebi b. Mahmud, el-Hâc Turgud b. Durak, Abdurrahman 
Efendi b. Abdullah el-İmâm, Keyvan Bey b. Abdullah el-Câbî, diğer Keyvan 
Bey b. Abdullah, Mustafa b. Osman el-Câbî, Ali Bey b. Abdullah ve gayruhüm 
mine’l-hâzırîn.









442 [78b-1, Arapça] Yanaki v. Yorgi’nin evini istiğlâl yoluyla 
Cafer Paşa Vakfı’na sattığı
Mahmiye-i Kostantıniyye mahallâtından Karabaş mahallesinde sâkin olan 
Yanaki v. Yorgi nâm zimmî âtiyyü’z-zikr menzilini merhûm Cafer Paşa vakfı’na 
mütevellî olan hâmil-i hâze’l-kitâb fahrü’l-akrân Ali Ağa b. Abdülmennân’a 
bey‘ ettiğini ikrâr ve i‘tirâf etti. Mütevellî-i mezbûr da vakf-ı mezbûr malıyla 
ve istiğlâl maksadıyla zimmî-yi mezbûrun işbu akdin kendilerinden sudûruna 
kadar sâhibi ve mâliki olduğu elinde ve taht-ı tasarrufunda bulundurduğu 
mahalle-i mezbûrede vâki‘ bir tarafdan Abdurrahman Efendi b. ( ) mülkü, di-
ğer tarafdan Todori v. ( ) mülkü, öbür tarafdan deniz ve diğer tarafdan da tarîk-i 
âm ile mahdûd olan menzilini cümle tevâbi‘ ve levâhıkı ve kâffe-i menâfi‘ ve 
merâfıkı ile râyicü’l-vakt kırk bin akçe-i Osmânî semen-i mu‘ayyen-i makbûz 
ile iştirâ etti. Bâyi‘-i mezbûrun menzil-i merkūmu kirâlamak istemesi üzerine 
müşterî-yi mezbûr ba‘de’t-tahliyye ve’t-tekābuz, zeyl-i kitâbda mezkûr ayın gur-
resinden üç sene tamâmına on iki bin akçe ücret-i kirâ mukābilinde menzil-i 
merkūmu icâreye verdi. Mütevellî-i merkūm, vâki‘ ikrârı vicâhen ve şifâhen 
tasdîk etti. Sonra mukırr-ı mezbûrun oğulları Yorgi ve Pavlaki nâm zimmîler 
menzil-i mezbûrun derkine ve asl-ı meblağ-ı mezbûra ve ücret-i merkūmeye 
îcâb ve kabûlü hâvî kefâletle kefîl oldular.
Cerâ zâlike ve hurrire hâzâ fi’t-târihi’l-mezbûr.
Şuhûdü’l-hâl: es-Sâbıkūn

443 [78b-2] Mehmed Bey’in evini hanımı Meryem bt. Abdullah’a 
hibe etmesi
Medîne-i Hazret-i Ebâ Eyyûb-i Ensârî mahallâtından Takyecibaşı mahallesi 
sâkinlerinden bî-zebân Mehmed Bey meclis-i şer‘de kezâlik zevcesi bî-zebân 
Meryem bt. Abdullah muvâcehesinde fahrü’l-akrân Ahmed Beşe b. Yusuf ter-
cemesiyle ikrâr ve i‘tirâf edip mahalle-i mezbûrede vâki‘ bir cânibi merkūm 
Ahmed Çelebi mülküne ve bir tarafı merkūme Meryem mülküne ve bir ta-
rafı Takyecibaşı vakfı’na ve bir tarafı tarîk-i âma müntehî olup iki fevkānî 
ve bir tahtânî beyti ve bir ahırı ve iki yerde bi’r-i mâyı ve zât-ı eşcâr-ı müs-
mire ve gayr-ı müsmireyi hâvî cüneyneyi müştemil olan menzili merkūme 
Meryem leyle-i zifâfımızda bana ergenlik deyû hibe ve temlîk edip ben dahi 
ittihâb [ve] kabz ve kabûl eylemiş idim el-hâletü hâzihî yine menzil-i mezbûru 
ba‘de’t-tahliyye merkūm[e] Meryem Hâtun’a hibe ve temlîk eyledim ba‘de’l-
yevm mülk-i mevhûbudur keyfe mâ yeşâ mutasarrıfe olsun dedikde mukırr-ı 
mezbûrun vech-i meşrûh üzre olan ikrârını merkūme Meryem mezbûr Ahmed 









Çelebi tercemesiyle bi’l-muvâcehe tasdîk ve tahkīk edicek ketb olundu.
Hurrire fî târihi’l-mezbûr.
Şuhûdü’l-hâl: Mehmed Efendi b. Hasan el-İmâm, Musli Bey b. Seydî el-Bev-
vâb, Abdülaziz Çelebi b. Hüsameddin, Veli b. Şaban, Bekir b. Kasım, Şaban 
b. Abdullah, Perviz b. Abdullah.

444 [78b-3] Todori v. Yani’nin hanımı Kirana’yı Muhammedî 
şeriata göre boşaması
Havâss-ı Aliyye kazâsı müzâfâtından Hasköy sâkinlerinden Todori v. Yani nâm 
zimmî meclis-i şer‘de zevcesi Kirana nâm nasrâniyenin babası Nikola nâm 
zimmî mahzarında ikrâr edip zevcem mezbûre Kirana’yı şerî‘at-ı Muhammedî 
üzre talâk-ı bâyin ile tatlîk eyledim ba‘de’l-yevm her kime murâd ederse varsın 
dedikde mâ hüve’l-vâki‘ hıfzan li’l-makāl ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa b. Mehmed, Ali b. Abdullah, Perviz b. Abdullah, Duka 
v. ( ) Hayyât, Kosta v. ( ) Meyhâneci, Velisari v. ( ) Meyhâneci, Dimo v. ( ) 
Şerbetçi.

445 [78b-4] Foti v. Duka’nın evini Panko v. Nika’ya satması
Vilâyet-i Rumeli’nde Avlonya sancağında Ergirikasrı kazâsına tâbi‘ Trakopadiz? 
nâm karye sâkinlerinden Foti v. Duka nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Panko v. Nika nâm zimmî mahzarında bi’t-
tav‘ ve’r-rızâ ikrâr ve takrîr-i kelâm edip karye-i merkūmede vâki‘ bir taraf-
dan Kirko v. Sino mülküne ve iki tarafdan müşterî-i mezbûr mülküne ve bir ta-
rafdan vâdiye müntehî ve mahdûd bir tahtânî beyti müştemil olan mülk men-
zilimi cümle-i tevâbi‘ ve levâhıkı ile merkūm Panko’ya iki bin altı yüz nakd-i 
fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı 
semen edip meblağ-ı mezkûru mahallinde kabza müşterî-i merkūmu taslît ey-
ledim ba‘de’l-yevm sâlifü’l-beyân menzil-i mahdûd merkūm Panko’nun mülk-i 
müşterâ-yı sarîhidir keyfe mâ yeşâ ve yahtâr mutasarrıf olsun dedikde mukırr-ı 
mezbûrun minvâl-i muharrer üzre cârî olan ikrâr ve takrîrini el-mukarru 
lehü’l-mezbûr Panko vicâhen ve şifâhen tasdîk ve tahkīk edicek mâ hüve’l-vâki‘ 
bi’t-taleb ketb olundu.
Hurrire fi’l-yevmi’s-sâdis [min Ramazân] li târihi’l-mezbûr.
Şuhûdü’l-hâl: Duka v. Yano, Dimo v. Niko, Hristo v. Yani, Niko v. Yani, Laskalos 
v. Yani, Kirko v. Sino, Virano v. Yani ve gayruhüm mine’l-hâzırîn.









446 [78b-5] Dimo v. İstati’nin bağını Kolo v. Yorgi’ye satması
Vilâyet-i Rumeli’nde İnebahtı sancağında Küçük Badracık nâm kazâsına tâbi‘ 
Pirilefto? nâm karye sâkinlerinden Dimo v. İstati nâm zimmî meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb Kolo v. Yorgi nâm zimmî mah-
zarında bi’t-tav‘ ve’r-rızâ ikrâr ve takrîr-i kelâm edip karye-i mezbûre sınırında 
vâki‘ bir tarafdan Yani v. Done’nin bağına ve bir tarafdan Pavlo v. Kifle bağına ve 
bir tarafdan Mihal v. Dole’nin bağına ve bir tarafdan cebele müntehî ve mahdûd 
bir kıt‘a mülk bağımı cümle-i tevâbi‘ ve levâhıkı ve kâffe-i menâfi‘ ve merâfıkı 
ile merkūm Kolo’ya sekiz yüz nakd-i fıddî-i Osmânî râyic fi’l-vakt akçeye bâtten 
bey‘ ve kabz-ı semen edip bey‘-i mezkûru mahallinde kabza müşterî-i mezbûru 
taslît eyledim ba‘de’l-yevm sâlifü’l-beyân menzil-i mahdûd merkūm Kolo’nun 
mülk-i müşterâ-yı sarîhidir keyfe mâ yeşâ ve yahtâr mutasarrıf olsun dedik-
de mukırr-ı mezbûrun minvâl-i muharrer üzre cârî olan ikrâr ve takrîrini el-
mukarru lehü’l-mezbûr Kolo bi’l-muvâcehe tasdîk ve bi’l-müşâfehe tahkīk edi-
cek mâ hüve’l-vâki‘ gıbbe’t-taleb ketb şüd.
Hurrire fî 26 min Ramazân li sene 1029.
Şuhûdü’l-hâl: Ali b. Abdullah, Perviz b. Abdullah, Yakub b. Kurd, Mustafa 
b. Mehmed, Kosta v. Mihal, Mihal v. Nikola, Yorgi v. Sitoli, Yorgi v. Pavlo ve gay-
ruhüm mine’l-hâzırîn.

447 [79a-1] Fâtıma bt. Kaya’nın, başkasıyla evlenmesi üzerine yengesi 
Belkıs’tan yeğeni Mustafa’yı alması
[Mahmiye-i Kostantıniyye] -humiyet ani’l-âfât ve’l-beliyye- mahallâtından Balat 
kurbunda vâki‘ Tahtaminâre mahallesi sâkinelerinden Fâtıma bt. Kaya nâm 
hâtun meclis-i şer‘-i hatîr-i lâzımü’t-tevkīrde Belkıs bt. Abdullah nâm hâtunu 
ihzâr ve mahzarında takrîr-i da‘vâ edip bundan akdem fevt olan li ebeveyn ka-
rındaşım Mustafa nâm kimesnenin mezbûre Belkıs’dan tevellüd eden Mustafa 
nâm sagīr-i bu âna gelince hakk-ı hidâne mezbûrenin olup hâlâ zevc-i âhara 
mezbûre Belkıs tezevvüc etmekle hakk-ı hidânesi sâkıt olup hakk-ı hidâne be-
nim olmuşdur suâl olunup sagīr-i mezbûr mezbûreden bi hasebi’ş-şer‘i’ş-şerîf 
ahz olunup bana teslîm olunmasın taleb ederim dedikde gıbbe’s-suâl mezbûre 
Belkıs cevâbında nefsini zevc-i âhara tezvîc eylediğini mukır ve mu‘terife olma-
ğın sagīr-i mezbûru mezbûre Fâtıma’ya teslîme merkūme Belkıs’a tenbîh birle 
mâ hüve’l-vâki‘ gıbbe’t-taleb ketb olundu.
Hurrire fî evâhiri Şa‘bâni’l-mu‘azzam li târihi’l-mezbûr.
Şuhûdü’l-hâl: Abdülhâdî Halîfe b. Hamdi el-İmâm, Osman b. Mustafa, Kasım 
Bey b. Abdullah, Hasan Bey b. Nasuh, Yusuf b. Abdullah, Perviz b. Abdullah, 
Yakub b. Kurd.









448 [79a-2] Kerime’nin kocası Mustafa b. Hacı Ali’den muhâlaa yoluyla 
boşandığı için mehir alacağı olmadığı
Medîne-i Hazret-i Ebâ Eyyûb-i Ensârî mahallâtından Yenimahalle sâkinelerinden 
Kerime bt. ( ) nâm hâtun meclis-i şer‘-i şerîfde zevci olan Mustafa b. Hacı Ali 
mahzarında takrîr-i da‘vâ edip zevcim mezbûr Mustafa beni tatlîk etmeğin 
zimmetinde olan mehr-i müeccelimden dört yüz akçe hakkımı mezbûrdan ta-
leb ederim dedikde gıbbe’s-suâl mezbûr Mustafa cevâbında fi’l-vâki‘ merkūme 
Kerime benim zevcem ve menkûham olup lâkin mezbûre ile zikr olunan dört 
yüz akçe mehr-i müecceli ve nafaka-i iddeti üzerine muhâla‘a eyledik deyicek 
gıbbe’l-inkâr Cafer b. Abdullah ve Musa b. Abdullah nâm kimesneler meclis-i 
şer‘a li ecli’ş-şehâde hâzırân olup istişhâd olunduklarında fi’l-hakīka mezbûre 
Kerime dört yüz akçe mehr-i müeccelinden ve nafaka-i iddetinden fâriğa olup 
bizim huzûrumuzda muhâla‘a eylediler dedikde ketb olundu.
Hurrire fî evâhiri Ramazân li târihi’l-mezbûr.
Şuhûdü’l-hâl: Yakub b. Kurd, Mustafa b. Mehmed, Şaban b. Yusuf, Ali Beşe 
b. Abdullah.

449 [79a-3, Arapça] Servinaz bt. Abdullah’ın muhâlaa yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Uluca Baba mahallesinde sâkine olan Servinaz bt. Abdullah nâm hâtun zev-
ci İsa b. Oruc kıbelinden hul‘ ve ibrâ ikrârına vekâleti bimâ hüve nehci’ş-şer‘î 
sâbit olan Hasan b. Abdülkerim nâm kimesne ile nikâhında ta‘ahhüd edilen üç 
yüz akçe mehr-i müecceli ve beynlerinde ma‘lûm ve mu‘ayyen iddet nafakası 
mukābilinde muhâla‘a yaptı. Zevce-i mezbûre bu sûretle yeni bir nikâh yapıl-
madan ve mehir ödenmeden helâl olmayacak şekilde zevc-i merkūmundan ay-
rılmış oldu. Sonra her biri cemî‘-i de‘âvî, mutâlebât, eymân ve muhâsamâtdan 
umûmen, zevciyyetle alâkalı da‘vâdan husûsen yek diğerinin zimmetini ibrâ-i 
âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Ali b. Abdullah, Perviz b. Abdullah, Mustafa b. Mehmed, Yakub 
b. Kurd, Süleyman b. Yusuf, Yusuf b. Abdullah.

450 [79a-4] Maliko bt. İsak’ın kocası Mosiko v. İsrâil’den mehir 
ve nafakadan feragat ederek boşanması
Oldur ki
Hasköy sâkinelerinden yahudiye tâifesinden Maliko bt. İsak nâm yahudiye 
tarafından husûs-ı âti’l-beyâna vekîl olup vekâleti İsak v. Abraham ve Yosef 
v. Mosi şehâdetleri ile sâbite olan merkūm Maliko’nun babası İsak meclis-i 
şer‘de merkūmenin zevci Mosiko v. İsrâil muvâcehesinde bi’l-vekâle ikrâr edip 
merkūme Maliko diyâr-ı Kudüs’e teveccüh murâd eyledikde mâbeynlerinde 
ma‘lûm mehr-i müecceli ve nafaka-i iddetinden ferâğ edip tâlibe-i muhâla‘a 
olmağın mezbûr Mosiko dahi minvâl-i muharrer üzre kabûl eyledi dedikde 
gıbbe’t-tasdîk ketb olundu.
Fî evâhiri Ramazân li seneti’l-mezbûre.
Şuhûdü’l-hâl: Ali Beşe [b.] Abdullah, Şaban b. Yusuf.

451 [79a-5] Panayoti v. Efliyoni’nin bağını İlya v. Yorgi’ye satması
Vilâyet-i Rumeli’nde Mora sancağında Trapoliçe nâm kasaba sâkinlerinden 
Panayoti v. Efliyoni nâm zimmî meclis-i şer‘de İlya v. Yorgi nâm zimmî 
muvâcehesinde bi’t-tav‘ ve’r-rızâ ikrâr ve takrîr-i kelâm edip kasaba-i mezbûre 
sınırında Karsuva nâm mevzi‘de vâki‘ bir tarafı müşterî-i mezbûr bağına ve 
bir tarafı Kostantin bağına ve bir tarafı Papa Pavli bağına ve bir tarafı tarîk-i 
âma müntehî tahmînen iki dönüm bağımı üç bin dokuz yüz nakd-i râyic fi’l-
vakt fıddî-i Osmânî akçeye merkūm İlya’ya bey‘-i bâtt-ı sahîh-i şer‘î ile bey‘ 
edip kabz-ı semen-i merkūm eylediğimden sonra mebî‘-i mezbûru mahallin-
de kabza müşterî-i merkūmu taslît eyledim ba‘de’l-yevm sâlifü’z-zikr olan bağ 
merkūm İlya’nın mülk-i müşterâsıdır keyfe mâ yeşâ ve yahtâr mutasarrıf ol-
sun dedikde mukırr-ı merkūm Panayoti’nin vech-i meşrûh üzre olan ikrârını 
müşterî-i mezbûr vicâhen ve şifâhen tasdîk ve tahkīk edicek mâ hüve’l-vâki‘ 
gıbbe’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa Beşe b. Abdullah, Perviz b. Abdullah, İstati v. Yani, Toto 
v. Kilisyo, Kostantin v. Dimo, Yani v. Nikola, Kiryako v. Kosta.

452 [79a-6, Arapça] Râbia Hatun bt. Ömer’in muhâlaa yoluyla boşandığı
Ebâ Eyyûb el-Ensârî -radiye anhu Rabbühü’l-Bârî- mahallâtından Câmi‘-i Kebîr 
mahallesinde sâkine olan Râbia Hâtun bt. Ömer nâm hâtun meclis-i şer‘-i şerîfde 
hâmil-i hâze’l-kitâb İbrahim b. Mustafa nâm zevci ile muhâla‘a yaptı. Zevc-i 
mezbûr da nikâhında ta‘ahhüd ettiği râyicü’l-vakt bin akçe-i Osmânî mehr-i 
müecceli ve beynlerinde ma‘lûm ve mu‘ayyen olan iddet nafakası mukābilinde 
zevce-i mezbûresi ile muhâla‘a yaptı. Zevce-i mezbûre bu sûretle yeni bir nikâh 
yapılmadan ve mehir ödenmeden helâl olmayacak şekilde zevc-i merkūmundan 
ayrılmış oldu. Sonra her biri cemî‘-i de‘âvî, mutâlebât, eymân ve muhâsamâtdan 
umûmen, zevciyyetle alâkalı da‘vâdan husûsen yek diğerinin zimmetini ibrâ-i 
âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’r-râbi‘ min şehri Ramazâni’l-mübârek li 
târihi’l-mezbûr.
Şuhûdü’l-hâl: Hüseyin b. Hasan el-Muhtesib, Mustafa b. Mehmed, Perviz 
b. Abdullah, Ali b. Abdullah, Yakub b. Kurd, Yusuf b. Abdullah, Şaban b. Yusuf

453 [79b-1] Mehmed Beşe b. Hasan’ın miras ev hissesini Hristatli 
v. Yorgi’ye satması
Vilâyet-i Rumeli’nde Mora sancağında nefs-i Kartina mahallâtından Hasan Bey 
mahallesi sâkinlerinden Mehmed Beşe b. Hasan nâm râcil meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Hristatli v. Yorgi nâm zimmî mahza-
rında bi’t-tav‘ ve’r-rızâ ikrâr ve takrîr-i kelâm edip mahalle-i mezbûrede vâki‘ 
bir tarafdan Dimitri v. ( ) mülküne ve bir tarafdan Bayram Hâce b. ( ) mülkü-
ne ve bir tarafdan Lütfi Bey b. Abdullah mülküne ve bir tarafdan tarîk-i âma 
müntehî ve mahdûd bir tahtânî beyti ve zât-ı eşcâr-ı müsmire ve gayr-ı müsmi-
reyi hâvî bostan yerini müştemil olan mülk menzilden babam merhûm-ı mezbûr 
Hasan’dan irs-i şer‘le bana intikāl eden hisse-i şâyi‘amı mezbûr Hristatli’ye bi 
cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık bin nakd-i fıddî-i 
Osmânî râyic fi’l-vakt akçeye bâtten bey‘ ve kabz-ı semen edip mebî‘-i mezkûru 
mahallinde kabza müşterî-i merkūmu taslît eyledim ba‘de’l-yevm sâlifü’l-beyân 
menzil-i mahdûddan hisse-i şâyi‘am merkūm Hristatli’nin mülk-i müşterâ-yı 
sarîhidir keyfe mâ yeşâ ve yahtâr mutasarrıf olsun dedikde mukırr-ı mezbûrun 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Hristatli vicâhen ve şifâhen tasdîk ve tahkīk edicek mâ hüve’l-vâki‘ gıbbe’t-taleb 
ketb olundu.
Hurrire fi’l-yevmi’l-hâmis min Şevvâli’l-mükerrem li sene 1029.
Şuhûdü’l-hâl: Abdullah Efendi b. Mahmud el-Kadı, Hamdi Efendi b. Ali el-Kadı, 
Ahmed Efendi b. Mustafa el-Müderris, Abdullah Çelebi b. Hasan el-Mülâzım, 
Yusuf Çelebi b. Kasım el-Mülâzım, Mustafa Beşe b. Abdullah er-Râcil.

454 [79b-2] Bayram b. Abdullah’ın kayıp Karakaş’taki alacağını kefili 
olan Hüseyin b. Kemal’den talep etmesi
Medîne-i Ebâ Eyyûb-i Ensâri -râdiye anhu Rabbühü’l-Bârî- mahallâtından ( ) 
mahallesi sâkinlerinden Bayram b. Abdullah nâm kimesne meclis-i şer‘-i şerîfde 
Hüseyin b. Kemal mahzarında da‘vâ ve takrîr-i kelâm edip mezbûr Hüseyin işbu 
gāib ani’l-meclis olan Ermeni tâifesinden Karakaş nâm bir Ermeni’ye bundan 
akdem kırk bir sikkeyi Hüseyin’e verdiğimde mezbûr Hüseyin emr [ve] kabûlü 
hâvî kefâletle kefîl bi’l-mâl olmuşidi hâlâ mezbûr Karakaş gāib olmağla merkūm 
Hüseyin’den kefâleti hasebiyle taleb ederim dedikde gıbbe’s-suâl akībe’l-inkâr, 
müdde‘î-i mezbûrdan sıdk-ı makāline mutâbık beyyine taleb olundukda udûl-i 
ricâlden Nebi b. ( ) ve Hasan b. Abdullah nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka mezbûr Bayram merkūm 
Karakaş’a meblağ-ı mezbûru verdikde merkūm Hüseyin bizim huzûrumuzda 
emr [ve] kabûlü hâvî kefâletle kefîl bi’l-mâl olmuşdur biz bu husûsa şâhidleriz 
şehâdet dahi ederiz deyû edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri hayyiz-i kabûlde vâkı‘a olup mâ hüve’l-vâki‘ bi’t-taleb ketb 
olundu.
Hurrire fî evâhiri Ramazâni’l-mübârek li târihi’l-mezbûr.
Şuhûdü’l-hâl: Ahmed b. Abdullah, Alâaddin Halîfe b. Osman, Ali b. Maden ve 
gayruhüm mine’l-hâzırîn.

455 [79b-3] Dimitri v. Nikola’nın evini Yani v. Nikola’ya satması
Vilâyet-i Rumeli’nde Ağrıboz sancağında nefs-i Atina mahallâtından Honyat 
mahallesi sâkinlerinden Dimitri v. Nikola nâm zimmî meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Yani v. Nikola nâm zimmî mah-
zarında ikrâr ve takrîr-i kelâm edip mahalle-i mezbûrede vâki‘ bir tarafdan 
Nikola [v.] Haro mülküne ve bir tarafdan Harsiyovi mülküne ve bir taraf-
dan el-Hâc Perviz b. Abdullah mülküne ve bir tarafdan tarîk-i âma müntehî 
bir fevkānî ve bir tahtânî beyti ve şecer-i inebi ve iki havluyu müştemil olan 
mülk menzilimi cümle-i tevâbi‘ ve levâhıkı ile mezbûr Yani’ye on sekiz bin 
nakd-i fıddî-i Osmânî râyic fi’l-vakt akçe ile bir deri içinde adedi nâ-ma‘lûm 
bir mikdâr fülûsa bey‘-i bâtt-ı sahîh-i şer‘î ile bey‘ ve kabz-ı semen edip 
mebî‘-i mezkûru mahallinde kabza müşterî-i merkūmu taslît eyledim ba‘de’l-
yevm sâlifü’l-beyân menzil-i mahdûd merkūm Yani’nin mülk-i müşterâ-
yı sarîhidir keyfe mâ yeşâ ve yahtâr mutasarrıf olsun dedikde mukırr-ı 
mezbûrun minvâl-i muharrer üzre cârî olan ikrâr ve takrîrini el-mukarru 
lehü’l-mezbûr Yani vicâhen ve şifâhen tasdîk ve tahkīk edicek mâ hüve’l-vâki‘ 
gıbbe’l-ibtigā sebt olundu.
Hurrire fî 5 min Şevvâli’l-mükerrem li sene 1029.
Şuhûdü’l-hâl: El-Hâc Hamza Beşe b. Mevlevî? er-Râcil, Mehmed Beşe b. Abdullah 
er-Râcil, Nikola v. Mihal, Mihal v. Nikola, Lambo v. Dimitri, Andon v. Dimitri, 
Anderon v. Yanaki, Yorgi v. İstemad, Kiryako v. Nikolo, Yorgaki v. Yani, Nikola 
v. Dimitri, Lamberlo v. İstamo, Dimitri v. İstavri ve gayruhüm mine’l-hâzırîn.









456 [79b-4] Süleyman Beşe b. Sinan’ın Hasan b. Ahmed’deki alacağını 
almak üzere Ali Beşe b. Oruc’a vekâlet vermesi
Zümre-i yeniçeriyândan Süleyman Beşe b. Sinan meclis-i şer‘de işbu hâmil-i 
hâze’l-kitâb Ali Beşe b. Oruc nâm râcil mahzarında bi’t-tav‘ ikrâr edip bundan 
akdem mezbûr Ali Beşe’den karz[en] bin akçe alıp vilâyet-i Rumeli’nde Ohri 
sancağında İstarova kazâsına tâbi‘ Kerbiçe nâm karye sâkinlerinden Hasan 
b. Ahmed nâm kimesneye verdim idi hâlâ meblağ-ı mezbûru merkūm Hasan’dan 
da‘vâ ve taleb ve ahz ve kabz etmeğe, yine mezbûr Ali Beşe’yi tevkîl-i şer‘î ile 
vekîl ve menâbıma nâib nasb ve ta‘yîn eyledim dedikde mukırr-ı mezbûrun 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Ali Beşe bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
gıbbe’t-taleb ketb olundu.
Hurrire fî 7 min Şevvâli’l-mükerrem li târihi’l-mezbûr.
Şuhûdü’l-hâl: Mehmed Beşe b. Abdullah er-Râcil, Usta Pervâne b. Abdullah, 
Mehmed b. Hasan Şerbetçi, Kasım Bey b. ( ) Kethüdâ-yı şerbetçiyân.

457 [80a-1] Deriçe v. Dado’nun tarlasının tasarruf hakkını Dimo 
v. Kondilo’ya devretmesi
Vilâyet-i Rumeli’nde Avlonya sancağında Ergirikasrı kazâsına tâbi‘ Vaniste nâm 
karye sâkinlerinden Deriçe v. Dado nâm zimmî meclis-i şer‘-i şerîf-i lâzımü’t-
teşrîfde işbu hâmil-i hâze’l-kitâb Dimo v. Kondilo nâm zimmî mahzarında bi’t-
tav‘ ve’r-rızâ ikrâr ve takrîr-i kelâm edip karye-i merkūme kurbunda Madri nâm 
mevzi‘de vâki‘ bir tarafdan Yani v. Kondi tarlasına ve bir tarafdan Yani v. Yorgaki 
tarlasına ve bir tarafdan yine müşterî-i mezbûr tarlasına ve bir tarafdan va-
kıf tarlasına müntehî tahmînen iki dönüm bir kıt‘a mutasarrıf olduğum tarla-
nın hakk-ı tasarrufunu sâhib-i arz ma‘rifetiyle merkūm Dimo’ya tefvîz edip ol 
dahi minvâl-i muharrer üzre tefevvüz ve kabûl eylediğinden sonra mukābele-i 
tefvîzde olan iki bin nakd-i fıddî-i Osmânî râyic fi’l-vakt akçeyi merkūm Dimo 
yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
tarlanın hakk-ı tasarrufu merkūm Dimo’nundur sâir emsâli tasarrufu gibi key-
fe mâ yeşâ ve yahtâr mutasarrıf olsun dedikde mukırr-ı mezbûrun minvâl-i 
muharrer üzre cârî olan ikrâr ve takrîrini el-mukarru lehü’l-mezbûr Dimo bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb 
ketb olundu.
Hurrire fi’l-yevmi’l-mezbûr fi’t-târihi’l-mezbûr.
Şuhûdü’l-hâl: Begos v. Dimo, Varto v. Yani, Panko v. Varto, Mino v. Nika, Mozaki 
v. Yani, Göndi v. Kika, Zoto v. Kondi, Dimo v. Nikite.









458 [80a-2] Kiryako v. İstemad’ın bağ ve harman yerini Papa Gavraili 
v. Kostantin’e satıp tarlalarının da tasarruf hakkını devretmesi
Vilâyet-i Rumeli’nde Mora sancağında nefs-i kasaba-i Trapoliçe mahallâtından 
Mizopetro mahallesi sâkinlerinden Kiryako v. İstemad nâm zimmî meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb Papa Gavraili v. Kostantin 
nâm zimmî mahzarında bi’t-tav‘ ve’r-rızâ ikrâr ve takrîr-i kelâm edip kasaba-i 
merkūme kurbunda Farpo nâm mevzi‘de vâki‘ bir tarafdan Mihal v. Pavlo mül-
küne ve bir tarafdan Panayot v. Golinor mülküne ve bir tarafdan Anganosti 
v. Molicanot mülküne ve bir tarafdan yine benim mülküme müntehî ve mahdûd 
tahmînen yedi dönüm bir kıt‘a mülk bağımı ve yine kasaba-i merkūme kurbun-
da Kırkarye nâm mevzi‘de vâki‘ bir tarafdan mülk harman yerimi cümle-i tevâbi‘ 
ve levâhıkı ve kâffe-i menâfi‘ ve merâfıkı ile mezbûr Papa Gavraili’ye bi safka-
tin vâhidetin on altı bin nakd-i fıddî-i Osmânî râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘-i mezkûru mahallinde kab-
za müşterî-i merkūmu taslît eylediğimden sonra yine kasaba-i merkūme kur-
bunda mevâzi‘-i adîdede vâki‘ her biri lede’l-ahâlî ma‘lûmü’l-hudûd mutasarrıf 
olduğum sekiz kıt‘a tarlaların dahi hakk-ı tasarrufunu sâhib-i arz ma‘rifetiyle 
merkūm Papa Gavraili’ye tefvîz edip ol dahi minvâl-i muharrer üzre tefevvüz ve 
kabûl eyledikden sonra mukābele-i tefvîzde olan dört bin nakd-i mezbûrü’n-na‘t 
akçeyi merkūm Papa Gavraili yedinden bi’t-tamâm ve’l-kemâl ahz ve kabz eyle-
dim ba‘de’l-yevm sâlifü’l-beyân mebî‘ler merkūm Gavraili’nin mülk-i müşterâ-
yı sarîhidir ve mârrü’z-zikr tarlaların dahi hakk-ı tasarrufu merkūmundur, sâir 
emsâli tasarrufu gibi keyfe mâ yeşâ ve yahtâr mutasarrıf olsun dedikde mukırr-ı 
mezbûrun minvâl-i muharrer üzre cârî olan ikrâr ve takrîrini el-mukarru lehü’l-
mezbûr Papa Gavraili bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ gıbbe’t-taleb ketb olundu.
Hurrire fî 6 min Şevvâli’l-mükerrem li târihi’l-mezbûr.
Şuhûdü’l-hâl: Yani v. Manol, Metrepolid v. Yovasef, Aleksi v. Toma, Anderon 
v. Toma, Anganos v. Zogday, Kostantin v. Amori, Anastaş v. Andriye, Hristatli 
v. Golono, Kiryako v. Revandako, Yani v. İspilyoti ve gayruhüm mine’l-hâzırîn.

459 [80a-3, Arapça] İbrahim b. Haydar’ın Emânî Çelebi 
Vakfı’ndan ödünç aldığı
Mahmiye-i Kostantıniyye mahallâtından Evliyâ mahallesinde sâkin olan 
İbrahim b. Haydar nâm kimesne, mütevellîsi hâmil-i hâze’l-kitâb Receb 
b. Ahmed mu‘âmelesi ile merhûm Emânî Çelebi vakfı’na üzerinde ve zimme-
tinde dört bin dört yüz akçe-i Osmânî borcu olduğunu meclis-i şer‘-i şerîfde 
ikrâr ve i‘tirâf etti. Bunun dört bin akçesi karz cihetinden, kalan dört yüz akçe 
ise beynlerinde rengi ma‘lûm müşterâ-yı makbûz çuka bahâsındandır. Karz dı-
şındaki mikdâr, zeyilde mezkûr ayın gurresinden bir sene tamâmına müecceldir. 
Lâzımü’l-edâ ve vâcibü’l-kazâ deyndir. Mütevellî-i mezbûr vâki‘ ikrârı vicâhen 
ve şifâhen tasdîk etti. Sonra mukırr-ı mezbûrun oğlu Hüseyin, cemî‘-i meblağ-ı 
merkūma îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâdis min Şevvâli’l-mükerrem li târihi’l-mezbûr.
Şuhûdü’l-hâl: Ramazan Halîfe b. Cafer, Seyyid Abdi b. Seyyid Mehmed Müezzin, 
Ömer b. Durmuş, İshak b. İbrahim Müezzin, Mehmed Halîfe b. Cafer imâm

460 [80a-4, Arapça] Sâlih Çelebi b. Bâli’nin Şeyh Mehmed Efendi 
b. Hüsameddin’den ödünç aldığı
Vilâyet-i Anadolu’da vâki‘ Sivas livâsı Karakuş kazâsı tevâbi‘inden Sortulu kar-
yesinde sâkin olan Sâlih Çelebi b. Bâli nâm kimesne, üzerinde ve zimmetinde, 
hâmil-i hâze’l-kitâb Şeyh Mehmed Efendi b. merhûm Hüsameddin’e karz cihe-
tinden lâzımü’l-edâ ve vâcibü’l-kazâ dokuz bin beş yüz akçe-i Osmânî borcu ol-
duğunu ikrâr ve i‘tirâf etti. Dâyin-i mûmâ-ileyh vâki‘ ikrârı vicâhen ve şifâhen 
tasdîk etti.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Fahrü’l-mülâzımîn Hidâyetullah Efendi b. Kasım, Muslihiddin 
Efendi b. el-Müderris, Yakub b. Kurd, Perviz b. Abdullah, Mustafa b. Abdullah, 
Ali b. Abdullah, Yusuf b. Abdullah ve gayruhüm mine’l-hâzırîn.

461 [80b-1] Miyo v. Viyo’nun ev, bağ ve harman yerini Liko v. Minho’ya 
satıp tarlasının da tasarruf hakkını devretmesi
Vilâyet-i Rumeli’nde Avlonya sancağında Arnavud Belgradı kazâsına tâbi‘ 
Kamaçişte nâm karye sâkinlerinden Miyo v. Viyo nâm zimmî meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb Liko v. Minho nâm zimmî 
mahzarında ikrâr ve takrîr-i kelâm edip karye-i merkūmede vâki‘ bir tarafdan 
Hristo v. Koço mülküne ve bir tarafdan Mano v. Marto mülküne ve bir taraf-
dan Yani v. Pirlo mülküne ve bir tarafdan tarîk-i âma müntehî bir tahtânî beyti 
ve cüneyneyi müştemil olan mülk menzilimi ve yine menzil-i mezbûra mutta-
sıl tahmînen on çapalık bir kıt‘a mülk bağımı ve harman yerimi cümle-i tevâbi‘ 
ve levâhıkı ile bi safkatin vâhidetin merkūm Liko’ya üç bin beş yüz nakd-i 
fıddî-i Osmânî râyic fi’l-vakt akçeye bâtten bey‘ ve kabz-ı semen edip mebî‘ân-ı 
mezkûrânı mahallinde kabza müşterî-i merkūmu taslît eylediğimden sonra 
yine menzil-i mezbûr kurbunda vâki‘ tahmînen on dönüm bir kıt‘a mutasarrıf 
olduğum tarlanın dahi hakk-ı tasarrufunu sâhib-i arz ma‘rifetiyle merkūm 
Liko’ya tefvîz edip ol dahi minvâl-i muharrer üzre tefevvüz ve kabûl eylediğin-
den sonra mukābele-i tefvîzde olan bin beş yüz nakd-i mezbûrü’n-na‘t akçe-
yi merkūm Liko yedinden bi’t-tamâm ve’l-kemâl ahz ve kabz eyledim ba‘de’l-
yevm sâlifü’l-beyân emlâk-i merkūm Liko’nın mülk-i müşterâ-yı sarîhidir ve 
mârrü’z-zikr tarlanın dahi hakk-ı tasarrufu merkūmundur, sâir emsâli tasarru-
fu gibi keyfe mâ yeşâ ve yahtâr mutasarrıf olsun dedikde mukırr-ı mezbûrun 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Liko bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-
taleb ketb olundu.
Hurrire fî 7 min Şevvâli’l-mükerrem li târihi’l-mezbûr.
Şuhûdü’l-hâl: Nikola v. Piro, Nikola v. Nika, Rika v. Piye, Kara Nika, Dimitri 
b. Nika, Komini v. Andriye, Vasil v. Minho, Niko v. Marko.

462 [80b-2] Mato v. Royo’nun ev ve bağının yarısını Niko v. Todori’ye 
satıp tarlalarının da tasarruf hakkının yarısını devretmesi
Vilâyet-i Rumeli’nde Avlonya sancağında Arnavud Belgradı kazâsına tâbi‘ 
Pahtalı nâm karye sâkinlerinden Mato v. Royo nâm zimmî meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Niko v. Todori nâm zimmî mahza-
rında bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ 
bir tarafdan Mozo v. Bito mülküne ve bir tarafdan Dimo v. Dibe mülküne ve 
bir tarafdan Manol v. Piye mülküne ve bir tarafdan Nikola v. Dimitri mülküne 
müntehî ve mahdûd mülk menzilimin nısfını ve yine menzil-i mezbûr kurbun-
da vâki‘ tahmînen beş dönüm bir kıt‘a mülk bağımın nısfını merkūm Niko’ya 
bi safkatin vâhidetin iki bin nakd-i fıddî-i Osmânî râyic fi’l-vakt akçeye bey‘-i 
bâtt-ı sahîh-i şer‘î ile bey‘ ve kabz-ı semen edip mebî‘ân-ı mezbûrânı mahallin-
de kabza müşterî-i merkūmu taslît eylediğimden sonra yine karye-i merkūme 
sınırında mevâzi‘-i adîdede vâki‘ her biri lede’l-ahâlî ve’l-cîrân ma‘lûmü’l-
hudûd on kıt‘a mutasarrıf olduğum tarlaların dahi nısfının hakk-ı tasarrufunu 
sâhib-i arz ma‘rifetiyle merkūm Niko’ya tefvîz edip ol dahi minvâl-i muharrer 
üzre tefevvüz ve kabûl eylediğinden sonra mukābele-i tefvîzde olan bin nakd-i 
mezbûrü’n-na‘t akçeyi merkūm Niko yedinden bi’t-tamâm ve’l-kemâl ahz ve 
kabz eyledim ba‘de’l-yevm sâlifü’l-beyân mebî‘lerin nısfı merkūm Niko’nun 
mülk-i müşterâ-yı sarîhidir ve mârrü’z-zikr tarlaların dahi nısfının hakk-ı ta-
sarrufu merkūmundur, sâir emsâli tasarrufu gibi keyfe mâ yeşâ ve yahtâr mu-
tasarrıf olsun dedikde mukırr-ı mezbûrun minvâl-i muharrer üzre cârî olan 
ikrâr ve takrîrini el-mukarru lehü’l-mezbûr Niko bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: es-Sâbıkūn.

463 [80b-3] İstemad v. Yorgi’nin evi ile bağlarını Arasim 
v. Dimitri’ye satması
Vilâyet-i Rumeli’nde Göllükesri kazâsına tâbi‘ Langa nâm karye sâkinlerinden 
İstemad v. Yorgi nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Arasim v. Dimitri nâm zimmî mahzarında bi’t-tav‘ ve’r-rızâ ikrâr 
ve takrîr-i kelâm edip karye-i merkūmede vâki‘ bir tarafdan Manol v. Petro 
mülküne ve bir tarafdan Mâlik Çelebi mülküne ve bir tarafdan Mehmed Beşe 
b. Abdullah mülküne ve bir tarafdan vâdiye müntehî bir tahtânî beyti ve muhav-
vatayı müştemil olan mülk menzilimi ve menzil-i mezbûrda bir teneke ve iki fıçı 
ve beynimizde ma‘lûm esâs-ı beyti ve karye-i merkūme kurbunda vâki‘ her biri 
lede’l-ahâlî ma‘lûmü’l-hudûd tahmînen sekiz dönüm iki kıt‘a mülk bağımı ve 
yine kazâ-i mezbûre tevâbi‘inden Dimyoniç nâm karye sınırı dâhilinde vâki‘ her 
biri lede’l-ahâlî ma‘lûmü’l-hudûd tahmînen sekiz çapalık iki kıt‘a mutasarrıf ol-
duğum iki kıt‘a mülk bağımı cümle-i tevâbi‘ ve levâhıkları ile merkūm Arasim’e 
bi safkatin vâhidetin sekiz bin nakd-i fıddî akçeye bey‘-i bâtt-ı sahîh-i şer‘î 
ile bey‘ ve kabz-ı semen edip mebî‘ât-ı mezkûrâtı mahallinde kabza müşterî-i 
merkūmu taslît eyledim dedikde mukırr-ı mezbûrun minvâl-i muharrer üzre 
cârî olan ikrâr ve takrîrini el-mukarru lehü’l-mezbûr Arasim bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’l-âşir min Ramazâni’l-mübârek li târihi’l-mezbûr.
Şuhûdü’l-hâl: Nuh Çelebi b. Veli, Mehmed Efendi b. ( ) el-Kadı, Murtaza Çelebi, 
Hüseyin b. ( ) Kethüdâ-yı Nuh Çelebi, Pirokoli v. Toma, Duka v. Kiryazi, Yani 
v. Kiryazi, Koçi v. ( ), Tolisiti v. Zarik.
Müsveddede kalmağla bu mahalle kayd olundu.

464 [81a-1] Emine Hatun’a intikal eden çiftliğe başkasının müdahale 
etmemesine dair ferman sûreti
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn 
hüccetü’l-hakkı ale’l-halkı ecma‘în vârisü’l-enbiyâi ve’l-mürselîn el-muhtas 
bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâilühû- 
tevkī‘-i refî‘-i hümâyûn vâsıl olıcak ma‘lûm ola ki Emine nâm hâtun Dergâh-ı 
mu‘allâ[ya] şöyle arz-ı hâl eyledi ki kazâ-i mezbûra tâbi‘ Sırtgökçeli nâm karye 
sâkinlerinden olup halası olan Hatice nâm hâtun fevt olup çiftliği buna intikāl 
eylemiş iken âhardan Ali nâm kimesne zikr olunan çiftliğin bir mikdâr yerin 
bunun haberi yoğiken hafiyyeten mütevellîden alıp dahl eylediğin bildirip 
men‘ ve def ‘ olunmak recâ etmeğin buyurdum ki ( ) vusûl buldukda arz olun-
duğu gibi karye-i mezbûrda vâki‘ olan halası fevt oldukda çiftliği irs-i şer‘le 
buna intikāl eyleyip bu çiftlik yerlerin mütevellîden tapu ile almağa tâlibe iken 
âhardan Ali hafiyyeten ol vechile alıp tasarrufuna mâni‘ olduğu vâki‘ ise câiz de-
ğildir men‘ ve def ‘ edip zikr olunan çiftliği ve yerleri buna zabt ve tasarruf et-
tirip min ba‘d mezbûr Ali’yi ve âhardan bir ferdi dahl ve ta‘arruz ettirmeyesin 
inâd ve muhâlefet edeni yazıp i‘lâm eyleyesin min ba‘d mezbûr yere bu tâlibe 
iken zikr olunan yerleri dahl ettirmeyip buna tasarruf ettiresin şöyle bilesin 
alâmet-i şerîfe i‘timâd kılasın.
Tahrîren fî evâsıtı şehri Şa‘bâni’l-mu‘azzam li sene 1029.
Be makām-ı Kostantıniyye el-mahrûse.

465 [81a-2] Hâslar, Vize ve Pınarhisar bölgesinde eşkıyalıkların önlen-
mesi fermanı
Efâzılü’l-kuzâti’l-müslimîn evâli’l-vülâti’l-muvahhidîn me‘âdinü’l-fezâil ve’l-
yakīn hüccetü’l-hakkı ale’l-halkı ecma‘în vârisü ulûmi’l-enbiyâ’i ve’l-mürselîn 
el-muhtas bi mezîdi inâyeti’l-meliki’l-Mu‘în Hâslar kazâsı ve sâbıkan ( ) kadısı 
olup hâlâ Vize kazâsına mutasarrıf olan ( ) ve sâbıkan kadısı olup ber vech-i ar-
palık Pınarhisar kazâsına mutasarrıf olan -zîdet fazluhüm- ve mefâhirü’l-emâsil 
ve’l-akrân zikr olunan kadılıklarda olan yeniçeri zâbitleri ve bölük halkı -zîde 
kadruhüm- tevkī‘-i refî‘-i hümâyûn vâsıl olıcak ma‘lûm ola ki hâliyâ mahrûse-i 
İstanbul kasabları akçe ile Rumeli vilâyetine giderler iken taht-ı kazânızdan 
ba‘zı levendân ve çoban ve sâir eşkıyâ ve ehl-i fesâd zuhûr edip İstanbul ka-
sablarından nicesi katl ve yanlarında koyun için alıp gitdikleri akçeyi ve at ve 
esbâbları gāret ve hasâret ve küllî fesâd ve şenâ‘at eyledikleri i‘lâm olunmağın 
bu bâbda sizin adem-i tekayyüdünüzden fehm olunmağla mes’ûl olmuşuzdur 
imdi o makūle eşkıyâ ve ehl-i fesâd hafiyyeten ve alâniyeten tefahhus olunup 
zuhûra getirilmek mühimmât-ı dîn ve devletden olmağla sâbıkan Edirne’de 
bostancıbaşı olan Sinan ve Aşağı bölük kethüdâlarından ( ) -zîde mecdühümâ- 
ve yeniçeri çavuşlarından ( ) -zîde kadruhû- ta‘yîn olunup ol cânibe irsâl olun-
muşlardır bu bâbda her biriniz bi’z-zât mukayyed olup ve ol tarafda derbendler 
muhâfazasına me’mûr olan derbendçilere süzdürülüp eşkıyâ her ne tarîkle ele 
getirilmesi mümkün ise bi eyyi vechin kâne mezbûrlar mübâşeretleriyle hüsn-i 
tedbîr ve tedârükle ele getirilip ol makūle katl-i nüfûs ve gāret-i emvâl edenle-
rin haklarından gelinmek bâbında fermân-ı âlîşânım sâdır olmuşdur buyurdum 
ki ( ) vusûl buldukda bu bâbda sâdır olan emrim üzre amel edip dahi her biri-
niz bi’z-zât mukayyed olup taht-ı kazânızda ol makūle kasabları ve ebnâ-i sebîli 
katl edip fesâd edenler kimlerdir hafiyyeten ve alâniyeten ahâlî-i vilâyetden te-
cessüs ve tefahhus edip ve mazanna ve müttehem olanlardan dahi suâl olu-
nup derbendçilere derbendleri süzdürüp her ne tarîkle olursa olsun beher hâl 
mezbûrlar mübâşeretleri ile ele getirilip fesâd ve şenâ‘atleri üzerlerine sâbit ol-
dukdan sonra muhtâc-ı arz olmayanları şer‘le haklarından gelip ve muhtâc-ı 
arz olanları bölük kethüdâsına ve yeniçeri çavuşuna teslîm ve üzerlerine sâbit 
olan mevâddın sûret-i sicilleriyle südde-i sa‘âdetime gönderesiz ve bi’l-cümle 
husûs-ı mezbûr mühimmât-ı umûr-ı dîndir siz ki kadılarsız bu bâbda her biri-
niz gereği gibi mukayyed olup mezbûrlara mu‘âvenet edip beher hâl ol makūle 
eşkıyâyı ele getirmekde ikdâm ve ihtimâm eyleyesiz ve siz ki zikr olunan 
kazâlarda sâkin bölük halkı ve yeniçeri tâifesiz bu bâbda siz dahi mezbûrlara 
gereği gibi mu‘âvenet edip ol makūle eşkıyâyı ele getirmekde her biriniz bezl-i 
makdûr eyleyesiz ve husûs-ı mezbûra me’mûr olanlarsız şöyle ki ahz ve celb se-
bebi ile eşkıyâya himâyet etmekde ele getirmekde ihmâl eylemeyesiz anlara olan 
hakāret size olur ana göre basîret üzre olasız ammâ bu bahâne ile eşkıyâdan ol-
mayıp kendi hâllerinde olanlara dahl ve hilâf-ı şer‘ zulm [ve] ta‘addîden ihtirâz 
eyleyesiz şöyle bilesiz alâmet-i şerîfe i‘timâd kılasız.
Tahrîren fî evâsıtı şehri Ramazâni’l-mübârek li sene tis‘a ve ışrîn ve elf.
Be makām-ı Kostantıniyye el-mahrûse.

466 [81a-3] Katil’in davasının Dîvân-ı Hümâyun’da 
muhakeme edilmesi
Bir def ‘a fasl olmuş değil ise Dîvân-ı hümâyûn’da şer‘le görüle deyû buyruldu. 
Kayd şüd.
İzzetlü ve sa‘âdetlü sultânım hazretlerinin hâkpâ-yı şerîflerine yüz sürdükden 
sonra arzuhâl-i fakīr budur ki
Benim izzetlü sultânım bu kulunuz re‘âyâsından bir kim[esneyi] katl eyleyip Eyüb 
efendisi huzûrunda sicil ve hüccet olunup hâlâ mahbûs ol[mağın] hücceti bize 
vermeyip benim sultânım ha[zretleri] hücceti veya mahbûsu Dîvân-ı hümâyûn’a 
gönder[mek için] buyruldu-yı şerîf recâ olunur bâkī fermân sultânımındır.
Bende-i Süleyman Ağa.

467 [81b-1] Kâtib Süleyman’ın timarına başkasının 
müdahale ettirilmemesi
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn 
hüccetü’l-hakkı [ale’l-halkı ecma‘în vârisü] ulûmi’l-enbiyâ’i ve’l-mürselîn 
el-muhtas bi mezîdi inâyeti’l-meliki’l-Mu‘în mevlânâ Hâslar kadısı -[zîdet] 
fezâilühû- tevkī‘-i refî‘-i hümâyûn vâsıl olıcak ma‘lûm ola ki Dîvân-ı hümâyûnum 
kâtiblerinden (…) fermân-ı vâcibü’l-iz‘ân kıdvetü erbâbi’t-tahrîr ve’l-kalem um-
detü ashâbi’t-takrîr ve’r-rakam kâtib Süleyman Efendi südde-i sa‘âdetime gelip 
Vize sancağında Çorlu nâhiyesinde Eskiereğli ve Balabanlı ve Apa nâm karye 
ve gayrıdan iki bin yedi yüz akçe hisse timar Musli ve Ali Çavuş tahvîllerinden 
kendiye tevcîh olunup elinde olan temessükâtı mûcebince zabt ve tasarruf etti-
rilip âhardan bir ferdi dahl ettiril[me]mek bâbında inâyet recâ etmeğin elinde 
olan temessükâtı mûcebince kemâ-kân zabt ve tasarruf ettirilmek fermânım ol-
muşdur buyurdum ki emr-i celîlü’l-kadrim üzre timar-ı mezbûru mezkûr kâtib 
Süleyman’ın elinde olan temessükâtı mûcebince kemâ-kân zabt ve tasarruf et-
tirip min ba‘d âhardan bir ferdi dahl ve ta‘arruz ettirmeyesiz dahl edip tahvîl 
ve târihine düşen hukūk ve rüsûmundan kimesne nesnesini dahi almışlar ise 
ba‘de’s-sübût hükm edip bî-kusûr alıveresiz alâmet-i şerîfe i‘timâd kılasız.
Tahrîren fî evâili şehri Şevvâli’l-mükerrem li sene tis‘a ve ışrîn ve elf.
Be makām-ı Kostantıniyye el-mahrûse.

468 [81b-2] Aya Yorgi köyü cizye defteri
Sûret-i defter-i cizye-i gebrân-ı karye-i Aya Yorgi tâbi‘-i defter-i vilâyet-i hâshâ-i 
İstanbul an Receb sene 1028.
Vasil
30
Panat
30
Dimo
30
Nikola
30
Mihal
30
Kosta
30
Panayot
30
Minho
30
Dimo
30
Mihal
30
Dahi Manol
[30]
Panat
30
Panat
30
Yanko
30
Kasandır
30
Dimitri
30
İmrati Andriye
[30]
Andriye
30
Panat
30
Palu
30
Şiyo
30
İstemad
30
Nikola
30
İstemad
30
Yuvan
30
Dimo
60
Şiyo?
40
Dimitri
60
Şiyer
40
Dimitri
30
Piyâle
30
Yanko
60
Şiyo?
40
Hâne
35
Yalnız otuz beş hânedir.
Karye-i mezbûre ahâlîsi bin yirmi yedi büdcesine mahsûb olıcak cizyelerin kırk 
yedi hâne üzre edâ edip ve bin yirmi sekiz mevâcibine mahsûb olıcak cizyeleri 
otuz beş hâne üzre edâ edeler deyû fermân olmağın şerh verildi.
Fî gurreti Receb sene 1028.
[İmzâ] el-fakīr Abdülbâkī.
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn 
vârisü ulûmi’l-enbiyâ’i ve’l-mürselîn hüccetü’l-hakkı ale’l-halkı ecma‘în el-
muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâilühû- 
tevkī‘-i refî‘-i hümâyûn vâsıl olıcak ma‘lûm ola ki vilâyet-i Hâshâ-i İstanbul 
defterine tâbi‘ Aya Yorgi nâm karye keferesi hâlâ Dersa‘âdet’ime âdem gönde-
rip karye-i mezbûrenin kırk yedi cizyesi hânesi olup lâkin ziyâde fakīr olduğu-
muz ecilden cizyemizi ol mikdâr hâneden edâya tahammülümüz yokdur deyû 
ahvâlimizi i‘lâm eylediğimizde bin yirmi yedi târihinde ol mikdâr hâneden ve 
bin yirmi sekiz senesinde otuz beş hâneden alına deyû elimize nişanlı ve mü-
hürlü sûret-i defter verilmişdir deyû bildirip mûcebince amel olunmak bâbında 
emr-i şerîfim recâ etmeğin buyurdum ki hükm-i şerîfim vardıkda bu bâbda 
Hazîne-i âmiremden ihrâc olunmuş nişanlı ve mühürlü sahîh ve cedîd sûret-i 
deftere nazar edip tamâm-ı ma‘lûm ettikden sonra bunların vâki‘ olan cizyele-
rin tuğrâlı defter mûcebince aldırıp min ba‘d hilâf-ı emr ve defter ziyâde aldır-
mayasız şöyle bilesiz alâmet-i şerîfe i‘timâd kılasız.
Tahrîren fi’l-yevmi’s-sâlis [min] şehri Rebî‘ilâhir min şühûr sene semân ve ışrîn 
ve elf.
Be makām-ı Kostantıniyye el-mahrûse.
Vasale ileynâ fî 25 min Şevvâli’l-mükerrem li sene tis‘a ve ışrîn ve elf.

469 [81b-3, Arapça] Ümmi Hatun bt. Hamza’nın muhâlaa 
yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkine olan Ümmî Hâtun bt. Hamza nâm hâtun 
meclis-i şerî‘at-ı şerîfe-i garrâ ve mahfil-i tarîkat-i refî‘at-i zehrâda hâmil-i 
hâze’l-kitâb cündî Hidâyet Bey b. Musli nâm zevci ile muhâla‘a yaptı. Zevc-i 
mezbûr, nikâhda ta‘ahhüd ettiği râyicü’l-vakt dört bin akçe-i Osmânî mehr-i 
müeccel ve aralarında ma‘lûm ve mu‘ayyen olan iddet nafakası mukābilinde 
muhâla‘a yaptı. Zevce-i mezbûre bu sûretle yeni bir nikâh yapılmadan ve mehir 
ödenmeden helâl olmayacak şekilde zevc-i merkūmundan ayrılmış oldu. Sonra 
her biri cemî‘-i de‘âvî, mutâlebât, eymân ve muhâsamâtdan umûmen, zevciyyet-
le alâkalı da‘vâdan husûsen yek diğerinin zimmetini ibrâ-i âm ile husûmet ve 
nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâmin aşer min Zilhicceti’ş-şerîfe min şühûri 
sene tis‘a ve ışrîn ve elf.
Şuhûdü’l-hâl: Bayram Efendi b. Şükrullah el-Hatîb, Mehmed Çelebi b. Mustafa, 
Perviz b. Abdullah

470 [82a-1] Raziye bt. Hüdâverdi’nin boşandığı kocası Mustafa 
b. Mahmud’dan mehir ve nafakasını aldığı
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Câmi‘-i Kebîr mahallesi sâkinelerinden Râziye bt. Hüdaverdi nâm hâtun 
meclis-i şer‘-i hatîr-i lâzımü’t-tevkīrde zevc-i mutallıkı olan hâmil-i hâze’l-kitâb 
Mustafa b. Mahmud nâm kimesne mahzarında bi’t-tav‘ ve’r-rızâ ikrâr ve takrîr-i 
kelâm edip mezbûr Mustafa mukaddemâ beni talâk-ı bâyin ile tatlîk etme-
ğin mehr-i müeccelim olan dört yüz akçe ve nafaka-i iddetimden yüz akçe ki 
cem‘an beş yüz nakd-i fıddî-i Osmânî râyic fi’l-vakt akçeyi hâlâ zevc-i sâbıkım 
mezbûr Mustafa yedinden bi’t-tamâm ve’l-kemâl ahz ve kabz edip zevciyye-
te müte‘allik da‘vâ ve nizâ‘dan fâriğa olup husûs-ı mezbûra müte‘allik da‘vâdan 
zimmetini ibrâ-i âmla ibrâ ve iskāt-ı tâmla iskāt eylediğimden sonra mezbûr 
Mustafa’dan tevellüd eden Hatice ve Ayşe nâm sagīreleri târih-i kitâbdan iki 
sene tamâmına varınca bilâ-nafaka terbiye etmek üzre kabûl eyledim dedik-
de mukırra-i mezbûrenin minvâl-i muharrer üzre cârî olan ikrâr ve takrîrini 
el-mukarru lehü’l-mezbûr Mustafa vicâhen tasdîk ve şifâhen tahkīk edicek mâ 
hüve’l-vâki‘ gıbbe’t-taleb ketb olunup yed-i tâlibe def ‘ ve vaz‘ olundu.
Hurrire fi’l-yevmi’s-sâmin min Şevvâli’l-mükerrem li târihi’l-mezbûr.
Şuhûdü’l-hâl: Mustafa b. Hüseyin, Ali Beşe b. Ahmed, Yakub b. Kurd, Ali 
b. Abdullah ve gayruhüm mine’l-hâzırîn.

471 [82a-2] Hacı Ömer b. Servi’nin evini hanımı Alemşah 
bt. Hızır’a satması
Medîne-i Ebâ Eyyûb-i Ensârî mahallâtından Çavuş Kasım mahalle-
si sâkinlerinden el-Hâc Ömer b. Servi nâm kimesne meclis-i şer‘-i hatîr-i 
lâzımü’t-tevkīrde hâlâ zevcesi olan hâmiletü hâze’l-kitâb Alemşah bt. Hızır 
nâm hâtun mahzarında bi’t-tav‘ ve’r-rızâ ikrâr ve takrîr-i kelâm edip mahalle-i 
mezbûrede vâki‘ bir tarafdan nâzır Ahmed Bey b. Abdullah mülküne ve bir ta-
rafdan Buğdaycızâde Mahmud mülküne ve bir tarafdan Mustafa Bey b. Ahmed 
Ağa mülküne ve bir tarafdan yine benim mülküme müntehî ve mahdûd bir 
fevkānî ve iki tahtânî beyti ve sundurmayı ve fırını ve nısf mâyı ve benim mül-
küm tarafından bennâ zirâ‘ı ile üç zirâ‘ mikdârı tarîki ve zât-ı eşcâr-ı müsmire 
ve gayr-ı müsmireyi hâvî cüneyneyi müştemil olan mülk menzilimi cümle-i 
tevâbi‘ ve levâhıkı ve kâffe-i menâfi‘ ve merâfıkı ile zevcem mezbûre Alemşah’a 
on beş bin nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î 
ile bey‘ edip kabz-ı semen ve teslîm-i mebî‘ eyledim ba‘de’l-yevm sâlifü’l-beyân 
menzil-i mahdûd-ı mezkûr merkūme Alemşah’ın mülk-i müşterâ-yı sarîhidir 
keyfe mâ yeşâ ve yahtâr mutasarrıfe olsun dedikde mukırr-ı mezbûrun minvâl-i 
muharrer üzre cârî olan ikrâr ve takrîrini el-mukarru lehü’l-mezbûre Alemşah 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-
taleb ketb olundu.
Hurrire fî 29 min Şevvâli’l-mükerrem li târihi’l-mezbûr.
Şuhûdü’l-hâl: Şeyh Musa b. Abdullah el-İmâm, Ahmed b. Abdullah el-Müezzin, 
nâzır Ahmed Bey b. Abdullah, Mahmud b. Şaban, Mustafa Bey b. Ahmed Ağa, 
Hüseyin Çelebi b. Mehmed, Mehmed b. Mehmed, Ahmed b. Osman, Perviz 
b. Abdullah ve gayruhüm mine’l-hâzırîn.

472 [82a-3] Yani v. Franko’nun yurt ve bostan yerini Mihal 
v. Franko’ya satması
Vilâyet-i Rumeli’nde İnebahtı sancağında nefs-i kasaba-i Gerbeniş mahallâtından 
Cimri mahallesi sâkinlerinden Yani v. Franko nâm zimmî meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Mihal v. Franko nâm zimmî mahza-
rında ikrâr edip mahalle-i mezbûrede vâki‘ bir tarafdan Kapsi v. Franko mülkü-
ne ve bir tarafdan Yorgo v. Yani mülküne ve bir tarafdan tarîk-i âma müntehî 
bir kıt‘a harâbe yurd yerimi ve yine kasaba-i merkūme sınırı dâhilinde vâki‘ bir 
tarafdan Yani Domoni mülküne ve bir tarafdan Yorgi v. Kakocek mülküne ve 
bir tarafdan müşterî-i mezbûr mülküne ve bir tarafdan tarîk-i âma müntehî 
bir kıt‘a mülk bostan yerimi cümle-i tevâbi‘ ve levâhıkı ile bi safkatin vâhidetin 
mezbûr Mihal’e bin nakd-i fıddî-i Osmânî râyic fi’l-vakt akçeye bâtten bey‘ ve 
kabz-ı semen edip mebî‘ân-ı mezkûrânı mahallinde kabza müşterî-i merkūmu 
taslît eyledim dedikde gıbbe’t-tasdîk ketb olundu.
Hurrire fî selhi Şevvâli’l-mükerrem li sene tis‘a ve ışrîn ve elf.
Şuhûdü’l-hâl: Osman b. Ali, Mehmed b. Abdullah, Diğer Mehmed b. Abdullah, 
Franko v. Yorgi, Komyani v. İstati, Mihal v. Yani, Yani v. Tanaş, Dimo v. Franko 
ve gayruhüm mine’l-hâzırîn.

473 [82a-4] Mihal v. Rizo’nun bağını Yani v. Petriye’ye satması
Vilâyet-i Rumeli’nde Mora sancağında nefs-i kasaba-i Trapoliçe mahallâtından 
Taşlımahalle sâkinlerinden Mihal v. Rizo nâm zimmî meclis-i şer‘de işbu 
hâmil-i hâze’l-kitâb Yani v. Petriye nâm zimmî mahzarında ikrâr edip kasaba-i 
merkūme bağları dâhilinde vâki‘ bir tarafdan Apostol v. Podemi bağına ve bir 
tarafdan İspilyot v. Stefkolo bağına ve bir tarafdan Harilyo v. Kiryaki bağına 
ve bir tarafdan Yani v. Minyan bağına müntehî bir kıt‘a mülk bağımı cümle-i 
tevâbi‘ ve levâhıkı ile mezbûr Yani’ye sekiz bin nakd-i fıddî-i Osmânî râyic fi’l-
vakt akçeye bâtten bey‘ ve kabz-ı semen edip mebî‘-i mezkûru mahallinde kab-
za müşterî-i merkūmu taslît eyledim ba‘de’l-yevm sâlifü’l-beyân bağ-ı mezbûr 
Yani’nin mülk-i müşterâ-yı sarîhidir dedikde gıbbe’t-tasdîk ketb olundu.
Li-târihi’l-mezbûr.
Şuhûdü’l-hâl: Mustafa b. Mehmed, Yakub b. Kurd, Perviz b. Abdullah, Lika 
v. Kara, Papa v. Yako, Kiryako v. Mincalot, Dimitri v. Meşit ve gayruhüm.

474 [82b-1] Mehmed b. Abdullah’ın ev hissesini ve tarlalarının tasarruf 
hakkını kardeşi İstemo v. Yani’ye devretmesi
Vilâyet-i Rumeli’nde Yanya kazâsına tâbi‘ İnanlı nâm karye sâkinlerinden 
Mehmed b. Abdullah nâm (...) işbu hâmilü’l-kitâb li ebeveyn karındaşı İstamo 
v. Yani muvâcehesinde bi’t-tav‘i’s-sâf ikrâr ve takrîr-i kelâm edip karye-i 
mezbûrede vâki‘ bir tarafdan Minho v. Yani mülküne ve iki tarafdan İstefo 
v. Yani mülküne ve bir tarafdan tarîk-i âma (…) müntehî bir beyt-i süflîyi ve 
kerm ve cüneyneyi muhtevî karındaşım mezbûr İstamo ile ale’l-iştirâki’s-seviy 
mutasarrıf olduğumuz mülk menzilden nısf hisse-i şer‘iyye-i şâyi‘amı cümle-i 
tevâbi‘ ve levâhıkı ve âmme-i menâfi‘ ve merâfıkı ile merkūm İstamo’ya bin beş 
yüz nakd-i fıddî râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı 
semen edip mebî‘-i mezkûru mahallinde kabza müşterî-i merkūmu taslît eyle-
diğimden sonra karye-i mezbûre sınırı dâhilinde vâki‘ lede’l-ahâlî ma‘lûmü’l-
hudûd diyârımız keyli ile tahmînen sekiz keyl tohum istî‘âb eder dört kıt‘a tar-
lanın hakk-ı tasarrufunu dahi sâhib-i arz ma‘rifetiyle mezbûra tefvîz edip ol 
dahi tefevvüz ve kabûl ettikden sonra mukābele-i tefvîzde olan beş yüz nakd-i 
mezbûrü’n-na‘t akçeyi mersûm İstamo yedinden bi’t-tamâm ve’l-kemâl ahz ve 
kabz eyledim ba‘de’l-yevm zikr olunan menzilden nısf hisse-i şâyi‘a mezkûr 
İstamo’nun mülk-i sarîhidir ve mârrü’z-zikr dört kıt‘a tarla dahi merkūmundur, 
sâir emsâli tasarrufu gibi mutasarrıf olsun dedikde mukırr-ı mezbûrun minvâl-i 
muharrer üzre cârî olan ikrâr ve takrîrini el-mukarru lehü’l-mezbûr İstamo bi’l-
muvâcehe tasdîk [edicek mâ hüve’l-vâki‘ bi’t-taleb ketb olundu].
Fi’t-târihi’l-mezbûr.
Şuhûdü’l-hâl: Mustafa [b.] Mehmed, Yakub [b.] Kurd, Perviz b. Abdullah, Ali 
b. Abdullah, Kiryaki [v.] Yani, Nikola [v.] Verte, Dimo [v.] Niko, Yani [v.] İstefo, 
Yani [v.] Verte.









475 [82b-2] Pano v. Yorgo’nun evini Yani v. Kiro’ya satması
Vilâyet-i Rumeli’nde Avlonya sancağında Ergirikasrı kazâsına tâbi‘ Sinagopolo[s] 
nâm karye sâkinlerinden Pano v. Yorgo nâm zimmî meclis-i şer‘de işbu hâmil-i 
hâze’l-kitâb Yani v. Kiro nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip karye-i merkūmede vâki‘ bir tarafdan Dado v. Lika bağı-
na ve bir tarafdan yine benim bağıma ve iki tarafdan tarîk-i âma müntehî ve 
mahdûd bir fevkānî beyti ve altında ahırı ve zât-ı eşcâr-ı müsmire ve gayr-ı 
müsmireyi hâvî bahçeyi müştemil olan mülk menzilimi kendi mülküm tara-
fından bir kulaç mikdârı arz-ı hâliyeden gayrısını cümle-i tevâbi‘ ve levâhıkı ile 
mezbûr Yani’ye beş bin beş yüz nakid akçeye bâtten bey‘ ve kabz-ı semen edip 
mebî‘-i mezkûru mahallinde kabza müşterî-i merkūmu taslît eyledim dedikde 
gıbbe’t-tasdîk ketb olundu.
Hurrire fî gurreti Zilka‘deti’ş-şerîfe li târihi’l-mezbûr.
Şuhûdü’l-hâl: Kiro v. Niko, Yorgo v. Meniko, Duka v. Dado, Duka v. Kiro, Yorgo 
v. Dimo, Hristo v. Yako, Kini v. Komo.

476 [82b-3] Ali Bey b. Abdullah’ın birtakım ev eşyalarını hanımı 
Kâmile Hatun bt. Abdullah’a hibe etmesi
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
merhûm Kasım Paşa mahallesinde sâkin fahrü’l-akrân Ali Bey b. Mehmed nâm 
korucu mahfil-i kazâda zevcesi işbu sâhibetü’l-kitâb Kâmile Hâtun bt. Abdullah 
mahzarında ikrâr ve takrîr-i kelâm edip hâlâ silk-i mülkümde münselik iki beledî 
döşek ve iki beyaz minder ve iki yorgan biri çatma ve biri beledî ve dört yastık 
ve bir mâî kebe ve bir beyaz kebe ve iki kilim ve bir kırmızı nur kuşak ve bir mor 
çuka kürdiye ve bir sarı hamam keçesi ve üç çarşaf ve iki tencere ve iki tepsi ve iki 
sahan ve bir ibrik ve iki demirli sandık ve iki sepet sandığını zevcem merkūme 
Kâmile’ye hibe-i sahîha-i şer‘iyye ile hibe ve temlîk ve teslîm eyledim ol dahi 
meclis-i hibede ittihâb [ve] kabz ve tesellüm eyledi ba‘de’l-yevm mârrü’z-zikr eşyâ 
zevcem mezbûre Kâmile’nin mülk-i mevhûbudur dedikde mukırr-ı mezbûrun 
vech-i mübeyyen üzre cârî olan ikrâr ve takrîrini el-mukarru lehü’l-mezbûre 
Kâmile Hâtun bi’l-muvâcehe tasdîk edicek mâ hüve’l-vâki‘ bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Mefharü’l-hutebâ Hasan Efendi b. Ahmed, fahrü’l-eimme 
Mehmed Efendi b. Hemdem, Osman Halîfe b. Hüseyin el-Müezzin, Ali Çelebi 
b. eş-Şeyh İbrahim er-Râcil, Hüseyin Efendi b. Hasan el-Müderris, Abdülbâkī 
Çelebi, Ahmed Beşe b. ( ) Kahveci, Ali Ağa b. Abdullah, el-Hâc Ali b. ( ), Mustafa 
b. Mehmed, Yakub b. Kurd ve gayruhüm.









477 [82b-4, Arapça] Raziye Hatun bt. Abdullah’ın Eflak asıllı 
câriyesini âzat ettiği
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Uluca Baba mahallesinde sâkine olan Râziye Hâtun bt. Abdullah nâm hâtun 
meclis-i şer‘-i şerîfde hâzıre olup rıkkını mu‘terife olan açık kaşlı, sarışın, orta 
boylu, Eflakiyyetü’l-asl hâmile-i hâze’l-kitâb Yasemin bt. Abdullah nâm câriye-i 
memlûkesini hasbeten lillâhi’l-aliyyi’l-azîm ve taleben li merzâti’r-Rabbi’r-
Rahîm yevme lâ yenfe‘u mâlün ve lâ benûn illâ men etallâhe bi kalbin selîm 
âzâd ve tahrîr etti. Câriye-i mezbûre sâir hürrât-ı asliyyât-ı mükellefâtdan hürre 
bir kimesne oldu. Efendilerin âzâdlı köleler üzerinde sâbit olan velâ hakkından 
gayrı üzerinde kimesnenin bir hakkı kalmadı.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Mehmed Halîfe b. el-İmâm, Hasan Halîfe b. Abdullah el-Müezzin, 
Mehmed Bey b. Hüseyin el-Cündî Mehmed Çelebi b. Nasuh kasab, Mehmed 
Çelebi b. Nasuh Debbâğ, Yusuf b. Abdullah, Bayram b. Ferhad, Mehmed 
b. Ferhad, İbrahim b. Ferhad ve gayruhüm mine’l-hâzırîn.

478 [83a-1, Arapça] Mehmed Çelebi b. Davud’un Rus asıllı 
kölesini âzat ettiği
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Bıçakçıbaşı mahallesinde sâkin olan fahrü’l-eşbâh Mehmed Çelebi b. Davud 
nâm kimesne, rıkkını mu‘terif olan orta boylu, elâ gözlü, açık kaşlı, Rûsiyyü’l-
asl hâmil-i hâze’l-kitâb Rıdvan b. Abdullah nâm abd-i memlûkini hasbeten 
lillâhi’l-aliyyi’l-azîm ve taleben li merzâti’r-Rabbi’r-Rahîm yevme lâ yenfe‘u 
mâlün ve lâ benûn illâ men etallâhe bi kalbin selîm âzâd ve tahrîr etti. Abd-i 
mezbûr böylece ahrâr-ı asliyyîn-i mükellefînden hür bir kimesne oldu. 
Efendilerin âzâdlı köleler üzerinde sâbit olan velâ hakkından gayrı üzerinde 
kimesnenin bir hakkı kalmadı. Vâki‘ ikrâr tasdîk hakkı sâhibince vicâhen ve 
şifâhen tasdîk edildi.
Cerâ zâlike ve hurrire fî selhi Ramazâni’l-mübârek li târihi’l-mezbûr.
Şuhûdü’l-hâl: Abdüşşefi Halîfe b. Durak el-Müezzin, Ahmed Çelebi b. Ahmed el-
Cündî Kâtib-i mehterân-ı hâssa, Hüseyin Bey b. Ahmed el-Cündî, Mehmed Bey 
b. Yusuf el-Cündî, İsmail b. Ahmed, İbrahim b. Nebi er-Râcil, Hasan b. Alemşah, 
Veli b. Lütfi ve gayruhüm mine’l-hâzırîn.









479 [83a-2, Arapça] Mehmed Çelebi b. Davud’un Eflak asıllı 
câriyesini âzat ettiği
Mukırr-ı mezbûr, uzun boylu, açık kaşlı, gök gözlü, çenesinin altında eser-i 
cerh bulunan Eflakiyyetü’l-asl hâmile-i hâze’l-kitâb Yasemin bt. Abdullah nâm 
câriye-i memlûkesini hasbeten lillâhi’l-aliyyi’l-azîm âzâd ve tahrîr etti.
Cerâ fi’t-târihi’l-mezbûr.
Şuhûdü’l-hâl: es-Sâbıkūn

480 [83a-3] Kika v. Toma’nın kızı Küre’yi Andriye v. Nikola 
ile evlendirmesi
Vilâyet-i Rumeli’nde Avlonya sancağında Ergirikasrı kazâsına tâbi‘ İstonyat 
nâm karye sâkinelerinden Küre nâm nasrâniye tarafından husûs-ı âti’l-beyâna 
vekîl olup vekâleti hasm-ı şer‘î-i câhid mahzarında Andriye v. Toma ve Kiro 
v. Kika nâm zimmîler şehâdetleri ile şer‘an sâbite olan merkūme Küre’nin baba-
sı Kika v. Toma nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb yine karye-i merkūme sâkinlerinden Andriye v. Nikola nâm zimmî 
mahzarında bi’t-tav‘ ikrâr ve i‘tirâf [edip] müvekkilem merkūme Küre’yi dört 
bin fıddî-i Osmânî râyic fi’l-vakt akçe üzre mezbûr Andriye’ye akd-i nikâh ve 
tezvîc eyledim dedikde mezbûr Andriye dahi meblağ-ı mezbûr dört bin akçe 
mehr-i müeccel ile tezevvüc ve kabûl eyledim dedikden sonra mâ hüve’l-vâki‘ 
alâ vukū‘ihî gıbbe’t-taleb ketb olundu.
Hurrire fî 9 min Şevvâli’l-mükerrem li târihi’l-mezbûr.
Şuhûdü’l-hâl: Dimo v. Duka, Papa v. Nika, İstoyko v. Nika, Kino v. Duka ve gay-
ruhüm mine’l-hâzırîn.

481 [83a-4] Mihal v. Yorgi’nin ev ve bağ hisselerini kardeşi Nikola’ya 
satıp tarlalarının da tasarruf hakkını devrettiği
Vilâyet-i Rumeli’nde İnebahtı sancağında Gerbeniş kazâsına tâbi‘ Kalazmen nâm 
karye sâkinlerinden Mihal v. Yorgi nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb li ebeveyn karındaşı Nikola nâm zimmî mah-
zarında bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ 
bir tarafdan Yorgi v. Yani mülküne ve bir tarafdan Papa Mihal mülküne ve bir 
tarafdan vâdiye ve bir tarafdan tarîk-i âma müntehî ve mahdûd bir tahtânî beyti 
ve zât-ı eşcâr-ı müsmire ve gayr-ı müsmireyi hâvî bostan yerini müştemil olan 
menzilden nısf hisse-i şâyi‘amı ve yine karye-i merkūme kurbunda Varişteya 
nâm mevzi‘de vâki‘ lede’l-ahâlî ma‘lûmü’l-hudûd bir kıt‘a mülk bağdan nısf 
hisse-i şâyi‘amı bi safkatin vâhidetin karındaşım mezbûr Nikola’ya üç bin nakd-i 
fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı 
semen edip mebî‘ân-ı mezkûrânı mahallinde kabza müşterî-i merkūmu taslît 
eylediğimden sonra yine karye-i merkūme sınırı dâhilinde mevâzi‘-i adîdede 
vâki‘ her biri lede’l-ahâlî ma‘lûmü’l-hudûd on kıt‘a tarlalardan dahi mutasar-
rıf olduğum nısf hisse-i şâyi‘alarımın hakk-ı tasarrufunu sâhib-i arz ma‘rifetiyle 
merkūm Nikola’ya tefvîz edip ol dahi minvâl-i muharrer üzre tefevvüz ve kabûl 
eylediğinden sonra mukābele-i tefvîzde olan iki bin nakd-i mezbûrü’n-na‘t 
akçeyi merkūm Nikola yedinden bi’t-tamâm ve’l-kemâl ahz ve kabz eyledim 
ba‘de’l-yevm sâlifü’l-beyân menzilden ve bağdan nısf hisse-i şâyi‘alar merkūm 
Nikola’nın mülk-i müşterâsıdır ve mârrü’z-zikr tarlalardan dahi mutasarrıf ol-
duğum nısf hisse-i şâyi‘alarımın hakk-ı tasarrufu merkūmundur, keyfe mâ yeşâ 
ve yahtâr mutasarrıf olsun dedikde mukırr-ı mezbûrun minvâl-i muharrer üzre 
cârî olan ikrâr ve takrîrini el-mukarru lehü’l-mezbûr Nikola bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’l-âşir li târihi’l-mezbûr.
Şuhûdü’l-hâl: Dimo v. Mihal, Andriye v. Dimitri, Yani v. ( ) Şerbetçi, Yorgi 
v. Dimitri ve gayruhüm mine’l-hâzırîn.

482 [83a-5] Ahmed Beşe b. Ali’nin sattığı evin babasından miras 
kaldığı (bey‘ bi’l-vefâ)
Bi’l-fi‘l Şâhin Hâtun vakfı’na mütevellî olan fahrü’l-akrân Rıdvan Bey b. Ali ta-
rafından husûs-ı âti’l-beyâna vekîl olup vekâleti hasm-ı şer‘î-i câhid mahza-
rında bimâ hüve nehci’l-mu‘teberi’l-mer‘î şer‘an sâbite olan vakf-ı mezbûr 
nâzırı Abdurrahman Halîfe b. Ömer nâm kimesne meclis-i şer‘-i hatîr-i 
lâzımü’t-tevkīrde medîne-i Ebâ Eyyûb-i Ensârî -râdiye anhu Rabbühü’l-
Bârî- mahallâtından Baba Haydar mahallesi sâkinlerinden Ahmed Beşe b. Ali 
nâm râcili ihzâr ve mahzarında bi’l-vekâle takrîr-i kelâm edip bundan akdem 
mezbûr Ahmed Beşe müvekkilim mezbûr Rıdvan Bey yedinden mâl-ı vakıfdan 
yedi bin nakd-i fıddî-i Osmânî râyic fi’l-vakt akçe alıp mahalle-i mezbûrede 
vâki‘ bir tarafdan fahrü’l-meşâyihîn Sivasî Efendi mülküne ve bir tarafdan 
fahrü’l-müderrisîn Arabzâde Mehmed Efendi mülküne ve bir tarafdan Perihan 
Hâtun vakfı’na ve bir tarafdan tarîk-i âma müntehî muhavvataynı müştemil 
olup muhavvata-i dâhiliyyesi iki bâb fevkānî beyti ve odayı ve sofayı ve ıstab-
lı ve bi’r-i mâyı ve kenîfi müştemil olup muhavvata-i hâriciyyesi bir bâb fevkānî 
beyti ve odayı ve sofayı ve ıstablı ve bahçeyi ve kenîfi müştemil olan menzi-
lini meblağ-ı mezbûra alâ tarîki’l-istiğlâl bey‘ eylemiş idi menzil-i mezbûrun 
mülknâmesi merkūm Ahmed Beşe yedinde bulunmamağla menzil-i mezbûr 
merkūm Ahmed Beşe’nin mülkü olduğu müvekkilim mezbûrun ma‘lûmu ol-
mamağın meblağ-ı mezbûr merkūmdan tahlîs olunması müvekkilim mezbûrun 
matlûbudur dedikde gıbbe’s-suâl mezbûr Ahmed Beşe feth-i makāl edip 
cevâbında menzil-i mezbûr babam müteveffâ-yı mezbûr Ali’den bana irs-i 
şer‘le intikāl etmişdir husûs-ı mezbûr ahâlî-i mahalleden suâl olunsun dedik-
de udûl-i müslimînden Fethullah Bey b. Hüsrev nâm bevvâb-ı sultânî ve el-Hâc 
Mehmed Beşe b. Abdullah nâm râcil [83b] ve Veli b. Mustafa ve Mehmed Çavuş 
b. Kasım Ağa nâm kimesneler meclis-i şer‘a hâzırûn olup gıbbe’l-istihbâr fi’l-
vâki‘ sâlifü’l-beyân hudûd ile mahdûd olan menzil-i mezbûr merkūm Ahmed 
Beşe’ye babası müteveffâ-yı mezbûr Ali’den bi hasebi’l-irsi’ş-şer‘î intikāl etmiş 
mülk-i mevrûsu olduğu bizim ma‘lûmumuzdur deyû alâ tarîki’ş-şehâde haber 
verdikleri gıbbe’t-taleb mâ hüve’l-vâki‘ hıfzan li’l-makāl ketb olunup yed-i tâlibe 
def ‘ ve vaz‘ olundu.
Hurrire fî evâsıtı Ramazâni’l-mübârek li sene tis‘a ve ışrîn ve elf.
Şuhûdü’l-hâl: Hasan Efendi b. Hasan el-Müderris, Mehmed b. Abdurrahman, 
Mehmed Halîfe b. Hayreddin el-İmâm, Mehmed Çavuş b. Kasım, Ahmed Çelebi 
b. Hasan es-Sarrâcü’s-sultânî, Hâce Mehmed Efendi b. Hemdem el-İmâm, el-
Hâc Ahmed Çelebi b. İbrahim, Mehmed Halîfe b. Hayreddin el-İmâm, Perviz 
b. Abdullah ve gayruhüm.

483 [83b-1] Rüstem b. Ahmed’in tarlasının tasarruf hakkını 
Marko v. Milo’ya devretmesi
Vilâyet-i Rumeli’nde Avlonya sancağında Premedi kazâsına tâbi‘ Ragoriç 
nâm karye sâkinlerinden Rüstem b. Ahmed nâm acemî meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Marko v. Milo nâm zimmî mahza-
rında bi’t-tav‘ ve’r-rızâ ikrâr ve takrîr-i kelâm edip karye-i merkūme kurbun-
da vâki‘ bir tarafdan Kirko v. Niko tarlasına ve bir tarafdan Kirko v. Kirido tar-
lasına ve bir tarafdan Piro v. Kiko tarlasına ve bir tarafdan Pano v. Kika tarlası-
na müntehî tahmînen diyârımız keyli ile iki keyl tohum istî‘âb eder mutasarrıf 
olduğum bir kıt‘a tarlanın hakk-ı tasarrufunu sâhib-i arz ma‘rifetiyle merkūm 
Marko’ya tefvîz edip ol dahi minvâl-i muharrer üzre tefevvüz ve kabûl eyledi-
ğinden sonra mukābele-i tefvîzde olan yedi yüz nakd-i fıddî-i Osmânî râyic 
fi’l-vakt akçeyi merkūm Marko yedinden bi’t-tamâm ve’l-kemâl ahz ve kabz 
eyledim ba‘de’l-yevm sâlifü’l-beyân bir kıt‘a tarlanın hakk-ı tasarrufu merkūm 
Marko’nundur sâir emsâli tasarrufu gibi keyfe mâ yeşâ ve yahtâr mutasarrıf 
olsun dedikde mukırr-ı mezbûrun minvâl-i muharrer üzre cârî olan ikrâr ve 
takrîrini el-mukarru lehü’l-mezbûr Marko vicâhen ve şifâhen tasdîk ve tahkīk 
edicek mâ hüve’l-vâki‘ gıbbe’t-taleb ketb olundu.
Hurrire fî 13 min Şevvâli’l-mükerrem sene 1029.
Şuhûdü’l-hâl: Süleyman b. Kasım, Cafer b. İlyas, Ali b. Ahmed, Ali b. Abdullah 
el-Muhzır, Mustafa b. Mehmed el-Muhzır.

484 [83b-2] Hasan Hâce b. Menteş’in vârislerinin kendilerine miras 
kalan değirmeni Abdurrahman Efendi b. Abdullah’a sattığı
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından Kızıl 
Mescid mahallesi sâkinlerinden iken bundan akdem vefât eden Hasan Hâce 
b. Menteş nâm kimesnenin verâseti, li ebeveyn karındaşı Mehmed nâm kimes-
neye ve sulbî kebîr kızları Selime ve Râbia ve Fâtıma nâm hâtunlara münha-
sıra oldukdan sonra mezbûrûn taraflarından bey‘-i âti’l-beyânı ikrâra vekîl 
olup vekâleti hasm-ı şer‘î-i câhid mahzarında Mustafa Halîfe b. Receb ve Ömer 
Halîfe b. Seyfullah nâm kimesneler şehâdetleri ile şer‘an sâbite olan fahrü’l-
a‘yân Ali Ağa b. Abdülmennân nâm kimesne meclis-i şer‘de işbu hâmil-i hâze’l-
kitâb Abdurrahman Efendi b. Abdullah nâm kimesne mahzarında bi’l-vekâle 
ikrâr ve takrîr-i kelâm edip müvekkilelerim mezbûrelere müteveffâ-yı mezbûr 
Hasan Hâce’den kendilere bi hasebi’l-irsi’ş-şer‘î intikāl eden vilâyet-i Anadolu’da 
Kinolu kazâsına tâbi‘ Kaymazlar nâm karye kurbunda Kömle demekle ma‘rûf 
mevzi‘de vâki‘ bir göz mülk değirmeni mezbûr Abdurrahman Efendi’ye iki bin 
nakid akçeye bey‘-i bât ile bey‘ ve kabz-ı semen edip mebî‘-i mezbûreyi ma-
hallinde kabza müşterî-i merkūmu taslît eylediler ba‘de’l-yevm sâlifü’l-beyân 
değirmen merkūm Abdurrahman Efendi’nin mülk-i müşterâ-yı sarîhidir key-
fe mâ yeşâ ve yahtâr mutasarrıf olsun dedikde mukırr-ı mezbûrun bi’l-vekâle 
cârî olan ikrârını el-mukarru lehü’l-mezbûr Abdurrahman Efendi tasdîk edicek 
kayd olundu.
Hurrire fi’t-târihi’l-mezbûr.
Şuhûdü’l-hâl: Osman b. Hamza, el-Hâc Mustafa b. Sevindik el-Müezzin, Halil 
b. Hamza, Mehmed b. Mehmed, Veli Halîfe b. İshak, Ali b. Korkud, el-Hâc 
Muslihiddin b. Veli, Mustafa Halîfe b. Receb, Ömer Halîfe b. Seyfullah ve gay-
ruhüm.

485 [83b-3] Şeyh Musa b. Atâullah’ın Perviz Efendi ve Mustafa Çelebi 
vakıflarına olan borcunun alacağıyla takas edilmesi
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Çavuş Kasım mahallesi sâkinlerinden Şeyh Musa b. Atâullah nâm kimes-
ne meclis-i şer‘-i hatîr-i lâzımü’t-tevkīrde Perviz Efendi vakfı’na ve Mustafa 
Çelebi vakfı’na mütevellî olan hâmil-i hâze’l-kitâb el-Hâc Receb b. Yunus 
mahzarında bi’t-tav‘ ve’r-rızâ ikrâr ve takrîr-i kelâm edip müşârün-ileyh Perviz 
Efendi vakfı’ndan bin akçe ve mûmâ-ileyh Mustafa Çavuş vakfı’ndan yedi 
yüz akçe zimmetimde lâzımü’l-edâ ve vâcibü’l-kazâ deynim olup ve târih-i 
kitâbdan sene tamâmına dek müeccel beynimizde cinsi ve levni ilm-i şer‘î 
ile ma‘lûm çuka bahâsından iki yüz akçe deynim olup Âsım Ahmed Çelebi 
vakfı’ndan bir senede dokuz yüz akçe vazîfemi ve Mustafa Çelebi vakfı’ndan 
bin akçe vazîfemi mütevellî-i mezbûr ba‘de hulûli’s-sene meblağ-ı mezbûr 
mukābelesinde ahz ve kabz eylesin dedikde mukırr-ı mezbûrun ikrârını el-
mukarru lehü’l-mezbûr el-Hâc Receb vicâhen ve şifâhen tasdîk ve tahkīk edi-
cek gıbbe’t-taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li târihi’l-mezbûr.
Şuhûdü’l-hâl: Abdurrahman Halîfe b. Ömer el-İmâm, Ahmed Çelebi b. İbrahim 
el-Kâtib, Hasan Efendi b. Şaban, Murtaza Halîfe b. Mehmed, Veli Halîfe 
b. Abdullah, Perviz b. Abdullah, Mustafa b. Mehmed.

486 [84a-1] Deriçe v. Dado’nun tarlalarının tasarruf hakkını 
Ergirikasrı Vaniste köylülerine devrettiği
Vilâyet-i Rumeli’nde Avlonya sancağında Ergirikasrı kazâsına tâbi‘ Vaniste nâm 
karye sâkinlerinden Deriçe v. Dado nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb yine karye-i merkūme sâkinlerinden Niko 
v. Dimo ve Mojaki v. Yani ve Mino v. Nika ve Varno v. Yani ve Yorgo v. Yani 
ve Panko v. Varno ve Duka v. Savi nâm zimmîler mahzarlarında bi’t-tav‘ ve’r-
rızâ ikrâr ve takrîr-i kelâm edip karye-i merkūme sınırı dâhilinde vâki‘ eşcâr-ı 
müsmire ve gayr-ı müsmiresi olan bir kıt‘a ve yine karye-i merkūme kurbun-
da Mişnosi nâm mevzi‘de vâki‘ bir kıt‘a ve Beylikçayır kurbunda vâki‘ bir kıt‘a 
cem‘an mutasarrıf olduğum üç kıt‘a tarlaların hakk-ı tasarrufunu sâhib-i arz 
ma‘rifetiyle merkūmûna tefvîz edip anlar dahi minvâl-i muharrer üzre tefevvüz 
ve kabûl eylediklerinden sonra mukābele-i tefvîzde olan altı bin üç yüz nakd-i 
fıddî-i Osmânî râyic fi’l-vakt akçeyi merkūmûn yedlerinden ale’l-iştirâki’s-
seviy ahz ve kabz eyledim ba‘de’l-yevm sâlifü’l-beyân tarlaların hakk-ı tasarru-
fu merkūmûnundur keyfe mâ yeşâûn ve yahtârûn mutasarrıf olsunlar dedik-
lerinde mukırr-ı mezbûrun minvâl-i muharrer üzre cârî olan ikrâr ve takrîrini 
el-mukarru lehümü’l-mezbûrûn bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâdis min Şevvâli’l-mükerrem li târihi’l-mezbûr.
Şuhûdü’l-hâl: Varto v. Kiso, Duka v. Yorgo, Yani v. Yorgi, Yani v. Hamo ve gayru-
hüm mine’l-hâzırîn.









487 [84a-2] Vasil ve Armağan’ın babaları Ergiri’den kalan miras 
haklarını kardeşleri Paroş’a satmaları
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Kerasa nâm karye sâkinlerinden Vasil ve Armağan v. Ergiri nâm 
zimmîler meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb li ebe-
veyn karındaşı Paroş nâm zimmî mahzarında bi’t-tav‘ ve’r-rızâ ikrâr ve takrîr-i 
kelâm edip işbu akdin sudûruna dek babamız hâlik-i mezbûr Ergiri’den ale’l-
iştirâki’s-seviy bize intikāl eden karye-i merkūmede vâki‘ bir tarafdan Apostol 
v. Yorgi mülküne ve bir tarafdan İskarlet v. Dimo mülküne ve bir tarafdan Yani 
v. Dimo mülküne ve bir tarafdan yine müşterî-i mezbûr mülküne müntehî ve 
mahdûd olan bir fevkānî beyti müştemil olan mülk menzilimizi ve beynimizde 
ilm-i şer‘î ile ma‘lûm beyti ve yine karye-i merkūme kurbunda vâki‘ lede’l-ahâlî 
ma‘lûmü’l-hudûd bir kıt‘a mülk çayırı ve yine karye-i merkūmede vâki‘ bir göz 
mülk su değirmeninden bize intikāl eden hisse-i şâyi‘amızı cümle-i tevâbi‘ ve 
levâhıkı ve kâffe-i menâfi‘ ve merâfıkı ile bi safkatin vâhidetin karındaşımız 
merkūm Paroş’a bey‘-i bâtt-ı sahîh-i şer‘î ile bey‘ ve kabz-ı semen edip mebî‘ât-ı 
mezkûrâtı mahallinde kabza müşterî-i merkūmu taslît eyledik ba‘de’l-yevm 
sâlifü’l-beyân mebî‘ler merkūm Paroş’un mülk-i müşterâ-yı sarîhidir keyfe mâ 
yeşâ ve haysü mâ yürîd mutasarrıf olsun dediklerinde mukırrân-ı mezbûrânın 
minvâl-i muharrer üzre cârî olan ikrâr ve takrîrlerini el-mukarru lehü’l-mezbûr 
Paroş bi’l-muvâcehe tasdîk ve bi’l-müşâfehe tasdîk edicek mâ hüve’l-vâki‘ 
gıbbe’t-taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li târihi’l-mezbûr.
Şuhûdü’l-hâl: Vasil v. Yani, İskalani v. İskarlet, Dimo v. Ergiri, Armağan v. Yani, 
Papa v. Apostol, Toroso v. Nikola, Anastaş v. Apostol, Paroş v. Apostol, Toros 
v. Apostol, Niko v. Pranko ve gayruhüm mine’l-hâzırîn.

488 [84a-3] Todori v. Mihal’in ev, bağ ve bahçe ile tarla tasarruf 
hakkını Nikola v. Yorgi’ye devretmesi
Delvine sancağında Aydonat kazâsına tâbi‘ Milot nâm karyeden Todori 
v. Mihal nâm zimmî mahfil-i kazâda işbu sâhibü’l-kitâb Nikola v. Yorgi 
muvâcehesinde bi’t-tav‘i’s-sâf ikrâr ve takrîr-i kelâm edip karye-i mezbûrede 
vâki‘ bir tarafdan Göne v. Nikola mülküne ve bir tarafdan Dimo v. Yorgi mül-
küne ve bir tarafdan Niko v. Zoriye mülküne ve bir tarafdan Niko v. Minho 
mülküne müntehî bir tahtânî beyti ve mahzeni müştemil mülk menzili-
mi ve yine menzil-i mezbûre muttasıl lede’l-ahâlî ma‘lûmü’l-hudûd bir kıt‘a 
mülk bahçemi ve yine karye-i merkūme bağları dâhilinde vâki‘ bir tarafdan 
Diyoftero v. Ayas bağına ve bir tarafdan Köni v. ( ) bağına ve bir tarafdan Yorgi 
v. ( ) bağına ve bir tarafdan tarîk-i âma müntehî iki dönüm bir kıt‘a mülk ba-
ğımı cümle-i tevâbi‘ ve levâhıkı ve âmme-i menâfi‘ ve merâfıkı ile bi safkatin 
vâhidetin mezbûr Nikola’ya iki bin dört yüz nakd-i fıddî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve kabz-ı semen edip mebî‘ân-ı mezkûrânı 
mahallinde kabza taslît eyledikden sonra karye-i mezbûr sınırı dâhilinde 
vâki‘ lede’l-ahâlî ma‘lûmü’l-hudûd diyârımız keyli ile tahmînen iki keyl to-
hum istî‘âb eder iki kıt‘a tarlanın hakk-ı tasarrufunu sâhib-i arz ma‘rifetiyle 
mezbûra tefvîz edip ol dahi minvâl-i muharrer üzre tefevvüz ve kabûl ettik-
den sonra mukābele-i tefvîz olan üç yüz elli nakd-i mezbûrü’n-na‘t akçeye 
merkūm Nikola yedinden bi’t-tamâm ve’l-kemâl ahz ve kabz eyledim ba‘de’l-
yevm zikr olunan emlâk-i mezbûr Nikola’nın mülk-i müşterâ-yı sarîhidir ve 
mârrü’z-zikr iki kıt‘a tarla dahi merkūmundur sâir emsâli tasarrufu gibi mu-
tasarrıf olsun dedikde mukırr-ı mezbûru ikrâr-ı meşrûhunda mukarru lehü’l-
mezbûr Nikola bi’l-muvâcehe tasdîk edicek hurrire fi’l-yevmi’l-hâmis aşer 
min Şevvâli’l-mükerrem li sene tis‘a ve ışrîn ve elf.
Şuhûdü’l-hâl: Mustafa [b.] Mehmed, Yakub [b.] Kurd, Ali b. Abdullah, Yusuf 
b. Abdullah, Nikola [v.] Yorgi, Donik [v.] Niko, Yani [v.] Pavlo, Kini [v.] Yani, 
Zako [v.] Dimo, Mihal [v.] Kini.

489 [84b-1, Arapça] Sefer b. Mehmed’in Ramazan b. Durmuş’tan 
ödünç aldığı
Ebâ Eyyûb el-Ensârî -radiye anhu Rabbühü’l-Bârî- mahallâtından Takyecibaşı 
mahallesinde sâkin olan Sefer b. Mehmed nâm kimesne meclis-i şer‘-i şerîf 
de -sânehallâhu te‘âlâ ani’t-tağyîr ve’t-tahrîf- hâzır olup Ramazan b. Durmuş 
nâm kimesneye karz cihetinden râyicü’l-vakt dört bin altı yüz akçe-i Osmânî 
lâzımü’l-edâ ve vâcibü’l-kazâ borcu olduğunu ikrâr ve i‘tirâf etti. Dâyin-i mezbûr 
vâki‘ ikrârı vicâhen ve şifâhen tasdîk etti. Sonra mahalle-i mezbûrede sâkine 
olan Ayşe Hâtun bt. İsmail nâm hâtun cemî‘-i meblağ-ı mersûma îcâb ve kabûlü 
hâvî kefâletle kefîl oldu.
Cerâ zâlike ve hurrire fi’l-yevmi’l-hâmis aşer min Şevvâli’l-mükerrem sene tis‘a 
ve ışrîn ve elf min hicreti men lehü’ş-şeref.
Şuhûdü’l-hâl: El-Hâc Kalender b. Süleyman, Abdi Çelebi b. Bedreddin, el-Hâc 
Süleyman Turveli b. Mehmed, Usta Mustafa [b.] Mehmed, Musa b. Ramazan, 
Derviş b. Oruc, Ahmed b. Mehmed, Bekir b. Ali, Mustafa b. Mehmed, Yakub [b.] 
Kurd ve gayruhüm mine’l-hâzırîn.









490 [84b-2] Ferhad v. Budak’ın Timurhan b. Ebülhayr’dan Çinili 
Çeşme sakalığını satın alması
Medîne-i Ebâ Eyyûb-i Ensârî -râdiye anhu Rabbühü’l-Bârî- tevâbi‘inden 
Hasköy’de sâkin Ferhad v. Budak nâm Ermeni mahfil-i kazâda bâ‘isü’l-kitâb 
Timurhan b. Ebülhayr nâm kimesne mahzarında takrîr-i kelâm edip bundan 
akdem mezbûr Timurhan mahmiye-i Kostantıniyye -humiyet ani’l-âfât ve’l-
beliyye-de vâki‘ Çinili Çeşme demekle ma‘rûf çeşme saka[sı] olup yerini ve kır-
basını mukaddemâ bana üç bin yedi yüz akçeye bey‘ ve teslîm etmiş idi hâlâ 
mebî‘-i mezbûrun gāilesi olmağla merkūm Timurhan ile bey‘-i mezbûru rızâmız 
ile fesh edip meblağ-ı mezbûr üç bin yedi yüz akçeyi mesfûr Timurhan yedinden 
bi’t-tamâm ve’l-kemâl ahz ve kabz eyledim dedikde mukırr-ı mezbûrun vech-i 
mübeyyen üzre cârî olan ikrâr ve takrîrini mezbûr Timurhan bi’l-muvâcehe 
tasdîk edicek mâ hüve’l-vâki‘ [bi’t-taleb ketb olundu].
Fi’t-târihi’l-mezbûr.
Şuhûdü’l-hâl: Ali b. Mehmed şeyh-i sakayân, Süleyman Bey b. Sadi el-Cündî 
Osman Beşe b. Abdullah er-Râcil, Mehmed Bey b. Hızır er-Râcil, Mustafa 
b. Mehmed ve gayruhüm mine’l-hâzırîn.

491 [84b-3] Yasef v. Yahud’un bâc-ı pâ-yı ağnâm iltizamını Abdullah’ın 
oğulları Mehmed Beşe ve Ali Beşe’ye satması
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından 
Edirnekapısı’nda ber vech-i iltizâm bâc-ı pâ-yı ağnâm olan Yasef v. Yahud nâm 
yahudi meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Mehmed 
Beşe ve Ali Beşe ibney Abdullah nâm râciller mahzarlarında ikrâr ve takrîr-i 
kelâm edip Havâss-ı Aliyye kazâsı müzâfâtından taht-ı iltizâmımda dâhil Midye 
nâhiyesinde vâki‘ olan bâc-ı pâ-yı ağnâm târih-i kitâb Recebi’l-ferdi gurresinden 
sene tamâmına dek mezbûrân Mehmed Beşe ve Ali Beşe’ye ale’l-iştirâk beş bin 
nakd-i fıddî-i Osmânî râyic fi’l-vakt akçeye der-uhde edip meblağ-ı mezbûru 
merkūmân yedlerinden ale’l-iştirâk emânet-i mahkiyem hasebiyle bi’t-tamâm 
ve’l-kemâl ahz ve kabz eyledim dedikde mukırr-ı mezbûrun minvâl-i muharrer 
üzre cârî olan ikrâr ve takrîrini el-mukarru lehümâ’l-mezbûrân Mehmed Beşe 
ve Ali Beşe bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
bi’t-taleb ketb olunup yed-i tâlibe def ‘ ve vaz‘ olundu.
Hurrire fi’l-yevmi’s-sâmin aşer li târihi’l-[mezbûr].
Şuhûdü’l-hâl: Hasan Çelebi b. ( ) el-Yesârî, Aydın Beşe b. Abdullah er-Râcil, 
İbrahim Beşe b. Abdullah er-Râcil, Bâkī Çelebi b. Receb er-Râcil.









492 [84b-4] Ramazan b. Hızır’ın evini Sâliha bt. Abdullah’a satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Süleyman Çelebi mahallesi sâkinlerinden Ramazan b. Hızır nâm kimes-
ne meclis-i şer‘de hâmiletü’l-kitâb Sâliha bt. Abdullah nâm hâtun mahzarın-
da bi’t-tav‘ ikrâr ve takrîr-i kelâm edip mahalle-i mezbûrede vâki‘ bir tarafdan 
Süleyman ve İsa ibney Veli mülküne ve bir tarafdan yine benim mülküme ve 
iki tarafdan tarîk-i âma müntehî ve mahdûd iki tahtânî beyti ve çardağı ve zât-ı 
eşcâr-ı müsmire ve gayr-ı müsmireyi hâvî ve cüneyneyi müştemil olan mülk 
menzilimi ve yine menzil-i mezbûr kurbunda cârî olan ayazmadan hakk-ı şür-
bü mezbûre Sâliha Hâtun’a altı bin nakd-i fıddî-i Osmânî râyic fi’l-vakt akçe-
ye bey‘-i bât ile bey‘ edip kabz-ı semen ve teslîm-i mebî‘ eyledim ba‘de’l-yevm 
sâlifü’l-beyân menzil merkūme Sâliha’nın mülk-i müşterâ-yı sarîhidir keyfe 
mâ yeşâ ve yahtâr mutasarrıfe olsun dedikde mukırr-ı mezbûrun ikrârını el-
mukarru lehü’l-mezbûre Sâliha Hâtun bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li târihi’l-mezbûr.
Şuhûdü’l-hâl: Sunullah Efendi b. Siyâmi el-İmâm, Sefer Bey b. Mehmed, Derviş 
Mahmud b. Hüseyin, İbrahim b. Çalabverdi, İbrahim b. Halil, Molla Mahmud 
b. Ali, Süleyman b. Veli, İsa b. Veli, Yakub b. Kurd, Bayram b. Abdullah, Şaban 
b. Yusuf, Perviz b. Abdullah ve gayruhüm mine’l-hâzırîn.

493 [84b-5] Sâliha Hatun bt. Abdullah’ın evini İbrahim 
b. Çalabverdi’ye satması
Medîne-i Ebâ Eyyûb-i Ensârî mahallâtından Süleyman Çelebi mahallesi 
sâkinelerinden Sâliha Hâtun bt. Abdullah meclis-i şer‘de işbu hâmilü’l-kitâb 
İbrahim b. Çalabverdi mahzarında ikrâr edip mahalle-i mezbûrede vâki‘ bir ta-
rafdan Süleyman ve İsa ibney Veli mülküne ve bir tarafdan yine benim mül-
küme ve bir tarafdan tarîk-i âma müntehî iki tahtânî beyti ve cüneyneyi ve 
müşâ‘-ı müşterek tarîki müştemil olan mülk menzilimi cümle-i tevâbi‘iyle 
mezbûr İbrahim’e iki bin akçeye bâtten bey‘ edip kabz-ı semen ve teslîm-i 
mebî‘ eyledim ba‘de’l-yevm sâlifü’l-beyân menzil-i merkūm İbrahim’in mülk-i 
müşterâsıdır keyfe mâ yeşâ mutasarrıf olsun dedikde mukırra-i mezbûrenin 
ikrârını el-mukarru lehü’l-mezbûr İbrahim vicâhen tasdîk edicek mâ hüve’l-
vâki‘ gıbbe’t-taleb ketb olundu.
Hurrire li târihi’l-mezbûr.
Şuhûdü’l-hâl: es-Sâbıkūn.









494 [85a-1] Yano v. Yani’nin daha önce satın aldığı bağı Yorgo 
v. Niko’ya iade etmesi
Vilâyet-i Rumeli’nde Delvine kazâsına tâbi‘ Gardik nâm karye sâkinlerinden Yano 
v. Yani nâm zimmî meclis-i şer‘-i hatîr-i lâzımü’t-tevkīrde işbu hâmil-i hâze’l-
kitâb Yorgo v. Niko nâm zimmî mahzarında bi’t-tav‘ ve’r-rızâ ikrâr ve takrîr-i 
kelâm edip bundan akdem mezbûr Yorgo karye-i merkūmede vâki‘ iki tarafdan 
Ali Bey b. ( ) mülküne ve bir tarafdan Dimo v. ( ) mülküne ve bir tarafdan cebe-
le müntehî olan bir kıt‘a bağını bana iki bin yedi yüz nakd-i fıddî-i Osmânî râyic 
fi’l-vakt akçeye bâtten bey‘ edip kabz-ı semen ve teslîm-i mebî‘ eylemiş idi hâlâ 
mezbûr Yorgo ile bey‘-i mezbûru ikāle murâd eylediğimizde rızâmız ile ikāle 
edip meblağ-ı mezbûr iki bin yedi yüz nakd-i mezbûrü’n-na‘t akçeyi mezbûr 
Yorgo yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-
beyân bağ-ı mezbûr Yorgo’nun mülk-i sarîhidir keyfe mâ yeşâ ve yahtâr mu-
tasarrıf olsun dedikde mukırr-ı mezbûrun ikrârını el-mukarru lehü’l-mezbûr 
Yorgo vicâhen tasdîk edicek mâ hüve’l-vâki‘ gıbbe’t-taleb ketb olundu.
Hurrire fî 18 min Şevvâli’l-mükerrem li târihi’l-mezbûr.
Şuhûdü’l-hâl: İlyas Hâce b. ( ) el-İmâm, Ahmed Dede b. Hüseyin, Yani v. Otaki, 
Kalviri v. Dado, Yani v. Dimo, Tano v. Kino, Yani v. Kolaşi ve gayruhüm 
mine’l-hâzırîn.

495 [85a-2] Mehmed b. Mustafa’nın evini Ebûbekir Bey 
b. Abdurrahman’a satması
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından 
Topkapısı hâricinde vâki‘ İlyaszâde mahallesi sâkinlerinden Mehmed b. Mustafa 
nâm kimesne meclis-i şer‘de işbu hâmil-i hâze’l-kitâb fahrü’l-akrân Ebûbekir 
Bey b. Abdurrahman nâm bevvâb-ı sultânî mahzarında ikrâr edip mahalle-i 
mezbûrede vâki‘ bir tarafdan Murad Bey b. Abdullah mülküne ve bir tarafdan 
es-Seyyid Abdi b. es-Seyyid Mahmud mülküne ve bir tarafdan el-Hâc Subaşı 
b. Abdülmennân mülküne ve bir tarafdan müşterî-i mezbûr mülküne müntehî 
iki tahtânî beyti ve hadîkayı ve bi’r-i mâyı ve muhavvatayı ve kenîfi müştemil 
olan mülk menzilimi cümle-i tevâbi‘ ve levâhıkı ile mezbûr Ebûbekir Bey’e altı 
bin akçeye bey‘ edip kabz-ı semen ve teslîm-i mebî‘ eyledim dedikde mukırr-ı 
mezbûrun ikrârını el-mukarru lehü’l-mezbûr bi’l-muvâcehe tasdîk ve bi’l-
müşâfehe tahkīk edicek gıbbe’t-taleb ketb olundu.
Hurrire fî 20 min Şevvâli’l-mükerrem [li târihi’l-mezbûr].
Şuhûdü’l-hâl: Mustafa Halîfe b. Abdurrahman el-İmâm, Süleyman Halîfe 
b. Meh med el-İmâm, es-Seyyid Abdi b. es-Seyyid Mahmud el-Müezzin, Hasan 
b. Hü se yin, Murad Bey b. Abdullah, Pervâne b. Abdullah, Hasan b. Abdullah, el-
Hâc Mustafa b. Abdullah, Perviz b. Abdullah, Mustafa b. Mehmed, Ali b. Abdullah.

496 [85a-3] Danyal v. Yorgi’nin emlâkini Nuhur Kostrova köylülerine 
satarak başka köye yerleşmesi
Vilâyet-i Rumeli’nde İnebahtı sancağında Çatalca kazâsına tâbi‘ Nuhur Kostrova 
nâm karye ahâlîsinden Pavlo v. Nikola ve Yani v. Mihal ve Şiro v. Yorgi ve Yani 
v. Yorgi ve Dimo v. Yani ve Yorgi v. Yani ve Kosta v. İstati ve Ergiri v. Yorgi ve 
Hristo v. Dimo ve Mihal v. Yani nâm zimmîler ve sâirleri cemm-i gafîr ve cem‘-i 
kesîr meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Danyal 
v. Yorgi nâm zimmî mahzarında her biri ikrâr ve takrîr-i kelâm edip mezbûr 
Danyal karyemizde vâki‘ olan emlâkini bize bey‘ edip kendi âhar karyeye nakl 
etmeğin mezbûr ile ba‘de’l-yevm harâc ve ispençe ve sâir tekâlîf-i örfiyye-
ye müte‘allik da‘vâ ve nizâ‘ımız yokdur dediklerinde mukırrûn-ı mezbûrûnun 
minvâl-i muharrer üzre cârî olan ikrâr ve takrîrlerini el-mukarru lehü’l-mezbûr 
Danyal bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-
taleb ketb olundu.
Hurrire fî evâsıtı Şevvâli’l-mükerrem li târihi’l-mezbûr.
Şuhûdü’l-hâl: Yorgi v. Dimo, Apostol v. Dimo, Yorgi v. Mihal, Duka v. Yani, Rizo 
v. İstemad, Franko v. Todori, Yorgi v. Yani ve gayruhüm mine’l-hâzırîn.

497 [85a-4] Danyal v. Yorgi’nin yurt yeri, yoncalık ve tarlasının tasarruf 
hakkını Nuhur Kostrova köylülerine devretmesi
Vilâyet-i Rumeli’nde İnebahtı sancağında Çatalca kazâsına tâbi‘ Nuhur Kostrova 
nâm karye sâkinlerinden Danyal v. Yorgi nâm zimmî meclis-i şer‘de işbu hâmil-i 
hâze’l-kitâb karye-i merkūme ahâlîsinden Pavlo v. Nikola ve Yani v. Mihal ve 
Şiro v. Yorgi ve Yani v. Yorgi ve Dimo v. Yani ve Yorgi v. Yani ve Kosta v. İstati 
ve Ergiri v. Yorgi ve Hristo v. Dimo ve Mihal v. Yani ve sâirleri mahzarlarında 
bi’t-tav‘ ve’r-rızâ ikrâr ve takrîr-i kelâm edip karye-i merkūmede vâki‘ iki taraf-
dan tarîk-i âma ve bir tarafdan Dimo v. Pavlo mülküne müntehî bir kıt‘a harâbe 
yurd yerimi ve yine karye-i merkūme kurbunda vâki‘ bir kıt‘a mülk yoncalığımı 
cümle-i tevâbi‘ ve levâhıkı ile bi safkatin vâhidetin mezbûrûna bin nakd-i fıddî 
akçeye bey‘-i bât ile bey‘ ve kabz-ı semen edip mebî‘ân-ı mezbûrânı mahal-
linde kabza müşteriyyûn-ı mezbûrûnu taslît eylediğimden sonra yine karye-i 
merkūme sınırı dâhilinde vâki‘ her biri lede’l-ahâlî ma‘lûmü’l-hudûd mutasar-
rıf olduğum üç kıt‘a tarlaların dahi hakk-ı tasarrufunu sâhib-i arz ma‘rifetiyle 
mezbûrûna tefvîz edip mukābelesinde mezbûrûn yedlerinden dört yüz nakd-i 
fıddî akçeyi bi’t-tamâm ve’l-kemâl ahz ve kabz eyledim ba‘de’l-yevm sâlifü’l-
beyân mebî‘ler merkūmûnun mülk-i müşterâ-yı sarîhidir ve mârrü’z-zikr tar-
laların dahi hakk-ı tasarrufları merkūmûnundur sâir emsâli tasarrufları gibi 
mutasarrıf olsunlar dedikde mukırr-ı mezbûrun ikrârını el-mukarru lehümü’l-
mezbûrûn bi’l-muvâcehe tasdîk edicek gıbbe’l-ibtigā sebt olundu.
Hurrire li târihi’l-mezbûr.
Şuhûdü’l-hâl: es-Sâbıkūn.

498 [85b-1] Ali b. Veli’nin kendisiyle ortak olduğu ev hissesini karısı 
Ayşe Hatun bt. Ali Hâce’ye satması
Medîne-i Ebâ Eyyûb el-Ensârî -râdiye anhu Rabbühü’l-Bârî’de merhûm Şeyh 
Ahmed mahallesinde sâkin Ali b. Veli nâm kimesne mahfil-i kazâda zevcesi 
işbu bâ‘isetü’l-kitâb Ayşe Hâtun bt. Ali Hâce muvâcehesinde bi’t-tav‘ ve’r-rızâ 
ikrâr ve takrîr-i kelâm edip mahalle-i mezbûrede vâki‘ bir tarafdan Ahmed b. el-
Hâc Mehmed mülküne ve bir tarafdan Rüstem Beşe mülküne ve bir tarafdan 
merhûm Yakub Ağa vakfı’na ve bir tarafdan tarîk-i âma müntehî iki tahtânî 
beyti ve bir fevkānî beyti ve iki sofayı ve ahırı ve bi’r-i mâyı ve zât-ı eşcâr-ı 
müsmireyi hâvî muhavvatayı müştemil olun zevce-i mesfûre Ayşe Hâtun ile 
ale’l-iştirâki’s-seviy silk-i mülkümüzde olan menzilden nısf hisse-i şer‘iyye-i 
şâyi‘amı cümle-i tevâbi‘ ve levâhıkı ve âmme-i menâfi‘ ve merâfıkı ile zevcem 
mezbûre Ayşe Hâtun’a beş bin nakd-i fıddî râyic fi’l-vakt akçeye bey‘-i bâtt-ı 
sahîh-i şer‘î ile bey‘ edip kabz-ı semen ve teslîm-i mebî‘ kıldım ba‘de’l-yevm 
menzil-i mahdûd-ı mezkûrdan nısf hisse-i şâyi‘ası mezbûre Ayşe Hâtun’un 
mülk-i müşterâ-yı sarîhidir keyfe mâ yeşâ ve yahtâr mutasarrıfe olsun dedikde 
mukırr-ı mezbûrun vech-i mübeyyen üzre cârî olan ikrâr ve takrîrini mezbûre 
Ayşe Hâtun bi’l-muvâcehe tasdîk edicek mâ hüve’l-vâki‘ [bi’t-taleb ketb olundu].
Hurrire fi’l-yevmi’s-sânî ve’l-ışrîn min Şevvâli’l-mükerrem li’s-seneti’l-mezbûre.
Şuhûdü’l-hâl: Abdurrahman Efendi b. Ömer el-İmâm, Mustafa b. Abdullah 
el-Muhtesib, Sinan Halîfe b. Abdünnebi, Ömer b. Süleyman el-Mezârî, Hasan 
b. Abdullah el-Mezârî, Mustafa b. Abdullah er-Râcil, Rüstem Beşe b. Abdullah 
er-Râcil, Hüseyin b. Kubad, Seyyid b. Kubad, Mustafa b. Mehmed, Perviz 
b. Abdullah, Ali b. Abdullah ve gayruhüm mine’l-hâzırîn.

499 [85b-2] Ayşe Hatun bt. Ali Hâce’nin kendisiyle ortak olduğu ev 
hissesini kocası Ali Beşe b. Veli’ye satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
merhûm Şeyh Ahmed mahallesi sâkinlerinden Ayşe Hâtun bt. Ali Hâce meclis-i 









şer‘-i hatîr-i lâzımü’t-tevkīrde işbu bâ‘is-i hâze’l-kitâb zevci Ali Beşe b. Veli nâm 
kimesne mahzarında ikrâr edip mahalle-i mezbûrede vâki‘ bir tarafdan Ahmed 
b. el-Hâc Mehmed mülküne ve bir tarafdan Rüstem Beşe b. ( ) mülküne ve bir 
tarafdan merhûm Yakub Ağa vakfı’na ve bir tarafdan tarîk-i âma müntehî ve 
mahdûd iki fevkānî beyti ve bir tahtânî beyti ve iki sofayı ve ahırı ve bi’r-i 
mâyı ve zât-ı eşcâr-ı müsmire ve gayr-ı müsmireyi hâvî muhavvatayı müştemil 
olup zevcim mezbûr Ali Beşe ile ale’l-iştirâki’s-seviy silk-i mülk-i sahîhimizde 
münselik ve münharıt olan menzilden nısf hisse-i şâyi‘amı cümle-i tevâbi‘ ve 
levâhıkı ve kâffe-i menâfi‘ ve merâfıkı ile zevcim mezbûr Ali’ye beş bin nakd-i 
fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı 
semen-i ma‘dûd ve teslîm-i mebî‘-i mahdûd eyledim ba‘de’l-yevm sâlifü’l-beyân 
menzilde olan nısf hisse-i şâyi‘am zevcim mezbûr Ali’nin mülk-i müşterâ-yı 
sarîhidir keyfe mâ yeşâ mutasarrıf olsun dedikde mukırra-i mezbûrenin ikrârını 
mezbûr Ali tasdîk edicek ketb olundu.
Hurrire li târihi’l-mezbûr.
Şuhûdü’l-hâl: es-Sâbıkūn.

500 [85b-3] Marola bt. Nikola’nın evini Dârüssaâde ağası Hacı Mustafa 
Ağa b. Abdürrahim’e satması
Kazâ-i Havâss-ı Aliyye’ye tâbi‘ Vidos nâm karye sâkinlerinden Marola bt. Nikola 
nâm nasrâniye meclis-i şer‘-i hatîr-i lâzımü’t-tevkīrde işbu hâfızü’l-kitâb atebe-i 
aliyye-i sultâniyyede sâbıkan Dârü’s-sa‘âde ağası olan iftihârü’l-havâs ve’l-
mukarrebîn mu‘temedü’l-mülûk ve’s-selâtîn el-Hâc Mustafa Ağa b. Abdürrahim 
hazretleri taraf-ı âlîlerinden husûs-ı âti’z-zikri tasdîka vekîl olup vekâleti hasm-ı 
şer‘î-i câhid mahzarında Şaban Halîfe b. Derviş ve Zülfikār Bey b. Abdullah 
şehâdetleri ile sâbite olan Dergâh-ı âlî -dâme mahfûfen bi’l-me‘âlî- müteferri-
kalarından kıdvetü’l-emâcid ve’l-ekârim zübdetü’l-mehâmid ve’l-mekârim zü’l-
kadri’l-celî Hasan Çelebi b. Ali mahzarında bi’t-tav‘ ve’r-rızâ ikrâr ve takrîr-i 
kelâm edip karye-i mezbûrede vâki‘ bir tarafdan kiliseye ve bir tarafdan kasab 
Yorgi mülküne ve bir tarafdan bi’r-i mâya ve bir tarafdan tarîk-i âma müntehî 
iki tahtânî beyti ve fırını ve ahırı ve bir bâb dükkânı ve zât-ı eşcâr-ı müsmire 
ve gayr-ı müsmireyi hâvî cüneyneyi müştemil mülk menzilimi cümle-i tevâbi‘ 
ve levâhıkı ve âmme-i menâfi‘ ve merâfıkı [ile] on sekiz bin nakd-i fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı se-
men ve teslîm-i mebî‘ eyledim ba‘de’l-yevm sâlifü’l-beyân menzil-i mahdûd 
bi cümleti’l-hudûd ve’l-hukūk müvekkil-i müşârün-ileyh hazretlerinin mülk-i 
müşterâ-yı sarîhidir keyfe mâ yeşâ ve yahtâr mutasarrıf olsun dedikde mukırr-ı 
mezbûrun vech-i mübeyyen üzre cârî olan ikrâr ve takrîrini vekîl-i mûmâ-ileyh 
Hasan Çelebi bi’l-muvâcehe tasdîk ve bi’l-müşâfehe tahkīk edicek mâ hüve’l-
vâki‘ gıbbe’t-taleb ketb olundu.
Hurrire fî evâsıtı Ramazâni’l-mübârek li târihi’l-mezbûr.
Şuhûdü’l-hâl: Fahrü’l-müderrisîn Mehmed Efendi b. ( ), fahrü’l-hutebâ Şaban 
Halîfe, Yusuf Çavuş b. ( ), Ahmed Efendi b. ( ) el-Kastamonî, el-Hâc Hamza b. ( ) 
el-Müezzin, Abdi Beşe b. ( ), Mustafa b. Mehmed.

501 [85b-4] Trandafil v. Yorgi’nin evini Dârüssaâde ağası Hacı Mustafa 
Ağa b. Abdürrahim’e sattığı
Karye-i mezbûre sâkinlerinden Trandafil v. Yorgi nâm zimmî vekîl-i müşârün-
ileyh mahzarında ikrâr edip karye-i merkūmede vâki‘ iki tarafdan müşârün-
ileyh el-Hâc Mustafa Ağa mülküne ve bir tarafdan Andriye v. ( ) mülküne ve 
bir tarafdan tarîk-i âma müntehî üç bâb tahtânî beyti ve bir ahırı müştemil 
olan menzilimi müvekkil-i müşârün-ileyh hazretlerine yirmi bin akçeye bâtten 
bey‘ edip kabz-ı semen ve teslîm-i mebî‘ eyledim dedikde gıbbe’t-tasdîk ketb 
olundu.
Hurrire li târihi’l-mezbûr.
Şuhûdü’l-hâl: es-Sâbıkūn.

502 [85b-5] Apostol v. İstayko’nun ev ve bağını Dârüssaâde ağası 
Hacı Mustafa Ağa b. Abdürrahim’e satması
Karye-i merkūme sâkinlerinden Apostol v. İstayko nâm zimmî tarafından vekîl 
olup vekâleti Trandafil ve Andriye şehâdetleri ile sâbite olan Niko v. Yorgi vekîl-i 
müşârün-ileyh mahzarında bi’l-vekâle ikrâr edip müvekkil-i mezbûr karye-i 
merkūmede vâki‘ bir tarafdan Kosta mülküne ve bir tarafdan Panko mülküne 
ve iki tarafdan tarîk-i âma müntehî üç bâb tahtânî beyti müştemil olan mülk 
menzilimi ve yine karye-i merkūme kurbunda bir tarafdan Panko v. ( ) mül-
küne ve bir tarafdan Kosta v. ( ) mülküne ve bir tarafdan Aleksi ve bir tarafdan 
Dimitri mülklerine müntehî tahmînen yirmi ırgadlık bir kıt‘a mülk bağımı bi 
safkatin vâhidetin müvekkil-i müşârün-ileyh hazretlerine yirmi beş bin akçe-
ye bey‘ edip kabz-ı semen ve teslîm-i mebî‘ eyledi dedikde gıbbe’t-tasdîk ketb 
olundu.
Li târihi’l-mezbûr.
Şuhûdü’l-hâl: es-Sâbıkūn.









503 [86a-1] Yorgi v. Hıranda’nın vârislerinin evlerini Dârüssaâde 
ağası Hacı Mustafa Ağa b. Abdürrahim’e satıp tarlalarının da 
tasarruf haklarını devrettikleri
Karye-i merkūme sâkinlerinden iken bundan akdem mürd olan Yorgi v. Hıranda 
nâm zimmînin verâseti zevce-i metrûkesi Komyani bt. Dimitri nâm nasrâniyeye 
ve sagīr evlâdı İstemad ve Aleksandra ve Vasilaki nâm zimmîlere münhasıra ol-
dukdan sonra mezbûre Komyani kendi tarafından asâleten ve sagīrler tarafından 
vesâyeten meclis-i şer‘de vekîl-i müşârün-ileyh mahzarında ikrâr edip hâlik-i 
mezbûrun terekesinden karye-i merkūmede vâki‘ bir tarafdan Ayşe Hâtun 
bt. ( ) ve bir tarafdan Yani v. ( ) mülküne ve iki tarafdan tarîk-i âma müntehî iki 
tahtânî beyti ve ıstablı ve muhavvatayı ve hadîkayı müştemil olup bi hasebi’l-
irsi’ş-şer‘î bize intikāl eden mülk menzilini sagīrûn-ı mezbûrûnun zarûret-i na-
fakaları ve hâlik-i mezbûrun zarûret-i deyni için ba‘de’l-müzâyedeti’ş-şer‘iyye 
müvekkil-i müşârün-ileyh Ağa hazretlerine bâtten on sekiz bin akçeye bey‘ edip 
kabz-ı semen ve teslîm-i mebî‘ eylediğimden sonra yine karye-i merkūme sınırı 
dâhilinde vâki‘ hâlik-i mezbûrdan sagīrûn-ı mezbûrûna intikāl eden mutasar-
rıf oldukları iki kıt‘a on iki keyl tohum istî‘âb eder tarlalarının dahi hakk-ı ta-
sarrufunu müvekkil-i müşârün-ileyh Ağa’ya sâhib-i arz ma‘rifetiyle tefvîz edip 
mukābelesinde iki bin akçe kabz eyledim dedikde gıbbe’t-tasdîk bi’t-taleb ketb 
olundu.
Hurrire li târihi’l-mezbûr.
Şuhûdü’l-hâl: es-Sâbıkūn.

504 [86a-2] Yorgi v. Hıranda’nın evini Dârüssaâde ağası Hacı Mustafa 
Ağa b. Abdürrahim’e sattığı
Karye-i merkūmeden Yorgi v. Hıranda nâm zimmî meclis-i şer‘de vekîl-i 
müşârün-ileyh mahzarında ikrâr edip karye-i merkūmede vâki‘ bir tarafdan 
Ayşe Hâtun mülküne ve bir tarafdan Dekari nâm nasrâniye mülküne ve bir 
tarafdan tarîk-i âma ve bir tarafdan mezra‘a-i âti’l-beyâna müntehî beş bâb 
tahtânî beyti müştemil olan mülk menzilimi müvekkil-i müşârün-ileyh el-Hâc 
Mustafa Ağa’ya on dokuz bin nakid akçeye bey‘-i bât ile bey‘ edip kabz-ı se-
men ve teslîm-i mebî‘ eylediğimden sonra yine karye-i mezbûr kurbunda vâki‘ 
tahmînen bir keyl tohum istî‘âb eder mutasarrıf olduğum bir kıt‘a tarlanın dahi 
hakk-ı tasarrufunu sâhib-i arz ma‘rifetiyle müvekkil-i müşârün-ileyhe tefvîz 
edip mukābelesinde olan bin akçeyi ahz eyledim dedikde gıbbe’t-tasdîk ketb 
olundu.
Şuhûdü’l-hâl: es-Sâbıkūn.









505 [86a-3] Manol v. Kosta’nın ev ve bağını Dârüssaâde ağası 
Hacı Mustafa Ağa b. Abdürrahim’e satması
Karye-i merkūme sâkinlerinden Manol v. Kosta nâm zimmî asâleten ve li 
ebeveyn karındaşı Dimitri nâm sagīr tarafından vesâyeten meclis-i şer‘-i 
hatîr-i lâzımü’t-tevkīrde vekîl-i müşârün-ileyh mahzarında ikrâr edip karye-i 
mezbûrede vâki‘ bir tarafdan Yusuf Çavuş mülküne ve bir tarafdan Apostol v. ( ) 
mülküne ve iki tarafdan tarîk-i âma müntehî bir beyt-i süflîyi müştemil mülk 
menzilimi ve yine karye-i merkūme sınırında vâki‘ bir tarafdan Aleksi ve bir ta-
rafdan Apostol ve bir tarafdan Panko bağlarına ve bir tarafdan taşlığa müntehî 
tahmînen yirmi ırgadlık bir kıt‘a mülk bağımı cümle-i tevâbi‘ ve levâhıkı ile bi 
safkatin vâhidetin müvekkil-i müşârün-ileyh hazretlerine yirmi beş bin akçeye 
bâtten bey‘ eyledim dedikde gıbbe’t-tasdîk ketb olundu.
Li târihi’l-mezbûr.
Şuhûdü’l-hâl: es-Sâbıkūn.

506 [86a-4] Dimitri v. Manol’ün ev ve bağını Dârüssaâde ağası 
Hacı Mustafa Ağa b. Abdürrahim’e satması
Yine karye-i merkūme sâkinlerinden Dimitri v. Manol nâm zimmî meclis-i şer‘de 
müşârün-ileyh vekîl Hasan Çelebi mahzarında ikrâr edip karye-i merkūmede 
vâki‘ bir tarafdan Ayşe Hâtun mülküne ve iki tarafdan tarîk-i âma ve bir taraf-
dan Haydar b. Abdullah mülküne ve Rıdvan b. Abdullah mülklerine müntehî iki 
tahtânî beyti müştemil olan mülk menzilimi ve yine karye-i merkūme kurbun-
da vâki‘ bir tarafdan ılıca ve bir tarafdan Libye bt. ( ) ve bir tarafdan Yorgi v. ( ) 
ve bir tarafdan Kiryaki nâm zimmîler bağlarına müntehî tahmînen yirmi ırgad-
lık bir kıt‘a mülk bağımı bi safkatin vâhidetin müvekkil-i müşârün-ileyh el-Hâc 
Mustafa Ağa’ya yirmi beş bin akçeye bâtten bey‘ eyledim dedikde gıbbe’t-tasdîk 
ketb olundu.
Hurrire li târihi’l-mezbûr.
Şuhûdü’l-hâl: es-Sâbıkūn.

507 [86a-5] Yorgi v. Preşkova’nın ev ve bağını Dârüssaâde ağası 
Hacı Mustafa Ağa b. Abdürrahim’e satması
Yine karye-i merkūme sâkinlerinden Yorgi v. Preşkova nâm zimmî tarafından 
vekîl olup vekâleti Trandafil v. Petro ve Panko v. Seniko nâm zimmîler şehâdetleri 
ile şer‘an sâbite olan karındaşı Dimitri nâm zimmî meclis-i şer‘de vekîl-i mûmâ-
ileyh mahzarında ikrâr edip müvekkil-i mezbûr karye-i merkūmede vâki‘ iki 
tarafdan Dimitri mülküne ve bir tarafdan Ayşe Hâtun mülküne ve bir tarafdan 
tarîk-i âma müntehî iki bâb tahtânî beyti müştemil olan mülk menzilini ve yine 
karye-i merkūme kurbunda vâki‘ bir tarafdan Respiye ve bir tarafdan Rika ve 
bir tarafdan Dimitri ve bir tarafdan Apostol bağlarına müntehî tahmînen yir-
mi ırgadlık bir kıt‘a mülk bağını bi safkatin vâhidetin müvekkil-i mûmâ-ileyh 
ağa hazretlerine yirmi beş bin akçeye bâtten bey‘ eyledi dedikde gıbbe’t-tasdîk 
ketb olundu.
Hurrire li târihi’l-mezbûr.
Şuhûdü’l-hâl: es-Sâbıkūn.

508 [86a-6] Yakomi v. Todik’in bağını Korino v. Angeli’ye satması
Vilâyet-i Rumeli’nde nefs-i kasaba-i Enez sâkinlerinden Yakomi v. Todik nâm 
zimmî mahfil-i kazâda işbu bâ‘isü’l-kitâb Korino v. Angeli muvâcehesinde bi’t-
tav‘ ve’r-rızâ ikrâr ve takrîr-i kelâm edip kasaba-i mezbûrede bağları dâhilinde 
vâki‘ bir tarafdan Yakomi v. ( ) bağına ve bir tarafdan Vasilako v. Kosta bağı-
na ve bir tarafdan Apokfo v. Kosta bağına ve bir tarafdan Tac v. Yani bağına 
müntehî beş dönüm bir kıt‘a mülk bağımı cümle-i tevâbi‘ ve levâhıkı ve âmme-i 
menâfi‘ ve merâfıkı ile merkūm Korino’ya altı bin nakd-i fıddî râyic fi’l-vakt 
akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru 
mahallinde kabza müşterî-i merkūmu teslîm eyledim ba‘de’l-yevm zikr olunan 
mersûm Korino’nun mülk-i müşterâ-yı sarîhidir keyfe mâ yeşâ ve yahtâr muta-
sarrıf olsun dedikde mukırr-ı mezbûrun bi vechi mübîn üzre cârî olan ikrâr ve 
takrîrini el-mukarru lehü’l-merkūm Korino bi’l-muvâcehe tasdîk edicek.
Fi’t-târi[hi]’l-mezbûr.
Şuhûdü’l-hâl: Mustafa [b.] Mehmed, Yakub [b.] Kurd, Perviz b. Abdullah, Ali 
b. Abdullah, Yanaki [v.] Dimitri, Mihal [v.] Yorgi, Maskalyo Reis, Duka v. Damol, 
Lozri [v.] Yani, Dimitri [v.] Yorgi ve gayruhüm mine’l-hâzırîn.

509 [86b-1] Andriye v. Mojaki’nin tarlasının tasarruf hakkını 
Yani v. Köni’ye devretmesi
Vilâyet-i Rumeli’nde Avlonya sancağında Ergirikasrı kazâsına tâbi‘ Fraştine 
nâm karyeden Andriye [v.] Mojaki nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Yani v. Köni muvâcehesinde bi’t-tav‘ ikrâr edip karye-i 
merkūme sınırı dâhilinde vâki‘ bir tarafdan Saro v. Vini tarlasına ve bir tarafdan 
manastıra ve bir tarafdan dereye ve bir tarafdan tarîk-i âma müntehî diyârımız 
keyli ile tahmînen bir keyl tohum istî‘âb eder bir kıt‘a tarlanın hakk-ı tasarru-
funu sâhib-i arz ma‘rifetiyle merkūm Yani’ye tefvîz edip mukābele-i tefvîzde 
olan sekiz yüz nakd-i fıddî-i Osmânî râyic fi’l-vakt akçeyi bi’t-tamâm ve’l-kemâl 
mezbûr Yani yedinden ahz ve kabz eyledim dedikde gıbbe’t-tasdîk ketb olundu.
Hurrire fi’l-yevmi’r-râbi‘ ve’l-ışrîn min Şevvâli’l-mükerrem li târihi’l-mezbûr.
Şuhûdü’l-hâl: Mustafa b. Mehmed, Yakub b. Kurd, Perviz b. Abdullah, Ali 
b. Abdullah, Kiroş v. Martini, Yani v. Nika, Andriye v. Todori, İmaki v. Kika ve 
gayru[hum mine’l-hâzırîn].

510 [86b-2] Çelebi b. Mehmed’in ev, bağ yeri ve hayvanlarını Hacı 
Ahmed Efendi’ye satıp tarlasının da tasarruf hakkını devretmesi
Mahmiye-i Kostantıniyye -humiyet ani’l-âfât ve’l-beliyye-de Yenibahçe kurbun-
da vâki‘ Müneccim Sadi mahallesi sâkinlerinden fahrü’l-akrân Hasan Çelebi 
b. Mehmed nâm râcil meclis-i şer‘-i hatîr-i lâzımü’t-tevkīrde işbu hâmil-i hâze’l-
kitâb fahrü’l-eimme el-Hâc Ahmed Efendi b. Yusuf nâm imâm mahzarında bi’t-
tav‘ ve’r-rızâ ikrâr ve takrîr-i kelâm edip Havâss-ı Aliyye kazâsı müzâfâtından 
Çatalca tevâbi‘inden Subaşı nâm karyede vâki‘ cevânib-i erba‘ası tarîk-i âma 
müntehî ve mahdûd taşdan mübtenî iki tahtânî beyti ve fırını ve bir bâb sun-
durmayı ve hayâtlı anbarı ve ıstablı ve bir odayı ve zât-ı eşcâr-ı müsmire ve 
gayr-ı müsmireyi hâvî cüneyneyi müştemil çiftlik demekle ma‘rûf menzilimi 
ve yine karye-i merkūme kurbunda vâki‘ bir tarafdan İbrahim Çelebi b. Kenan 
Hâce bağına ve bir tarafdan Kamer Hâtun bt. Abdullah bağına ve iki tarafdan 
tarîk-i âma müntehî bir kıt‘a harâbe mülk bağ yerimi ve üç re’s kara sığır öküzü-
nü ve bir re’s kara sığır ineğini bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-menâfi‘ mezbûr el-Hâc Ahmed’e bi safkatin vâhidetin yirmi altı bin nakd-i 
fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı 
semen ve teslîm-i mebî‘ât-ı mahdûde eylediğimden sonra yine karye-i merkūme 
kurbunda vâki‘ her biri lede’l-ahâlî ma‘lûmü’l-hudûd mutasarrıf olduğum on 
kıt‘a tarlaların hakk-ı tasarrufunu sâhib-i arz ma‘rifetiyle tefvîz edip mukābele-i 
tefvîzde olan dört bin nakd-i mezbûrü’n-na‘t akçeyi merkūm el-Hâc Ahmed ye-
dinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
mebî‘ler merkūm el-Hâc Ahmed’in mülk-i müşterâ-yı sarîhidir ve mârrü’z-zikr 
tarlaların dahi hakk-ı tasarrufu merkūmundur, sâir emsâli tasarrufu gibi keyfe 
mâ yeşâ ve yahtâr mutasarrıf olsun dedikde gıbbe’t-tasdîk ketb olundu.
Hurrire fî 25 min Şevvâli’l-mükerrem li târihi’l-mezbûr.
Şuhûdü’l-hâl: Şeyh Musa b. Mustafa el-Hatîb bi câmi‘i Sinan Paşa, İsmail 
b. Hasan el-Hatîbü’l-hâssa, el-Hâc Ferhad b. Abdullah er-Râcil, Hüseyin 
b. Abdullah Ser-oda, Hasan Çavuş b. Ahmed, Mehmed Efendi b. Yusuf el-İmâm, 
İsa Beşe b. Abdullah er-Râcil, Cafer b. Abdullah, Mahmud b. Bayezid, Ahmed 
b. Halil, Hasan b. Abdullah, Ali Bey b. Mehmed.









511 [86b-3] Selime Hatun bt. Abdullah’ın evi ile ahır hissesini 
âzatlı kölesi Raziye bt. Abdullah’a satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
merhûm Baba Haydar mahallesinde sâkin Selime Hâtun bt. Abdullah tarafın-
dan vech-i âtî üzre ikrâra vekîl olup hasm-ı şer‘î-i câhid mahzarında bimâ hüve 
nehci’s-sübût şer‘an vekâleti sâbite olan zevci Ahmed Bey b. Mehmed nâm ki-
mesne mahfil-i kazâda müvekkile-i mezbûrenin mu‘takası işbu hâmil[etü]’l-
kitâb Râziye bt. Abdullah nâm hâtun muvâcehesinde bi’l-vekâle ikrâr ve takrîr-i 
kelâm edip mahalle-i mezbûrede vâki‘ bir tarafdan Emine Hâtun bt. ( ) mül-
küne ve iki tarafdan müvekkile-i mezbûre Selime Hâtun mülküne ve bir ta-
rafdan tarîk-i âma müntehî bir fevkānî ve bir tahtânî beyti ve kenîfi müşte-
mil mülk menzilini ve menzil-i mezbûra mülâsık mülk ahırdan selâse-i erbâ‘ı 
cümle-i tevâbi‘ ve levâhıkı ve âmme-i menâfi‘ ve merâfıkı ile mersûm Râziye’ye 
iki bin nakd-i fıddî râyic fi’l-vakt akçeye bey‘-i bâtt-ı sahîh-i şer‘î ile bey‘ edip 
kabz-ı semen ve teslîm-i mebî‘ kıldı ba‘de’l-yevm menzil-i mahdûd-ı mezkûr 
merkūme Râziye’nin mülk-i müşterâ-yı sarîhidir keyfe mâ yeşâ ve yahtâr muta-
sarrıfe olsun dedikde vekîl-i mezbûrun minvâl-i muharrer üzre cârî olan ikrâr 
ve takrîrini el-mukarru lehü’l-mezbûre Râziye bi’l-muvâcehe tasdîk edicek 
gıbbe’t-taleb ketb olundu.
Hurrire fî târihi’l-mezbûr.
Şuhûdü’l-hâl: Ahmed Bey b. Rıdvan el-Cündî Fethullah b. Hüsrev el-Bevvâb, 
İlyas Çelebi b. Yakub el-Kâtib, İbrahim b. Bahtiyar, Mustafa b. Ahmed, Mehmed 
b. Ahmed, Ahmed b. Timur, Hasan b. Hüsrev, Davud b. Ahmed, Sevindik b. Ali, 
Mustafa b. Mehmed ve gayruhüm.

512 [87a-1] Andriye v. Mojaki’nin tarlasının tasarruf hakkını 
Yani v. Köni’ye devretmesi
Vilâyet-i Rumeli’nde Ergirikasrı kazâsına tâbi‘ Fraştine nâm karyeden And-
riye v. Mojaki nâm zimmî mahfil-i kazâda işbu bâ‘isü’l-kitâb Yani v. Köni 
muvâcehesinde bi’t-tav‘ ve’r-rızâ ikrâr ve takrîr-i kelâm edip karye-i mezbûre sı-
nırı dâhilinde vâki‘ bir tarafdan Saro v. ( ) bağına ve bir tarafdan manastıra ve bir 
tarafdan dereye ve bir tarafdan tarîk-i âma müntehî diyârımız keyli ile bir keyl 
tohum istî‘âb eder bir kıt‘a tarlanın hakk-ı tasarrufunu sâhib-i arz ma‘rifetiyle 
mezbûr tefvîz edip ol dahi tefevvüz ve kabûl ettikden sonra mukābele-i tefvîz 
de olan sekiz yüz nakd-i fıddî râyic fi’l-vakt akçeyi mezbûr Yani yedinden bi’t-
tamâm ve’l-kemâl ahz ve kabz eyledim ba‘de’l-yevm zikr olunan bir kıt‘a tar-
la merkūmundur, sâir emsâli tasarrufu gibi mutasarrıf olsun dedikde mukırr-ı 
mezbûrun vech-i mübeyyen üzre cârî olan ikrâr ve takrîrini el-mukarru lehü’l-
mezbûr Yani bi’l-muvâcehe tasdîk edicek mâ hüve’l-vâki‘ bi’t-taleb ketb olundu.
Fî târihi’l-mezbûr.
Şuhûdü’l-hâl: Ali b. Abdullah, Mustafa [b.] Mehmed, Yakub [b.] Kurd, Perviz [b.] 
Abdullah, Kiroş [v.] Martini, Yani [v.] Nika, Andriye [v.] Todori, İmaki v. Kika 
ve gayruhüm.

513 [87a-2, Arapça] Ümmi Hatun bt. Cafer’in muhâlaa yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Kızıl Mescid mahallesinde sâkine olan Ümmî Hâtun bt. Cafer nâm hâtun 
hâmil-i hâze’l-kitâb İsmail b. Osman nâm zevci ile muhâla‘a yaptı. Zevc-i 
mezbûr da nikâhında ta‘ahhüd ettiği râyicü’l-vakt bin akçe-i Osmânî mehr-i 
müeccel ve aralarında ma‘lûm ve mu‘ayyen olan iddet nafakası mukābilinde 
anınla muhâla‘a yaptı. Zevce-i mezbûre bu sûretle yeni bir nikâh yapılmadan ve 
mehir ödenmeden helâl olmayacak şekilde zevc-i merkūmundan ayrılmış oldu. 
Sonra her biri cemî‘-i de‘âvî, mutâlebât, eymân ve muhâsamâtdan umûmen, 
zevciyyete müte‘allik da‘vâdan husûsen yek diğerinin zimmetini ibrâ-i âm ile 
husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fî evâhiri Şevvâli’l-mükerrem sene 1029.
Şuhûdü’l-hâl: Abdi b. Resul, Yakub b. Kurd, Perviz b. Abdullah, Mustafa 
b. Mehmed, Baba Yusuf b. Abdullah ve gayruhüm mine’l-hâzırîn.

514 [87a-3] Hüseyin Ağa b. Piyâle’nin bağını Nikola v. Yani’ye satması
Livâ-i Mora’da Trapoliçe kazâsına tâbi‘ Maniş nâm karye sâkinlerinden fahrü’l-
emâsil ve’l-a‘yân Hüseyin Ağa b. Piyâle mahfil-i kazâda işbu râfi‘ü’l-kitâb Nikola 
v. Yani nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm edip 
kasaba-i Trapoliçe bağları dâhilinde vâki‘ bir tarafdan Haroni v. ( ) bağına ve 
bir tarafdan Kiryako v. ( ) bağına ve bir tarafdan Yani Kazancani bağına ve bir 
tarafdan Yani Hoya bağına müntehî tahmînen dört dönüm bir kıt‘a mülk ba-
ğımı cümle-i tevâbi‘ ve levâhıkı ve âmme-i menâfi‘ ve merâfıkı ile merkūm 
Nikola’ya sekiz bin nakd-i fıddî râyic fi’l-vakt akçeye bey‘-i bâtt-ı sahîh-i şer‘î ile 
bey‘ ve kabz-ı semen edip mebî‘-i mezkûru mahallinde kabza müşterî-i mezbûru 
taslît eyledim ba‘de’l-yevm zikr olunan bir kıt‘a bağ mezkûr Nikola’nın mülk-i 
müşterâ-yı sarîhidir keyfe mâ yeşâ ve yahtâr mutasarrıf olsun dedikde mukırr-ı 
mezbûrun vech-i mübeyyen üzre cârî olan ikrâr ve takrîrini el-mukarru lehü’l-
mezbûr Nikola bi’l-muvâcehe tasdîk edicek mâ hüve’l-vâki‘ bi’t-taleb ketb olundu.
Hurrire fî evâhiri Şevvâli’l-mükerrem li sene tis‘a ve ışrîn ve elf.
Şuhûdü’l-hâl: Mehmed Çavuş b. Hürrem, Ali Çavuş b. Hüseyin, Mustafa Çavuş 
b. Süleyman, Derviş Çavuş b. ( ), Ali Çelebi b. Beşir ve gayruhüm mine’l-hâzırîn.

515 [87a-4] Yano v. Piyo’nun ev, ev eşyası, şırahane ve bağlarını Mato 
v. Minho’ya satması
Vilâyet-i Rumeli’nde Avlonya sancağında Arnavud Belgradı kazâsına tâbi‘ 
Biyaşova nâm karyeden Yano v. Piyo nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Mato v. Minho nâm zimmî mahzarında ikrâr 
edip karye-i merkūmede vâki‘ bir tarafdan Minho v. Piyo mülküne ve bir taraf-
dan Pito v. Todori mülküne ve bir tarafdan Papa Veri mülküne ve bir tarafdan 
Petro v. Piye mülküne müntehî ve mahdûd bir tahtânî beyti ve şırahâneyi ve 
şırahânede olan üç aded şirâ fıçısını ve zât-ı eşcâr-ı müsmire ve gayr-ı müsmi-
reyi hâvî cüneyneyi müştemil olan mülk menzilden nısfını ve beynimizde ilm-i 
şer‘î ile ma‘lûm esâs-ı beytden ve yine menzil-i mezbûra muttasıl ve mülâsık 
tahmînen on dönüm iki kıt‘a mülk bağlarımın nısfını cümle-i tevâbi‘ ve levâhıkı 
ve kâffe-i menâfi‘ ve merâfıkları ile bi safkatin vâhidetin mezbûr Mato’ya üç bin 
nakd-i fıddî-i Osmânî râyic fi’l-vakt akçeye bey‘-i bât ile bey‘ ve kabz-ı semen 
edip mebî‘ât-ı mezkûrâtı mahallinde kabza müşterî-i merkūmu taslît eylediğim-
den sonra yine karye-i merkūme sınırı dâhilinde mevâzi‘-i adîdede vâki‘ her 
biri lede’l-ahâlî ve’l-cîrân ma‘lûmü’l-hudûd ve’l-mikdâr mutasarrıf olduğum on 
kıt‘a tarlaların dahi nısfının hakk-ı tasarrufunu sâhib-i arz ma‘rifetiyle merkūm 
Mato’ya tefvîz edip ol dahi minvâl-i muharrer üzre tefevvüz ve kabûl eylediğin-
den sonra mukābele-i tefvîzde olan bin nakd-i mezbûrü’n-na‘t akçeyi merkūm 
Mato yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-
beyân mebî‘lerin nısfı merkūm Mato’nun mülk-i müşterâ-yı sarîhidir ve 
mârrü’z-zikr tarlaların dahi nısfının hakk-ı tasarrufu merkūmundur, sâir emsâli 
tasarrufu gibi keyfe mâ yeşâ ve yahtâr mutasarrıf olsun dedikde gıbbe’t-tasdîk 
ketb olundu.
Hurrire li târihi’l-mezbûr.
Şuhûdü’l-hâl: Mustafa b. Abdullah, Hasan b. Abdullah, Hasan b. Sinan, Ali 
b. Hasan ve gayruhüm mine’l-hâzırîn.

516 [87b-1] Hasan Paşa’nın çiftlikleri, bağları ve değirmenleri ile eşya 
ve hayvanlarını Ömer Ağa b. Abdülmennân’a satıp tarlasının da 
tasarruf hakkını devrettiği
Vezîr-i bî-nazîr-i azîmü’ş-şân müşîr-i hatîr-i müşârün-ileyh bi’l-benân sâhibü’l-
mecd ve’l-kadr ve’l-i‘tibâr sâhib-i ezyâlü’l-izz ve’ş-şeref hazret-i Hasan Paşa 
taraf-ı âlîlerinden husûs-ı âti’l-beyânı ikrâra vekîl olup vekâleti hasm-ı şer‘î-i 
câhid mahzarında Cafer b. Abdullah ve el-Hâc Ali b. Abdullah nâm kimes-
neler şehâdetleri ile şer‘an sâbite olan fahrü’l-cüyûş ve’l-cünûd Hasan Çavuş 
b. Hüseyin nâm kimesne meclis-i şer‘-i hatîr-i lâzımü’t-tevkīrde işbu kitâb-ı 
sedâd-intisâbın hâfızı sâbıkan Sağ ulûfeciler ağası olan fahrü’l-emâsil ve’l-a‘yân 
Ömer Ağa b. Abdülmennân mahzarında bi’l-vekâle ikrâr ve takrîr-i kelâm edip 
müvekkil-i müşârün-ileyh hazretleri Havâss-ı Aliyye kazâsına tâbi‘ Arnavud 
Filyozu nâm karyede vâki‘ Emin Çiftliği demekle ma‘rûf bir tarafdan Mehmed 
Beşe b. Abdullah mülküne ve bir tarafdan ( ) mezra‘asına ve iki tarafdan tarîk-i 
âma müntehî çiftliğini cümle-i tevâbi‘ ve levâhıkı ve kâffe-i menâfi‘ ve merâfıkı 
ile ve yine karye-i merkūmede vâki‘ Ferruh Beşe b. ( ) çiftliği demekle ma‘rûf 
bir tarafdan harman yeri ve etrâf-ı selâsesi tarîk-i âmla mahdûd mülk çiftliğini 
cümle-i tevâbi‘ ve levâhıkı ile ve yine karye-i merkūmede vâki‘ her birinin mev-
zi‘ ve hudûdu beynlerinde ilm-i şer‘î ile ma‘lûm olan yirmi kıt‘a mülk bağlarını 
ve mevzi‘ ve hudûdu beynlerinde ma‘lûm bir at değirmenini ve yine mevzi‘ ve 
hudûdu ma‘lûm bir su değirmenini ve beynlerinde ilm-i şer‘î ile ma‘lûm üç ten-
cere ve üç bakrac ve iki süt tâbesi ve üç sahan ve iki kepçe ve bir kazgan ve bir 
güğüm ve bir ibrik ve bir küçük tâbe ve yedi balta ve yedi bel ve iki çapa ve iki 
destere ve bir eğe demiri ve iki saban ve altı saban demiri ve bir maşrabayı ve 
üç re’s eşeği ve dört re’s bârgiri ve bir çift su sığırı öküzünü ve beş çift kara sığır 
öküzünü ve beş re’s su sığırı ineğini ve on üç re’s kara sığır ineğini ve yedi re’s 
kara sığır düğesini ve iki re’s kara sığır buzağısını bi safkatin vâhidetin iki yüz 
bin nakd-i fıddî-i Osmânî râyic fi’l-vakt akçeye ki te’kîdü’l-asl nısfı yüz bin akçe 
eder müşârün-ileyh Ömer Ağa’ya bey‘-i bâtt-ı sahîh-i şer‘î ile bey‘ edip kabz-ı 
semen ve teslîm-i ma‘dûd ve teslîm-i mebî‘ât-ı mezkûre eylediğinden sonra yine 
karye-i merkūme sınırı dâhilinde Kaynarsuyu kurbunda vâki‘ her biri lede’l-
ahâlî ve’l-cîrân ma‘lûmü’l-hudûd mutasarrıf olduğu ( ) kıt‘a bostan yerlerinin ve 
yine beynlerinde mevâzi‘ ve hudûdu ma‘lûme tahmînen yüz arabalık mutasarrıf 
olduğu çayırlarının ve yine beynlerinde mevâzi‘ ve hudûdu ma‘lûme tahmînen 
yüz müd tohum istî‘âb eder mutasarrıf olduğu ( ) kıt‘a tarlalarının hakk-ı ta-
sarruflarını sâhib-i arz ma‘rifetiyle müşârün-ileyh Ömer Ağa’ya tefvîz edip ol 
dahi minvâl-i muharrer üzre tefevvüz ve kabûl eylediğinden sonra mukābele-i 
tefvîzde olan kırk bin nakd-i mezbûrü’n-na‘t akçeyi müvekkilim mûmâ-ileyh 
paşa hazretleri bi’t-tamâm ve’l-kemâl müşârün-ileyh Ömer Ağa hazretleri ye-
dinden ahz ve kabz eyledi ba‘de’l-yevm sâlifü’l-beyân mebî‘ler müşârün-ileyh 
Ömer Ağa’nın mülk-i müşterâ-yı sarîhidir ve mârrü’z-zikr arâzinin dahi hakk-ı 
tasarrufları müşârün-ileyhindir, sâir emsâli tasarrufları gibi keyfe mâ yeşâ ve 
yahtâr mutasarrıf olsun dedikde vekîl-i mezbûrun minvâl-i muharrer üzre cârî 
olan ikrâr ve takrîrini el-mukarru lehü’l-müşârün-ileyh Ömer Ağa hazretleri 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-
taleb ketb olundu.
Hurrire fî evâsıtı Şevvâli’l-mükerrem li târihi’l-mezbûr.
Şuhûdü’l-hâl: Ahmed Efendi b. Mahmud el-Müderris, Cafer Efendi b. Piyâle 
el-İmâm, el-Hâc Davud Halîfe b. Mehmed el-Müezzin, Süleyman Çelebi 
b. Receb, Mustafa Çelebi b. Senâ Efendi, Ahmed Çavuş b. Ali, Mustafa 
b. Mehmed, Hasan Çelebi b. Mustafa el-Cündî Mahmud Çelebi b. Yusuf el-
Cündî İbrahim Çelebi b. Mustafa er-Râcil, Mehmed Bey b. Muharrem el-
Yesârî, Hasan b. Abdullah.

517 [87b-2] Fâtıma bt. Murad’ın vârislerinin kendilerine miras kalan 
evi Raziye bt. Abdullah’a satmaları
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Takyecibaşı mahallesi sâkinelerinden iken bundan akdem müteveffât olan 
Fâtıma bt. Murad nâm hâtunun verâseti sadrî kebîr oğlu Mehmed’e ve kızı Ayşe 
ve Ümmühân nâm hâtunlara münhasıra olup kable’l-kısmet mezbûre Ümmühân 
dahi müteveffât olup verâseti zevc-i metrûkü Hasan Beşe b. Mustafa nâm kimes-
neye ve li ebeveyn karındaşı mezbûr İbrahim’e ve kız karındaşı mezbûre Ayşe’ye 
münhasıra oldukdan sonra mezbûr İbrahim asâleten ve mezbûr Hasan Beşe ve 
mezbûre Ayşe taraflarından menzil-i âti’l-beyânı bey‘a ve kabz-ı semene vekîl 
olup vekâleti hasm-ı şer‘î-i câhid mahzarında Muharrem b. Hasan ve Mustafa 
b. Mehmed nâm kimesneler şehâdetleri ile şer‘an sâbite olan mezbûre Ayşe’nin 
oğlu Mehmed b. Hasan nâm kimesne vekâleten meclis-i şer‘-i hatîr-i lâzımü’t-
tevkīrde işbu hâmiletü hâze’l-kitâb Râziye bt. Abdullah nâm hâtun mahzarında 
her biri ikrâr ve takrîr-i kelâm edip müteveffât-ı mezbûre Fâtıma’dan mahalle-i 
mezbûrede vâki‘ bir tarafdan Mustafa b. Mehmed mülküne ve bir tarafdan 
Fâtıma bt. Hamza mülküne ve bir tarafdan tarîk-i âma müntehî ve mahdûd bir 
tahtânî ve bir fevkānî beyti ve odayı ve bi’r-i mâyı ve kenîfi ve zât-ı eşcâr-ı müs-
mire ve gayr-ı müsmireyi hâvî cüneyneyi müştemil olup bi hasebi’l-irsi’ş-şer‘î 
bize intikāl eden mülk menzili cümle-i tevâbi‘ ve levâhıkı ve kâffe-i menâfi‘ ve 
merâfıkı ile mezbûre Râziye’ye on dört bin nakd-i fıddî-i Osmânî râyic fi’l-vakt 
akçeye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i mebî‘ ey-
ledik ba‘de’l-yevm sâlifü’l-beyân menzil-i mahdûd mezbûre Râziye Hâtun’un 
mülk-i müşterâ-yı sarîhidir keyfe mâ yeşâ ve yahtâr mutasarrıfe olsun dedikle-
rinde mukırrân-ı mezbûrânın bi’l-asâle ve’l-vekâle cârî olan ikrâr ve takrîrini el-
mukarru lehü’l-mezbûre Râziye bi’l-muvâcehe tasdîk edicek gıbbe’t-taleb ketb 
olundu.
Hurrire fi’l-yevmi’l-âşir min Şevvâli’l-mükerrem li târihi’l-mezbûr.
Şuhûdü’l-hâl: Abdürrahim Halîfe b. Ömer el-İmâm, Mehmed Efendi b. Hasan 
el-İmâm, Hüsam Efendi b. Abdurrahman el-İmâm, Mustafa b. Mehmed el-
Katarî, Şaban b. Yusuf, dellâl İbrahim b. Musa, Mehmed b. Mustafa el-yorgânî, 
Mehmed Bey b. Abdullah, Mustafa b. Mehmed, Yusuf b. Abdullah ve gayruhüm 
mine’l-hâzırîn.

518 [88a-1] Sabiha Hatun bt. İbrahim’in evini Sâliha 
bt. Mehmed’e satması
Mahmiye-i Kostantıniyye mahallâtından Atpazarı mahallesi sâkinelerinden 
Sabiha Hâtun bt. İbrahim tarafından bey‘-i âti’z-zikre vekîl olup vekâleti hasm-ı 
şer‘î-i câhid mahzarında Ahmed Çelebi b. Mahmud ve Mehmed b. Abdullah 
şehâdetleri ile şer‘an sâbite olan fahrü’l-akrân Fazlullah Çelebi b. Ali nâm ki-
mesne meclis-i şer‘-i hatîr-i lâzımü’t-tevkīrde işbu hâmiletü hâze’l-kitâb Sâliha 
bt. Mehmed nâm hâtun tarafından ikrâr-ı âti’l-beyânı tasdîka vekîl olup vekâleti 
hasm-ı şer‘î-i câhid mahzarında bimâ hüve nehci’l-mu‘teberi’ş-şer‘î sâbite olan 
Musli Bey b. Süleyman mahzarında bi’l-vekâle ikrâr ve takrîr-i kelâm edip 
müvekkilem mezbûre medîne-i Ebâ Eyyûb-i Ensârî -râdiye anhu Rabbühü’l-
Bârî- mahallâtından Süleyman Çelebi mahallesinde vâki‘ bir tarafdan vekîl-i 
mezbûr Musli Bey mülküne ve bir tarafdan Toklu Hâtun vakfı’na ve iki tarafdan 
tarîk-i âma müntehî bir tahtânî beyti ve cüneyneyi müştemil olan mülk men-
zilini cümle-i tevâbi‘ ve levâhıkı ile müvekkile-i mezbûre Sâliha Hâtun’a üç bin 
nakd-i fıddî akçeye bâtten bey‘ edip kabz-ı semen ve teslîm-i müsemmen eyle-
di ba‘de’l-yevm sâlifü’l-beyân menzil-i mahdûd müvekkile-i mezbûre Sâliha’nın 
mülk-i müşterâsıdır dedikde vekîl-i mezbûrun ikrârını vekîl-i mezbûr Musli 
Bey tasdîk edicek ketb olundu.
Hurrire fî 4 min Zilka‘deti’ş-şerîfe li sene 1029.
Şuhûdü’l-hâl: Ahmed Çelebi b. Mahmud el-Cündî Mehmed Bey b. Abdullah el-
Cündî Yakub b. Kurd el-Muhzır, Perviz b. Abdullah el-Muhzır, Ali b. Abdullah 
el-Muhzır, Mustafa b. Mehmed el-Muhzır.

519 [88a-2] Nuhur Kostrova köylülerinin ortak oldukları yurt 
yeri ve yoncalığı Dimo v. Pavlo’ya satıp tarlalarının da 
tasarruf haklarını devretmeleri
Vilâyet-i Rumeli’nde İnebahtı sancağında Çatalca kazâsına tâbi‘ Nuhur Kostrova 
nâm karye ahâlîsinden Yorgi v. Yani ve Yani v. Mihal ve Şiro v. Yorgi ve Pavlo 
v. Nikola ve Yorgi v. Yani ve Mihal v. Yani ve Dimo v. Yorgi ve Ergiri v. Varto 
nâm zimmîler ve sâirleri cemm-i gafîr ve cem‘-i kesîr meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Dimo v. Pavlo nâm zimmî mahza-
rında her biri ikrâr edip karye-i merkūmede vâki‘ iki tarafdan müşterî-i mezbûr 
Dimo mülküne ve iki tarafdan tarîk-i âma müntehî ale’l-iştirâki’s-seviy mül-
kümüz olan harâbe yurd yerini ve yine karye-i merkūmede vâki‘ lede’l-ahâlî 
ma‘lûmü’l-hudûd bir kıt‘a yoncalığı cümle-i tevâbi‘ ve levâhıkı ile bi safkatin 
vâhidetin mezbûr Dimo’ya dört bin nakid akçeye bâtten bey‘ ve kabz-ı semen 
edip mebî‘ân-ı mezkûrânı mahallinde kabza müşterî-i mezbûru taslît eylediği-
mizden sonra yine karye-i merkūme sınırı dâhilinde vâki‘ her biri lede’l-ahâlî 
ma‘lûmü’l-hudûd ale’l-iştirâki’s-seviy mutasarrıf olduğumuz üç kıt‘a tarlanın 
dahi hakk-ı tasarrufunu sâhib-i arz ma‘rifetiyle merkūm Dimo’ya tefvîz edip 
ol dahi minvâl-i muharrer tefevvüz ve kabûl eylediğinden sonra mukābele-i 
tefvîzde olan iki bin nakd-i mezbûrü’n-na‘t akçeyi mezbûr Dimo yedinden 
bi’t-tamâm ale’l-iştirâk ahz ve kabz eyledik ba‘de’l-yevm sâlifü’l-beyân mebî‘ler 
merkūm Dimo’nun mülk-i müşterâ-yı sarîhidir ve mârrü’z-zikr tarlaların dahi 
hakk-ı tasarrufu merkūmundur, sâir emsâli tasarrufu gibi keyfe mâ yeşâ mu-
tasarrıf olsun dediklerinde mukırrûn-ı mezbûrûnun ikrârlarını el-mukarru 
lehü’l-mezbûr Dimo bi’l-muvâcehe tasdîk edicek ketb olundu.
Hurrire li târihi’l-mezbûr.
Şuhûdü’l-hâl: Yani v. Şiro, Polomi v. Dimo, Yani v. Todori, Franko v. Todori, Yorgi 
v. Yani, Dimo v. Yani, Hristo v. Rizo, Minho v. Dimo.

520 [88a-3] Nikola v. Yani’nin ev ve bağını Mihal v. Andon’a satıp 
tarlaların da tasarruf hakkını devretmesi
Mora sancağında nefs-i kasaba-i Trapoliçe mahallâtından Debbâğ mahalle-
si sâkinlerinden Nikola v. Yani nâm zimmî meclis-i şer‘de hâmilü’l-kitâb Mihal 
v. Andon nâm zimmî mahzarında bi’t-tav‘ ve’r-rızâ ikrâr ve takrîr-i kelâm edip 
mahalle-i mezbûrede vâki‘ bir tarafdan Panayot v. Kiri mülküne ve bir tarafdan 
Nikola v. Andon mülküne ve bir tarafdan Nikola v. Cenkal mülküne ve bir tarafdan 
tarîk-i âma müntehî bir tahtânî beyti ve zât-ı eşcâr-ı müsmire ve gayr-ı müsmire-
yi hâvî cüneyneyi müştemil olan mülk menzilimi ve yine kasaba-i merkūme bağ-
ları dâhilinde vâki‘ bir tarafdan Nikola v. Pavliyot bağına ve bir tarafdan Kiryako 
v. İstemad bağına ve bir tarafdan Mihal v. Pavliyot bağına ve bir tarafdan tarîk-i 
âma müntehî tahmînen on beş dönüm bir kıt‘a mülk bağımı cümle-i tevâbi‘ ve 
levâhıkı ve kâffe-i menâfi‘ ve merâfıkı ile bi safkatin vâhidetin bin beş yüz nakd-i 
fıddî-i Osmânî râyic fi’l-vakt akçeye mezbûr Mihal’e bey‘-i bâtt-ı sahîh-i şer‘î 
ile bey‘ ve kabz-ı semen edip mebî‘ân-ı mezkûrânı mahallinde kabza müşterî-i 
merkūmu taslît eylediğimden sonra yine kasaba-i merkūme kurbunda her biri 
lede’l-ahâlî ma‘lûmü’l-hudûd tahmînen diyârımız keyli ile otuz keyl tohum 
istî‘âb eder mutasarrıf olduğum iki kıt‘a tarlanın hakk-ı tasarrufunu sâhib-i arz 
ma‘rifetiyle merkūm Mihal’e tefvîz edip ol dahi minvâl-i muharrer üzre tefevvüz 
ve kabûl eylediğinden sonra mukābele-i tefvîzde olan beş yüz nakd-i mezbûrü’n-
na‘t akçeyi merkūm Mihal yedinden bi’t-tamâm ve’l-kemâl ahz ve kabz eyledim 
ba‘de’l-yevm sâlifü’l-beyân mebî‘ler merkūm Mihal’in mülk-i müşterâ-yı sarîhidir 
ve mârrü’z-zikr tarlaların dahi hakk-ı tasarrufları merkūmundur, keyfe mâ yeşâ 
ve yahtâr mutasarrıf olsun dedikde mukırr-ı mezbûrun minvâl-i muharrer üzre 
cârî olan ikrâr ve takrîrini el-mukarru lehü’l-mezbûr Mihal bi’l-muvâcehe tasdîk 
ve bi’l-müşâfehe tahkīk edicek bimâ hüve’l-vâki‘ gıbbe’t-taleb ketb olundu.
Hurrire fî 7 min Zilka‘deti’ş-şerîfe li târihi’l-mezbûr.
Şuhûdü’l-hâl: Yani v. Mijotro, Anganosti v. Jivet, Kiryako v. Jotac, Papa v. Vinliyot, 
Polihroni v. Kakalot, Todori v. Şilimyot ve gayruhüm mine’l-hâzırîn.

521 [88b-1] Piyo’nun ev, ev eşyası, bağ ve hayvanlarını Çelebioğlu 
Hüseyin’e satıp tarlasının da tasarruf hakkını devretmesi
Vilâyet-i Rumeli’nde Paşa sancağında Opar kazâsına tâbi‘ Neclü? nâm karye 
sâkinlerinden Piyo v. (...) nâm zimmî meclis-i şer‘-i hatîr-i lâzımü’t-tevkīrde işbu 
hâmilü’l-kitâb Çelebioğlu Hüseyin nâm kimesne mahzarında bi’t-tav‘ ve’r-rızâ 
ikrâr ve takrîr-i kelâm edip karye-i merkūmede vâki‘ bir tarafdan Mitro v. Pilo 
mülküne ve bir tarafdan Kiko v. Pime mülküne ve bir tarafdan Kirko v. Yani 
mülküne ve bir tarafdan Kika v. Vilate mülküne müntehî bir tahtânî beyti ve sa-
manlığı ve bostan yerini müştemil olan mülk menzilimin ve menzil-i mezkûrda 
olan beynimizde ma‘lûm esâs-ı beyti ve seksen re’s koyundan ve bir çift kara 
sığır öküzünden ve bir re’s atdan ve bir re’s katırdan ve yine karye-i merkūme 
bağları dâhilinde vâki‘ lede’l-ahâlî ma‘lûmü’l-hudûd iki kıt‘a mülk bağlarımın 
rub‘unu cümle-i tevâbi‘ ve levâhıkı ile bi safkatin vâhidetin mezbûr Hüseyin’e 
iki bin akçeye bey‘ ve kabz-ı semen edip mebî‘ât-ı mezkûrâtı mahallinde kab-
za müşterî-i merkūmu taslît eylediğimden sonra yine karye-i merkūme sını-
rı dâhilinde her biri lede’l-ahâlî ma‘lûmü’l-hudûd mutasarrıf olduğum on kıt‘a 
tarlaların dahi rub‘unun hakk-ı tasarrufunu sâhib-i arz ma‘rifetiyle merkūm 
Hüseyin’e tefvîz edip ol dahi minvâl-i muharrer üzre tefevvüz ve kabûl eyledi-
ğinden sonra mukābele-i tefvîzde olan bin nakid akçeyi bi’t-tamâm ve’l-kemâl 
ahz ve kabz eyledim ba‘de’l-yevm sâlifü’l-beyân mebî‘ler merkūm Hüseyin’in 
mülk-i müşterâ-yı sarîhidir ve mârrü’z-zikr tarlaların dahi hakk-ı tasarrufu 
merkūmundur, sâir emsâli tasarrufu gibi keyfe mâ yeşâ ve yahtâr mutasarrıf ol-
sun dedikde gıbbe’t-tasdîk ketb olundu.
Şuhûdü’l-hâl: Sinan b. Aydın, Sinan b. Abdullah, Mehmed b. Abdullah, Pimo 
v. Köni, Pimo v. Göka, Mitro v. Pini, Dado v. Kini, Pilo v. Pime.









522 [88b-2] Mehmed Bey b. Mustafa’ya câriyesi Zamâne bt. Abdullah’ı 
satmak için izin verilmesi
Medîne-i Ebâ Eyyûb-i Ensârî’de bi’l-fi‘l za‘îmü’l-vakt olan fahrü’l-eşbâh Mehmed 
Bey b. Mustafa nâm cündî meclis-i şer‘-i hatîr-i lâzımü’t-tevkīrde sevk-i kelâm 
edip işbu hâzıre bi’l-meclis olan orta boylu gök gözlü sarışın Rûsiyyetü’l-asl 
Zamâne bt. Abdullah nâm câriye işbu sene tis‘a ve ışrîn ve elf Recebi’l-ferdi’nin 
yirmi beşinci gününde ibâk ettiğine ikrârı ile ahz ve yevmî altışar akçe nafa-
ka takdîr olunduğu kayd-ı sicil olunmuş idi hâlâ kānûn-ı pâdişâhî ve hükm-i 
şehinşâhî üzre zikr olunan evsâf ile mevsûfe olan mezbûre Zamâne’nin müddet-i 
örfiyyesi tamâm olduğu ecilden kıbel-i şer‘den bey‘ olunması için izin taleb 
ederim dedikde fi’l-vâki‘ câriye-i mezbûrenin müddeti tamâm olduğu sicill-i 
mahfûza nazar olundukda zâhir ve mütebeyyin olmağın ber mûceb-i kānûn 
mezbûr Mehmed Bey’e mezbûre Zamâne’yi bey‘a kıbel-i şer‘den izin verilip işbu 
hurûf ber sebîli’t-temessük ketb olunup yed-i tâlibe def ‘ ve vaz‘ olundu lede’l-
ihtiyâc ibrâz ve ihticâc edine.
Hurrire fî evâsıtı şehri Zilka‘deti’ş-şerîfe li sene tis‘a ve ışrîn ve elf.
Şuhûdü’l-hâl: Mustafa b. Mehmed, Ali b. Abdullah, Yakub b. Kurd, Perviz 
b. Abdullah ve gayruhüm mine’l-hâzırîn.

523 [88b-3] Şimo’nun kızları Aleksandri, Arkondi ve Afendirye’nin 
ortak evlerini Trandafil v. Yorgi’ye satmaları
Havâss-ı Kostantıniyye kazâsı tevâbi‘inden Cuhûd-ı Burgaz nâm kar-
ye sâkinelerinden Aleksandri ve Arkondi ve Afendirye benât-ı Şimo nâm 
nasrâniyeler meclis-i şer‘de işbu hâmil-i hâze’l-kitâb Trandafil v. Yorgi nâm 
zimmî mahzarında her biri ikrâr edip karye-i merkūmede vâki‘ cevânib-i 
erba‘ası tarîk-i âm ile mahdûd bir tahtânî beyti ve sundurmayı ve zât-ı eşcâr-ı 
müsmire ve gayr-ı müsmireyi hâvî olup ale’l-iştirâki’s-seviy silk-i mülkümüzde 
münselik menzilimizi cümle-i tevâbi‘ ve levâhıkı ve kâffe-i menâfi‘ ve merâfıkı 
ile mezbûr Trandafil’e beş bin nakid akçeye bey‘-i bât ile bey‘ edip kabz-ı semen 
ve teslîm-i mebî‘ eyledik ba‘de’l-yevm menzil-i mezbûr merkūm Trandafil’in 
mülk-i müşterâ-yı sarîhidir keyfe mâ yeşâ mutasarrıf olsun dediklerinde 
mukırra-i mezbûrenin minvâl-i muharrer üzre cârî olan ikrâr ve takrîrlerini 
el-mukarru lehü’l-mezbûr Trandafil vicâhen ve şifâhen tasdîk ve tahkīk edicek 
gıbbe’t-taleb ketb olundu.
Hurrire li târihi’l-mezbûr.
Şuhûdü’l-hâl: Dimitri v. Manol, Yorgi v. Manol, Andriye v. Yorgi, Rika v. İstemad, 
Yani v. Aleksi, Mihal v. Toma, Andon v. Yani, Andriye v. Yani.









524 [88b-4, Arapça] el-Hâc Osman b. Mustafa’nın menzilini istiğlâl 
yoluyla Ahmed Bey Vakfı’na sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkin olan el-Hâc Osman b. Mustafa nâm kimes-
ne, âtiyyü’z-zikr menzilini merhûm Ahmed Bey vakfı’na mütevellî olan hâmil-i 
hâze’l-kitâb Keyvan Bey b. Abdullah’a bey‘ ettiğini ikrâr ve i‘tirâf etti. Mütevellî-i 
mezbûr da vakf-ı mezbûr malıyla ve istiğlâl maksadıyla mezbûr Osman’ın işbu 
akdin kendilerinden sudûruna kadar sâhibi ve mâliki olduğu elinde ve taht-ı ta-
sarrufunda bulundurduğu mahalle-i mezbûrede vâki‘ bir tarafdan merhûm …? 
Ağa vakfı, diğer tarafdan Kamer Hâtun vakfı, diğer iki tarafdan da tarîk-i âm 
ve tarîk-i hâs ile mahdûd menzilini cümle tevâbi‘ ve levâhıkı ve kâffe-i menâfi‘ 
ve merâfıkı ile râyicü’l-vakt yirmi bin akçe-i Osmânî semen-i mu‘ayyen-i 
makbûzla iştirâ etti. Bâyi‘-i mezbûrun menzil-i merkūmu kirâlamak istemesi 
üzerine müşterî-yi mezbûr ba‘de’t-tahliyye ve’t-tekābuz, zeyl-i kitâbda mezkûr 
ayın gurresinden bir sene tamâmına üç bin akçe ücret-i kirâ mukābilinde 
menzil-i merkūmu icâreye verdi. Mütevellî-i merkūm, vâki‘ ikrârı vicâhen ve 
şifâhen tasdîk etti.
Cerâ zâlike ve hurrire fi’l-yevmi’l-hâmis min Zilka‘deti’ş-şerîfe sene tis‘a ve ışrîn 
ve elf.
Şuhûdü’l-hâl: Şeyh Nasrullah Efendi b. merhûm Şeyh Ömer Efendi, Bayram 
Efendi b. Şükrullah Hatîb, Ali Ağa b. Abdülmennân, el-Hâc Mehmed b. Abdullah, 
Mehmed Çelebi b. el-Hâc Hüseyin, Abdülhâdî Halîfe b. Hamdi el-İmâm, Mustafa 
b. Mehmed el-Muhzır ve gayruhüm mine’l-hâzırîn.

525 [89a-1, Arapça] Hasan Efendi’nin Eflak asıllı kölesini âzat ettiği
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Bıçakçıbaşı mahallesinde sâkin olan kıdvetü’l-emâsil ve’l-a‘yân Hasan Efendi 
b. ( ) nâm kimesne, rıkkını mu‘terif olan orta boylu, açık kaşlı, elâ gözlü, 
Eflakiyyü’l-asl hâmil-i hâze’l-kitâb Hüseyin b. Abdullah nâm abd-i memlûkini 
hasbeten lillâhi’l-aliyyi’l-azîm ve taleben li merzâti’r-Rabbi’r-Rahîm âzâd 
ve tahrîr ettiğini ikrâr ve i‘tirâf etti. Abd-i mezbûr böylece ahrâr-ı asliyyîn-i 
mükellefînden hür bir kimesne oldu. Efendilerin âzâdlı köleleri üzerinde sâbit 
olan velâ hakkından gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’l-âşir min Zilka‘de eş-şerîfe li târihi’l-mezbûr.
Şuhûdü’l-hâl: Fahrü’l-cüyûş ve’l-cünûd Abdullah Çavuş b. ( ), fahrü’l-müderrisîn 
Mehmed Efendi b. Hasan, fahrü’l-akrân Nasuh Bey b. Bayram Bevvâb-ı sultânî, 
fahrü’l-eşbâh İbrahim Bey el-Cündî Mustafa b. Mehmed









526 [89a-2, Arapça] Hasan Efendi’nin Abaza asıllı câriyesini 
âzat ettiği
Mezbûr Hasan Efendi, rıkkını mu‘terife olan orta boylu, açık kaşlı, elâ gözlü, 
Abazaviyyetü’l-asl hâmile-i hâze’l-kitâb Pürcemal bt. Abdullah nâm câriye-i 
memlûkesini hasbeten lillâhi’l-aliyyi’l-azîm âzâd ve tahrîr ettiğini ikrâr etti.
Li târihi’l-mezbûr.
Şuhûdü’l-hâl: es-Sâbıkūn

527 [89a-3, Arapça] Hasan Efendi’nin Hırvat asıllı câriyesini 
âzat ettiği
Mezbûr Hasan Efendi meclis-i şer‘-i şerîfde hâzır olup rıkkını mu‘terife olan 
açık kaşlı, orta boylu Hırvadiyyetü’l-asl hâmile-i hâze’l-kitâb …? bt. Abdullah 
nâm câriye-i memlûkesini âzâd ve tahrîr etti.
Şuhûdü’l-hâl: es-Sâbıkūn

528 [89a-4] Yusuf b. Mehmed’in Düğmecibaşı 
mahallesinden çıkarılması
Medîne-i Ebâ Eyyûb-i Ensârî -râdiye anhu Rabbühü’l-Bârî’de Düğmecibaşı 
mahallesi sâkinlerinden Fazlullah Halîfe b. Ali el-İmâm ve es-Seyyid Hüsam 
b. Hüseyin ve Hasan Bey b. Hüseyin ve Mehmed b. Hızır ve Şaban b. Ömer 
ve Mehmed b. Kemal ve İbrahim b. Hüseyin ve Mehmed b. Altimur? ve Usta 
Mercan b. Abdullah ve Sefer b. Abdullah ve İsmail b. Hamza ve Dede b. Ali 
ve Himmet b. Hüseyin ve sâirleri meclis-i şer‘-i hatîr-i lâzımü’t-tevkīrde işbu 
bâ‘isü’l-kitâb Yusuf b. Mehmed nâm kimesne mahzarında her biri takrîr-i 
da‘vâ edip mezbûr Yusuf dâimâ bize ve hâtunlarımıza şütûm-ı galîza ile 
şetm eyleyip her birimiz yedinden ve lisânından mutazarrır olduğumuz-
dan mâ‘adâ merkūm Yusuf tarîkü’s-salât olup beş vakitde bir vakit namaz 
kılmadığı ecilden ale’l-ittifâk mahallemizde sâkin olmayıp ihrâc olunma-
sı matlûbumuzdur dediklerinde târih-i kitâbdan üç gün tamâmına değin 
mahalle-i merkūmeden mezbûr Yusuf ’un ihrâcına tenbîh birle mâ hüve’l-
vâki‘ bi’t-taleb ketb olundu.
Hurrire fî evâili Zilka‘deti’ş-şerîfe li târihi’l-mezbûr.
Şuhûdü’l-hâl: El-Hâc Receb b. Yunus, Veli Halîfe b. Abdullah, Ahmed Çelebi 
b. İbrahim, Mehmed b. Ramazan, Yakub b. Kurd, Ali b. Abdullah, Perviz 
b. Abdullah ve gayruhüm mine’l-hâzırîn.









529 [89a-5, Arapça] Cafer Bey b. Abdullah’ın evini Musa Efendi b. Derviş 
Mehmed Efendi’ye sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Sofular mahallesinde sâkin olan Cafer Bey b. Abdullah nâm kimesne âtiyyü’z-
zikr menzilini hâfız-ı hâze’l-kitâb a‘lemü’l-ulemâ’i’l-izâm efdalü’l-fuzalâi’l-
kirâm Musa Efendi b. merhûm Derviş Mehmed Efendi’ye bey‘ ettiğini ikrâr ve 
i‘tirâf etti. Mezbûr Musa Efendi de kendi malıyla ve kendisi için, mezbûr Cafer 
Bey’in işbu akdin kendilerinden sudûruna kadar sâhibi ve mâliki olduğu elin-
de ve taht-ı tasarrufunda bulundurduğu mahalle-i mezbûrede vâki‘ fevkānî üç 
beyti, ahırı, tahtânî bir beyti, selâmlığı, bahçeyi, su kuyusunu ve helâyı müşte-
mil olan ve bir tarafdan Sofular mescidi, diğer tarafdan Ferruh Bey b. Abdullah 
mülkü, öbür tarafdan Emir Efendi vakfı ve diğer tarafdan da tarîk-i âm ile 
mahdûd olan menzilini cümle tevâbi‘ ve levâhıkı ve kâffe-i menâfi‘ ve merâfıkı 
ile râyicü’l-vakt yüz on beş bin akçe-i Osmânî semen-i mu‘ayyen-i makbûzla 
iştirâ etti îcâb, kabûl ve teslîm, tesellümle bey‘-i bâtt-ı sahîh ile akid tamâm oldu. 
Babası mezbûr Musa Efendi kıbelinden tasdîke vekâleti Ahmed Bey b. Mahmud 
el-Cündî ve Mahmud Bey b. Mustafa Ağa nâm kimesnelerin şehâdetleri ile sâbit 
olan fahrü erbâbi’t-tahrîr ve’l-kalem zahrü ashâbi’t-takrîr ve’t-terkīm Mehmed 
Efendi, vâki‘ ikrârı vicâhen ve şifâhen bi’l-vekâle tasdîk etti.
Cerâ zâlike ve hurrire fi’l-yevmi’l-hâdî aşer min Zilka‘de eş-şerîfe li târi hi’l-
mezbûr.
Şuhûdü’l-hâl: Bayram Efendi b. Şükrullah el-Hatîb, Muslihiddin Efendi b. Muzaf-
fer el-İmâm, Ali Ağa b. Abdülmennân el-Mütevellî, Keyvan Bey b. Abdullah el-
Câbî, Abdullah b. Veliyyullah el-Mübâşir, Turgud Halîfe b. Durak, Sâlih Efendi 
b. el-İmâm, Cafer b. Hüseyin Bakkal, İbrahim b. Musa el-Münâdî, Allahverdi 
b. Mehmed, Mustafa Çelebi b. Ali Ağa, Mustafa b. Mehmed, Yakub b. Kurd

530 [89a-6, Arapça] Musa Efendi b. Derviş Mehmed Efendi’nin menzilini 
Ahmed Bey b. Bayezid’e sattığı
Babası mezbûr Musa Efendi kıbelinden âtiyyü’z-zikr bey‘ ikrârına vekâleti 
Ahmed Bey b. Mahmud el-Cündî ve Mahmud Bey b. Mustafa nâm kimesne-
lerin şehâdetleri ile nehc-i mu‘teber üzre sâbit olan medîne-i Ebâ Eyyûb el-
Ensârî -radiye anhu Rabbühü’l-Bârî- mahallâtından Sofular mahallesinde sâkin 
olan fahrü erbâbi’t-tahrîr ve’l-kalem zahrü ashâbi’t-takrîr ve’t-terkīm Mehmed 
Efendi b. Musa Efendi nâm kimesne, müvekkil-i mezbûrunun âtiyyü’z-zikr 
menzilini hâmil-i hâze’l-kitâb fahrü’l-a‘yân Ahmed Bey b. Bayezid’e bey‘ ettiğini 
ikrâr ve i‘tirâf etti. Mezbûr Bayezid de müvekkil-i müşârün-ileyhin işbu akdin 
kendilerinden sudûruna kadar sâhibi ve mâliki olduğu elinde ve taht-ı tasarru-
funda bulundurduğu mahalle-i mezbûrede vâki‘ fevkānî üç beyti, ahırı, tahtânî 
bir beyti, selâmlığı, bahçeyi, su kuyusunu ve helâyı müştemil olan ve bir taraf-
dan Sofular mescidi, diğer tarafdan Ferruh Bey b. Abdullah mülkü, öbür taraf-
dan Emir Efendi vakfı ve diğer tarafdan da tarîk-i âm ile mahdûd olan menzi-
lini cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt yüz 
bin akçe-i Osmânî semen-i mu‘ayyen-i makbûzla kendi malı ile ve kendisi için 
iştirâ etti îcâb, kabûl ve teslîm, tesellümle bey‘-i bâtt-ı sahîh ile akid tamâm oldu. 
Müşterî-i mezbûr vâki‘ ikrârı vicâhen ve şifâhen tasdîk etti.
Cerâ zâlike ve hurrire fî evâsıtı Zilka‘de eş-şerîfe li târihi’l-mezbûr.
Şuhûdü’l-hâl: es-Sâbıkūn

531 [89b-1] Yorgi v. Yani’nin Yamandi v. Manol’den dükkân 
kirasını aldığı
Zimmî tâifesinden Yorgi v. Yani nâm zimmî meclis-i şer‘de müste’ciri olan 
hâmil-i hâze’l-kitâb Yamandi v. Manol nâm zimmî mahzarında ikrâr edip 
mezbûr Yamandi’ye mahmiye-i Kostantıniyye hısnı ebvâbından Edirnekapısı 
dâhilinde vâki‘ bir bâb mülküm olan terzi dükkânını üç sene tamâmına dek altı 
bin [akçeye] icâreye verip ol dahi istîcâr ve kabûl etmişidi hâlâ üç sene tamâm 
olmağın meblağ-ı mezbûr altı bin nakd-i mezbûrü’n-na‘t akçeyi bi’t-tamâm 
ve’l-kemâl mezbûr Yamandi yedinden ahz ve kabz eyledim mezbûr Yamandi 
zimmetinde bir akçe ve bir habbe bâkī kalmadı dedikde mukırr-ı mezbûrun 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Yamandi tasdîk edicek ketb olundu.
Hurrire fi’l-yevmi’s-[sâdis] min Zilka‘deti’ş-şerîfe li târihi’l-mezbûr.
Şuhûdü’l-hâl: Yusuf b. Abdullah, Osman b. Himmet, Mustafa b. Abdullah, Ahmed 
Bey b. Abdullah el-Cündî, Şimo v. Angilos, Yorgi v. Petro, Petro v. Angilos, Yorgi 
v. Yani.

532 [89b-2] Ali Halîfe b. Şaban’ın Mustafa Çelebi Vakfı’na 
borcunu ödemesi
Medîne-i Ebâ Eyyûb-i Ensârî -râdiye anhu Rabbühü’l-Bârî-’de vâki‘ merhûm 
ve mağfûrun-leh Mustafa Çelebi vakfı’na bi’l-fi‘l mütevellî olan el-Hâc Receb 
b. Yunus nâm kimesne meclis-i şer‘-i hatîr-i lâzımü’t-tevkīrde Ali Halîfe b. Şaban 
nâm kimesneyi ihzâr ve üzerine takrîr-i da‘vâ edip mezbûr Ali Halîfe zimme-
tinde mütevellî-i sâbık Mehmed b. Şaban nâm bevvâb-ı sultânî yedi ile beş yüz 
akçe ve benim yedim ile bin akçe asl-ı mâl ve yüz akçe mu‘âmele-i şer‘iyyeden 
cem‘an bin altı yüz akçe olup dokuz yüz akçesin edâ edip yedi yüz akçe zimme-
tinde bâkī kalmışdır suâl olunup ihkāk-ı hak olunmasın taleb ederim dedikde 
gıbbe’s-suâl merkūm Ali Halîfe cevâbında fi’l-hakīka mezbûr el-Hâc Receb’den 
bin akçe karz-ı şer‘î ahz edip mu‘âmele-i şer‘iyye ile vakfa akçe almadım ve 
meblağ-ı mezbûr bin akçeyi bi’t-tamâm edâ ve îfâ eyledim ve mütevellî-i sâbık 
mezbûr Mehmed’den aldığım beş yüz akçe ulûfem içindir vakfa deynim olmak 
üzre değildir deyû mukaddemâ zikr olunan beş yüz akçe vakfa deyn olduğunu 
münkir olıcak mezbûr Receb’den sıdk-ı kelâmını mübeyyine beyyine taleb olun-
dukda zikr olunan beş yüz akçe asl-ı mâl-ı vakıfdan olup cânib-i vakfa merkūm 
Ali Halîfe’nin deyni olduğuna Ahmed Çelebi b. İbrahim ve Veli b. Abdullah 
nâm kimesneler şehâdet-i şer‘iyye ettiklerinden sonra meblağ-ı mezbûr bin 
akçe mu‘âmele-i şer‘iyye olunduğuna dahi mezbûr el-Hâc Receb’den beyyine 
taleb olundukda isbât-ı beyyineden izhâr-ı acz edip istihlâf ettikde mezbûr Ali 
Halîfe dahi nükûl edip nükûlü ile yüz akçe mu‘âmele dahi cânib-i vakfa edâya 
tenbîh olundukdan sonra merkūm el-Hâc Receb’in inkâr eylediği yüz akçe için 
mezbûr Ali Halîfe’den beyyine taleb olundukda ityân-ı beyyineden âciz olup 
istihlâf ettiğinde dokuz yüz akçeden ziyâde bir akçe ve bir habbe almadım 
deyû yemîn billâhi’l-aliyyi’l-a‘lâ [etmeğin] merkūm Ali Halîfe’nin zimmetinde 
vakf-ı merkūm için cem‘an yedi yüz akçe zâhir olıcak edâsına tenbîh olunup mâ 
hüve’l-vâki‘ gıbbe’t-taleb ketb olundu.
Hurrire fi’l-yevmi’l-hâmis min Zilka‘deti’ş-şerîfe li târihi’l-mezbûr.
Şuhûdü’l-hâl: Elmas Ağa b. Abdullah, Mustafa b. Mehmed, Yakub b. Kurd, Ali 
b. Abdullah, Perviz b. Abdullah ve gayruhüm mine’l-hâzırîn.

533 [89b-3] İstasniyo v. Petro’nun bağ hissesini Yorgi v. Niko’ya satıp 
tarlasının da tasarruf hakkını devretmesi
Vilâyet-i Rumeli’nde Mora sancağında Polimuç kazâsına tâbi‘ Poriçani nâm kar-
ye sâkinlerinden İstasniyo v. Petro nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Yorgi v. Niko nâm zimmî mahzarında bi’t-
tav‘ ve’r-rızâ ikrâr ve takrîr-i kelâm edip karye-i merkūme bağları dâhilinde 
vâki‘ bir tarafdan Dimo v. Harekâh bağına ve bir tarafdan cebele ve bir taraf-
dan vâdiye müntehî tahmînen beş dönüm mülk bağdan nısf hisse-i şâyi‘amı 
ve yine karye-i merkūmede vâki‘ bir buçuk dip dut ağacını, cümle-i tevâbi‘iyle 
bi safkatin vâhidetin iki bin nakd-i fıddî-i Osmânî râyic fi’l-vakt akçeye bâtten 
bey‘ ve kabz-ı semen edip sâlifü’l-beyân mebî‘leri mahallinde kabza müşterî-i 
merkūmu taslît eylediğimden sonra yine karye-i merkūme sınırı dâhilinde 
vâki‘ lede’l-ahâlî ve’l-cîrân ma‘lûmü’l-hudûd mutasarrıf olduğum bir kıt‘a tar-
lanın dahi hakk-ı tasarrufunu sâhib-i arz ma‘rifetiyle merkūm Yorgi’ye tefvîz 
edip mukābelesinde olan beş yüz nakd-i mezbûrü’n-na‘t akçeyi merkūm Yorgi 
yedinden bi’t-tamâm ahz ve kabz eyledim ba‘de’l-yevm sâlifü’l-beyân mebî‘ât 
merkūm Yorgi’nin mülk-i müşterâsıdır ve mârrü’z-zikr bir kıt‘a tarlanın dahi 
hakk-ı tasarrufu merkūmundur dedikde gıbbe’t-tasdîk ketb olundu.
Hurrire fi’l-yevmi’s-sâlis aşer li târihi’l-mezbûr.
Şuhûdü’l-hâl: Vasil v. Yorgi, Anastaş v. Papaniyot, Ergiri v. Yani, Dimitri v. Kosta, 
Yorgi v. Yani, Anderon v. Yani, Papanini v. ( ).

534 [89b-4, Arapça] Sinan Efendi b. Alâeddin’in Cafer Bey 
b. Abdullah’tan ödünç aldığı
Fahrü’l-kuzât Sinan Efendi b. Alâaddin nâm kimesne, üzerinde ve zimmetin-
de hâmil-i hâze’l-kitâb Cafer Bey b. Abdullah nâm kimesneye karz cihetinden 
lâzımü’l-edâ ve vâcibü’l-kazâ râyicü’l-vakt beş bin akçe-i Osmânî borcu olduğu-
nu ikrâr ve i‘tirâf etti. Dâyin-i mezbûr vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’l-yevmi’s-sânî aşer min Zilka‘de li târihi’l-mezbûr.
Şuhûdü’l-hâl: Fahrü’l-müderrisîn Hüseyin Efendi b. Hasan, fahrü’l-müderrisîn 
Hidâyetullah Efendi b. Kasım Efendi, Mustafa b. Mehmed, Yakub b. Kurd, Perviz 
b. Abdullah, Ali b. Abdullah, Yusuf b. Abdullah ve gayruhüm mine’l-hâzırîn.

535 [90a-1] Avyaro v. Andriye’nin evini Anastas v. Mihal’e satması
Vilâyet-i Rumeli’nde İnebahtı sancağında Yenişehir kazâsı müzâfâtından 
Kûhistan nâhiyesine tâbi‘ Büyük Kerasova nâm karye sâkinlerinden Avyaro 
v. Andriye nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Anastas v. Mihal nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip karye-i merkūmede vâki‘ bir tarafdan Nikola v. Liyor mülkü-
ne ve iki tarafdan tarîk-i âma ve bir tarafdan Nikola v. Golar mülküne müntehî 
bir tahtânî beyti müştemil olan mülk menzilimi cümle-i tevâbi‘ ve levâhıkı 
ve kâffe-i menâfi‘ ve merâfıkı ile merkūm Anastas’a dokuz bin nakd-i fıddî-i 
Osmânî râyic fi’l-vakt akçeye bâtten bey‘ ve kabz-ı semen edip mebî‘-i mezkûru 
mahallinde kabza müşterî-i merkūmu taslît eyledim ba‘de’l-yevm sâlifü’l-beyân 
menzil-i mahdûd merkūm Anastas’ın mülk-i müşterâsıdır keyfe mâ yeşâ ve 
yahtâr mutasarrıf olsun dedikde gıbbe’t-taleb ketb olundu.
Hurrire fi’l-yevmi’r-râbi‘ min Zilka‘deti’ş-şerîfe li târihi’l-mezbûr.
Şuhûdü’l-hâl: Yorgi v. Dimitri, Dimitri v. Avramo, Dimitri v. Yorgi, Angilaki 
v. İstemad, Şilo v. Mihal, Mavroki v. Yorgi, Dimitri v. Milo, Angilaki v. Dimitri ve 
gayruhüm mine’l-hâzırîn.









536 [90a-2] Avyaro v. Andriye’nin bostan yerini Mavridi v. Yorgi’ye 
satıp tarlasının da tasarruf hakkını devretmesi
Vilâyet-i Rumeli’nde İnebahtı sancağında Avyaro v. Andriye nâm zimmî 
meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Mavridi 
v. Yorgi nâm zimmî mahzarında bi’t-tav‘ ve’r-rızâ ikrâr ve takrîr-i kelâm edip 
karye-i merkūme kurbunda vâki‘ bir tarafdan Yorgi v. Anastas mülküne ve bir 
tarafdan Rizo v. Todori mülküne ve bir tarafdan Andriye v. Manol mülküne ve 
bir tarafdan tarîk-i âma müntehî birbirine muttasıl iki kıt‘a mülk bostan yeri-
mi cümle-i tevâbi‘ ve levâhıkı ile mezbûr Mavridi’ye bi safkatin vâhidetin iki 
bin nakd-i fıddî-i Osmânî râyic fi’l-vakt akçeye bey‘-i bât ile bey‘ ve kabz-ı se-
men edip mebî‘ân-ı mezkûrânı mahallinde kabza müşterî-i merkūmu taslît 
eylediğimden sonra yine karye-i merkūme sınırı dâhilinde vâki‘ lede’l-ahâlî 
ma‘lûmü’l-hudûd mutasarrıf olduğum iki kıt‘a tarlaların dahi hakk-ı tasar-
rufunu sâhib-i arz ma‘rifetiyle merkūm Mavridi’ye tefvîz edip mukābele-i 
tefvîzde olan iki bin iki yüz nakd-i mezbûrü’n-na‘t akçeyi bi’t-tamâm ve’l-
kemâl merkūm Mavridi yedinden ahz ve kabz eyledim ba‘de’l-yevm sâlifü’l-
beyân mebî‘ler merkūm Mavridi’nin mülk-i müşterâ-yı sarîhidir ve mârrü’z-
zikr tarlaların dahi hakk-ı tasarrufu merkūmundur dedikde gıbbe’t-tasdîk 
ketb olundu.
Hurrire li târihi’l-mezbûr.
Şuhûdü’l-hâl: es-Sâbıkūn.

537 [90a-3] Savadi bt. Apostol’ün menzil ve bağ davası için Pîrî Bey 
b. Abdullah’a vekâlet verdiği
Havâss-ı Aliyye kazâsı müzâfâtından Kurfa nâm karye sâkinelerinden Savadi 
bt. Apostol nâm nasrâniye meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Pîrî Bey b. Abdullah nâm râcil mahzarında ikrâr ve takrîr-i kelâm 
edip karye-i mezbûrede vâki‘ lede’l-ahâlî ve’l-cîrân ma‘lûmü’l-hudûd menzi-
lime ve bağıma müte‘allik Yani v. Kara Kosta nâm zimmî ile olan da‘vâmıza 
mezbûr Pîrî Bey’i vekîl ve menâbıma nâib nasb ve ta‘yîn eyledim dedikde 
merkūm Pîrî Bey dahi bi’l-muvâcehe vekâleten merkūmeyi kabûl ve hizmet-i 
lâzımesini edâya müte‘ahhid oldukdan sonra mâ hüve’l-vâki‘ gıbbe’t-taleb 
ketb olundu.
Hurrire fi’l-yevmi’l-hâmis aşer li târihi’l-mezbûr.
Şuhûdü’l-hâl: Mustafa b. Mehmed, Ali b. Abdullah, Perviz b. Abdullah, Yakub 
b. Kurd, Yusuf b. Abdullah ve gayruhüm mine’l-hâzırîn.









538 [90a-4] Yorgi v. Avyaro’nun babasının Yani v. İstati’deki 
alacağını tahsil ettiği
Havâss-ı Aliyye kazâsı tevâbi‘inden Kurfa nâm karye sâkinlerinden iken mürd 
olan Avyaro v. ( ) nâm zimmînin sulbî kebîr oğlu Yorgi nâm zimmî meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb Yani v. İstati nâm zimmî mah-
zarında bi’t-tav‘ ve’r-rızâ ikrâr ve takrîr-i kelâm edip babam mürd-i mezbûrun 
merkūm Yani zimmetinde koyun bahâsından yirmi beş bin nakd-i fıddî-i 
Osmânî râyic fi’l-vakt akçe olup mürd-i mezbûrun verâseti bana münhasıra 
olmağın hâlâ meblağ-ı mezbûr yirmi beş bin nakd-i mezbûrü’n-na‘t akçeyi bi’t-
tamâm ve’l-kemâl mezbûr Yani yedinden ahz ve kabz eyledim zimmetinde bir 
akçe ve bir habbe bâkī kalmadı dedikde mukırr-ı mezbûrun minvâl-i muharrer 
üzre cârî olan ikrâr ve takrîrini el-mukarru lehü’l-mezbûr Yani bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâlis aşer min Zilka‘deti’ş-şerîfe li târihi’l-mezbûr.
Şuhûdü’l-hâl: Ali Bey b. Abdülmennân el-Mütevellî, Pîrî Bey b. Abdullah er-
Râcil, Hasan Beşe b. Abdullah er-Râcil, Yakub b. Kurd, Dimitri v. Kokoli, Kiryaki 
v. İskizini, Nikola v. Balatlı, Todori v. Balatlı, Kostaki v. Dimitri ve gayruhüm 
mine’l-hâzırîn.

539 [90a-5] Sinan b. Ahmed’in harman yerini Kiroş v. Kini’ye satması
Vilâyet-i Rumeli’nde Avlonya sancağında Ergirikasrı kazâsına tâbi‘ Karık nâm 
karye sâkinlerinden Sinan b. Ahmed nâm kimesne meclis-i şer‘de hâmilü’l-
kitâb Kiroş v. Kini mahzarında ikrâr edip karye-i merkūmede vâki‘ bir taraf-
dan Hasan b. Abdullah mülküne ve bir tarafdan yine benim harmanıma ve bir 
tarafdan vâdiye ve bir tarafdan tarîk-i âma müntehî bir kıt‘a mülk harman ye-
rimi cümle-i tevâbi‘ ve levâhıkı ile müşterî-i mezbûr Kiroş’a sekiz yüz akçeye 
bâtten bey‘ ve kabz-ı semen edip mebî‘-i mezkûru mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân harman yeri merkūm 
Kiroş’un mülk-i müşterâ-yı sarîhidir dedikde gıbbe’t-tasdîk ketb olundu.
Hurrire fi’l-yevmi’l-âşir min Zilka‘deti’ş-şerîfe li târihi’l-mezbûr.
Şuhûdü’l-hâl: Hasan Beşe b. Mustafa, Ali b. Mehmed, Mustafa b. Mehmed, Ali 
b. Abdullah, Perviz b. Abdullah ve gayruhüm mine’l-hâzırîn.

540 [90b-1] Andon v. Todori’nin çayırını Polizoyi v. İstoyo’ya satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ (...) nâm karye sâkinlerinden Andon v. Todori nâm zimmî 
meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb Polizoyi v. İstoyo 
nâm zimmî mahzarında ikrâr edip karye-i merkūmede vâki‘ bir tarafdan yine 
müşterî-i mezbûr çayırına ve bir tarafdan Kiro v. Dimo çayırına ve bir taraf-
dan Armağan v. Yani çayırına ve bir tarafdan Manol Esbali çayırına müntehî ve 
mahdûd bir kıt‘a mülk çayırımı cümle-i tevâbi‘ ve levâhıkı ile mezbûr Polizoyi’ye 
târih-i kitâbdan altı ay mukaddem üç bin altı yüz nakid akçeye bâtten bey‘ ve 
kabz-ı semen edip mebî‘-i mezkûru mahallinde kabza müşterî-i merkūmu taslît 
eyledim ba‘de’l-yevm sâlifü’l-beyân bir kıt‘a çayır yeri merkūm Polizoyi’nin 
mülk-i müşterâ-yı sarîhidir dedikde gıbbe’t-taleb ketb olundu.
Hurrire fi’l-yevmi’s-sâmin aşer li târihi’l-mezbûr.
Şuhûdü’l-hâl: Kosta v. Pankarati, İsteryano v. Papa, Andon v. Papa, Hristo v. İstati, 
Duka v. Yakomi, Rizo v. Romiyo, Panayot v. İstati, İsteryano v. İstati, Diyako 
v. Rizo, Yorgi v. Kabani.

541 [90b-2] Nikola v. Todori’nin Aleksi v. Nikola’daki alacağını 
tahsil etmesi
Çoban tâifesinden Nikola v. Todori nâm zimmî meclis-i şer‘-i mutahharda, işbu 
hâmil-i hâze’l-kitâb Aleksi v. Nikola nâm zimmî mahzarında bi’t-tav‘ ve’r-rızâ 
ikrâr ve takrîr-i kelâm edip mezbûr Aleksi’ye koyun ra‘y etmek için nefsimi 
altı ay tamâmına dek beş yüz akçeye îcâr eyledim idi hâlâ müddet-i mezbûre 
tamâm olmağın ücretim olan beş yüz nakd-i fıddî-i Osmânî râyic fi’l-vakt ak-
çeyi bi’t-tamâm ve’l-kemâl merkūm Aleksi yedinden ahz ve kabz eyledim de-
dikde mukırr-ı mezbûrun minvâl-i muharrer üzre cârî olan ikrâr ve takrîrin 
el-mukarru lehü’l-mezbûr Aleksi bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olunup yed-i tâlibe def ‘ olundu.
Hurrire fi’l-yevmi’t-tâsi‘ aşer min Zilka‘deti’ş-şerîfe sene tis‘a ve ışrîn ba‘de’l-elf.
Şuhûdü’l-hâl: Hüseyin Efendi, Bekir b. Bayram, İbrahim b. Mehmed, Ali 
b. Abdullah, Polter v. Yani, Nikola v. Yani, Duka v. Todori, Kosta v. Pankarati, 
Dimo v. Yani ve gayruhüm mine’l-hâzırîn.

542 [90b-3] Dimo v. İstemad’ın bağını rehin vererek Yorgi kızı 
Kondiyo’nun malından borç alması
Vilâyet-i Rumeli’nde Tırhala sancağında Yenişehir kazâsı müzâfâtından Fener 
nâhiyesine tâbi‘ Pilahine? nâm karye sâkinlerinden Dimo v. İstemad meclis-i 
şer‘-i şerîfde işbu hâmil-i hâze’l-kitâb bundan akdem mürd olan Yorgi v. ( ) nâm 
zimmînin sagīre kızı Kondiyo nâm nasrâniyenin kıbel-i şer‘den mansûb vasîsi 
olan Ergiri v. Pavlo nâm zimmî mahzarında bi’t-tav‘ ve’r-rızâ ikrâr ve takrîr-i 
kelâm edip sagīre-i mezbûre malından zimmetimde cihet-i karzdan dört bin yüz 
on nakd-i fıddî-i Osmânî râyic fi’l-vakt akçe ve târih-i kitâbdan sene tamâmına 
müeccel beynimizde nev‘i ve mikdârı ilm-i şer‘î ile ma‘lûm çuka bahâsından dört 
yüz seksen akçe cem‘an dört bin beş yüz doksan akçe lâzımü’l-edâ ve vâcibü’l-
kazâ deynim olmağın meblağ-ı mezbûr mukābelesinde karye-i mezbûrede vâki‘ 
bir tarafdan Hristo v. Yani mülküne ve bir tarafdan Rizo v. İstemad mülküne 
ve bir tarafdan vâdiye ve bir tarafdan tarîk-i âma müntehî ve mahdûd bir kıt‘a 
mülk bağımı cümle-i tevâbi‘ ve levâhıkı ve kâffe-i menâfi‘ ve merâfıkı ile vasiyy-i 
mezbûra rehin vaz‘ eyledim eğer sene tamâmına dek meblağ-ı mezbûru vasiyy-i 
merkūma edâ ve îfâ edemezsem vech-i mezbûr Ergiri vekîlim olup zikr olunan 
bağı bey‘ edip meblağ-ı mezbûru edâ ve îfâ edip bâkī kalan meblağ-ı bana îsâl 
eylesin dedikde mukırr-ı mezbûrun minvâl-i muharrer üzre cârî olan ikrâr ve 
takrîrin el-mukarru lehü’l-mezbûr Ergiri vesâyeten bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis aşer min Zilka‘deti’ş-şerîfe sene tis‘a ve ışrîn ve elf.
Şuhûdü’l-hâl: Hristo v. Apostol, Apostol v. Yorgi, Papa v. Apostol, Dimitri 
v. Basiko, Anderon v. İstirati.

543 [90b-4] Ergiri v. Rizo’ya eşyasının çalındığı iddiasını ispat 
etmesi için süre verildiği
Oldur ki
Havâss-ı Aliyye kazâsında vâki‘ Selhâne sâkinlerinden Ergiri v. Rizo nâm zimmî 
meclis-i şer‘-i hatîr-i lâzımü’t-tevkīrde vilâyet-i Rumeli’nde İnebahtı sancağın-
da Yenişehir kazâsı müzâfâtından Küçükgor nâm karyeden olup hâlâ selhâne-i 
mezbûrede sâkin Nikola v. Todori nâm zimmîyi ihzâr ve mahzarında takrîr-i 
da‘vâ edip bundan akdem müste’cirim olan Yani nâm zimmî ile merkūm Nikola 
yine kazâ-i mezbûre müzâfâtından Baba Nakkāş nâm karye kurbunda ra‘y-ı 
ganem ederler iken mezbûr Yani gāib olmuşdur merkūm Yani yanında üç yüz 
akçe kıymetli bir dolama ve iki yüz akçe kıymetli bir gümüşlü bıçak benim 
mülküm olup yedinde iken merkūm Nikola mezbûr Yani’yi katl edip zikr olu-
nan dolama ile bıçağı almışdır suâl olunup ihkāk-ı hak olunması matlûbumdur 
dedikde gıbbe’s-suâl mezbûr Nikola cevâbında fi’l-hakīka mezbûr Yani ile 
târih-i kitâbdan yedi gün mukaddem karye-i mezbûre ile sâbıkan kızlarağa-
sı olan el-Hâc Mustafa Ağa’nın çiftliği beyninde şürb-i hamr ederken nizâ‘ edip 
böğründen bıçak ile urup katl eyledim ve lâkin mezbûrun üzerinde merkūm 
Ergiri’nin zikr olunan dolama ile bıçağından haberim yokdur ahz etmedim de-
dikde mezbûr Ergiri’den sıdk-ı kelâmını mübeyyine beyyine taleb olundukda 
istimhâl etmeğin mehl-i şer‘î verilip mâ hüve’l-vâki‘ gıbbe’t-taleb ketb olundu.
Hurrire fi’l-yevmi’t-tâsi‘ aşer min Zilka‘deti’ş-şerîfe li târihi’l-mezbûr.
Şuhûdü’l-hâl: Hüseyin Efendi b. ( ), Bekir b. Bayram, İbrahim b. Mehmed, Ali 
b. Abdullah, Polizoyi v. İstoyo, Dimo v. Yani, Nikola v. Yani, Duka v. Todori, 
Kosta v. Pankarati.

544 [91a-1] Basiko v. Niko’nun çocukları Arago ve Balaso’ya nineleri 
Emkine bt. Yani’nin vasî tayin edilmesi
[Kazâ-i Havâss-ı Aliyye müzâfâ]tından Litroz nâm karye sâkinlerinden olup 
mürd olan Basiko v. Niko nâm zimmînin evlâd-ı sıgārından Arago ve Balaso 
nâm sagīrlerin ahvâllerini zabt ve emvâllerini hıfz için bir vasî lâ-büd ve lâzım 
olmağın sagīrân-ı mezbûrânın ceddeleri Emkine bt. Yani nâm nasrâniye kıbel-i 
şer‘-i mutahhardan mezbûrâna vasî nasb ve ta‘yîn olunup ol dahi vesâyet-i 
mezbûreyi kabûl ve hizmet-i lâzımesini edâya müte‘ahhid olmağın hâzihi’l-
hurûf ber sebîli’t-temessük ketb ve tahrîr olundu.
Hurrire fi’l-yevmi’s-sâbi‘ min Zilka‘deti’ş-şerîfe li târihi’l-mezbûr.
Şuhûdü’l-hâl: Ali b. Abdullah, Andriye v. Dimo, Ergiri v. Hristatli, Manol v. Kika, 
Mihal v. Kini, Dimitri v. İstemad.

545 [91a-2, Arapça] Sofyani bt. Yani’nin evini Kini 
v. Duka’ya sattığı
Sofyani bt. Yani nâm nasrâniye ve Havâss-ı sultaniye kazâsı tevâbi‘inden Lazoz 
karyesinde sâkin iken bundan akdem mürd olan Basiko’nun Arago ve Blaso 
nâm sagīreynine kıbel-i şer‘den vasî nasb edilen Alkina nâm nasrâniye meclis-i 
şer‘de hâzırân olup mezbûre Sofyani’ye ve iki yetime intikāl eden beş menzili 
hâmil-i hâze’l-kitâb Kini v. Duka’ya asâleten ve vesâyeten bey‘ ettiklerini ikrâr 
ve i‘tirâf ettiler. Zimmî-yi mezbûr da râyicü’l-vakt on iki bin akçe-i Osmânî 
semen-i mu‘ayyen-i makbûzla iştirâ etti. Mezbûretân, bir nesne ve bir hab-
be bâkī kalmayacak şekilde semen-i mezbûru tâm ve kâmil olarak kabz etti. 
Müşterî-i mezbûr vâki‘ ikrârı vicâhen ve şifâhen tasdîk etti.
Cerâ zâlike ve hurrire fi’t-târihi’l-mezbûr fi’l-yevmi’l-mezbûr.
Şuhûdü’l-hâl: es-Sâbıkūn

546 [91a-3] Nikola v. Dimitri’nin el koyduğu ev, bostan yeri ve çayırın 
Obani bt. Andriye’ye ait olduğu
Kazâ-i Havâss-ı Aliyye müzâfâtından Litroz nâm karye sâkinelerinden Obani 
bt. Andriye nâm nasrâniye husûs-ı âti’l-beyâna vâzı‘u’l-yed olduğu şer‘an 
sâbite olan bâ‘isü’l-kitâb Nikola v. Dimitri nâm zimmî muvâcehesinde üzeri-
ne takrîr-i da‘vâ edip karye-i mezbûrede vâki‘ bir tarafdan hayyât Dimitri v. ( ) 
mülküne ve bir tarafdan Çerkez Nikola v. ( ) mülküne ve iki tarafdan tarîk-i 
âma müntehî iki fevkānî ve iki tahtânî beyti ve havluyu müştemil mülk men-
zili ve yine karye-i merkūme kurbunda vâki‘ etrâfı Yorgi v. İstemad ve Kosta 
v. Nikola tarlaları ve mer‘â ve tarîk-i âm ile mahdûd bir kıt‘a mülk bostan yerini 
ve yine cevânibi İskender Kethüdâ ve Kosta v. Ligori ve Hristo v. Yani ve Yorgi 
v. İstemad tarlaları ile mahdûd bir kıt‘a mülk çayırı cümle-i tevâbi‘ ve levâhıkı 
ile bi safkatin vâhidetin zevcim olup mukaddemâ hâlik olan Kosta v. Ligori nâm 
zimmî hâl-i hayâtında ve kemâl-i sıhhatinde otuz bin nakd-i fıddî-i Osmânî 
râyic fi’l-vakt akçeye bana bey‘-i bâtt-ı sahîh-i şer‘î ile bey‘ edip kabz-ı semen-i 
ma‘dûd ve teslîm-i mebî‘-i ma‘hûd eylediğinden sonra bin yirmi sekiz Saferü’l-
muzafferi’nin evâilinde medîne-i Ebâ Eyyûb-i Ensârî -râdiye anhu Rabbühü’l-
Bârî’de hilâfeten müvellâ olan Abdurrahman Efendi b. el-Müvellâ Hüsameddin 
Efendi’nin imzâ ve hatmini müştemil yedime hüccet-i şer‘iyye vermişiken 
mezbûr Nikola zikr olunan bostan yerine ve çayıra fuzûlî vâzı‘u’l-yed ve muta-
sarrıfdır ne keyfiyyet ile tasarruf eder suâl olunup kasr-ı yed ile tenbîh olun[ma]
sın taleb ederim deyû işbu sene semân ve ışrîn ve elf mâh-ı Saferü’l-muzafferi’nin 
evâili ile müverrah ve merkūm Abdurrahman Efendi imzâsıyla mümzâ ve hat-
mi ile mahtûm hüccet-i şer‘iyye ibrâz edip nazar olundukda takrîrine mutâbık 
bulunup mezbûr Nikola istintâk olundukda fi’l-vâki‘ mârrü’z-zikr bostan yeri 
ve çayır merkūme Obani’nin zevci hâlik-i mezbûr Kosta’nın tasarrufunda olup 
ba‘de helâkihî vâris-i ma‘rûfu olmayıp tapuya müstahak olmağla sâhib-i arz-
dan tapu ile aldım ana binâen tasarruf ederin deyip mezbûr Kosta merkūme 
Obani’ye zikr olunan bostan ve çayırı mülkü olmak üzre hâl-i hayâtında bey‘ 
eylediğini ve yedine hüccet-i merkūmeyi verdiğin bi’l-külliyye münkir olı-
cak müdde‘iye-i mezbûreden sıdk-ı kelâmını mübeyyine beyyine taleb olun-
dukda udûl-i müslimînden yine karye-i mezbûre kurbunda vâki‘ Ferhad Paşa 
bahçesine ustası fahrü’l-eşbâh Ahmed Ağa b. Abdullah ve medîne-i mezbûre 
sâkinlerinden Mustafa b. Mehmed ve Yakub b. Kurd ve Ali b. Abdullah nâm ki-
mesneler li ecli’ş-şehâde meclis-i şer‘a hâzırûn olup fi’l-vâki‘ mezbûre Obani’nin 
zevci, hâlik-i merkūm Kosta hâl-i hayâtında mârrü’z-zikr bostan ve çayırı zev-
cesi mezbûre Obani’ye otuz bin nakid akçeye bey‘-i kat‘î ile bey‘ edip târih-i 
mezbûrda medîne-i merkūmede hilâfeten müvellâ olan Abdurrahman Efendi 
huzûrunda yedine bu hüccet-i şer‘iyyeyi verdi biz bu husûsa şâhidleriz şehâdet 
dahi ederiz deyû edâ-i şehâdet-i şer‘iyye ettiklerinde ba‘de ri‘âyet-i şerâiti’l-
kabûl mezbûrûnun şehâdetleri hayyiz-i kabûlde vâkı‘a oldukdan sonra mâ 
hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ aşer min Zilka‘deti’ş-şerîfe li sene tis‘a ve ışrîn ve elf.
Şuhûdü’l-hâl: Fahrü’l-kuzât Sinan Efendi b. Ali, Yusuf b. Abdullah Ser-bölük, 
Osman b. Abdullah, Hüseyin b. Abdullah, Perviz b. Abdullah el-Muhzır, Ali 
b. Abdullah ve gayruhüm.

547 [91b-1, Arapça] Hüsâmeddin b. Ahmed’in evini istiğlâl yoluyla 
Fâtıma bt. Yusuf ’a sattığı
Bevvâb-ı sultânî fahrü’l-akrân Hüsameddin b. Ahmed nâm kimesne âtiyyü’z-
zikr menzilini hâmile-i hâze’l-kitâb fahrü’l-muhadderât Fâtıma bt. Yusuf ’a bey‘ 
ettiğini ikrâr ve i‘tirâf etti. Mezbûre Fâtıma da mezbûr Hüsameddin’in işbu ak-
din kendilerinden sudûruna kadar sâhibi ve mâliki olduğu elinde ve taht-ı tasar-
rufunda bulundurduğu Hazret-i Ebâ Eyyûb el-Ensârî -radiye anhu Rabbühü’l-
Bârî- mahallâtından Baba Haydar mahallesinde kâin olan bir tarafdan kâtib 
Mahmud Çelebi b. İlyas mülkü, diğer tarafdan Ayşe bt. el-Hâc Davud mülkü, 
öbür tarafdan Servinaz bt. Abdullah mülkü ve diğer tarafdan da tarîk-i âm ile 
mahdûd mülk menzilini cümle tevâbi‘ ve levâhıkı ve kâffe-i menâfi‘ ve merâfıkı 
ile râyicü’l-vakt on bin akçe-i Osmânî semen-i mu‘ayyen-i makbûz ile istiğlâl 
için iştirâ etti. Bâyi‘-i mezbûrun menzil-i merkūmu kirâlamak istemesi üzerine 
müşteriye-i mezbûre ba‘de’t-tahliyye ve’t-tekābuz, 1029 senesi Receb-i ferdin-
den bir sene tamâmına iki bin akçe ücret-i kirâ mukābilinde menzil-i merkūmu 
icâreye verdi. Bunun üç yüz akçesi ödendi.
Cerâ zâlike ve hurrire fi’l-yevmi’l-ışrîn min şühûri Zilka‘de eş-şerîfe sene tis‘a 
ve ışrîn ve elf.
Şuhûdü’l-hâl: Mehmed Efendi b. Hasan el-İmâm, Abdurrahman b. Ömer el-
İmâm, Abdülaziz Çelebi b. Hüsameddin, Mahmud b. Yusuf el-Cündî Hüseyin 
Bey b. Ali es-Saraç, İbrahim b. Nasuh er-Râcil, Yakub b. Kurd el-Muhzır ve gay-
ruhüm

548 [91b-2, Arapça] Ahmed Çelebi b. Mahmud’un evini Cafer 
Bey b. Abdullah’a sattığı
Fahrü’l-emâsil ve’l-a‘yân Ahmed Çelebi b. Mahmud kıbelinden âtiyyü’z-zikr 
bey‘ ikrârına hasm-ı şer‘î mahzarında vekâleti udûlden cündî Ali Çelebi 
b. Ahmed ve câbî Keyvan Bey b. Abdullah nâm kimesnelerin şehâdetleri ile 
sâbit olan cündî Fazlullah Bey b. Ali nâm kimesne, müvekkil-i mezbûrunun 
âtiyyü’z-zikr menzilini hâmil-i hâze’l-kitâb fahrü’l-eşbâh Cafer Bey 
b. Abdullah’a bey‘ ettiğini ikrâr ve i‘tirâf etti. Mezbûr Cafer Bey de merkūm 
Ahmed Çelebi’nin işbu akdin kendilerinden sudûruna kadar sâhibi ve mâliki 
olduğu elinde ve taht-ı tasarrufunda bulundurduğu medîne-i Ebâ Eyyûb 
el-Ensârî -radiye anhu Rabbühü’l-Bârî- mahallâtından Sofular mahallesinde 
kâin olan iç ve dış havlulu, iç havlusu müte‘addid beytleri, bahçeyi, helâyı, dış 
havlusu fevkānî bir beyti, selâmlığı, ahırı ve helâyı müştemil olan ve bir taraf-
dan fahrü’l-mehâdîmi’l-kirâm Mehmed Çelebi Efendi b. merhûm Abdülaziz 
Efendi mülkü, diğer tarafdan Ali Reis b. İskender mülkü, öbür tarafdan 
Kilerci Hâtun vakfı ve Hüseyin Çelebi attârı ve diğer tarafdan da tarîk-i âm 
ile mahdûd olan mülk menzilini cümle tevâbi‘ ve levâhıkı ve kâffe-i menâfi‘ 
ve merâfıkı ile râyicü’l-vakt otuz bin akçe-i Osmânî semen-i mu‘ayyen-i 
makbûz ile kendi malıyla ve kendisi için iştirâ etti îcâb, kabûl ve teslîm, tesel-
lümle bey‘-i bâtt-ı sahîh tamâm oldu. Müşterî-i mezbûr vâki‘ ikrârı vicâhen 
ve şifâhen tasdîk etti.
Şuhûdü’l-hâl: Muslihiddin b. Muzaffer el-İmâm, Mehmed Halîfe b. Yakub el-
Müezzin, Bayram Efendi b. Şükrullah el-Hatîb, Sinan Efendi b. Alâaddin el-Kadı, 
Süleyman Çelebi b. Sünbül el-Müezzin, Hüseyin Çelebi b. el-Müezzin, Hüseyin 
Bey b. Abdullah el-Cündî Ömer Bey b. Abdullah mehter-i hâs, Mustafa [b.] 
Mehmed, Hüseyin Çelebi b. Hasan er-Râcil, Hüseyin Çelebi b. el-Cündî ve gay-
ruhüm mine’l-hâzırîn.

549 [91b-3, Arapça] Kasap Manol v. Kosta’nın Armizan v. Yani’den ödünç 
aldığı ve borcuna mukabil dükkânını rehin verdiği
Mahmiye-i Kostantıniyye dâhil-i bâb-ı Ebâ Eyyûb el-Ensârî’de -radiye anhu 
Rabbühü’l-Bârî- vâki‘ Mustafa Paşa mahallesinde sâkin olan kasab Manol 
v. Kosta nâm zimmî, üzerinde ve zimmetinde, hâmil-i hâze’l-kitâb Armizan 
v. Yani’ye karz cihetinden lâzımü’l-edâ ve vâcibü’l-kazâ râyicü’l-vakt on altı 
bin beş yüz akçe-i Osmânî borcu olduğunu ikrâr ve i‘tirâf etti. Mahmiye-i 
Kostantıniyye’de vâki‘ Şehzâde Sultan Mehmed câmi‘i kurbundaki Hoşkadem 
mahallesinde kâin olan ve bir tarafdan Panayot v. ( ) mülkü, diğer tarafdan 
Arnavud mülkü, diğer iki tarafdan da tarîk-i âm ile mahdûd bulunan dükkân 
cümle tevâbi‘ ve levâhıkı ve kâffe-i menâfi‘ ve merâfıkı ile meblağ-ı mersûm 
mukābilinde dâin-i mezbûr indinde rehn-i makbûzdur. Dâyin-i merkūm, vâki‘ 
ikrârı vicâhen ve şifâhen tasdîk etti.
Cerâ ve hurrire fi’t-târihi’l-mezbûr.
Şuhûdü’l-hâl: Mustafa Çelebi b. Mehmed er-Râcil, Süleyman Çelebi b. Davud 
er-Râcil, Baba Yusuf b. Abdullah Kervancı, Kara Mehmed b. Kervancı, Mustafa 
b. Mehmed, Yakub b. Kurd









550 [91b-4] Mihri bt. Sefer’in evini Rıdvan b. Abdullah ile Gencâse 
bt. Abdullah’a satması
Medîne-i Ebâ Eyyûb-i Ensârî mahallâtından Davud Ağa mahallesi sâkinelerinden 
Mihri bt. Sefer nâm hâtun mahfil-i kazâda işbu hâmilânü’l-kitâb Rıdvan 
b. Abdullah ve Gencâse bt. Abdullah mahzarlarında bi’t-tav‘ ve’r-rızâ ikrâr ve 
takrîr-i kelâm edip mahalle-i mezbûrede vâki‘ bir tarafdan Kayalı Karagöz mül-
küne ve bir tarafdan Nesimeşah Hâtun bt. ( ) mülküne ve bir tarafdan Mehmed 
Beşe b. Abdullah mülküne ve bir tarafdan tarîk-i âma müntehî bir fevkānî ve 
bir tahtânî beyti ve bi’r-i mâyı ve kenîfi ve zât-ı eşcâr-ı müsmireyi hâvî cüney-
neyi müştemil mülk menzilimi cümle-i tevâbi‘ ve levâhıkı ile mezbûrâna ale’l-
iştirâki’s-seviy beş bin nakd-i fıddî râyic fi’l-vakt akçeye bey‘-i bâtt-ı sahîh-i 
şer‘î ile bey‘ edip kabz-ı semen ve teslîm-i mebî‘ kıldım ba‘de’l-yevm menzil-i 
mahdûd-ı mezkûr merkūmânın mülk-i müşterâ-yı sarîhleridir keyfe mâ yeşâ 
ve yahtârân mutasarrıf olsunlar dedikde mukırra-i mezbûrenin vech-i mübey-
yen üzre cârî olan ikrâr ve takrîrin el-mukarru lehü’l-mezbûrân [bi’l-muvâcehe 
tasdîk edicek mâ hüve’l-vâki‘ bi’t-taleb ketb olundu].
Şuhûdü’l-hâl: Maden Efendi b. Şâmil el-İmâm, Davud Halîfe b. Mehmed el-
Müezzin, Yusuf [b.] Abdullah, Habil b. Abdullah, Mehmed b. el-Hâc Ömer, 
Hasan b. Alemşah, Hasan b. Abdullah, Ramazan b. Kasım, Mehmed b. Kasım, 
Derviş b. Mahmud ve gayruhüm mine’l-hâzırîn.

551 [92a-1, Arapça] Angilos v. Dimitri’nin Yorgi v. Yani’ye borcu olduğu
Havâss-ı Aliyye kazâsı tevâbi‘inden Çatalca kasabası mahallâtından Papa 
Anastas mahallesinde sâkin olan Angilos v. Dimitri nâm zimmî meclis-i şer‘-i 
şerîfde üzerinde ve zimmetinde hâmil-i hâze’l-kitâb Yorgi v. Yani’ye deyn-i şer‘î 
cihetinden lâzımü’l-edâ ve vâcibü’l-kazâ râyicü’l-vakt on iki bin sekiz yüz akçe-i 
Osmânî borcu olduğunu ikrâr ve i‘tirâf etti. Dâyin-i mezbûr, vâki‘ ikrârı vicâhen 
ve şifâhen tasdîk etti.
Cerâ zâlike ve hurrire fi’l-yevmi’r-râbi‘ ve’l-ışrîn min Zilka‘deti’ş-şerîfe li târihi’l-
mezbûr.
Şuhûdü’l-hâl: Mustafa b. Abdullah Kürekçi, Usta Mehmed b. Yahya, Mustafa 
b. Mehmed el-Havâle, Perviz b. Abdullah, Yakub b. Kurd, Ali b. Abdullah, 
Şimo v. Angeli, Todor b. Yani, Şiro v. Angilos, İstemad v. Franko ve gayruhüm 
mine’l-hâzırîn.









552 [92a-2] Kurd Bey b. Abdullah’ın tarla tasarruf hakkını 
Yani v. Kosta’ya devretmesi
Vilâyet-i Rumeli’nde Kartina kazâsına tâbi‘ Dimiçana nâm karye sâkinlerinden 
fahrü’l-eşbâh Ku[r]d Bey b. Abdullah nâm cündî meclis-i şer‘-i hatîr-i lâzımü’t-
tevkīrde işbu hâmilü’l-kitâb Yani v. Kosta nâm zimmî muvâcehesinde bi’t-tav‘ 
ve’r-rızâ ikrâr ve takrîr-i kelâm edip karye-i mezbûre sınırı dâhilinde vâki‘ etrâfı 
Maloti tarlası ve çeşme ve tarîk-i âm ve cebel ile mahdûd bir kıt‘a tarladan ve 
yine cevânibi Tirifoti ve Papa Kaçoli tarlaları ve cebel ile mahdûd tarladan nısf 
hisse-i şer‘iyye-i şâyi‘amın hakk-ı tasarrufunu sâhib-i arz ma‘rifetiyle merkūma 
tefvîz edip ol dahi tefevvüz ve kabûl ettikden sonra mukābele-i tefvîzde olan 
sekiz bin nakd-i fıddî-i Osmânî râyic fi’l-vakt akçeyi mesfûr Yani yedinden bi’t-
tamâm ve’l-kemâl ahz ve kabz eyledim ba‘de’l-yevm sâlifü’l-beyân iki kıt‘a tarla-
nın nısf hisse-i şer‘iyye-i şâyi‘ası merkūm Yani’nindir sâir emsâli tasarrufu gibi 
mutasarrıf olsun dedikde mukırr-ı mezbûrun minvâl-i muharrer üzre cârî olan 
ikrâr ve takrîrini el-mukarru lehü’l-mezbûr Yani bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ gıbbe’t-taleb ketb olundu.
Hurrire fî 26 min Zilka‘deti’ş-şerîfe li târihi’l-mezbûr.
Şuhûdü’l-hâl: Fahrü’l-kuzât İshak Efendi b. Mustafa, fahrü’l-kuzât Hamdi Efendi 
b. Ali, zahrü’l-müderrisîn Ahmed Efendi b. Mustafa, Mehmed Bey b. Abdullah 
el-Bevvâb, Abdi Çelebi b. Hasan, Ali Halîfe b. Ebûbekir, Ahmed Çelebi b. Veli, 
İstemad v. Pavli, Yorgi v. Petro, Yani v. Todori, Yani v. Nikola, Yani v. Todori.

553 [92a-3] Kula v. Andriye’nin ev hissesini Petro’nun çocukları 
Andriye ve Dado’ya satması
Vilâyet-i Rumeli’nde Avlonya sancağında Ergirikasrı kazâsına tâbi‘ Mişkolor 
nâm karye sâkinlerinden Kula v. Andriye nâm zimmî meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb Andriye ve Dado veledey Petro 
muvâcehelerinde bi’t-tav‘ ve’r-rızâ ikrâr ve takrîr-i kelâm edip karye-i mezbûrede 
vâki‘ bir tarafdan Dimo v. Kini mülküne ve bir tarafdan çeşmeye ve iki taraf-
dan tarîk-i âma müntehî iki fevkānî ve iki tahtânî beyti ve samanlığı ve cüney-
neyi müştemil mülk menzilden nısf hisse-i şer‘iyye-i şâyi‘amı cümle-i tevâbi‘ 
ve levâhıkı ve âmme-i menâfi‘ ve merâfıkı ile ale’l-iştirâki’s-seviy merkūmân 
Andriye ve Dado’ya bin iki yüz elli nakd-i fıddî-i Osmânî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru ma-
hallinde kabza müşteriyyân-ı mezbûrânı taslît eyledim ba‘de’l-yevm sâlif[ü’z-
zikr] menzil-i mahdûd-ı mezkûrun nısf hisse-i şer‘iyye-i şâyi‘i ale’l-iştirâki’s-
seviy merkūmânın mülk-i müşterâ-yı sarîhleridir keyfe mâ yeşâân ve yahtârân 
mutasarrıf olsunlar dedikde mukırr-ı mezbûrun minvâl-i muharrer üzre cârî 
olan ikrâr ve takrîrini el-mukarru lehümü’l-mezbûrân Andriye ve Dado bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Hurrire fî evâsıtı Zilka‘deti’ş-şerîfe li târihi’l-mezbûr.
Şuhûdü’l-hâl: Mustafa b. Mehmed, Yakub b. Kurd, Perviz b. Abdullah, Nika [v.] 
Tanaş, Konidi [v.] Dado, Kika [v.] Nika, Dado [v.] Diro, Kiryaki [v.] Diro, Dimo 
[v.] Kika, Diro [v.] Köni.

554 [92a-4] Hasan Bey b. Abdullah’ın tarla tasarruf hakkını Nikola 
v. Andriye’ye devretmesi
Vilâyet-i Rumeli’nde Avlonya sancağında Arnavud Belgradı kazâsına tâbi‘ 
Duhanlı nâm karye sâkinlerinden fahrü’l-a‘yân Hasan Bey b. Abdullah 
nâm cündî meclis-i şer‘de hâmil-i hâze’l-kitâb Nikola v. Andriye nâm zimmî 
muvâcehesinde ikrâr ve takrîr-i kelâm edip karye-i mezbûre kurbunda Dolyalı 
nâm mevzi‘de vâki‘ bir tarafdan Dimo v. Nikola tarlasına ve bir tarafdan Vasiko 
v. Kini tarlasına ve bir tarafdan Niko v. Haniko tarlasına ve bir tarafdan Sako 
v. Dimo tarlasına müntehî ve mahdûd bir kıt‘a mutasarrıf olduğum tarlanın 
hakk-ı tasarrufunu sâhib-i arz ma‘rifetiyle mezbûr Nikola’ya tefvîz edip ol dahi 
tefevvüz ve kabûl eyledikden sonra mukābele-i tefvîzde olan iki yüz nakd-i 
fıddî-i Osmânî râyic fi’l-vakt akçeyi merkūm Nikola yedinden bi’t-tamâm ve’l-
kemâl ahz ve kabz eyledim dedikde mukırr-ı mezbûrun vech-i mübeyyen üzre 
cârî olan ikrâr ve takrîrin el-mukarru lehü’l-merkūm Nikola vicâhen tasdîk edi-
cek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Ferhad b. Abdullah, Sinan b. Hasan, Mustafa b. Mehmed.

555 [92b-1, Arapça] Kerime Hatun bt. Mehmed’in muhâlaa 
yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
İslâm Bey mahallesinde sâkine olan Kerime Hâtun bt. Mehmed nâm hâtun 
hâmil-i hâze’l-kitâb Mustafa b. Şaban nâm zevci ile muhâla‘a yaptığını ikrâr ve 
i‘tirâf etti. Mezbûr Mustafa da nikâhında ta‘ahhüd ettiği râyicü’l-vakt üç bin 
akçe-i Osmânî mehr-i müecceli ve aralarında ma‘lûm ve mu‘ayyen olan iddet 
nafakası mukābilinde anınla muhâla‘a yaptı. Her biri cemî‘-i de‘âvî, mutâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek 
diğerinin zimmetini ibrâ-i âm ile husûmet ve nizâ‘ı bertaraf edecek şekilde ibrâ 
etti. Mezbûre Kerime Hâtun sonra zevc-i mezbûruna satmış olduğu esbâba 
mukābil beş bin akçeyi kendisinden ahz ü kabz ettiğini ve zevcinin levâzımına 
sarf ettiğini ikrâr ve i‘tirâf etti.
Cerâ zâlike ve hurrire fî evâhiri Zilka‘de eş-şerîfe sene tis‘a ve ışrîn ve elf.
Şuhûdü’l-hâl: Mehmed Halîfe b. Arslan, el-İmâm, Hüseyin Halîfe b. Abdullah 
el-Müezzin, Mehmed Beşe b. Abdullah er-Râcil, Hüseyin Beşe [b.] Yusuf el-
Habbâz, Resul b. Sevindik, Receb b. Abdullah ve gayruhüm mine’l-hâzırîn.

556 [92b-2, Arapça] Esmer Hatun bt. Murad’ın vasî Mehmed Çelebi 
b. Mahmud’dan ödünç aldığı ve mukabilinde evini rehin verdiği
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Baba Haydar mahallesinde sâkine olan Esmer Hâtun bt. Murad nâm Hâtun, 
üzerinde ve zimmetinde, Mustafa ve Meryem ibney merhûm Ahmed nâm 
sagīreyne kıbel-i şer‘den mansûb vasî olan hâmil-i hâze’l-kitâb fahrü’l-eşbâh 
râcil Mehmed Çelebi b. Mahmud’a sagīreyn-i mezbûreyn malından râyicü’l-
vakt iki bin üç yüz akçe-i Osmânî borcu olduğunu ikrâr ve i‘tirâf etti. Bunun iki 
bin akçesi karz cihetinden, kalan üç yüz akçesi ise beynlerinde ma‘lûm, müşterâ-
yı makbûz çuka bahâsındandır. Karz dışındaki meblağ zeyilde mezkûr sene-
nin gurre-i Şevvâl-i mükerreminden bir sene tamâmına müecceldir. Lâzımü’l-
edâ ve vâcibü’l-kazâ deyndir medyûne-i merkūmeye ait, Havâss-ı Aliyye kazâsı 
tevâbi‘inden Kara Halil karyesinde vâki‘ bir tarafdan Yahya Efendi b. Abdullah 
mülkü, diğer iki tarafdan arâzi-i hâliye ve diğer tarafdan da tarîk-i âm ile 
mahdûd menzil, meblağ-ı mersûm mukābilinde dâin-i mezbûr yedinde rehn-i 
makbûzdur. Dâyin-i mezbûr, vâki‘ ikrârı vicâhen ve şifâhen tasdîk etti.
Cerâ zâlike ve hurrire fî evâhiri Zilka‘de eş-şerîfe li târihi’l-mezbûr.
Şuhûdü’l-hâl: Ahmed Çelebi b. Yusuf er-Râcil, Mustafa b. Mehmed, Perviz 
b. Abdullah, Yakub b. Kurd ve gayruhüm

557 [92b-3] Laskarina bt. Yani’nin evini Ergiri v. Nikola’ya satması
Havâss-ı Aliyye kazâsı tevâbi‘inden Avasya nâm karye sâkinelerinden 
Laskarina bt. Yani nâm nasrâniye meclis-i şer‘-i hatîr-i lâzımü’t-tevkīrde işbu 
hâmil-i hâze’l-kitâb Ergiri v. Nikola nâm zimmî mahzarında ikrâr edip karye-i 
merkūmede vâki‘ bir tarafdan Yorgo v. Yani mülküne ve bir tarafdan İstemad 
v. Hristoya mülküne ve bir tarafdan Papa Aleksi v. ( ) mülküne ve bir tarafdan 
Yani v. Kozima mülküne müntehî bir fevkānî ve bir tahtânî beyti müştemil olan 
mülk menzilimi cümle-i tevâbi‘ ve levâhıkı ve kâffe-i menâfi‘ ve merâfıkı ile 
merkūm Ergiri’ye on dört bin yedi yüz nakd-i fıddî-i Osmânî râyic fi’l-vakt 
akçeye bey‘-i bâtt-ı sahîh-i şer‘î ile bey‘ edip kabz-ı semen ve teslîm-i mebî‘ 
eyledim ba‘de’l-yevm sâlifü’l-beyân menzil-i mahdûd-ı merkūm Ergiri’nin 
mülk-i müşterâ-yı sarîhidir keyfe mâ yeşâ ve yahtâr mutasarrıf olsun dedikde 
mukırra-i merkūmenin minvâl-i muharrer üzre cârî olan ikrâr ve takrîrini el-
mukarru lehü’l-mezbûr Ergiri bi’l-muvâcehe tasdîk ve bi’l-müşâfehe tahkīk edi-
cek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’l-ışrîn min Zilka‘deti’ş-şerîfe li târihi’l-mezbûr.
Şuhûdü’l-hâl: Ali b. Abdullah, Mustafa b. Mehmed, Yakub b. Kurd, Hırsiyo 
v. Dimo, Nikola v. Yorgaki, Dimo v. Koti, Duka v. Yani, Andriye v. Nikola ve Yani 
v. Manol, Hırsiyo v. İstati ve gayruhüm mine’l-hâzırîn,

558 [92b-4] Kiro v. Niko’nun harman yerini Yani v. Duka’ya satması
Vilâyet-i Rumeli’nde Avlonya sancağında Ergirikasrı kazâsına tâbi‘ Verançi nâm 
karyeden Kiro v. Niko nâm zimmî meclis-i şer‘-i şerîf-i lâzımü’t-teşrîfde işbu 
hâmil-i hâze’l-kitâb Yani v. Duka nâm zimmî mahzarında bi’t-tav‘ ve’r-rızâ ikrâr 
ve takrîr-i kelâm edip karye-i merkūmede vâki‘ bir tarafdan Konibi v. Yorgo 
harmanına ve bir tarafdan Komyani v. Duka harmanına ve bir tarafdan Yorgo 
v. Kiryaki harmanına ve bir tarafdan tarîk-i âma müntehî ve mahdûd olup işbu 
akdin sudûruna değin silk-i mülk-i sahîhimde münselik ve münharıt olan bir 
kıt‘a mülk harman yerini mezbûr Yani’ye altı bin nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i 
mezkûru mahallinde kabza müşterî-i merkūmu taslît eyledim ba‘de’l-yevm 
sâlifü’l-beyân harman yeri merkūm Yani’nin mülk-i müşterâ-yı sarîhidir key-
fe mâ yeşâ ve haysü mâ yürîd mutasarrıf olsun dedikde mukırr-ı mezbûrun 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Yani bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-
taleb ketb olundu.
Hurrire fî 27 min Zilka‘deti’ş-şerîfe li sene 1029.
Şuhûdü’l-hâl: Yani v. Duka, Koçin v. Yorgo, Yorgo v. Kiryaki, Panko v. Varto, 
Hristo v. Duka, Panko v. Hristo, Kirko v. Panko ve gayruhüm mine’l-hâzırîn.

559 [92b-5] Vasil v. Nikola’nın bağını Nikola v. Yani’ye satması
Vilâyet-i Rumeli’nde İnebahtı sancağında nefs-i kasaba-i Gerbeniş sâkinlerinden 
Vasil v. Nikola nâm zimmî meclis-i şer‘-i hatîr-i lâzımü’t-tevkīrde işbu hâmil-i 
hâze’l-kitâb Nikola v. Yani nâm zimmî mahzarında bi’t-tav‘ ve’r-rızâ ikrâr ve 
takrîr-i kelâm edip kasaba-i merkūme bağları dâhilinde vâki‘ bir tarafdan 
İskender Bey b. Süleyman bağına ve bir tarafdan Franko v. Yani bağına ve bir 
tarafdan Yani v. Dimo bağına ve bir tarafdan tarîk-i âma müntehî ve mahdûd 
tahmînen on çapalık bir kıt‘a mülk bağımı cümle-i tevâbi‘ ve levâhıkı ve kâffe-i 
menâfi‘ ve merâfıkı ile merkūm Nikola’ya üç bin beş yüz nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip 
mebî‘-i mezkûru mahallinde kabza müşterî-i merkūmu taslît eyledim ba‘de’l-
yevm sâlifü’l-beyân bir kıt‘a bağ merkūm Nikola’nın mülk-i müşterâ-yı sarîhidir 
keyfe mâ yeşâ ve yahtâr mutasarrıf olsun dedikde mukırr-ı mezbûrun minvâl-i 
muharrer üzre cârî olan ikrâr ve takrîrini el-mukarru lehü’l-mezbûr Nikola bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Hurrire fî evâhiri Zilka‘deti’ş-şerîfe li târihi’l-mezbûr.
Şuhûdü’l-hâl: Mehmed Beşe b. Abdullah, diğer Mehmed Beşe b. Abdullah, Yakub 
b. Kurd, Perviz b. Abdullah, Yorgi v. Kifali, Yorgi v. Nikola, Yani v. Franko, Petro 
v. Mornik, Yani v. İstiko, Piro v. Kaçoli, Komino v. Paroş, Franko [v.] ( ) Pabuççu, 
Duka [v.] Bulgari, Rizo v. Malkoç, Yani v. Diro.

560 [93a-1] Yani’nin çocukları Kika ve Kosta’nın ev, bağ hissesini Hasan 
b. Abdullah’a satıp tarlalarının da tasarruf hakkını devretmeleri
Vilâyet-i Rumeli’nde Avlonya sancağında Arnavud Belgradı kazâsına tâbi‘ 
Karliçe nâm karyeden Kika ve Kosta veledey Yani nâm zimmîler meclis-i şer‘-i 
şerîfde işbu hâmil-i hâze’l-kitâb Hasan b. Abdullah nâm kimesne mahzarın-
da her biri ikrâr ve takrîr-i kelâm edip bir tarafdan Minho v. İstamo mülkü-
ne ve bir tarafdan Marko v. Piyo mülküne ve bir tarafdan Hoço v. Simen mül-
küne ve bir tarafdan Hoto v. Dimo mülküne müntehî bir tahtânî beyti ve ıstab-
lı ve zât-ı eşcâr-ı müsmire ve gayr-ı müsmireyi hâvî cüneyneyi müştemil olan 
mülk menzilimi cümle-i tevâbi‘ ve levâhıkı ve kâffe-i menâfi‘ ve merâfıkı ile ve 
yine menzil-i mezbûra muttasıl iki kıt‘a mülk bağdan sülüsünü cümle-i tevâbi‘ 
ve levâhıkı ile bi safkatin vâhidetin mezbûr Hasan’a bin beş yüz nakd-i fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen 
edip mebî‘ât-ı mahdûdâtı mahallinde kabza müşterî-i merkūmu taslît eyledi-
ğimden sonra yine karye-i merkūme sınırı dâhilinde vâki‘ cümlesi tahmînen 
diyârımız keyli ile iki keyl tohum istî‘âb eder mutasarrıf olduğum altı kıt‘a tarla-
ların dahi sülüsünün hakk-ı tasarrufunu sâhib-i arz ma‘rifetiyle merkūm Hasan’a 
tefvîz edip ol dahi minvâl-i muharrer üzre tefevvüz ve kabûl eylediğinden son-
ra mukābele-i tefvîzde olan beş yüz nakd-i fıddî-i Osmânî râyic fi’l-vakt akçe-
yi merkūm Hasan yedinden bi’t-tamâm ve’l-kemâl ahz ve kabz eyledim ba‘de’l-
yevm sâlifü’l-beyân mebî‘ler merkūm Hasan’ın mülk-i müşterâ-yı sarîhidir ve 
mârrü’z-zikr tarlaların dahi sülüsünün hakk-ı tasarrufu merkūm Hasan’ındır 
keyfe mâ yeşâ ve yahtâr mutasarrıf olsun dedikde mukırr-ı mezbûrun minvâl-i 
muharrer üzre cârî olan ikrâr ve takrîrlerini el-mukarru lehü’l-mezbûr Hasan 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb 
ketb olundu.
Hurrire fî evâili Zilka‘deti’ş-şerîfe li târihi’l-mezbûr.
Şuhûdü’l-hâl: Kasım b. Hasan, Mehmed b. Süleyman, Receb b. Abdullah, 
Hüseyin Bey b. Abdullah, Koço v. Dimo, Yorgo v. Dimo.

561 [93a-2] Rüstem Beşe b. Abdullah’ın evini hanımı 
Kerime bt. Süleyman’a satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından Şeyh 
Ahmed mahallesi sâkinlerinden fahrü’l-eşbâh Rüstem Beşe b. Abdullah nâm 
râcil meclis-i şer‘-i mutahharda, hâmiletü’l-kitâb zevcesi Kerime bt. Süleyman 
muvâcehesinde ikrâr ve takrîr-i kelâm edip mahalle-i merkūmede vâki‘ bir 
tarafı Ali b. Abdullah mülküne ve bir tarafı Yakub Ağa vakfı’na ve bir tarafı 
Fâtıma bt. Abdullah mülküne ve bir tarafı tarîk-i âma müntehî ve mahdûd iki 
fevkānî beyti ve ahırı ve sofayı ve tahta-pûşu ve kenîfi ve zât-ı eşcâr-ı müs-
mire ve gayr-ı müsmireyi hâvî cüneyneyi müştemil mülk menzilimi cümle-i 
tevâbi‘ ve levâhıkı ile zevcem mezbûreye on beş bin nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen-i 
ma‘dûd ve teslîm-i mebî‘-i mahdûd eyledim ba‘de’l-yevm sâlifü’l-beyân hudûd 
ile mahdûd olan menzil merkūme Kerime’nin mülk-i müşterâ-yı sarîhidir key-
fe mâ yeşâ ve haysü mâ yürîd mutasarrıfe olsun dedikde mukırr-ı mezbûrun 
vech-i mübeyyen üzre cârî olan ikrâr ve takrîrin el-mukarru lehü’l-merkūme 
Kerime vicâhen tasdîk ve tahkīk edicek mâ hüve’l-vâki‘ gıbbe’t-taleb ketb 
olundu.
Hurrire fi’l-yevmi’s-sâmin ve’l-ışrîn min Zilka‘deti’ş-şerîfe sene tis‘a ve ışrîn ve 
elf.
Şuhûdü’l-hâl: Abdurrahman Çelebi el-İmâm, İbrahim Efendi el-Hatîb, Ömer 
b. Süleyman, Ahmed b. Mehmed.

562 [93a-3] Yorgi v. Dimitri ve kardeşlerinin miras evlerini 
Apostol v. Ligori’ye satmaları
Kazâ-i Havâss-ı Aliyye müzâfâtından kasaba-i Çatalca’da Büyük mahalle-
de sâkin Yorgi v. Dimitri nâm zimmî meclis-i şer‘-i hatîrde işbu hâmilü’l-
kitâb Apostol v. Ligori muvâcehesinde ikrâr ve takrîr-i kelâm edip bundan ak-
dem mahalle-i mezbûrede sâkin iken hâlik olan babam Dimitri’nin [dü]yûn-ı 
müteferrikası olmağla li ebeveyn karındaşım Aleksi ve kız karındaşım Badiye 
mahalle-i merkūmede vâki‘ bir tarafdan Todori v. Mavridi mülküne ve bir ta-
rafdan Mavridi v. Yorgi mülküne ve bir tarafdan İstefano ve Lavra mülkü-
ne ve bir tarafdan tarîk-i âma müntehî bir fevkānî ve bir tahtânî beyti müş-
temil mülk-i mevrûsumuzu cümle-i tevâbi‘i ile mezbûr Apostol’e yedi bin iki 
yüz nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ 
edip kabz-ı semen ve teslîm-i mebî‘ edip meblağ-ı mersûm yedi bin iki yüz akçe 
ile babamız hâlik-i mezbûrun düyûn-ı müteferrikasın edâ ve îfâ eylemişlerdir 
hâlâ meblağ-ı mezbûr benim dahi makbûlümdür menzil-i mahdûd-ı mezkûr 
merkūm Apostol’ün mülk-i müşterâ-yı sarîhidir keyfe mâ yeşâ ve yahtâr muta-
sarrıf olsun dedikde mukırr-ı mezbûrun vech-i mübeyyen üzre cârî olan ikrâr 
ve takrîrin el-mukarru lehü’l-mezbûr Apostol vicâhen tasdîk edicek mâ hüve’l-
vâki‘ bi’t-taleb ketb olundu.
Hurrire fî evâhiri Zilka‘deti’ş-şerîfe sene tis‘a ve ışrîn ve elf.
Şuhûdü’l-hâl: Mustafa b. Mehmed, Yakub b. Kurd, Ali b. Abdullah, Perviz 
b. Abdullah.

563 [93a-4, Arapça] Hâkimin, müteveffa Ahmed’in Meryem, 
Mustafa ve Osman adlı yetim çocuklarına nafaka takdir ettiği
Hâkim, medîne-i Hazret-i Ebâ Eyyûb el-Ensârî -radiye anhu Rabbühü’l-Bârî- 
mahallâtından Kasım Paşa mahallesinde sâkin iken bundan akdem vefât eden 
Ahmed’in Meryem, Mustafa ve Osman nâm sagīrîninin nafaka, kisve ve sâir 
havâic-i zarûriyyeleri için, vasîleri hâmil-i hâze’l-kitâb râcil Mehmed Çelebi 
b. Mahmud’un talebiyle ve babalarından intikāl eden mallardan alınmak üzre 
zeyilde geçen târihden i‘tibâren her birine yevmî râyicü’l-vakt üçer akçe farz ve 
takdîr etti. Hâkim, meblağ-ı mefrûzu sarf etmeye ve vakt-i hâcetde istidâne edip 
vakt-i zaferde rücû‘ etmeye mezbûra izin verdi.
Cerâ zâlike ve hurrire fî gurreti Recebi’l-ferd li târihi’l-mezbûr.
Şuhûdü’l-hâl: Mehmed Bey b. Mustafa er-Râcil, Mustafa b. Bayram, Mehmed 
Çelebi b. Mustafa, Ali b. Abdullah, Yakub b. Kurd, Mustafa b. Mehmed, Perviz 
b. Abdullah ve gayruhüm mine’l-hâzırîn.

564 [93b-1] Anabolu kazasından Yani’nin oğlunun evini 
Dimo v. Todori’ye satması
Vilâyet-i Rumeli’nde Mora sancağında nefs-i Anabolu kazâsı mahallâtından 
(…) v. Yani nâm zimmî meclis-i şer‘-i mutahharda, işbu bâ‘isü’l-kitâb Dimo 
v. Todori nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm 
edip mahalle-i mezbûrede vâki‘ bir tarafdan Dimitri v. Yorgi mülküne ve bir ta-
rafdan Manaki v. Yorgo mülküne ve bir tarafdan Manol v. Dimyani mülküne ve 
bir tarafdan Hüsrev b. Abdullah mülküne müntehî ve mahdûd bir fevkānî ve bir 
tahtânî beyti ve bi’r-i mâyı ve havluyu müştemil mülk menzilimi cümle-i tevâbi‘ 
ve levâhıkı ile mezbûr Dimo’ya yirmi bin üç yüz nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i 
mezkûru mahallinde kabza müşterî-i merkūmu taslît eyledim ba‘de’l-yevm 
sâlifü’l-beyân menzil-i mahdûd merkūm Dimo’nun mülk-i müşterâ-yı sarîhidir 
keyfe mâ yeşâ ve haysü mâ yürîd mutasarrıf olsun dedikde mukırr-ı mezbûrun 
vech-i mübeyyen üzre cârî olan ikrâr ve takrîrin el-mukarru lehü’l-merkūm 
Dimo vicâhen tasdîk ve tahkīk ettikde mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî min Zilhicce li sene tis‘a ve ışrîn ve elf.
Şuhûdü’l-hâl: Fahrü’l-akrân Ahmed Bey, Hasan Efendi el-Mülâzım, Mahmud 
b. Hasan, Mustafa b. Hasan, Yusuf b. Abdullah, Mehmed Reis b. Abdullah, 
Mustafa b. Abdullah ve gayruhüm.

565 [93b-2] Aleksi v. Kiro’nun Papa Todori v. Yani ile kızı 
Afendirye’nin alacağı konusunda sulh olması
Kazâ-i Havâss-ı Aliyye müzâfâtından Küçükçekmece nâhiyesine tâbi‘ Kalatar[ya] 
nâm karye sâkinlerinden Aleksi v. Kiro nâm zimmî meclis-i şer‘-i mutahharda, 
kazâ-i mezbûra tâbi‘ Kurfa nâm karyede sâkin iken mürd olan Papa Todori 
v. Yani nâm zimmînin muhallefâtına usûbet-i nesebiyye ciheti ile vâzı‘u’l-yed 
olan Papa Aleksi v. Papa Dimitri muvâcehesinde ikrâr ve takrîr-i kelâm edip 
mürd-i merkūm hâl-i hayâtında sagīre kızım Afendirye’ye beş bin akçe na-
kid ve bin akçe kıymetli bir incili arakiyye ve iki bin akçe kıymetli bir gümüş-
lü kuşak ve bir kürklü siyah ferâce ve birkaç aded sahan ve tencere vasiyyet 
edip hâlik oldukda merkūm Papa Aleksi terekesine vâki‘ olduğu cihetden ben 
velâyetim hasebiyle da‘vâ ve taleb ettiğimde beynimizde münâza‘ât-ı kesîre ve 
muhâsamât-ı ekîde vâkı‘a olmuşidi el-hâletü hâzihî beynimize muslihûn tavas-
sut edip an inkâr beş bin akçeye sulh eylediklerinde ben dahi sulh-i mezbûru 
kabûl ve bedel-i sulh olan meblağ-ı mezbûr beş bin akçeyi merkūm Papa Aleksi 
yedinden bi’t-tamâm ve’l-kemâl kızım mezbûre Afendirye için ahz ve kabz eyle-
dim ba‘de’l-yevm husûs-ı mezbûra müte‘allik da‘vâ ve nizâ‘ım kalmadı dedikde 
mukırr-ı mezbûr Aleksi’nin minvâl-i muharrer üzre cârî olan ikrâr ve takrîrini 
mezbûr Papa Aleksi bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb olundu.
Hurrire fî evâsıtı Zilka‘deti’ş-şerîfe li sene tis‘a ve ışrîn ve elf.
Şuhûdü’l-hâl: Mustafa Çavuş b. Abdullah el-Mübâşir, Sinan Beşe b. Abdullah er-
Râcil, Ahmed Beşe b. Abdullah er-Râcil, İbrahim b. Hasan, Yani v. Yani, Yorgi 
v. [Yor]gaki, Aleksi [v.] Kodine, Yorgi v. Ergiri.

566 [93b-3] Hasan Beşe b. Sinan’ın ev, bağ ve bostan hisseleri ile tarla 
tasarruf haklarını İbrahim b. Mehmed’e satması
Vilâyet-i Rumeli’nde Arnavud Belgradı kazâsına tâbi‘ Balgori nâm karye 
sâkinlerinden fahrü’l-eşbâh Hasan Beşe b. Sinan nâm kimesne meclis-i şer‘-i 
mutahharda, işbu hâmilü’l-kitâb İbrahim b. Mehmed nâm kimesne mahzarın-
da bi’t-tav‘ ve’r-rızâ ikrâr ve takrîr-i kelâm edip karye-i mezbûrede vâki‘ bir ta-
rafdan Hüseyin b. Hasan mülküne ve bir tarafdan dereye ve iki tarafdan tarîk-i 
âma müntehî bir fevkānî ve bir tahtânî beyti ve ahırı ve anbarı ve fırını ve bi’r-i 
mâyı müştemil mülk menzilde ve lede’l-ahâlî ma‘lûmü’l-hudûd tahmînen on 
iki çapalık bir kıt‘a bağda ve inde’l-ahâlî ma‘lûmü’l-hudûd bir kıt‘a bostan ye-
rinde ve mevâzi‘-i müteferrikada vâki‘ beş dip dut eşcârı ve on dört dip ar-
mud eşcârı ve dört ceviz eşcârından sülüsünü, cümle-i tevâbi‘ ve levâhıkı ile bi 
safkatin vâhidetin merkūm İbrahim’e üç bin nakd-i fıddî-i Osmânî râyic fi’l-
vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip zikr olunan 
mebî‘leri mahallinde kabza müşterî-i merkūmu taslît eylediğimden sonra yine 
karye-i mezbûre sınırı dâhilinde vâki‘ inde’l-ahâliyi’d-diyâr her biri ma‘lûmü’l-
hudûd ve’l-mikdâr beş kıt‘a tarlada dahi sülüsünün hakk-ı tasarrufunu sâhib-i 
arz ma‘rifetiyle merkūm İbrahim’e tefvîz edip ol dahi tefevvüz ve kabûl ettikden 
sonra mukābele-i tefvîzinde olan bin nakd-i mezbûrü’n-na‘t akçeyi [merkūm 
İbrahim yedinden bi’t-tamâm ve’l-kemâl ahz ve kabz eyledim ba‘de’l-yevm zikr 
olunan mebî‘ler] merkūm İbrahim’in mülk-i müşterâ-yı sarîhidir ve mârrü’z-
zikr beş kıt‘a tarlada dahi sülüsünün hakk-ı tasarrufu mersûmundur sâir emsâli 
tasarrufu gibi mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrini el-mukarru lehü’l-merkūm İbrahim vicâhen 
tasdîk edicek mâ hüve’l-vâki‘ bi’t-taleb ketb olundu.
Hurrire fî gurreti Zilhicce li sene tis‘a ve ışrîn ve elf.
Şuhûdü’l-hâl: Kasım Beşe b. Abidin, Mehmed Bey b. Mehmed er-Râcil, Ali Bey 
b. Hasan el-Cündî Veli Beşe b. Hasan er-Râcil, Hasan Çavuş b. Mehmed, Ali 
b. Abdullah ve gayruhüm.

567 [94a-1, Arapça] Mustafa Beşe b. Abdullah’ın el-Hâc Memi 
Vakfı’ndan ödünç aldığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Takyecibaşı mahallesinde sâkin olan Mustafa Beşe b. Abdullah nâm kimesne 
meclis-i şer‘-i şerîf ve mahfil-i dîn-i münîfde hâzır olup üzerinde ve zimmetin-
de, merhûm el-Hâc Memi vakfı’na mütevellî olan hâmil-i hâze’l-kitâb fahrü’l-
eimmeti’l-kirâm Mehmed Efendi b. Hemdem mu‘âmelesiyle vakf-ı mezbûra 
râyicü’l-vakt on bir bin akçe-i Osmânî borcu olduğunu ikrâr ve i‘tirâf etti. 
Bunun on bin akçesi karz cihetinden, kalan bin akçesi ise beynlerinde ma‘lûm 
müşterâ-yı makbûz çuka bahâsındandır. Karz dışındaki mikdâr, zeyl-i kitâbda 
mezkûr günden bir sene tamâmına müecceldir. Lâzımü’l-edâ ve vâcibü’l-kazâ 
deyndir. Dâyin-i mezbûr, vâki‘ ikrârı vicâhen ve şifâhen tasdîk etti. Sonra katır-
cı Todori v. Todori nâm zimmî, cemî‘-i meblağ-ı mersûma îcâb ve kabûlü hâvî 
kefâletle kefîl oldu.
Cerâ zâlike ve hurrire fî yevmi’s-sâdis min Zilhicce sene tis‘a ve ışrîn ve elf.
Şuhûdü’l-hâl: Fahrü’l-hutebâ Hasan Efendi b. Ahmed Efendi, Abdi Çelebi 
b. Ömer el-İmâm, Mehmed Çelebi b. Mahmud er-Râcil, Ahmed Çelebi b. Yusuf, 
er-Râcil, İbrahim Çelebi b. er-Râcil, Osman Halîfe b. Hasan el-Müezzin, Ali Ağa 
b. Abdullah

568 [94a-2] İsteryano v. Nikola’nın bostan yerini Dimitri 
v. Yorgi’ye satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Büyük Kerasova nâm karye sâkinlerinden İsteryano v. Nikola 
nâm zimmî meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb 
Dimitri v. Yorgi nâm zimmî mahzarında bi’t-tav‘ ve’r-rızâ ikrâr edip karye-i 
merkūmede vâki‘ bir tarafdan Moris v. Todori mülküne ve bir tarafdan müşterî-i 
mezbûr Dimitri mülküne ve bir tarafdan vâdiye ve bir tarafdan tarîk-i âma 
müntehî ve mahdûd bir kıt‘a mülk bostan yerimi cümle-i tevâbi‘ ve levâhıkı 
ile mezbûr Dimitri’ye bin üç yüz nakd-i fıddî-i Osmânî râyic fi’l-vakt akçe-
ye bey‘-i bât ile bey‘ ve kabz-ı semen edip mebî‘-i mezkûru mahallinde kab-
za müşterî-i merkūmu taslît eyledim ba‘de’l-yevm sâlifü’l-beyân bostan yeri 
merkūm Dimitri’nin mülk-i müşterâ-yı sarîhidir keyfe mâ yeşâ ve yahtâr mu-
tasarrıf olsun dedikde mukırr-ı mezbûrun minvâl-i muharrer üzre cârî olan 
ikrâr ve takrîrini el-mukarru lehü’l-mezbûr Dimitri bi’l-muvâcehe tasdîk ve 
bi’l-müşâfehe tahkīk edicek ketb olundu.
Hurrire fi’l-yevmi’l-hâmis min Zilhicceti’ş-şerîfe li târihi’l-mezbûr.
Şuhûdü’l-hâl: Mustafa b. Mehmed, Yakub b. Kurd, Ali b. Abdullah, Perviz 
b. Abdullah, İsteryano [v.] Harito, Yorgi [v.] Dimitri, Yorgi [v.] Lambini, Hristo 
[v.] İsteryano.









569 [94a-3] Niko v. Duka’nın evini Süleyman b. Ali’ye satması
Vilâyet-i Rumeli’nde Avlonya sancağında Ergirikasrı kazâsına tâbi‘ Bohola? nâm 
karye mahallâtından Laluşah mahallesi sâkinlerinden Niko v. Duka nâm zimmî 
meclis-i şer‘de işbu hâmilü’l-kitâb Süleyman b. Ali nâm kimesne mahzarında 
bi’t-tav‘ ve’r-rızâ ikrâr ve takrîr-i kelâm edip mahalle-i mezbûrede vâki‘ bir ta-
rafdan Rüstem b. Kasım mülküne ve bir tarafdan Hızır b. Ali mülküne ve iki ta-
rafdan tarîk-i âma müntehî ve mahdûd bir tahtânî beyti ve zât-ı eşcâr-ı müs-
mire ve gayr-ı müsmireyi hâvî cüneyneyi müştemil mülk menzilimi cümle-i 
tevâbi‘ ve levâhıkı ile mezbûr Süleyman’a dört bin nakd-i fıddî-i Osmânî râyic 
fi’l-vakt akçeye bâtten bey‘ ve kabz-ı semen edip mebî‘-i mezkûru mahallinde 
kabza müşterî-i merkūmu taslît eyledim ba‘de’l-yevm sâlifü’l-beyân menzil-i 
mahdûd merkūm Süleyman’ın mülk-i müşterâ-yı sarîhidir keyfe mâ yeşâ ve 
yahtâr mutasarrıf olsun dedikde mukırr-ı mezbûrun minvâl-i muharrer üzre 
cârî olan ikrâr ve takrîrini el-mukarru lehü’l-mezbûr Süleyman bi’l-muvâcehe 
tasdîk edicek bi’t-taleb ketb olundu.
Hurrire fî 17 min Zilhicceti’ş-şerîfe li târihi’l-mezbûr.
Şuhûdü’l-hâl: Ali b. Abdullah, Perviz b. Abdullah, Koçi v. Dimo, Kiro v. Kondi, 
Göka v. Kondi, Duka v. Yorgi, Kirko v. Dirhibso, Niko v. Papa ve gayruhüm 
mine’l-hâzırîn.

570 [94a-4] Mehmed b. Abdullah’ın evini Niko v. Yani’ye satması
Vilâyet-i Rumeli’nde Tırhala sancağında Yenişehir kazâsı müzâfâtından Tırnova 
nâm karye sâkinlerinden Mehmed b. Abdullah nâm kimesne meclis-i şer‘-i 
şerîfde işbu hâmilü’l-kitâb Niko v. Yani nâm zimmî muvâcehesinde bi’t-tav‘ ve’r-
rızâ ikrâr ve takrîr-i kelâm edip karye-i merkūme sınırında vâki‘ bir tarafdan 
Todori v. Dimo ve bir tarafdan Niko v. Palyo bağına ve bir tarafdan Niko v. Kanaf? 
bağına ve bir tarafdan tarîk-i âma müntehî ve mahdûd bir buçuk dönüm bir 
kıt‘a mülk bağımı cümle-i tevâbi‘ ve levâhıkı ile merkūm Niko’ya elli bin nakd-i 
fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı 
semen edip mebî‘-i mezkûru mahallinde kabza müşterî-i merkūmu taslît eyle-
dim ba‘de’l-yevm sâlifü’l-beyân bir kıt‘a bağ mezbûr Niko’nun mülk-i müşterâ-yı 
sarîhidir keyfe mâ yeşâ ve yahtâr mutasarrıf olsun dedikde mukırr-ı mezbûrun 
vech-i mübeyyen üzre cârî [olan] ikrâr ve takrîrini el-mukarru lehü’l-merkūm 
Niko vicâhen tasdîk ve tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis aşer min Zilhicce li sene tis‘a ve ışrîn ve elf.
Şuhûdü’l-hâl: Kasım Beşe b. Abdullah er-Râcil, Ahmed Beşe b. Abdullah er-
Râcil, Musli Çelebi b. Bayezid, Sefer Beşe b. Abdullah er-Râcil ve gayruhüm.









571 [94b-1] Vârisi olmayanların terekesinin mîrîye ait 
olduğuna dair ferman sûreti
Mefâhirü’l-kuzât ve’l-hükkâm me‘âdinü’l-fazl ve’l-kelâm Vize ve Kırkkilise’nin 
kādılar -zîde fazluhüm- tevkī‘-i refî‘-i hümâyûn vâsıl olıcak ma‘lûm ola ki 
Dergâh-ı âlî çavuşu olup Vize ve tevâbi‘i mukāta‘asına emîn olan Mehmed 
Çavuş -zîde kadruhû- Dersa‘âdet’ime arz su[nup] zikr olunan kadılıklarda 
hâric ez-defter olup âhar diyârdan gelip mürd olanların metrûkâtı mîrîye âid 
olmağla iltizâmım mûcebince kabz eylemek istediğimde ba‘zı kimesneler ol 
makūle mürd olanların vârisiyiz deyû bana dahl ettirmeyip mâl-ı mîrîye bu 
sebeb ile gadr ve şart-ı iltizâmıma ke[sr] müterettib olmuşdur men‘ olunup 
ol makūle mürd olan haymananın maskat-ı re’s olan vârisleri nakl-i şehâdet-i 
şer‘iyye getirmeyince dahl ettirilmeyip ve hâlâ Ereğli’de mürd olan zimmînin 
da[hi] maskat-ı re’sinden vâris olanlar nakl-i şehâdet-i şer‘iyye getirmeden 
âhardan kuzât ve nüvvâb dahl eylemeyip mîrî için zabt olunmak bâbında emr-i 
şerîf recâ etmeğin şart-ı iltizâmı mûcebince amel olunmak emr edip buyur-
dum ki hükm-i şerîfim vardıkda husûs-ı mezbûra mukayyed olup göresiz fi’l-
vâki‘ kaziyye i‘lâm olunduğu gibi ise ol makūle âhar diyârdan gelip zikr olu-
nan kadılıklarda hâric ez-defter olan haymana re‘âyâdan mürd olanların yan-
larında vâris-i ma‘rûfu olmayanların vâki‘ olan metrûkâtları emîn-i mezbûra 
şart-ı iltizâm mûcebince mîrî için zabt ve kabz ettirip mâdemki maskat-ı 
re’sinde vârisleri nakl-i şehâdet-i şer‘iyye getirmeden ol vechile vâris da‘vâsın 
edenleri dahl ettirmeyesiz ve hâlâ Ereğli’de mürd olan zimmînin dahi mevcûd 
metrûkâtını maskat-ı re’sinde vârisi zuhûr eyleyip nakl-i şehâdet-i şer‘iyye 
getirmeyince emîn-i mezbûra mîrî için kabz ettirip hilâf-ı şer‘ ve kānûn ve 
mugāyir-i şart-ı iltizâm ve emr-i hümâyûn kuzât ve nüvvâb ve âhardan bir 
ferdi dahl ve ta‘arruz ettirmeyip mîrî için emîn-i mezbûra kabz ettirip ba‘zı 
vilâyetde vârisi zuhûr eyledikde cânib-i mîrîden alıp ne malıma gadr ve za-
rar ve ne kimesneye hilâf-ı şer‘-i şerîf zulm ve te‘addî ettirmeyesiz şöyle bile-
siz alâmet-i şerîfe-i i‘timâd kılasız.
Tahrîren fi’l-yevmi’s-sâlis ve’l-ışrîn min Zilka‘deti’ş-şerîfe min şühûr li sene tis‘a 
ve ışrîn ve elf.
Be makām-ı Kostantıniyye el-mahrûse.
Vasale ileynâ fi’l-yevmi’l-hâmis ve’l-ışrîn min Zilka‘deti’ş-şerîfe li târihi’l-mezbûr.

572 [94b-2] Zimmî reâyânın hamr vergisine tâbi oldukları
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn vârisü 
ulûmi’l-enbiyâ’i ve’l-mürselîn hüccetü’l-hakkı ale’l-halkı ecma‘în, el-muhtas bi 
mezîdi inâyeti’l-meliki’l-Mu‘în mevlânâ Hâslar kadısı -zîdet fezâilühû- tevkī‘-i 
refî‘-i hümâyûn vâsıl olıcak ma‘lûm ola ki kazâ-i mezbûra tâbi‘ kurâda sâkin 
olan zimmîlerden ba‘zıları re‘âyâsıyız ve kimi dahi sultânların re‘âyâsıyız ve 
ba‘zısı dahi şâhinci ve doğancıyız deyû zimmetlerine lâzım gelen rüsûm-ı ham-
rı vermeyip ta‘allül ve inâd üzre oldukları i‘lâm olunup imdi anın gibi zimmî 
tâifesi her ne olursa olsun rüsûm-ı hamrdan mu‘âf olmazlar deyû bu bâbda 
mâliye tarafından verilen emr-i şerîf mûcebince amel olunmak emr edip buyur-
dum ki ( ) vusûl buldukda vech-i meşrûh üzre mâliye tarafından verilen emr-i 
şerîf mûcebince amel edip min ba‘d ol emr-i hümâyûnuma muhâlif mezkûrlara 
ol vechile ta‘allül ve bahâne ettirmeyip zimmetlerine lâzım gelen rüsûm-ı ham-
rı bî-kusûr cem‘ ettirip zimmetlerinde bir akçe ve bir habbe bâkī alıkomayasız 
şöyle bilesiz alâmet-i şerîfe i‘timâd kılasız.
Tahrîren fî evâhiri şehri Zilhicceti’ş-şerîfe sene tis‘a ve ışrîn ve elf mine’l-
hicreti’n-Nebeviyye aleyhi efdalü’t-tahiyye.
Be makām-ı Kostantıniyye el-mahrûse.

573 [94b-3] Mehmed Beşe b. Abdullah’ın evini Ali Beşe b. Ahmed’e 
satıp tarlasının da tasarruf hakkını devretmesi
Vilâyet-i Rumeli’nde Mora sancağında Gördös kazâsına tâbi‘ Londi nâm kar-
ye sâkinlerinden fahrü’l-akrân Mehmed Beşe b. Abdullah nâm kimesne 
meclis-i şer‘-i mutahharda, işbu bâ‘isü’l-kitâb iftihârü’l-emâsil ve’l-a‘yân Ali 
Beşe b. Ahmed nâm kimesne mahzarında ikrâr ve takrîr-i kelâm edip karye-i 
mezbûrede vâki‘ bir tarafdan Ayas b. Hüseyin mülküne ve bir tarafdan Mehmed 
Bey b. Sinan mülküne ve iki tarafdan tarîk-i âma müntehî ve mahdûd bir ahı-
rı ve havluyu ve harman yerini müştemil mülk menzilimi cümle-i tevâbi‘ ve 
levâhıkı ile mûmâ-ileyh Ali Beşe’ye bin nakd-i fıddî-i Osmânî râyic fi’l-vakt ak-
çeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru 
mahallinde kabza müşterî-i merkūmu taslît eylediğimden sonra yine karye-i 
mezbûre sınırı dâhilinde vâki‘ lede’l-ahâlî ma‘lûmü’l-hudûd tahmînen otuz dö-
nüm on kıt‘a tarlanın hakk-ı tasarrufunu sâhib-i arz ma‘rifetiyle müşârün-ileyh 
Ali Beşe’ye tefvîz edip ol dahi minvâl-i muharrer üzre tefevvüz ve kabûl ettikden 
sonra mukābele-i tefvîzde olan üç bin nakd-i mezbûrü’n-na‘t akçeyi bi’t-tamâm 
ve’l-kemâl ahz ve kabz eyledim ba‘de’l-yevm zikr olunan menzil merkūmun 
mülk-i müşterâ-yı sarîhidir ve mârrü’z-zikr on kıt‘a tarla dahi mersûmundur 
sâir emsâli tasarrufu gibi mutasarrıf olsun dedikde mukırr-ı mezbûrun vech-i 
mübeyyen üzre cârî olan ikrâr ve takrîrin el-mukarru lehü’l-merkūm vicâhen 
tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ aşer min Zilhicce li sene tis‘a ve ışrîn ve elf.
Şuhûdü’l-hâl: Ramazan Ağa, Mehmed Bey kürkçü, Mustafa Bey el-Cündî ve 
gayruhüm.

574 [95a-1] Laskari’nin el koyduğu Sultan Bayezid Han evkafından 
olan tarlanın tasarruf hakkının Hüseyin ve Kurd’a ait olduğuna 
dair ferman sûreti
[Akzâ kuzâti’l]-müslimîn evlâ vülâti’l-muvahhidîn mevlânâ Hâslar kadısı -zîdet 
fezâilühû- tevkī‘-i refî‘-i hümâyûn vâsıl olıcak ma‘lûm ola ki iftihârü’l-ulemâ’i’l-
muhakkikīn muhtâcü’l-fuzalâ’i’l-müdakkikīn bi’l-fi‘l Haseki Sultan müderri-
si mevlânâ Seyyid Şeyh Mehmed -zîdet fezâilühû- südde-i sa‘âdetime âdem 
ve arzuhâl gönderip kazâ-i mezbûra tâbi‘ Karaahmedli nâm karye sınırında 
merhûm Sultan Bayezid Hân -tâbe serâhu- evkāfından bir kıt‘a tarla Hüseyin 
ve Kurd nâm kimesnelere babaları Mehmed’den intikāl eylemiş mezra‘a iken 
Laskari nâm zimmî fuzûlî koyun ağılı eyleyip içine binâ ihdâs eyledikde zikr 
olunan tarlanın hakk-ı tasarrufun mütevellî-i vakıf ma‘rifetiyle mezbûrân Kurd 
ve Hüseyin mevlânâ-yı müşârün-ileyhe tefvîz eylemekle tasarruf etmek istedi-
ğimde mezbûr zimmî tasarrufuma mâni‘ olup müderris-i mûmâ-ileyhin vesîle 
ile Dîvân-ı hümâyûn’umda sâbıkan Rumeli kazaskeri olan a‘lemü’l-ulemâ’i’l-
mütebahhirîn Abdülganîzâde mevlânâ Mehmed huzûrunda mürâfa‘a olup 
mezbûr zimmî zikr olunan tarla mezkûr Hüseyin ve Kurd’un olduğunu inkâr 
eyleyip mevlânâ-yı müşârün-ileyhin vekîli şuhûd-ı udûl ile isbât eyledikde 
ba‘dehû zikr olunan tarlanın hudûdunu dahi inkâr edip üzerinde fasl olunmak 
lâzım geldikde müşârün-ileyh kazaskeri tarafından kuzâtdan mevlânâ İbrahim 
-zîde fazluhû- nâib nasb olunup üzerine varıldıkda zimmî-i mezbûrun yüzüne 
zikr olunan tarla mezbûrân Hüseyin ve Kurd’un olduğu şuhûd ve udûlle sâbit 
olup zikr olunan tarla bu takdîrce mevlânâ-yı müşârün-ileyhe hükm olunup ye-
dine hüccet-i şer‘iyye verilip mûcebince mezbûr zimmînin hilâf-ı şer‘-i şerîf ey-
lediği binâsı kal‘ olunup kasr-ı yed eylemen bâbında mukaddemâ emr-i şerîf ve-
rilmiş iken mezbûr zimmî yine nizâ‘dan hâlî olmadıkda bundan akdem bin on 
dört senesinde bir def ‘a dahi mezbûr tarlayı zikr olunan Hâslar kadısı mevlânâ 
Mehmed mezbûrân Hüseyin ve Kurd’a hükm edip yedlerine hüccet-i şer‘iyye 
verip hak bunların olduğu birkaç def ‘a hükm olunup mûcebince amel olunup 
min ba‘d dahl olunmamak bâbında emr-i şerîfim recâ eylemeğin buyurdum 
ki ( ) vardıkda bu bâbda sâdır olan fermân-ı celîlü’l-kadrim üzre amel edip bir 
def ‘a şer‘le görülen da‘vânın istimâ‘ı memnû‘dur emîr-i husûs-ı mezbûra ken-
di tarafından nâib ve adam koşup yedinde hüccet-i şer‘iyye ve emr-i şerîfim 
mûcebince mezbûr zimmînin alâkasın zikr olunan tarladan kat‘ edip ve hilâf-ı 
şer‘-i şerîf ihdâs eylediği binâsını ma‘rifet-i şer‘le def ‘ edip zikr olunan tarlayı 
mezbûr es-Seyyid Şeyh Mehmed’in adamlarına zabt ve tasarruf ettirip min ba‘d 
zimmî-i mezbûra dahl ve ta‘arruz ettirmeyip tekrâr bu husûs için emrim var-
malı eylemeyesin şöyle bilesin alâmet-i şerîfe i‘timâd kılasın.
Tahrîren fi’l-yevmi’s-sâmin aşer min şehri Ramazâni’l-mübârek li sene tis‘a ve 
ışrîn ve elf.
Be makām-ı Kostantıniyye el-mahrûse.

575 [95a-2] Istabl-ı âmire için Hâslar kazasından saman satın 
alınmasına dair ferman sûreti
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn 
vârisü ulûmi’l-enbiyâ’i ve’l-mürselîn hüccetü’l-hakkı ale’l-halkı ecma‘în el-
muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâilühû- 
tevkī‘-i refî‘-i hümâyûn vâsıl olıcak ma‘lûm ola ki kıdvetü’l-emâcid ve’l-ekârim 
Arpa emîni -zîde mecduhû- südde-i sa‘âdetime mühürlü tezkire gönderip 
Istabl-ı âmire mühimmâtı için kantarı dörder akçe hesâbı üzre altı bin kantar 
saman tevzî‘ ve cem‘ ve tahsîl olunması lâzım ve mühim olduğunu i‘lâm eyle-
meğin olageldiği üzre tevzî‘ olunmak emrim olmuşdur buyurdum ki hükm-i 
şerîfimle kıdvetü’l-emâsil ve’l-akrân hâssa kürsüdâr -zîde kadruhû- vardıkda bir 
an ve bir sâ‘at te’hîr ve terâhî eylemeyip kazâ-i mezbûrda olan re‘âyâya zikr olu-
nan mikdârı samanı olageldiği üzre tevzî‘ ve mu‘accelen cem‘ ve tahsîl ve ma-
hallinde der-anbâr ettirmesine ikdâm ve ihtimâm eyleyesiz ve lâzım gelen akçe-
sin mezbûr kulumdan alıp huzûrunda ashâb-ı hukūka bî-kusûr teslîm eyleyesiz 
saman husûsu akçe iledir tekâlîf-i örfiyyeden değildir ana göre mukayyed olup 
zikr olunan mikdârı samanı emrim üzre tevzî‘ ve cem‘ ve tahsîl ve mahallinde 
der-anbâr ettirip avk ve te’hîr olunmağla emr-i âhar irsâline muhtâc ettirmeye-
siz şöyle bilesiz alâmet-i şerîfe i‘timâd kılasız.
Tahrîren fi’l-yevmi’s-sâdis [min] şehri Ramazâni’l-mübârek li sene tis‘a ve ışrîn 
ve elf.
Be makām-ı Kostantıniyye el-mahrûse.

576 [95a-3] Ekşinoz Vakfı mütevelliliğinin Abdülkerim oğlu Hamza’ya 
tekrar tevcih edildiği
Tevliyyet-i Ekşinoz tâbi‘-i Çekmece-i Bâlâ
Yevmî yedi akçe vazîfe ile Ekşinoz vakfı’na mütevellî olan Abdülkerim oğlu 
Hamza mücidd ü sâ‘î iken mukaddemâ ref ‘ olunan Mustafa b. Mehmed dahl 
etmekle elinde olan berâtı mûcebince geri mezkûr Hamza’ya mukarrer olmak 
buyruldu.









577 [95a-4] Mahmud Çelebi b. Hasan Efendi’nin ev, hayvan ve 
eşyalarını Ayşe Hatun bt. Mehmed’e satıp tarlasının da 
tasarruf hakkını devretmesi
Mahmiye-i Kostantıniyye’de Saraçhâne mahallesi sâkinlerinden olup 
Defterhâne kâtiblerinden fahrü erbâbi’t-tahrîr ve’l-kalem Mahmud Çelebi 
b. el-merhûm Hasan Efendi mahfil-i kazâda vâlidesi işbu hâmiletü’l-kitâb 
Ayşe Hâtun bt. Mehmed tarafından husûs-ı âti’l-beyânı tasdîka vekîl olup 
hasm-ı şer‘î-i câhid mahzarında Abdülkerim Çelebi b. Hamza ve Ferhad Bey 
b. Abdullah şehâdetleri ile şer‘an vekâleti sâbite olan Muhammed Efendi b. Ali 
Bey mahzarında bi’t-tav‘ ve’r-rızâ ikrâr ve takrîr-i kelâm edip kazâ-i Havâss-ı 
Aliyye müzâfâtından Terkos nâhiyesine tâbi‘ Baba Nakkāş demekle mu‘arref 
karyede vâki‘ bir tarafı Seyyid b. Ali Bey mülkü ve bir tarafı mer‘â ve iki tara-
fı tarîk-i âm ile mahdûd olan iki karşılı çatma evi ve sofalı ve taş binâlı oda-
yı ve iki dönüm mikdârı bağı ve dört dönüm arpalığı ve bi’r-i mâyı ve bir ça-
yırı müştemil mülk menzilimi ve vasfı ve kadri beynimizde ilm-i şer‘î birle 
ma‘lûm dört re’s kara sığır öküzü ve bir çift su sığırı öküzü ve bir su sığır ine-
ği ve üç araba ve sâir âlât-ı zirâ‘at ve esbâb-ı hırâsetimi bi safkatin vâhidetin 
vâlidem mezbûre Ayşe Hâtun’a yirmi bin nakd-i fıddî râyic fi’l-vakt akçeye 
bey‘-i bâtt-ı sahîh-i şer‘î ile bey‘ edip kabz-ı semen ve teslîm-i mebî‘ kıldık-
dan sonra yine karye-i mezbûre sınırı dâhilinde vâki‘ lede’l-ahâlî ma‘lûmü’l-
hudûd tahmînen üç müd tohum istî‘âb eder yedi kıt‘a tarlanın hakk-ı tasarru-
funu sâhib-i arz ma‘rifetiyle mezbûreye tefvîz edip ol dahi tefevvüz ve kabûl 
ettikden sonra mukābele-i tefvîzde olan on bin nakd-i mezbûrü’n-na‘t akçe-
yi mezbûre yedinden bi’t-tamâm ve’l-kemâl ahz ve kabz eyledim ba‘de’l-yevm 
menzil-i mahdûd-ı mezkûr vâlidem mezbûre Ayşe Hâtun’un mülk-i müşterâ-
yı sarîhidir ve mârrü’z-zikr yedi kıt‘a tarla dahi mezbûrenindir sâir emsâli ta-
sarrufu gibi mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrini vekîl-i mezbûr Mehmed Efendi bi’l-muvâcehe 
tasdîk edicek mâ hüve’l-vâki‘ bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Hacı Efendi b. Yusuf el-Kadı, Musli Çelebi b. el-Hâc Emin, Yusuf 
Beşe b. Abdullah, kâtib Ahmed b. Abdullah, İbrahim b. Abdullah, Pîrî Bey 
b. Abdullah, Hüdaverdi [b.] İbrahim, Mustafa b. Mehmed, Yakub b. Kurd, Perviz 
b. Abdullah.









578 [95b-1] Cuhûd Burgaz köyü gebran cizyesinin köy 
camiine vakfedilmesi
Sûret-i defter oldur ki
Gebrân-ı karye-i Cuhûd Burgaz tâbi‘-i defter-i vilâyet-i hâshâ-i (...) sene 1028 
vakf-ı câmi‘-i şerîf-i hazret-i pâdişâh-ı âlem-penâh -hullidet hilâfetühû ve ub-
bidet saltanatühû.
Vasil [v.] Piyo, Mihal [v.] Minho, Andon [v.] Niko, Dimo [v.] Petri, Andriye [v.] 
Yani, Dimo [v.] Dimitri, Dimitri [v.] Şiro, Şiro [v.] Yani, Todori [v.] Yani, Andriye 
[v.] Yani.
Hâne 10
Yalnız on hânedir.
Karye-i mezbûre yirmi beş hâne olup on beş hânesi cizye defterinden fürû-
nihâde olunup ve on hânesi Vidos kurbunda vâki‘ pâdişâh-ı âlem-penâh haz-
retlerinin câmi‘-i şerîflerine vakıf oluna deyû hatt-ı hümâyûn-ı sa‘âdet-makrûn 
vârid olmağın ber mûceb-i fermân-ı âlîşân ihrâc olunup işbu tezkire verildi.
Tahrîren fî 6 Muharre[mi’l-harâm].
Mümzâ bi hatemihî.

579 [95b-2] Cuhûd Burgaz köyünün vakıf olmasından dolayı 
tekâlîf-i örfiyeden muaf olduğuna dair ferman sûreti
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn 
hüccetü’l-hakkı ale’l-halkı ecma‘în el-muhtas bi mezîdi inâyeti’l-meliki’l-Mu‘în 
mevlânâ Hâslar kadısı -zîdet fezâilühû- tevkī‘-i refî‘-i hümâyûn vâsıl olıcak 
ma‘lûm ola ki kazâ-i mezbûra tâbi‘ Cuhûd Burgazı nâm karyede binâsı fermânım 
olan câmi‘-i şerîfe karye-i merkūme vakıf ta‘yîn olunmağla içinde olan re‘âyâ 
tâifesi cümle tekâlîf-i örfiyyeden mu‘âf ve müsellem olmuşlar iken hâlâ ça-
yır ve saman ve sâir tekâlîf teklîf ve taleb eyleyip rencîde ve remîde eyledikle-
ri i‘lân olunmağın imdi Hazîne-i âmiremde mahfûz olan defterlere mürâca‘at 
olundukda Hâslar kazâsına tâbi‘ zikr olunan Cuhûd Burgaz nâm karye câmi‘-i 
şerîfe vakıf ta‘yîn olunduğu mastûr ve mukayyed bulunmağla karye-i mezbûre 
ahâlîsi hilâf-ı şer‘-i şerîf ve kānûn rencîde olunmaya deyû emr edip buyurdum 
ki hükm-i şerîfimle vardıkda bu bâbda sâdır olan fermân-ı celîlü’l-kadrim üzre 
amel edip dahi karye-i mezbûre zikr olunan câmi‘-i şerîfe vakıf ta‘yîn olunmuş-
dur min ba‘d ahâlîsi çayır ve saman ve sâir tekâlîf cem‘ine me’mûr olanlara ve 
âhardan bir ferde rencîde ve remîde ettirmeyesiz etmek isteyenleri men‘ ve def ‘ 
edip men‘le memnû‘ olmayanları isimleri ve istişhâdları ve dirlikleri ile yazıp 
bildiresiz husûs-ı mezbûr için emr-i âhar irsâline muhtâc eylemeyesiz şöyle bi-
lesiz alâmet-i şerîfe i‘timâd kılasız.
Tahrîren fi’l-yevmi’s-sânî ve’l-ışrîn min Recebi’l-ferd li sene tis‘a ve ışrîn ve elf.
Be makām-ı Kostantıniyye el-mahrûse.
Vusilet küllühâ fî 5 Şa‘bâni’l-mu‘azzam li sene tis‘a ve ışrîn ve elf.

580 [95b-3] Yahudi Burgazı köyünün Vidos köyü ile birlikte vakıf 
olduğuna dair ferman sûreti
Akzâ kuzâti’l-müslimîn evlâ vülâti’l-muvahhidîn yenbû‘ü’l-fazli ve’l-yakīn vârisü 
ulûmi’l-enbiyâ’i ve’l-mürselîn hüccetü’l-hakkı ale’l-halkı ecma‘în el-muhtas bi 
mezîdi inâyeti’l-meliki’l-Mu‘în mevlânâ Hâslar kadısı -zîdet fezâilühû- tevkī‘-i 
refî‘-i hümâyûn vâsıl olıcak ma‘lûm ola ki Hâshâ-i İstanbul defterine tâbi‘ ciz-
ye defterlerinde altı hânesi olan Vidos nâm karye kurbunda cenâb-ı ni‘amü’l-
me’âbım tarafından müceddeden binâsı fermânım olan câmi‘-i şerîfe hatt-ı 
hümâyûn-ı sa‘âdet-makrûnum ile vakıf ta‘yîn olunduğundan gayrı defter-i 
mezbûra tâbi‘ Yahudi Burgazı nâm karye ahâlîsinin dahi yirmi beş hâneleri olup 
lâkin fakīrü’l-hâl olmaları ile on beş hâneleri defterden aşağı varılıp bâkī kalan 
hâneleri kezâlik vakıf defterine kayd ve ilhâk olunmak üzre hatt-ı hümâyûn-ı 
sa‘âdet-makrûnum ile fermân-ı âlîşânım sâdır olmuşdur imdi mezbûr Vidos 
nâm karye ahâlîsi ile ma‘an iskân ettirildikden sonra âhardan kimesneye dahl 
ve ta‘arruz ettirilmeye deyû emr edip buyurdum ki hükm-i şerîfim vardıkda bu 
bâbda sâdır olan fermân-ı celîlü’l-kadrim mûcebince amel edip dahi zikr olu-
nan karyeler ahâlîsi evkāf-ı mezbûre mütevellîsinden gayrı âhardan kimesneye 
dahl ettirmeyesiz böyle bilesiz ve ba‘de’n-nazar bu hükm-i hümâyûnumu elle-
rinde ibkā edip alâmet-i şerîfe i‘timâd kılasız.
Tahrîren fi’l-yevmi’s-sânî min Recebi’l-ferd li sene [tis‘a ve ışrîn ve elf].
Be makām-ı Kostantıniyye el-mahrûse.

581 [96a-1] Yorgi v. Koka ile kardeşi Hırsafi’nin ev hisselerini 
Niko v. Duka’ya satmaları
Vilâyet-i Rumeli’nde Avlonya sancağında Ergirikasrı kazâsına tâbi‘ Sinaglo 
[Sinagopolos] nâm karye [sâkinlerinden] Yorgi v. Koka nâm zimmî kendi ta-
rafından asâleten ve li ebeveyn kız karındaşı Hırsafi nâm nasrâniye menzil-i 
âti’l-beyânda olan hisse-i şâyi‘ayı bey‘a vekîl olup vekâleti hasm-ı şer‘î-i câhid 
mahzarında Pando v. Mikoli ve Duka v. Duka nâm zimmîler şehâdetleri ile 
sâbite oldukdan sonra meclis-i şer‘-i şerîfde işbu hâmil-i hâze’l-kitâb Niko 
v. Duka mahzarında ikrâr ve takrîr-i kelâm edip karye-i mezbûrede vâki‘ bir 
tarafdan müşterî-i merkūm mülküne ve bir tarafdan Kiro v. Nika mülküne ve 
bir tarafdan Mako v. Nika mülküne ve bir tarafdan arz-ı hâliyeye müntehî ve 
mahdûd iki tahtânî beyti ve bir zıllayı ve cüneyneyi ve zât-ı eşcâr-ı müsmi-
re ve gayr-ı müsmireyi hâvî tahmînen iki çapalık bir kıt‘a bostan yerini müş-
temil olan mülk menzilden beş sehmin müvekkilem mezbûre ile bana intikāl 
eden üç sehmi, cümle-i tevâbi‘i ile merkūm Niko’ya altı bin nakd-i râyic fi’l-
vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i 
mezkûru mahallinde kabza müşterî-i merkūmu taslît eyledim ba‘de’l-yevm 
sâlifü’l-beyân menzilde olan üç sehim hisse-i şâyi‘amız mezbûr Niko’nun 
mülk-i müşterâ-yı sarîhidir mutasarrıf olsun dedikde mukırr-ı mezbûrun bi’l-
asâle ve’l-vekâle cârî olan ikrâr ve takrîrini el-mukarru lehü’l-merkūm Niko 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb 
ketb olundu.
Hurrire fî 10 Muharremi’l-harâm sene selâsîn ve elf.
Şuhûdü’l-hâl: Yani v. Mikoni, Yani v. Foçi, Arago v. Niko, Duka v. Dado.

582 [96a-2] Pimo v. Pişo’nun bağını Gürcü v. Boğdan’a satması
Vilâyet-i Rumeli’nde Paşa sancağında Opar kazâsına tâbi‘ Ziripe nâm karye 
sâkinlerinden Pimo v. Pişo nâm zimmî meclis-i şer‘-i hatîr-i lâzımü’t-tevkīrde 
işbu hâmil-i hâze’l-kitâb Gürcü v. Boğdan nâm zimmî mahzarında bi’t-tav‘ ve’r-
rızâ ikrâr ve takrîr-i kelâm edip karye-i merkūme bağları dâhilinde vâki‘ bir ta-
rafdan Tano v. Mitro bağına ve bir tarafdan müşterî-i merkūm bağına ve bir 
tarafdan Hobyan v. Kolo bağına ve bir tarafdan yine merkūm Tano tarlasına 
müntehî tahmînen iki çapalık bir kıt‘a mülk bağımı cümle-i tevâbi‘ ve levâhıkı 
ile merkūm Gürcü’ye bin altı yüz nakd-i râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘-i mezkûru mahallinde kab-
za müşterî-i merkūmu taslît eyledim ba‘de’l-yevm sâlifü’l-beyân bağ merkūm 
Gürcü’nün mülk-i müşterâ-yı sarîhidir keyfe mâ yeşâ ve yahtâr mutasarrıf olsun 
dedikde mukırr-ı mezbûrun minvâl-i muharrer üzre cârî olan ikrâr ve takrîrini 
el-mukarru lehü’l-mezbûr Gürcü bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa Çavuş b. Rüstem, Murad Çelebi b. Mustafa el-Cündî 
Mehmed Çelebi b. Ali el-Cündî Ahmed Beşe b. Hasan er-Râcil, Aydın b. Mustafa, 
Koli v. Tanaş, Peyço v. Kölü, Peyço v. Piyo, Pino v. Todi, Minho v. Vicko, Kondo 
v. Mitro ve gayruhüm mine’l-hâzırîn.









583 [96a-3] Hasan Paşa’nın sarayına aldığı suyun keşfinin yapılması
Rumeli Beylerbeyisi Hasan Paşa suyu
Sâbıkan ber vech-i tekā‘üd Rumeli Beylerbeyisi olup hâlâ atebe-i aliyye ve 
südde-i seniyyede bi’l-fi‘l başdefterdâr olan kā‘idu tekā‘üdi’l-izzeti’r-râsiha âkidu 
te‘âkudi’r-rif ‘ati’ş-şâmiha vâzı‘u mevâzi‘i’l-hayrâti’l-mebrûre bânî mebâniyyi’l-
hasenâti’l-mevfûre hüve’ş-şemsü kuddire ve’s-sudûr kevâkibü hüve’l-bahrü 
hakku zü’l-kirâm cedâvilü’l-mahfûf bi sunûfi’l-avâtıfi’l-meliki’l-a‘lâ Hazret-i 
Hasan Paşa -lâ zâlet âyâtü izzetin fî safahâti’l-eyyâm meştûreti ve dâbbâtü 
mecdihî fî sahâyifi’l-a‘vâm menşûre- hazretlerinin mahmiye-i İstanbul’da 
bi’l-fi‘l sâkin oldukları sarây-ı âmirelerine emr-i pâdişâhî ile idhâl için kazâ-i 
Havâss-ı Aliyye’ye tâbi‘ Cebeciköy nâm karye kurbunda âharın mülküne 
ittisâlden ârî Büyük Tepealtı demekle ma‘rûf mevzi‘-i hâlîyi hafr ettirip cem‘ 
eyledikleri mâyı menba‘dan kendi hâlis malları ile binâ buyurdukları mahal-
le karîb yerden firdevs-âşiyân merhûm Sultan Süleyman Hân -tâbe serâhu ve 
cu‘ile’l-cennetü mesvâhû- hazretlerinin câmi‘-i şerîflerine cereyân eden su yo-
luna ilhâk ve âdet-i me’lûfe üzerine cânib-i vakıf için hakk-ı mecrâ alıkonulan-
dan mâ‘adâ mikdârı ma‘lûmları olmak murâd-ı şerîfleri olup hâlâ kıbel-i şer‘de 
husûs-ı mezbûru tahkīk için âdem irsâl olunmak taleb olundukda savb-ı şer‘den 
fahrü’l-müderrisîn mevlânâ Hidâyetullah müşârün-ileyh hazretlerinin âdemisi 
ve vekîl-i şer‘îsi olan kıdvetü’l-emâcid ve’l-a‘yân Piyâle Ağa b. Abdülmennân ile 
irsâl olunup bi’l-fi‘l suyolu nâzırı olan fahrü’l-a‘yân Hasan Ağa b. Abdurrahman 
ve hâssa suyolcularından Davud Çelebi b. Ali ve Mehmed Bey b. Mustafa zeyl-i 
kitâbda mastûrü’l-esâmî olan müslimîn ile mahall-i mezbûra vardıklarında zikr 
olunan mevzi‘de mevcûd olan mâ takdîr olundukda paşa-yı mûmâ-ileyh haz-
retlerinin bulup cem‘ ettirdiği suyun cümlesi kâmil üç masura su olduğunu bi’l-
ittifâk tahkīk ettiklerinde mevlânâ-yı mezbûr mahallinde tahrîr ettikden son-
ra gelip meclis-i şer‘de alâ vukū‘ihî haber vermeğin vâki‘ hâl bi’t-taleb ketb ve 
terkīm olundu.
Hurrire fi’l-yevmi’s-sânî aşer mine’l-Muharremi’l-harâm li sene selâsîn ve elf.
Şuhûdü’l-hâl: Musa Bey b. Abdullah el-Cündî Mehmed b. Abdullah, Mustafa 
b. Abdullah, Mustafa b. Mehmed ve gayruhüm mine’l-hâzırîn.

584 [96b-1] Hasan b. Abdullah’ın evini Mehmed b. Abdullah’a satıp 
tarlasının da tasarruf hakkını devretmesi
Vilâyet-i] Rumeli’nde Arnavud Belgradı kazâsına tâbi‘ Tırnova nâm kar-
ye sâkinlerinden Hasan b. Abdullah nâm kimesne meclis-i şer‘-i şerîfde işbu 
hâmil-i hâze’l-kitâb Mehmed b. Abdullah nâm kimesne mahzarında bi’t-tav‘ 
ve’r-rızâ ikrâr ve takrîr-i kelâm edip karye-i mezbûrede vâki‘ bir tarafdan Ali 
b. Rıdvan mülküne ve bir tarafdan Mustafa b. Abdullah mülküne ve bir taraf-
dan İstipo v. Koço mülküne ve bir tarafdan tarîk-i âma müntehî ve mahdûd bir 
tahtânî beyti ve cüneyneyi ve zât-ı eşcâr-ı müsmire ve gayr-ı müsmireyi hâvî 
hadîkayı ve bir kıt‘a bostan yerini müştemil mülk menzilimi cümle-i tevâbi‘ ve 
levâhıkı ve kâffe-i menâfi‘ ve merâfıkı ile merkūm Mehmed’e iki bin nakd-i 
fıddî râyic fi’l-vakt akçeye bâtten bey‘ ve kabz-ı semen edip mebî‘-i mezkûru 
mahallinde kabza müşterî-i merkūmu taslît eylediğimden sonra yine karye-i 
merkūme sınırı dâhilinde mevâzi‘-i adîdede vâki‘ mutasarrıf olduğum ( ) kıt‘a 
tarlaların hakk-ı tasarrufunu sâhib-i arz ma‘rifetiyle merkūm Mehmed’e tefvîz 
edip ol dahi minvâl-i muharrer üzre tefevvüz ve kabûl eylediğinden sonra 
mukābele-i tefvîzde olan bin nakd-i mezbûrü’n-na‘t akçeyi merkūm Mehmed 
yedinden bi’t-tamâm ve’l-kemâl ahz ve kabz eyledim ba‘de’l-yevm sâlifü’l-beyân 
menzil-i mahdûd merkūm Mehmed’in mülk-i müşterâ-yı sarîhidir ve mârrü’z-
zikr tarlaların hakk-ı tasarrufu mersûmundur keyfe mâ yeşâ ve yahtâr muta-
sarrıf olsun dedikde mukırr-ı mezbûrun minvâl-i muharrer üzre cârî olan ikrâr 
ve takrîrini el-mukarru lehü’l-mezbûr Mehmed bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis aşer mine’l-Muharremi’l-harâm li târihi’l-mezbûr.
Şuhûdü’l-hâl: Mustafa b. Hasan er-Râcil, Sinan b. Ali, Mehmed b. Mustafa, 
Mustafa b. Abdullah, Selim b. Osman, Sinan b. Osman, Mustafa b. Mehmed, 
Yakub b. Kurd ve gayruhüm mine’l-hâzırîn.

585 [96b-2] Eynehan b. Kasım’ın bahçe ve bostan hissesini Hasan 
b. Eyne’ye satıp tarlalarının da tasarruf hakkını devretmesi
Vilâyet-i Rumeli’nde Mizistre kazâsına tâbi‘ Durdeviçe? nâm karyeden Eynehan 
b. Kasım mahfil-i kazâda işbu hâmilü’l-kitâb Hasan b. Eyne muvâcehesinde 
ikrâr ve takrîr-i kelâm edip karye-i mezbûrede vâki‘ lede’l-ahâlî ma‘lûmü’l-
hudûd Kurd b. Abdullah nâm kimesneden iştirâ ettiğim bir kıt‘a bahçeden ve 
bir kıt‘a bostandan nısf hisse-i şâyi‘ini cümle-i tevâbi‘ ve levâhıkı ve âmme-i 
menâfi‘ ve merâfıkı ile mezbûr Hasan’a beş yüz nakd-i fıddî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru ma-
hallinde kabza müşterî-i merkūmu taslît ettikden sonra yine karye-i mezbûre 
sınırı dâhilinde vâki‘ lede’l-ahâlî ma‘lûmü’l-hudûd on kıt‘a tarladan nısfı-
nın hakk-ı tasarrufunu sâhib-i arz ma‘rifetiyle mezbûr[a] tefvîz edip ol dahi 
minvâl-i muharrer tefevvüz ve kabûl ettikden sonra mukābele-i tefvîzde olan 
yedi yüz nakd-i mezbûrü’n-na‘t akçeyi mezbûr Hasan yedinden bi’t-tamâm ve’l-
kemâl ahz ve kabz eyledim ba‘de’l-yevm zikr olunan bahçeden ve bostandan 
nısf hisse-i şâyi‘i mezbûr Hasan’ın mülk-i müşterâ-yı sarîhidir ve mârrü’z-zikr 
on kıt‘a tarladan nısfının hakk-ı tasarrufu merkūmundur, sâir emsâli tasarrufu 
gibi mutasarrıf olsun dedikde mukırr-ı mezbûrun vech-i mübeyyen üzre cârî 
olan ikrâr ve takrîrini el-mukarru lehü’l-mezbûr Hasan bi’l-muvâcehe tasdîk 
edicek mâ hüve’l-vâki‘ bi’t-taleb ketb olundu.
Şuhûdü’l-hâl: Mehmed Ağa b. Aydın, Ali Bey b. Mustafa, Bayram b. Mustafa, 
Hüseyin Bey b. Hasan, Osman [b.] İlyas, Hüseyin b. Abdullah, Süleyman [b.] 
Mehmed.

586 [96b-3] Minho v. Yani’nin zeytin ağaçlarını Zoto v. Nika’ya satması
Vilâyet-i Rumeli’nde Delvine kazâsına tâbi‘ Gardik nâm karyeden Minho v. Yani 
nâm zimmî mahfil-i kazâda işbu bâ‘isü’l-kitâb Zoto v. Nika muvâcehesinde 
ikrâr ve takrîr-i kelâm edip karye-i Lobine’de sâkin Niko v. Vaşo nâm zimmîden 
iştirâ eylediğim lede’l-ahâlî ma‘lûmü’l-hudûd dört dip zeytin eşcârını cümle-i 
tevâbi‘ ve levâhıkı ile mezbûr Zoto’ya yedi yüz nakd-i fıddî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru ma-
hallinde kabza müşterî-i merkūmu taslît eyledim ba‘de’l-yevm zikr olunan dört 
dip zeytin eşcârı merkūm Zoto’nun mülk-i müşterâ-yı sarîhidir keyfe mâ yeşâ 
ve yahtâr mutasarrıf olsun dedikde mukırr-ı mezbûrun vech-i mübeyyen üzre 
cârî olan ikrâr ve takrîrini el-mukarru lehü’l-mezbûr bi’l-muvâcehe tasdîk edi-
cek mâ hüve’l-vâki‘ bi’t-taleb ketb [olundu].
Şuhûdü’l-hâl: Mustafa b. Mehmed, Perviz b. Abdullah, Yakub [b.] Kurd, Hristo 
[v.] Yani, Hristo [v.] Dimo, Pano [v.] Yano, Papa [v.] Dimo, Yani [v.] Minho, Yani 
[v.] Pasko, Yani [v.] Kondi ve gayruhüm.

587 [96b-4] Minho v. Kosta’nın bağını Yani v. Yorgi’ye satması
Vilâyet-i Rumeli’nde İnebahtı sancağında nefs-i Gerbeniş mahallâtından Panya 
mahallesi sâkinlerinden Minho v. Kosta nâm zimmî meclis-i şer‘-i şerîfde işbu 
hâmil-i hâze’l-kitâb Yani v. Yorgi nâm zimmî mahzarında ikrâr ve takrîr-i kelâm 
edip kasaba-i merkūme kurbunda İren demekle ma‘rûf mevzi‘de vâki‘ bir taraf-
dan Niko v. ( ) bağına ve bir tarafdan Dimo v. Kosta bağına ve bir tarafdan vâdiye 
ve bir tarafdan tarîk-i âma müntehî ve mahdûd bir kıt‘a mülk bağımı cümle-i 
tevâbi‘ ve levâhıkı ile mezbûr Yani’ye dört bin beş yüz nakd-i fıddî-i Osmânî 
râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip 
mebî‘-i mezkûru mahallinde kabza müşterî-i merkūmu taslît eyledim ba‘de’l-
yevm sâlifü’l-beyân bir kıt‘a bağ merkūm Yani’nin mülk-i müşterâ-yı sarîhidir 
keyfe mâ yeşâ ve haysü mâ yürîd mutasarrıf olsun dedikde mukırr-ı mezbûrun 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Yani vicâhen tasdîk ve tahkīk edicek mâ hüve’l-vâki‘ bi’t-taleb ketb olundu.
Hurrire fî selhi Zilhicceti’ş-şerîfe li sene tis‘a ve ışrîn ve elf.
Şuhûdü’l-hâl: Osman Bey b. Abdullah el-Cündî Ali b. Abdullah, Yakub b. Kurd, 
Nikola v. Dimo, Mihal v. Koli, Tanaş v. Dimitri, Yani v. Kiryazi.

588 [96b-5] Hüseyin Çelebi b. Hasan’ın Apostol v. İstati ile sulh olması
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Çavuş 
Kasım mahallesinde sâkin fahrü’l-eşbâh Hüseyin Çelebi b. Hasan nâm râcil 
meclis-i şer‘de işbu hâmilü’l-kitâb Apostol v. İstati nâm zimmî muvâcehesinde 
ikrâr ve takrîr-i kelâm edip mahmiye-i Kostantıniyye hısnı ebvâbından 
Edirnekapısı hâricinde Selhâne kurbunda vâki‘ lede’l-ahâlî ma‘lûmü’l-hudûd 
tahmînen tûlen on zirâ‘ ve arzen beş zirâ‘ arz-ı hâliyeye bi gayrı vech-i şer‘î 
mezbûr Apostol müdâhale edip tasarruf etmekle beynimizde münâza‘ât-ı kesîre 
ve muhâsamât-ı ekîde vâkı‘a olmuşidir el-hâletü hâzihî beynimize muslihûn ta-
vassut edip iki bin nakd-i râyic fi’l-vakt akçe üzre beni akd-i sulh inşâ ettiklerin-
de ben dahi sulh-i mezbûru kabûl ve bedel-i sulh olan meblağ-ı mersûm [97a] 
iki bin akçeyi mersûm Apostol yedinden bi’t-tamâm ve’l-kemâl ahz ve kabz 
edip husûs-ı mezbûra müte‘allik da‘vâ ve nizâ‘dan zimmetini ibrâ-i âm ile ibrâ 
ve iskāt-ı tâm ile iskāt eyledim ba‘de’l-yevm husûs-ı mezbûra müte‘allik bi’z-zât 
veya bi’l-vâsıta da‘vâ ve nizâ‘ sudûr ederse lede’l-hükkâmi’l-kirâm mesmû‘a ve 
makbûle olmaya dedikde mukırr-ı mezbûrun vech-i mübeyyen üzre cârî olan 
ikrâr ve takrîrin el-mukarru lehü’l-merkūm Apostol vicâhen tasdîk ve şifâhen 
tahkīk edicek mâ hüve’l-vâki‘ bi’t-taleb ketb olundu.
Hurrire fî 12 mine’l-Muharremi’l-harâm li sene selâsîn ve elf.
Şuhûdü’l-hâl: Hüseyin Çelebi b. Hasan el-Cündî Hasan b. İlyas, Mustafa Beşe 
b. Abdullah er-Râcil.

589 [97a-1] Agalo v. Preşkova’nın bağını Yani v. Yorgaki’ye satması
Vilâyet-i Rumeli’nde Mora sancağında nefs-i kazâ-i Gördös sâkinlerinden 
Agalo v. Preşkova nâm zimmî meclis-i şer‘-i mutahharda, işbu bâ‘isü’l-kitâb 
Yani v. Yorgaki nâm zimmî mahzarında ikrâr ve takrîr-i kelâm edip kasaba-i 
merkūme bağları dâhilinde vâki‘ bir tarafdan Atanaş v. Preşkova bağına ve bir 
tarafdan bâyi‘-i merkūm bağına ve bir tarafdan Nikola v. ( ) bağına ve bir taraf-
dan Yorgo v. Dirak bağına müntehî tahmînen iki dönüm bir kıt‘a Fetiya demek-
le ma‘rûf mülk bağımı cümle-i tevâbi‘i ile mezbûr Yani’ye dört bin nakd-i râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i 
mezkûru mahallinde kabza müşterî-i merkūmu taslît eyledim ba‘de’l-yevm 
sâlifü’l-beyân bağ-ı merkūm Yani’nin mülk-i müşterâ-yı sarîhidir keyfe mâ yeşâ 
ve haysü mâ yürîd mutasarrıf olsun dedikde mukırr-ı mezbûrun vech-i mü-
beyyen üzre cârî olan ikrâr ve takrîrin el-mukarru lehü’l-merkūm Yani vicâhen 
tasdîk edicek mâ hüve’l-vâki‘ bi’t-taleb ketb olundu.
Şuhûdü’l-hâl: Diyoso v. Lugo, Dimo v. Nikola, Vasil v. Piroho, Hristo v. İstemad.

590 [97a-2] Kiro v. Nikola’nın evini Çevako v. Yorgo’ya satması
Vilâyet-i Rumeli’nde Poganiye kazâsına tâbi‘ Poliçini nâm karyeden Kiro 
v. Nikola nâm zimmî mahfil-i kazâda işbu hâmilü’l-kitâb Çevako v. Yorgo 
muvâcehesinde ikrâr ve takrîr-i kelâm edip karye-i mezbûrede vâki‘ iki taraf-
dan benim mülküme ve bir tarafdan merkūm Çevako mülküne ve bir taraf-
dan tarîk-i âma müntehî bir fevkānî beyti ve mahzen ve zât-ı eşcâr-ı müsmi-
reyi hâvî muhavvatayı müştemil mülk menzilimi cümle-i tevâbi‘ ve levâhıkı ile 
mezbûr Çevako’ya bin beş yüz elli nakd-i fıddî-i râyic fi’l-vakt akçeye bey‘-i 
bâtt-ı sahîh-i şer‘î ile bey‘ edip kabz-ı semen ve teslîm-i mebî‘ kıldım dedikde 
gıbbe’t-tasdîk mâ hüve’l-vâki‘ bi’t-taleb ketb olundu.
Şuhûdü’l-hâl: Mustafa b. Mehmed, Yakub b. Kurd, Perviz b. Abdullah, Ali 
b. Abdullah, Kiro [v.] İstamo, Kiro [v.] Duka, Yorgi [v.] Yani, İstefo [v.] Yorgo, 
İsteryano [v.] Dimo, Yani [v.] Nikola.

591 [97a-3] Ergiri v. Todori’nin bağını Ergiri v. Rizo’ya satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Komeryan nâm karye sâkinlerinden Ergiri v. Todori nâm zimmî 
meclis-i şer‘-i şerîfde işbu hâmilü’l-kitâb Ergiri v. Rizo mahzarında ikrâr ve 
takrîr-i kelâm edip karye-i mezbûre bağları dâhilinde vâki‘ bir tarafdan Dimo 
v. Apostol bağına ve bir tarafdan Yorgi v. Şimo bağına ve bir tarafdan Apostol 
v. Mosik bağına ve bir tarafdan müşterî-i mezbûr bağına müntehî tahmînen iki 
dönüm bir kıt‘a mülk bağımı cümle-i tevâbi‘ ve levâhıkı ve kâffe-i menâfi‘ ve 
merâfıkı ile mezbûr Ergiri’ye bin üç yüz elli altı nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i 
mezkûru mahallinde kabza müşterî-i merkūmu taslît eyledim ba‘de’l-yevm 
sâlifü’l-beyân bağ merkūm Ergiri’nin mülk-i müşterâ-yı sarîhidir keyfe mâ yeşâ 
ve yahtâr mutasarrıf olsun dedikde mukırr-ı mezbûrun minvâl-i muharrer üzre 
cârî olan ikrâr ve takrîrin el-mukarru lehü’l-merkūm Ergiri vicâhen tasdîk ve 
şifâhen tahkīk edicek mâ hüve’l-vâki‘ bi’t-taleb ketb olundu.
Hurrire fî 22 mine’l-Muharremi’l-harâm sene selâsîn ve elf.
Şuhûdü’l-hâl: Hristo v. Pavlo, Hristo v. Apostol, Yako v. Rizo, Dimo v. Apostol.









592 [97a-4] Hrisana bt. İstemad’ın yurt yerini Dimo v. Yorgi’ye satması
Havâss-ı Aliyye kazâsı müzâfâtından Terkos nâhiyesine tâbi‘ Yenice nâm karye 
sâkinelerinden Hrisana bt. İstemad nâm nasrâniye meclis-i şer‘de işbu hâmilü’l-
kitâb Dimo v. Yorgi nâm zimmî mahzarında ikrâr ve takrîr-i kelâm edip karye-i 
merkūmede vâki‘ bir tarafdan İstemad v. ( ) mülküne ve bir tarafdan Nikola v. ( ) 
mülküne ve bir tarafdan Ganbil v. ( ) mülküne ve bir tarafdan dereye müntehî 
mülk yurd yerimi cümle-i tevâbi‘ ve levâhıkı ile merkūm Dimo’ya üç yüz elli 
nakd-i râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen ve 
teslîm-i mebî‘-i mahdûd eyledim ba‘de’l-yevm sâlifü’l-beyân yurd yeri mezbûr 
Dimo’nun mülk-i müşterâ-yı sarîhidir keyfe mâ yeşâ ve haysü mâ yürîd mu-
tasarrıf olsun dedikde mukırr-ı mezbûrun ikrâr ve takrîrin el-mukarru lehü’l-
merkūm Dimo vicâhen tasdîk ve şifâhen tahkīk edicek mâ hüve’l-vâki‘ bi’t-taleb 
ketb olundu.
Hurrire fî 3 mine’l-Muharremi’l-harâm li sene selâsîn ve elf.
Şuhûdü’l-hâl: Vasiko v. ( ), Küçük İstemad v. Yani, İstemad v. Yanori.

593 [97b-1] Kosta v. Yanaki’nin ev ve bağ hissesini Todori v. Lika’ya 
satıp tarlasının da tasarruf hakkını devretmesi
Vilâyet-i Rumeli’nde Mora sancağında Kalavrita kazâsına tâbi‘ İstrazeva nâm 
karye sâkinlerinden Kosta v. Yanaki meclis-i şer‘de işbu hâmilü’l-kitâb Todori 
v. Lika mahzarında ikrâr ve takrîr-i kelâm edip karye-i mezbûrede vâki‘ bir ta-
rafdan Andriye v. Vilan mülküne ve bir tarafdan Yorgi v. Mitre? mülküne ve 
iki tarafdan tarîk-i âma müntehî bir tahtânî beyti ve zât-ı eşcâr-ı müsmire 
ve gayr-ı müsmireyi hâvî cüneyneyi müştemil mülk menzilden yine karye-i 
mezbûre bağları dâhilinde vâki‘ lede’l-ahâlî ma‘lûmü’l-hudûd tahmînen altı dö-
nüm üç kıt‘a mülk bağdan nısf hisse-i şâyi‘alarımı, cümle-i tevâbi‘i ile bi safkatin 
vâhidetin mezbûr Todori’ye bin üç yüz nakd-i râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘ât-ı mezkûrâtı mahallinde kabza 
müşterî-i merkūmu taslît eylediğimden sonra yine karye-i merkūme kurbun-
da mevâzi‘-i adîdede vâki‘ her biri inde’l-ahâliyi’d-diyâr ma‘lûmü’l-hudûd ve’l-
mikdâr tahmînen on dönüm yedi kıt‘a tarlanın hakk-ı tasarrufların sâhib-i arz 
ma‘rifetiyle mezbûr Todori’ye tefvîz edip ol dahi minvâl-i muharrer üzre tefev-
vüz ve kabûl ettikden sonra mukābele-i tefvîzde olan bin nakd-i mezbûrü’n-na‘t 
akçeyi merkūm Todori yedinden bi’t-tamâm ve’l-kemâl ahz ve kabz eyledim 
ba‘de’l-yevm sâlifü’z-zikr mebî‘lerin nısfı mezbûrundur ve mârrü’z-zikr tarla-
ların hakk-ı tasarrufu dahi merkūmundur sâir emsâli tasarrufu gibi keyfe mâ 
yeşâ ve yahtâr mutasarrıf olsun dedikde mukırr-ı mezbûrun vech-i mübeyyen 
üzre cârî olan ikrâr ve takrîrini el-mukarru lehü’l-mezbûr Todori vicâhen tasdîk 
ve şifâhen tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis ve’l-ışrîn mine’l-Muharremi’l-harâm sene selâsîn 
ve elf.
Şuhûdü’l-hâl: Mehmed Beşe b. Abdullah er-Râcil, Mustafa Beşe b. Abdullah er-
Râcil, Mustafa b. Mehmed, Kosta v. Alaca, Niko v. Dimo, Yorgi v. ( ) ve gayruhüm.

594 [97b-2] Petro v. Yani ile Nikola v. İstati’nin sulh olarak birbirlerinin 
zimmetlerini ibra etmeleri
Mahmiye-i Kostantıniyye -humiyet ani’l-âfât ve’l-beliyye- mahallâtından Balat 
câmi‘i kurbunda Mustafa Paşa mahallesinde sâkin Petro v. Yani nâm zimmî 
meclis-i şer‘-i hatîr-i lâzımü’t-tevkīrde işbu hâmilü’l-kitâb Nikola v. İstati nâm 
zimmî muvâcehesinde ikrâr ve takrîr-i kelâm edip medîne-i Ebâ Eyyûb-i Ensârî 
-râdiye anhu Rabbühü’l-Bârî’de merhûm Defterdâr Mahmud Efendi mahallesi 
kurbunda vâki‘ merhûm Pîr Mehmed Paşa evkāfı’ndan olup bir tarafdan Cafer 
Bey b. Abdullah bostanına ve bir tarafdan Dimitri v. Mihal bostanına ve iki ta-
rafdan tarîk-i âma müntehî eşcâr-ı müsmireyi hâvî senede bin iki yüz akçe 
mukāta‘ası olan bir kıt‘a mülk bostana müte‘allik mezbûr Nikola ile beynimiz-
de münâza‘ât-ı kesîre ve muhâsamât-ı ekîde vâkı‘a olmuşidi el-hâletü hâzihî 
beynimizde muslihûn tavassut edip es-sulhu seyyidü’l-ahkâm fehvâsınca yedi 
yüz yirmi akçe üzre beni akd-i sulh inşâ ettiklerinde ben dahi sulh-i mezbûru 
kabûl ve bedel-i sulh olan meblağ-ı mezbûr yedi yüz yirmi nakd-i fıddî râyic 
fi’l-vakt akçeyi merkūm Nikola yedinden bi’t-tamâm ve’l-kemâl ahz ve kabz 
eyleyip husûs-ı mezbûra müte‘allik da‘vâ ve nizâ‘dan mezbûr Nikola’nın zim-
metini ibrâ-i âm ile ibrâ ve iskāt-ı tâm ile iskāt eyledim ba‘de’l-yevm husûs-ı 
mezbûra müte‘allik benden bi’z-zât veya bi’l-vâsıta da‘vâ ve nizâ‘ sudûr eder-
se lede’l-hükkâmi’l-kirâm mesmû‘a ve makbûle olmaya dedikde mukırr-ı 
mezbûrun minvâl-i muharrer üzre cârî olan ikrâr ve takrîrini mezbûr Nikola 
bi’l-muvâcehe tasdîk edicek mâ hüve’l-vâki‘ ketb olundu.
Hurrire fi’l-yevmi’s-sâbi‘ ve’l-ışrîn mine’l-Muharremi’l-harâm min şühûr sene 
selâsîn ve elf.
Şuhûdü’l-hâl: Mehmed Bey b. Abdullah Kethüdâ, Ali b. Abdullah, Ahmed 
b. Abdullah, Kurd b. Abdullah, Ali b. Abdullah ve gayruhüm mine’l-hâzırîn.

595 [97b-3] İlya v. Menahem’in evini Hrisovidi bt. Menahem’e satması
Havâss-ı Aliyye kazâsı tevâbi‘inden Hasköy mahallâtından Yenimahalle 
sâkinlerinden İlya v. Menahem nâm yahudi meclis-i şer‘-i mutahharda, işbu 
bâ‘isetü hâze’l-kitâb Hrisovidi bt. Menahem nâm nasrâniye mahzarında bi’t-tav‘ 
ve’r-rızâ ikrâr ve takrîr-i kelâm edip mahalle-i merkūmede vâki‘ bir tarafdan 
İlya v. Ormito mülküne ve bir tarafdan Yasef v. Cozef mülküne ve iki tarafdan 
tarîk-i âma müntehî üç fevkānî ve bir tahtânî beyti ve matbahı ve mahzeni ve 
bi’r-i mâyı ve kenîfi ve zât-ı eşcâr-ı müsmire ve gayr-ı müsmireyi hâvî cüney-
neyi müştemil mülk menzilimi cümle-i tevâbi‘ ve levâhıkı ve kâffe-i menâfi‘ ve 
merâfıkı ile mezbûre Hrisovidi’ye yirmi bin fıddî-i Osmânî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve kabz-ı semen ve teslîm-i mebî‘-i mahdûd 
eyledim ba‘de’l-yevm sâlifü’z-zikr menzil-i mahdûd merkūme Hrisovidi’nin 
mülk-i müşterâ-yı sarîhidir keyfe mâ yeşâ ve haysü mâ yürîd mutasarrıf olsun 
dedikde mukırr-ı mezbûrun minvâl-i muharrer üzre cârî olan ikrâr ve takrîrin 
el-mukarru lehü’l-mezbûre Hrisovidi bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’t-tâsi‘ ve’l-ışrîn mine’l-Muharremi’l-harâm li sene selâsîn ve 
elf.
Şuhûdü’l-hâl: Fahrü’l-akrân Ahmed Ağa b. Abdullah el-Cündî Musli Çelebi 
b. ( ) el-Cündî Mahmud Çelebi b. Abdullah es-Saraç, Ahmed Bey b. Mehmed 
el-Cündî Mustafa b. Mehmed, Celini v. İsak, Yasef v. Marol, Zehriya v. Mosi, 
Yahuda v. Kurd ve gayruhüm.
[98a] Nısfı Helvacızâde Efendi hazretlerinin ve nısfı Ahîzâde Mahmud Efendi 
b. Abdülhalim Efendi’nindir.
Yoklanmışdır.
Yâ Kebikeç.
Yevmü’s-Selâse fî 21 min Zilhicceti’ş-şerîfe li sene tis‘a ve ışrîn ve elf.

596 [98b-1] İsteryano v. Todori’nin bağını Yani v. Dimitri’ye satması
Vilâyet-i Rumeli’nde İnebahtı sancağında Kûhistan nâhiyesine tâbi‘ Büyük 
Kerasova nâm karye sâkinlerinden İsteryano v. Todori nâm zimmî meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb Yani v. Dimitri nâm zimmî 
mahzarında bi’t-tav‘ ve’r-rızâ ikrâr ve takrîr-i kelâm edip karye-i merkūmede 
vâki‘ bir tarafdan Yani v. Rado bağına ve iki tarafdan yine benim mülküme ve 
bir tarafdan tarîk-i âma müntehî ve mahdûd bir bâb şırahâneyi ve samanlı-
ğı müştemil tahmînen yirmi çapalık bir kıt‘a mülk bağımı cümle-i tevâbi‘ ve 
levâhıkı ile merkūm Yani’ye on bin nakd-i fıddî-i Osmânî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i mezkûru ma-
hallinde kabza müşterî-i merkūmu taslît eyledim ba‘de’l-yevm sâlifü’l-beyân bir 
kıt‘a bağ merkūm Yani’nin mülk-i müşterâ-yı sarîhidir keyfe mâ yeşâ ve yahtâr 
mutasarrıf olsun dedikde mukırr-ı mezbûrun minvâl-i muharrer üzre cârî olan 
ikrâr ve takrîrini el-mukarru lehü’l-mezbûr Yani bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire li târihi’l-mezbûr.
Şuhûdü’l-hâl: Ali b. Abdullah el-Muhzır, Mustafa b. Mehmed el-Muhzır, Perviz 
b. Abdullah el-Muhzır, Anastaş v. Mihal, Şilo v. Vino, Yorgi v. Mihal, Şilo v. Mihal, 
Yorgi v. Mihal, Şilo v. Vino, Dimitri v. İsteryano, Yani v. İstemad, Dimitri v. Yorgi, 
İsteryanos v. Resalo, Anastaş v. Yorgi ve gayruhüm.

597 [98b-2] Yani v. Panko’nun bağ hissesini kardeşi Kirko’ya satması
Vilâyet-i Rumeli’nde Avlonya sancağında Ergirikasrı kazâsına tâbi‘ Katovorancı 
nâm karye sâkinlerinden Yani v. Panko nâm zimmî meclis-i şer‘-i şerîfde işbu 
hâmilü’l-kitâb li ebeveyn karındaşı Kirko nâm zimmî mahzarında bi’t-tav‘ ve’r-
rızâ ikrâr edip karye-i merkūme bağları dâhilinde vâki‘ bir tarafdan Panko 
v. Kondi mülküne ve bir tarafdan müşterî-i mezbûr mülküne ve bir tarafdan 
Kini v. Vilaho mülküne ve bir tarafdan tarîk-i âma müntehî ve mahdûd karında-
şım mezbûr Kirko ile ale’l-iştirâki’s-seviy mutasarrıf olduğumuz bir kıt‘a mülk 
bağdan nısf hisse-i şâyi‘amı cümle-i tevâbi‘iyle karındaşım mezbûr Kirko’ya 
bin nakid akçeye bâtten bey‘ ve kabz-ı semen edip mebî‘-i mezkûru mahallin-
de kabza müşterî-i merkūmu taslît eyledim ba‘de’l-yevm sâlifü’l-beyân bağdan 
nısf hisse-i şâyi‘am merkūm Kirko’nun mülk-i müşterâsıdır dedikde mukırr-ı 
mezbûrun minvâl-i muharrer üzre cârî olan ikrâr ve takrîrini el-mukarru 
lehü’l-mezbûr Kirko bi’l-muvâcehe tasdîk edicek mâ hüve’l-vâki‘ bi’t-taleb ketb 
olundu.
Hurrire li târihi’l-mezbûr.
Şuhûdü’l-hâl: Mustafa b. Mehmed, Perviz b. Abdullah, Yakub b. Kurd, Panko 
v. Hristo, Panko v. Kondi, Yani v. Dimo, Kiro v. Niko, Duka [v.] Yorgo, Yani 
v. Vilikoni ve gayruhüm mine’l-hâzırîn.

598 [98b-3] İbrahim Beşe b. Abdullah’ın evini Mehmed Beşe 
b. Berkadem’e satması
Hadâik-i sultâniyyede Tersâne bahçesi bostancılarından fahrü’l-eşbâh 
İbrahim Beşe b. Abdullah meclis-i şer‘-i şerîfde işbu bâ‘isü’l-kitâb Mehmed 
Beşe b. Berkadem nâm acemi oğlanı mahzarında bi’t-tav‘ ve’r-rızâ ikrâr ve 
takrîr-i kelâm edip medîne-i Ebâ Eyyûb-i Ensârî -râdiye anhu Rabbühü’l-Bârî- 
tevâbi‘inden Hasköy’de el-Hâc Şaban mahallesinde vâki‘ bir tarafdan Rıdvan 
b. Abdullah mülküne ve bir tarafdan Şaban Hâtun bt. ( ) mülküne ve bir ta-
rafdan Ahmed Ağa b. ( ) mülküne ve bir tarafdan Ali b. Abdullah mülküne 
müntehî bir tahtânî beyti ve bi’r-i mâyı ve eşcâr-ı müsmireyi hâvî cüneyneyi ve 
muhavvatayı müştemil mülk menzilimi cümle-i tevâbi‘i ile merkūm Mehmed 
Beşe’ye yedi yüz nakd-i fıddî râyic fi’l-vakt akçeye bey‘-i bâtt-ı sahîh-i şer‘î 
ile bey‘ edip kabz-ı semen ve teslîm-i mebî‘ kıldım ba‘de’l-yevm menzil-i 
mahdûd-ı mezkûr mezbûr Mehmed Beşe’nin mülk-i müşterâ-yı sarîhidir key-
fe mâ yeşâ ve haysü mâ yürîd mutasarrıf olsun dedikde mukırr-ı mezbûrun 
vech-i mübeyyen üzre cârî olan ikrâr ve takrîrin el-mukarru lehü’l-merkūm 
Mehmed Beşe vicâhen tasdîk ve şifâhen tahkīk edicek mâ hüve’l-vâki‘ bi’t-
taleb ketb olundu.
Hurrire fi’l-yevmi’s-sâmin aşer min Zilhicceti’ş-şerîfe sene tis‘a ve ışrîn ve elf.
Şuhûdü’l-hâl: Ali Halîfe, Mustafa b. Mehmed, Perviz b. Abdullah, Yakub [b.] 
Kurd.

599 [98b-4, Arapça] İbrahim Beşe b. Abdullah’ın evini istiğlâl yoluyla 
Mustafa Çavuş Vakfı’na sattığı
Havâss-ı Aliyye kazâsı tevâbi‘inden Hasköy mahallâtından Ahmed Çelebi ma-
hallesinde sâkin olan Acemî İbrahim Beşe b. Abdullah nâm kimesne meclis-i 
şer‘-i şerîfde - el-masûn ani’t-tağyîr ve’t-tahrîf- hâzır olup âtiyyü’z-zikr men-
zilini merhûm Mustafa Çavuş vakfı’na kāimmakām-ı mütevellî olan hâmil-i 
hâze’l-kitâb Mehmed Çelebi b. Hasan’a bey‘ ettiğini ikrâr ve i‘tirâf etti. Mezbûr 
Mehmed Çelebi de vakf-ı mezbûr malıyla ve istiğlâl maksadıyla merkūm İbrahim 
Beşe’nin işbu akdin kendilerinden sudûruna kadar sâhibi ve mâliki olduğu elin-
de ve taht-ı tasarrufunda bulundurduğu mahalle-i mezbûrede vâki‘ bir taraf-
dan Defterdârzâde Ahmed Çelebi mülkü, diğer tarafdan Veli Beşe b. Abdullah 
mülkü, öbür tarafdan Cenan bt. Cafer mülkü ve diğer tarafdan da tarîk-i âm ile 
mahdûd mülk menzilini cümle tevâbi‘ ve levâhıkı ve kâffe-i menâfi‘ ve levâhıkı 
ile râyicü’l-vakt on altı bin akçe-i Osmânî semen-i mu‘ayyen-i makbûzla iştirâ 
etti. Bâyi‘-i mezbûrun menzil-i merkūmu kirâlamak istemesi üzerine müşterî-
yi mezbûr ba‘de’t-tahliyye ve’t-tekābuz, zeyl-i kitâbda mezkûr günden bir sene 
tamâmına bin altı yüz [99a] akçe ücret-i kirâ mukābilinde menzil-i merkūmu 
icâreye verdi. Mütevellî-i merkūm, vâki‘ ikrârı vicâhen ve şifâhen tasdîk etti. 
Sonra mahalle-i mezbûre sükkânından Mehmed b. Abdullah, menzil-i mezbûra 
ve ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâmin aşer min Zilhicce eş-şerîfe sene tis‘a ve 
ışrîn ve elf.
Şuhûdü’l-hâl: Mehmed Çelebi b. Mustafa, Murtaza b. Mehmed, Receb b. Çırak, 
Mehmed b. Kasım









600 [99a-1] Dolo v. Yani’nin tarla tasarruf hakkını Yani 
ve Mano’ya satması
[Vilâ]yet-i Rumeli’nde Yanya sancağında Kıratova kazâsına tâbi‘ Velah nâm 
karye sâkinlerinden Dolo v. Yani nâm zimmî meclis-i şer‘-i mutahharda, işbu 
hâmilân-ı hâze’l-kitâb Pavloki ve Mano v. Yako nâm zimmîler mahzarlarında 
ikrâr ve takrîr-i kelâm edip karye-i mezbûre sınırında Piralotor [nâm] mevzi‘de 
vâki‘ bir tarafdan Niko v. Todori tarlasına ve bir tarafdan Minho v. Yani tarlasına 
ve bir tarafdan kiliseye ve bir tarafdan Yako v. Papa tarlasına müntehî tahmînen 
yedi dönüm [bir] kıt‘a tarlanın hakk-ı tasarrufunu sâhib-i arz ma‘rifetiyle 
mezbûrâna tefvîz edip anlar dahi tefevvüz ve kabûl eylediklerinde mukābele-i 
tefvîzde altı bin nakd-i fıddî-i Osmânî râyic fi’l-vakt akçeyi merkūmân Yani ve 
Mano yedlerinden ale’l-iştirâki’s-seviy bi’t-tamâm ve’l-kemâl ahz ve kabz eyle-
dim ba‘de’l-yevm sâlifü’l-beyân bir kıt‘a tarla mersûmundur sâir emsâli tasarru-
fu gibi mutasarrıf olsunlar dedikde mukırr-ı mezbûrun vech-i mübeyyen üzre 
cârî olan ikrâr ve takrîrin el-mukarru lehümü’l-mezbûrân vicâhen tasdîk ettik-
lerinde mâ hüve’l-vâki‘ bi’t-taleb ketb olundu.
Hurrire fî 19 min Zilhicce li sene tis‘a ve ışrîn ve elf.
Şuhûdü’l-hâl: Yani v. Minho, Dimo v. İstati, Mano v. İstati, Hano v. İstemad.

601 [99a-2] Mihal v. Todori’nin bağını Tanaş v. Aleksi’ye satması
Kazâ-i Havâss-ı Aliyye müzâfâtından Çatalca nâhiyesine tâbi‘ Çakıl nâm kar-
ye sâkinlerinden Mihal v. Todori nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Tanaş v. Aleksi nâm zimmî mahzarında bi’t-tav‘ ve’r-
rızâ ikrâr ve takrîr-i kelâm edip karye-i mezbûre bağları dâhilinde vâki‘ bir ta-
rafdan Andon v. ( ) bağına ve bir tarafdan Mihal v. Andon bağına ve bir taraf-
dan İstemad v. Hariyo bağına ve bir tarafdan Yorgi v. Manol bağına müntehî 
eşcâr-ı müsmireyi hâvî tahmînen on ırgadlık bir kıt‘a mülk bağımı cümle-i 
tevâbi‘ ve levâhıkı ve âmme-i menâfi‘ ve merâfıkı ile merkūm Tanaş’a bin dokuz 
yüz nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ 
edip kabz-ı semen-i ma‘dûd ve teslîm-i mebî‘-i mahdûd eyledim ba‘de’l-yevm 
sâlifü’l-beyân bir kıt‘a bağ mesfûr Tanaş’ın mülk-i müşterâ-yı sarîhidir keyfe mâ 
yeşâ ve yahtâr mutasarrıf olsun dedikde mukırr-ı mezbûrun minvâl-i muharrer 
üzre cârî olan ikrâr ve takrîrini el-mukarru lehü’l-mezbûr Tanaş bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-ışrîn min Zilhicceti’ş-şerîfe li târihi’l-mezbûr.
Şuhûdü’l-hâl: Mustafa b. Mehmed, Yakub b. Kurd, Perviz b. Abdullah, Ali 
b. Abdullah, Kosta [v.] Manol, Yorgi [v.] Yani, Apostol [v.] Bıyıklı, Todori [v.] 
Mihal, Dimitri Fıçıcı ve gayruhüm mine’l-hâzırîn.









602 [99a-3] Mihal v. Todori’nin bağını Mihal v. İstemad’a satması
Vilâyet-i Rumeli’nde kazâ-i Yenişehir müzâfâtından Fener nâhiyesine tâbi‘ 
Mizakiste nâm karyede Mihal v. Todori nâm zimmî meclis-i şer‘-i mutahhar-
da, işbu râfi‘ü’l-kitâb Mihal v. İstemad muvâcehesinde bi’t-tav‘ ve’r-rızâ ikrâr ve 
takrîr-i kelâm edip karye-i mezbûre bağları dâhilinde Vaniçe nâm mevzi‘de vâki‘ 
bir tarafdan Yani v. Dimitri bağına ve bir tarafdan Yorgi v. Dimitri bağına ve bir 
tarafdan mezbûr Mihal bağına ve bir tarafdan dereye müntehî tahmînen altı 
çapalık bir kıt‘a mülk bağımı cümle-i tevâbi‘ ve levâhıkı ile merkūm Mihal’e 
iki bin iki yüz nakd-i fıddî-i Osmânî râyic fi’l-vakt akçeye bey‘-i bâtt-ı sahîh-i 
şer‘î ile bey‘ ve kabz-ı semen edip mebî‘-i mezkûru mahallinde kabza müşterî-i 
merkūmu taslît eyledim ba‘de’l-yevm sâlifü’l-beyân bir kıt‘a bağ mesfûr Mihal’in 
mülk-i müşterâ-yı sarîhidir keyfe mâ yeşâ ve haysü mâ yürîd mutasarrıf olsun 
dedikde mukırr-ı mezbûrun minvâl-i muharrer üzre cârî olan ikrâr ve takrîrin 
el-mukarru lehü’l-mezbûr Mihal bi’l-muvâcehe tasdîk edicek mâ hüve’l-vâki‘ 
bi’t-taleb ketb olundu.
Hurrire fî 22 min Zilhicceti’ş-şerîfe sene tis‘a ve ışrîn ve elf.
Şuhûdü’l-hâl: Mustafa b. Mehmed, Yakub b. Kurd, Perviz b. Abdullah, Ali 
b. Abdullah, Şilyo v. Dimitri, Maskalyo v. İksari, Atanaş v. Mihal, Todori v. Yani, 
Şilo v. Mihal, Nikola v. Dimitri, Yani v. Yorgi, Mihal v. Todori, Mitro [v.] Todori, 
Todori v. Dimitri ve gayruhüm.

603 [99b-1] Yorgi v. Yoc’un bağını Şiro Mankari v. İstemad’a satması
Vilâyet-i Rumeli’nde kazâ-i Yenişehir müzâfâtından Kûhistan nâhiyesine tâbi‘ 
Palyokasrı nâm karyede sâkin Yorgi v. Yoc nâm zimmî tarafından vech-i âtî 
üzre ikrâra vekîl olup hasm-ı şer‘î-i câhid mahzarında bimâ hüve nehci’s-sübût 
şer‘an vekâleti sâbite olan Mihal v. İstiko nâm zimmî meclis-i şer‘-i mutahhar-
da, işbu hâmilü’l-kitâb Şiro Mankari v. İstemad nâm zimmî muvâcehesinde bi’l-
vekâle ikrâr ve takrîr-i kelâm edip karye-i mezbûre bağları dâhilinde vâki‘ bir 
tarafdan İstato v. Tolo bostanına ve bir tarafdan Mehmed Beşe b. Abdullah ba-
ğına ve bir tarafdan Pavlo v. Mihal bağına ve bir tarafdan Odo v. Mihalike ba-
ğına müntehî eşcâr-ı müsmireyi hâvî bir kıt‘a mülk bağını cümle-i tevâbi‘ ve 
levâhıkı ile mersûm Şiro’ya beş yüz nakd-i fıddî-i Osmânî râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve kabz-ı semen edip meblağ-ı mezkûru ma-
hallinde kabza müşterî-i merkūmu taslît eyledim ba‘de’l-yevm zikr olunan bir 
kıt‘a bağ merkūm Şiro Mankari’nin mülk-i müşterâ-yı sarîhidir keyfe mâ yeşâ 
ve yahtâr mutasarrıf olsun dedikde vekîl-i mezbûrun minvâl-i meşrûh üzre cârî 
olan ikrâr ve takrîrin el-mukarru lehü’l-merkūm Şiro vicâhen tasdîk edicek mâ 
hüve’l-vâki‘ bi’t-taleb ketb olundu.
Hurrire fî 24 min Zilhicceti’ş-şerîfe li sene tis‘a ve ışrîn ve elf.
Şuhûdü’l-hâl: Perviz b. Abdullah, Mustafa b. Mehmed, Yakub b. Kurd, Yani 
b. İstemad, Pavlo v. İstefteko, Dimo v. ( ) Subaşı, İskarleti [v.] Pavli, Dimo [v.] 
Mikoli.

604 [99b-2] Yorgi v. Virde’nin bağını Mihal v. İstemad’a satması
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ 
Büyük Kerasova nâm karyede Yorgi v. Virde nâm zimmî meclis-i şer‘-i şerîfde 
işbu hâmilü’l-kitâb Mihal v. İstemad muvâcehesinde bi’t-tav‘ ve’r-rızâ ikrâr ve 
takrîr-i kelâm edip karye-i mezbûre bağları dâhilinde Françe nâm mevzi‘de vâki‘ 
bir tarafdan İstemad v. Dokini bağına ve bir tarafdan Panayot v. Manklar? ba-
ğına ve bir tarafdan Yani v. Yorgi bağına ve bir tarafdan ormana müntehî bir 
samanlığı ve şırahâneyi hâvî tahmînen on iki çapalık bir kıt‘a mülk bağımı 
cümle-i tevâbi‘ ve levâhıkı ile merkūm Mihal’e üç bin sekiz yüz nakd-i fıddî-i 
Osmânî râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı se-
men edip mebî‘-i mezkûru mahallinde kabza müşterî-i merkūmu taslît eyle-
dim ba‘de’l-yevm zikr olunan bir kıt‘a bağ mezbûr Mihal’in mülk-i müşterâ-yı 
sarîhidir keyfe mâ yeşâ ve yahtâr mutasarrıf olsun dedikde mukırr-ı mezbûrun 
cârî olan ikrâr ve takrîrin el-mukarru lehü’l-mezbûr Mihal bi’l-muvâcehe tasdîk 
edicek mâ hüve’l-vâki‘ bi’t-taleb ketb olundu.
Hurrire fî 22 min Zilhicceti’ş-şerîfe sene tis‘a ve ışrîn ve elf.
Şuhûdü’l-hâl: es-Sâbıkūn.

605 [99b-3, Arapça] Ayşe bt. Hüseyin’in muhâlaa yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Zeyneb Hâtun mahallesinde sâkine olan Ayşe bt. Hüseyin nâm hâtun hâmil-i 
hâze’l-kitâb Hasan b. Mehmed nâm zevci ile muhâla‘a yaptı. Zevc-i mezbûr da 
nikâhı esnasında ta‘ahhüd ettiği râyicü’l-vakt üç bin akçe-i Osmânî mehr-i mü-
ecceli ve beynlerinde ma‘lûm ve mu‘ayyen olan iddet nafakası mukābilinde 
anınla muhâla‘a yaptı. Zevce-i mezbûre bu sûretle yeni bir nikâh yapılmadan ve 
mehir ödenmeden helâl olmayacak şekilde zevc-i merkūmundan ayrılmış oldu. 
Sonra her biri cemî‘-i de‘âvî, mutâlebât, eymân ve muhâsamâtdan umûmen, zev-
ciyyetle alâkalı da‘vâdan husûsen yek diğerinin zimmetini ibrâ-i âm ile husûmet 
ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’l-hâmis ve’l-ışrîn min Zilhicce eş-şerîfe sene 
tis‘a ve ışrîn ve elf.
Şuhûdü’l-hâl: El-Hâc Mustafa b. Mehmed, İbrahim Bey b. Hızır el-Cündî Ali 
Bey b. Cafer el-Cündî Hasan b. Sinan









606 [99b-4, Arapça] Kasap Şiro v. Zafir’in borç ikrarı
Mahmiye-i Kostantıniyye sur kapılarından Ebâ Eyyûb el-Ensârî kapısı hâricinde 
sâkin olan kasab Şiro v. Zafir nâm zimmî meclis-i şer‘-i şerîfde -el-masûn ani’t-
tağyîr ve’t-tahrîf- hâzır olup üzerinde ve zimmetinde, hâmil-i hâze’l-kitâb 
Tarma? v. Rado’ya deyn-i şer‘î cihetinden lâzımü’l-edâ ve vâcibü’l-kazâ râyicü’l-
vakt iki bin akçe-i Osmânî borcu olduğunu ikrâr ve i‘tirâf etti. Vâki‘ ikrâr, tasdîk 
hakkı sâhibince vicâhen ve şifâhen tasdîk edildi.
Cerâ zâlike ve hurrire fi’l-yevmi’r-râbi‘ ve’l-ışrîn min şehri Zilhicce eş-şerîfe 
sene tis‘a ve ışrîn ve elf.
Şuhûdü’l-hâl: Sefer b. Nebi er-Râcil, Perviz b. Abdullah, Ali b. Abdullah, Yani 
v. Usta

607 [100a-1] Takyecibaşı mahallesinden Fâtıma Hatun 
bt. Ahmed’in evini vakfetmesi
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Takyecibaşı mahallesi sâkinelerinden sâhibetü’l-hayrât ve’l-hasenât Fâtıma 
Hâtun bt. Ahmed meclis-i şer‘-i mutahhar ve mahfil-i dîn-i münevverde 
takrîr-i kelâm edip bundan akdem mahalle-i mezbûrda bir tarafı Şaban Çavuş 
b. İlyas mülküne ve bir tarafı Ali Çavuş b. ( ) mülküne ve bir tarafı Cihanşah 
bt. Abdullah mülküne ve bir tarafı tarîk-i âma müntehî ve mahdûd üç tahtânî 
beyti ve ıstablı ve sofayı ve zât-ı eşcâr-ı müsmire ve gayr-ı müsmireyi hâvî mu-
havvatayı ve kenîfi müştemil olan mülk menzilimi cümle-i tevâbi‘ ve levâhıkı ve 
kâffe-i menâfi‘ ve merâfıkı ile hasbeten lillâhi te‘âlâ ve taleben li merzâtihî vakıf 
ve haps [ve] teslîm-i mütevellî ettiğimden sonra şöyle şart eyledim ki mâdemki 
ben kayd-ı hayâtda ola[m] keyfe mâ yeşâ mutasarrıfe olup sâkine olam ben-
den sonra mu‘takam Ümmühâni bt. Abdullah ola, Ümmühâni vefâtından son-
ra evlâdı sümme evlâd-ı evlâdı sümme ve sümme ba‘de’l-inkırâz Medîne-i 
Münevvere -alâ münevverihâ efdalü’t-tahiyyeti ve’t-teslîm- fukarâsına ola ve 
hâlis-i mâl ve etyab-ı menâlimden on bin nakd-i fıddî râyic fi’l-vakt akçe dahi 
ihrâc edip vakf-ı nukūdun cevâzına zâhib olan İmâm Züfer kavli üzre vakıf 
ve haps edip ba‘de’t-teslîm ile’l-mütevellî şöyle şart eylemiş idim ki meblağ-ı 
mezbûr yed-i mütevellî ile onu on bir hesâbı üzre istirbâh olunup gallât-ı nukūd 
menzil-i mezbûrun meremmâta lâzım olan mevâzi‘ine harc ve sarf oluna ve 
vakfiye-i mezbûrenin tebdîl ve tağyîri yedimde olduğu ecilden mukaddemâ 
olan şurûtu ibtâl edip meblağ-ı mezbûr mâdemki kayd-ı hayâtda olam benim 
elim ile istirbâh olunup menzil-i mezbûrun harâbına sarf oluna fazla kalanı 
kendi [umûru]ma sarf eyleyem ve benim vefâtımdan sonra kezâlik mezbûre 
Ümmühâni dahi istirbâh edip ribhinden olan ile evvelâ menzil-i mezbûrun 
harâbını ta‘mîr ede ba‘dehû her ne kalır ise kendinin olup keyfe mâ yeşâ muta-
sarrıfe ola kendinden sonra evlâdı dahi bu minvâl üzre mutasarrıf olalar, âhar 
kimesne min ba‘d dahl eylemeye mezbûre Ümmühâni’nin evlâdı münkarıze 
olursa Medîne-i Münevvere -şerrefehallâhü te‘âlâ- evkāf-ı şerîfesine her kim 
mütevellî olursa menzil-i mezbûru ecr-i misli ile îcâr ve nukūdu minvâl-i mu-
harrer üzre istirbâh edip ücret-i menzil ve irbâh-ı nukūddan evvelâ menzil-i 
mezbûrun muhtâc-ı meremmât olan mevâzi‘ini meremmât ede bâkī her ne ka-
lırsa fukarâ-yı Medîne-i Münevvere’ye irsâl ve îsâl eyleye dedikde mâ hüve’l-
vâki‘ ketb olundu.
Hurrire fi’l-yevmi’l-ışrîn min Zilhicceti’ş-şerîfe li târihi’l-mezbûr.
Şuhûdü’l-hâl: Mehmed Efendi b. Hasan el-İmâm, Hüsam Halîfe b. Abdurrahman, 
Mehmed Bey b. Şaban el-Bevvâbü’s-sultânî, Şaban Çavuş b. İlyas, Ahmed 
Ağa b. Abdülmennân, İbrahim Çelebi b. Mehmed el-İmâm, Abdülaziz Çelebi 
b. Hüsam, Ömer Çelebi b. Hüseyin, Derviş b. Mehmed, Durmuş b. Ramazan, 
Behram b. Abdüllatif, Mehmed b. İbrahim, Mustafa b. Mehmed, Yakub 
b. Kurd, Perviz b. Abdullah, Ali b. Abdullah, Yusuf b. Abdullah ve gayruhüm 
mine’l-hâzırîn.

608 [100a-2] Râbia Hatun bt. Ali’nin evini Fâtıma 
bt. Mahmud’a satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Süleyman Çelebi mahallesi sâkinelerinden Râbia Hâtun bt. Ali nâm bikr meclis-i 
şer‘de işbu bâ‘isetü’l-kitâb Fâtıma bt. Mahmud nâm hâtun mahzarında bi’t-tav‘ 
ve’r-rızâ ikrâr ve takrîr-i kelâm edip mahalle-i merkūmede vâki‘ bir tarafdan 
Derviş Mahmud b. Mustafa mülküne ve bir tarafdan hayyât Sefer b. Mehmed 
mülküne ve bir tarafdan çâşnigir Bâli mülküne ve bir tarafdan İbrahim b. Hasan 
mülküne müntehî ve mahdûd iki fevkānî ve iki tahtânî beyti ve sofayı ve iki 
kıt‘a cüneyneyi müştemil mülk menzilimi cümle-i tevâbi‘ ve levâhıkı ile 
mezbûre Fâtıma Hâtun’a on iki bin nakd-i râyic fi’l-vakt akçeye bey‘-i bâtt-ı 
sahîh-i şer‘î ile bey‘ edip kabz-ı semen-i ma‘dûd ve teslîm-i mebî‘-i mahdûd ey-
ledim ba‘de’l-yevm sâlifü’l-beyân menzil-i mahdûd merkūme Fâtıma Hâtun’un 
mülk-i müşterâ-yı sarîhidir keyfe mâ yeşâ ve haysü mâ yürîd mutasarrıfe olsun 
dedikde mukırra-i mezbûrenin minvâl-i meşrûh üzre cârî olan ikrâr ve takrîrin 
el-mukarru lehü’l-mezbûre Fâtıma vicâhen tasdîk ve şifâhen tahkīk edicek mâ 
hüve’l-vâki‘ gıbbe’t-taleb ketb olundu.
Hurrire fî 20 min Zilhicce li sene tis‘a ve ışrîn ve elf.
Şuhûdü’l-hâl: Sunullah Efendi b. Hüsam el-İmâm, Sinan Efendi b. Alâaddin el-
Kadı, Receb Dede b. Nurullah.









609 [100a-3] Nikola v. Todori’nin evini Dimitri v. Nikola’ya satması
Vilâyet-i Rumeli’nde İnebahtı sancağında Yenişehir kazâsı müzâfâtından Fener 
nâhiyesine tâbi‘ Lakşete nâm karye sâkinlerinden Nikola v. Todori meclis-i 
şer‘de işbu bâ‘isü’l-kitâb [Dimit]ri v. Nikola mahzarında bi’t-tav‘ ve’r-rızâ ikrâr 
ve takrîr-i kelâm edip karye-i merkūmede vâki‘ bir tarafdan Dimitri v. Yorgi 
mülküne ve bir tarafdan Dimitri v. Todori mülküne ve bir tarafdan Rino v. Yorgi 
mülküne ve bir tarafdan Kamino v. Todori tarlasına müntehî ve mahdûd bir 
fevkānî ve bir [tah]tânî beyti ve havluyu müştemil mülk menzilimi cümle-i 
tevâbi‘ ve levâhıkı ile mezbûr Dimitri’ye üç bin üç yüz nakd-i râyic fi’l-vakt ak-
çeye bey‘-i bâtt-ı sahîh-i şer‘î ile bey‘ ve kabz-ı semen edip [meb]lağ-ı mezkûru 
mahallinde kabza müşterî-i merkūmu taslît eyledim ba‘de’l-yevm sâlifü’l-beyân 
menzil-i mezkûr merkūm Dimitri’nin mülk-i müşterâ-yı sarîhidir keyfe mâ 
yeşâ ve haysü mâ yürîd mutasarrıf olsun dedikde mukırr-ı mezbûrun ikrâr-ı 
meşrûhunu el-mukarru lehü’l-mezbûr Dimitri vicâhen tasdîk edicek kayd 
olundu.
Hurrire fî 21 min Zilhicce li sene 1029.
Şuhûdü’l-hâl: Piyo v. Todori, Angeli v. Lino, Yorgi v. Maskalya, Yorgi v. Kamino.

610 [100b-1, Arapça] Abdurrahman? Hatun bt. Receb’in 
muhâlaa yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkine olan Abdurrahman? Hâtun bt. Receb nâm 
hâtun zevci hâmil-i hâze’l-kitâb Ahmed b. Osman ile muhâla‘a yaptı. Mezbûr 
Ahmed de nikâhı esnasında ta‘ahhüd ettiği râyicü’l-vakt altı bin akçe-i Osmânî 
mehr-i müecceli ve beynlerinde ma‘lûm ve mu‘ayyen olan iddet nafakası 
mukābilinde anınla muhâla‘a yaptı. Zevce-i mezbûre bu sûretle yeni bir nikâh 
yapılmadan ve mehir ödenmeden helâl olmayacak şekilde zevc-i merkūmundan 
ayrılmış oldu. Sonra her biri cemî‘-i de‘âvî, mutâlebât, eymân ve muhâsamâtdan 
umûmen, zevciyyetle alâkalı da‘vâdan husûsen yek diğerinin zimmetini ibrâ-i 
âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâmin ve’l-ışrîn min Zilhicce eş-şerîfe min 
şühûri sene tis‘a ve ışrîn ve elf.
Şuhûdü’l-hâl: Mustafa Çelebi b. Mehmed er-Râcil, Mehmed Bey b. Hüseyin 
el-Cündî Ramazan Halîfe b. Yusuf el-İmâm, el-Hâc Mustafa b. Mehmed, Yusuf 
Çavuş b. Ali, Rüstem Beşe b. Abdullah er-Râcil, Hasan Beşe b. Abdullah, Mehmed 
b. Abdullah, Mehmed b. Derviş ve gayruhüm mine’l-hâzırîn.









611 [100b-2] Âsiye bt. Hüdâverdi’nin bağını Mustafa 
b. Abdullah’a satması
Havâss-ı Aliyye kazâsı müzâfâtından Terkos nâhiyesine tâbi‘ Çiftalan nâm karye 
sâkinelerinden Âsiye bt. Hüdaverdi nâm hâtun meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Mustafa b. Abdullah nâm kimesne mahzarın-
da bi’t-tav‘ ve’r-rızâ ikrâr ve takrîr-i kelâm edip karye-i merkūme kurbunda vâki‘ 
bir tarafdan İskender Paşazâde mülküne ve bir tarafdan Mehmed b. ( ) mülkü-
ne ve bir tarafdan yine benim harmanıma ve bir tarafdan tarîk-i âma müntehî 
eşcâr-ı müsmire ve gayr-ı müsmireyi hâvî bir kıt‘a mülk bağımı cümle-i tevâbi‘ 
ve levâhıkı ile merkūm Mustafa’ya beş bin nakid akçeye bâtten bey‘ edip 
kabz-ı semen ve teslîm-i mebî‘ eyledim ba‘de’l-yevm sâlifü’l-beyân bir kıt‘a bağ 
merkūm Mustafa’nın mülk-i müşterâ-yı sarîhidir keyfe mâ yeşâ mutasarrıf ol-
sun dedikde mukırra-i mezbûrenin minvâl-i muharrer üzre cârî olan ikrârını 
el-mukarru lehü’l-mezbûr Mustafa bi’l-muvâcehe tasdîk edicek mâ hüve’l-vâki‘ 
bi’t-taleb ketb olundu.
Hurrire fî 3 min Muharremi’l-harâm li sene selâsîn ve elf.
Şuhûdü’l-hâl: Ahmed b. ( ), Mehmed b. Ahmed, Yusuf b. ( ), Kara Hasan b. ( ), 
İbrahim b. Selim, Veli Halîfe b. Mustafa, Ahmed b. Abdullah ve gayruhüm 
mine’l-hâzırîn.

612 [100b-3] Aynî bt. Ferhad’ın ev yerini Abdülgani 
b. İbrahim’e satması
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Evlice Baba mahallesi sâkinelerinden Aynî bt. Ferhad nâm hâtun meclis-i şer‘-i 
hatîr-i lâzımü’t-tevkīrde işbu hâmil-i hâze’l-kitâb Abdülganî b. İbrahim nâm 
kimesne mahzarında bi’t-tav‘ ve’r-rızâ ikrâr ve takrîr-i kelâm edip mahalle-i 
mezbûrede vâki‘ iki tarafdan yine benim mülküme ve bir tarafdan Kamer 
bt. Hüsameddin mülküne ve bir tarafdan tarîk-i âma müntehî ve mahdûd zât-ı 
eşcâr-ı müsmireyi hâvî bir kıt‘a mülk menzil yerimi cümle-i tevâbi‘ ve levâhıkı 
ve kâffe-i menâfi‘ ve merâfıkı ile merkūm Abdülganî’ye yedi yüz nakd-i fıddî 
râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen ve 
teslîm-i müsemmen eyledim ba‘de’l-yevm sâlifü’l-beyân menzil yeri merkūm 
Abdülganî’nin mülk-i müşterâ-yı sarîhidir keyfe mâ yeşâ ve yahtâr mutasar-
rıf olsun dedikde mukırra-i mezbûrenin minvâl-i muharrer üzre cârî olan ikrâr 
ve takrîrini el-mukarru lehü’l-mezbûr Abdülganî bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb olundu.
Hurrire fî gurreti şehri Muharremi’l-harâm li sene selâsîn ve elf.
Şuhûdü’l-hâl: Mahmud Efendi b. Mehmed el-Hatîb, Hasan Halîfe b. Abdullah 
el-Müezzin, Ali Beşe b. Ahmed er-Râcil, Hasan Dede b. Mehmed, Hüseyin 
b. Süleyman, Mehmed b. Abdullah, Nasuh b. Abdullah, Nuh Halîfe b. Mehmed, 
Osman Beşe b. Abdullah er-Râcil, el-Hâc Muharrem b. Abdullah, Perviz 
b. Abdullah, Ali b. Abdullah ve gayruhüm mine’l-hâzırîn.

613 [100b-4] Mihri bt. Abdullah’ın çiftlik ve bağını Yusuf Çelebi 
b. Ali’ye satıp tarlasının da tasarruf hakkını devretmesi
Havâss-ı Aliyye kazâsı müzâfâtından kasaba-i Çekmece-i Kübrâ’ya tâbi‘ Bigados 
nâm karye sâkinelerinden Mihri bt. Abdullah nâm hâtun meclis-i şer‘-i hatîr-i 
lâzımü’t-tevkīrde işbu hâmil-i hâze’l-kitâb fahrü’l-emâsil ve’l-ekârim Yusuf 
Çelebi b. Ali nâm kimesne mahzarında bi’t-tav‘ ve’r-rızâ ikrâr ve takrîr-i kelâm 
edip karye-i merkūmede vâki‘ bir tarafdan Beydeğirmeni demekle ma‘rûf değir-
mene ve bir tarafdan Papa Yorgi v. ( ) tarlasına ve bir tarafdan Kosta v. Dimitri 
tarlasına ve bir tarafdan tarîk-i âma müntehî ve mahdûd bir bâb kiremid ile ör-
tülü ıstablı ve bir çatma anbarı ve bir kıt‘a harman yerini ve iki kıt‘a samanlığı 
ve beş dip zeytin eşcârını ve bir dip dut şecerini müştemil olup çiftlik demek-
le ma‘rûf mülk menzilden nısf hisse-i şâyi‘amı ve yine karye-i merkūme kur-
bunda vâki‘ bir tarafdan İstati v. İstati bağına ve bir tarafdan Mihal v. Fotaki 
bağına ve bir tarafdan Kosta v. ( ) bağına ve bir tarafdan tarîk-i âma müntehî 
ve mahdûd bir kıt‘a mülk bağımı cümle-i tevâbi‘ ve levâhıkı ile bi safkatin 
vâhidetin müşârün-ileyh Yusuf Çelebi’ye on iki bin nakd-i fıddî râyic fi’l-vakt 
akçeye bey‘-i bâtt-ı sahîh-i şer‘î ile bey‘ edip kabz-ı semen-i mahdûd ve teslîm-i 
mebî‘ât-ı mahdûde eylediğimden sonra yine karye-i merkūme kurbunda vâki‘ 
merhûm ve mağfûrun-leh Sultan Bayezid Hân -aleyhi’r-rahmetü ve’l-gufrân- 
hazretlerinin arâzi-i mevkūfesinden olup bir tarafdan Mehmed Bey b. ( ) tarla-
sına ve bir tarafdan Dimitri v. ( ) tarlasına ve bir tarafdan diğer Dimitri tarlası-
na ve bir tarafdan Yani v. ( ) tarlasına müntehî tahmînen bir müd tohum istî‘âb 
eder mutasarrıf olduğum bir kıt‘a tarlanın ve yine karye-i merkūme kurbun-
da vâki‘ bir tarafdan Kosta v. Lagire tarlasına ve bir tarafdan Yani v. Begele tar-
lasına ve bir tarafdan Yorgi v. Çador tarlasına ve bir tarafdan vâdiye müntehî 
tahmînen on keyl tohum istî‘âb eder mutasarrıf olduğum bir kıt‘a tarlanın ve 
yine bir tarafdan İrniroz v. Cano tarlasına ve bir tarafdan Dimo v. Riyan tarla-
sına ve bir tarafdan Anderon v. Kaçiko tarlasına ve bir tarafdan vâdiye müntehî 
tahmînen on keyl tohum istî‘âb eder mutasarrıf olduğum bir kıt‘a tarlanın ve 
yine bir tarafdan Yorgi v. Menik tarlasına ve bir tarafdan Yorgi v. ( ) bağına ve 
bir tarafdan Manol v. Çiri tarlasına ve bir tarafdan Manol v. Çiri tarlasına ve bir 
tarafdan Yorgi v. Minho tarlasına müntehî bir kıt‘a tarlanın ve yine bir tarafdan 
Mihal v. Suğla tarlasına ve bir tarafdan Yani v. ( ) tarlasına ve bir tarafdan Manol 
v. Tatari tarlasına ve bir tarafdan Kosta v. Poliçe tarlasına müntehî bir kıt‘a tarla-
nın ve yine bir tarafdan Papa Yani v. Tatari tarlasına ve bir tarafdan vâdiye ve bir 
tarafdan ( ) tarlasına ve bir tarafdan ( ) tarlasına müntehî bir kıt‘a cem‘an muta-
sarrıf olduğum ( ) tarlaların hakk-ı tasarrufunu sâhib-i arz ma‘rifetiyle mezbûr 
Yusuf Çelebi’ye tefvîz edip ol dahi minvâl-i muharrer üzre tefevvüz ve kabûl ey-
lediğinden sonra mukābele-i tefvîzde olan üç bin nakd-i mezbûrü’n-na‘t ak-
çeyi bi’t-tamâm ve’l-kemâl merkūm Yusuf Çelebi yedinden ahz ve kabz eyle-
dim ba‘de’l-yevm sâlifü’l-beyân çiftlik menzilinden nısf hisse-i şâyi‘am ve bir 
kıt‘a bağın cümlesi merkūm Yusuf Çelebi’nin mülk-i müşterâ-yı sarîhidir ve 
mârrü’z-zikr tarlaların dahi hakk-ı tasarrufu merkūmundur, sâir emsâli tasarru-
fu gibi keyfe âm yeşâ ve yahtâr mutasarrıf olsun dedikde mukırra-i mezbûrenin 
minvâl-i muharrer üzre cârî olan ikrâr ve takrîrini el-mukarru lehü’l-mezbûr 
Yusuf Çelebi bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
bi’t-taleb ketb olundu.

[101a] Hurrire fi’l-yevmi’s-sâmin aşer min Zilhicceti’ş-şerîfe li sene tis‘a ve ışrîn 
ve elf.
Şuhûdü’l-hâl: Mustafa Ağa b. Hasan eş-şehîr bi Mercimek, Mustafa Beşe 
b. Abdullah er-Râcil, Halil b. Mustafa, Ahmed b. Hasan, Hasan b. Ahmed, Turali 
b. Yusuf, Ali Beşe b. Mehmed, Receb b. Ali, Münir b. Mehmed, Yakub b. Kurd 
el-Muhzır, Mustafa b. Mehmed el-Muhzır, Ali b. Abdullah el-Muhzır ve gayru-
hüm mine’l-hâzırîn.
Müsveddede kalmağın bu mahalle kayd olundu.

614 [101a-1, Arapça] Fâtıma bt. Hasan’ın muhâlaa yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkine olan Fâtıma bt. Hasan nâm hâtun hâmil-i 
hâze’l-kitâb Hüseyin b. Ferhad nâm zevci ile muhâla‘a yaptı. Zevc-i mezbûr da 
nikâhı esnasında ta‘ahhüd ettiği râyicü’l-vakt on bin akçe-i Osmânî mehr-i mü-
ecceli ve beynlerinde ma‘lûm ve mu‘ayyen olan iddet nafakası mukābilinde 
anınla muhâla‘a yaptı. Zevce-i mezbûre bu sûretle yeni bir nikâh yapılmadan ve 
mehir ödenmeden helâl olmayacak şekilde zevc-i merkūmundan ayrılmış oldu. 
Sonra her biri cemî‘-i de‘âvî, mutâlebât, eymân ve muhâsamâtdan umûmen, zev-
ciyyetle alâkalı da‘vâdan husûsen yek diğerinin zimmetini ibrâ-i âm ile husûmet 
ve nizâ‘ı bertaraf edecek şekilde ibrâ etti.
Cerâ zâlike ve hurrire fî 26 min Zilhicce eş-şerîfe sene tis‘a ve ışrîn ve elf.
Şuhûdü’l-hâl: Yusuf Çelebi b. Mustafa er-Râcil, Hüseyin Çelebi b. Hasan er-Râcil, 
Rüstem Beşe b. Abdullah er-Râcil









615 [101a-2, Arapça] Fâtıma Hatun bt. Yusuf ’un evini vakfettiği
Elhamdü lillâhi’l-vâkıfı alâ ahvâli’l-enâm el-feyyâz el-kerîm zi’l-mülk ve’l-
ikrâm ve’s-salâtü ve’s-selâmü alâ seyyidi’l-enbiyâ’i’l-izâm ve alâ âlihi’l-fihâm ve 
ashâbihi’l-kirâm ammâ ba‘d işbu mazmûnunda vakıf kurma ikrârını muhtevî 
sahîh şer‘î bir hüccet ve sarîh mer‘î bir vesîkadır. Sâhibe-i hayrât ve râgıbe-i 
meberrât Fâtıma Hâtun bt. Yusuf, meclis-i şerî‘at-ı şerîfe-i garrâ ve mahfil-i 
tarîkat-i münîfe-i zehrâda hâzıre olup işbu vakıf ikrârının kendisinden sudûruna 
kadar sâhibi ve mâliki olduğu elinde ve taht-ı tasarrufunda bulundurduğu 
medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Takyecibaşı mahallesinde kâin olan fevkānî iki, tahtânî bir beyti, selâmlığı, su 
kuyusunu, bahçeyi ve havluyu hâvî ve bir tarafdan İbrahim b. ( ) mülkü, diğer ta-
rafdan Fâtıma Hâtun bt. Kasım mülkü, öbür tarafdan Kâmile bt. Abdullah mül-
kü ve diğer tarafdan da tarîk-i âm ile mahdûd bulunan cemî‘-i menzilini cümle 
tevâbi‘ ve levâhıkı ve kâffe-i menâfi‘ ve merâfıkı ile hasbeten lillâhi’l-aliyyi’l-
azîm ve taleben li merzâti’r-Rabbi’r-Rahîm niyet-i hâlise ve taviyye-i vâfiye ile 
haps edip vakf ettiğini ikrâr ve i‘tirâf etti. Süknâyı evvelâ rûhu bedeninde ol-
duğu müddetçe kendisine şart etti. Sonra sûre-i İhlâs-ı her gün üç kere okuyup 
sevâbını vâkıfe-i mûmâ-ileyhânın rûhuna hediye etmeleri ve menzilin merem-
meti üzerlerine olmak üzre önce müddet-i hayâtınca amcasının kızı Ümmî Hâtun 
bt. Hasan nâm hâtuna, sonra Gülendam bt. Abdullah, Sehergâh bt. Abdullah ve 
Mülâyim bt. Abdullah nâm âzâdlı câriyelerine, sonra neslen ba‘de neslin isra gıb-
be aslin bunların evlâdına evlâd-ı evlâdına nesilleri kesilince de -el-iyâzü billâh 
min kahri’l-feyyâz- Medîne-i münevvere fukarâsına şart etti. Tevliyye-i hasbiy-
yeyi Hüsam Efendi b. Abdurrahman’a, nezâreti de mahalle-i mezbûre ahâlîsine 
şart etti. Sonra menzil-i mezbûru mütevellî-i mezbûra teslîm etti. O da tesellüm 
edip sâir vakıf mütevellîleri gibi tasarrufuna aldı. Mütevellî-i mezbûr, vâkıfe-i 
merkūmenin vâki‘ ikrârını vicâhen ve şifâhen tasdîk etti. Hâl bu minvâl üzre 
iken vâkıfe-i mezbûre İmâm-ı A‘zam’ın adem-i lüzûm-ı vakıf ictihâdına binâen 
vakf-ı mastûrdan rücû‘ edip menzil-i merkūmun mülküne i‘âdesini taleb etti. 
Mütevellî-i mezbûr da İmâm Ebû Yusuf ’un vâkıfın mücerred kavli ile vakfın 
lâzım hâle geldiği ve İmâm Muhammed eş-Şeybânî’nin mevkūfun mütevellîye 
teslîminden i‘tibâren vakfın lâzım hâle geldiği ictihâdlarına istinâden redden 
imtinâ‘ etti. Nizâ‘ ve muhâsama edip hâkimin huzûrunda mürâfa‘a olunduk-
larında hâkim-i mûmâ-ileyh bu husûsda cârî olan eimme-i eslâf beynindeki 
ihtilâfı da bilerek, vakıf cihetini evlâ ve ercah görüp vakfın sıhhat ve lüzûmuna 
hükm etti. Bu sûretle menzil-i mezbûr, tebdîl ve tağyîri câiz olmayacak ve vak-
fiye şartlarına muhâlefet edilemeyecek lâzım bir vakıf hâline geldi. “Fe-men 
beddelehû ba‘de mâ semi‘ahû fe-innemâ ismuhû ale’llezîne yübeddilûnehû 
inna’llâhe semî‘un alîm” ve ecrü’l-vâkıf ale’llahi’l-cevâdi’l-kerîm.
Cerâ zâlike ve hurrire fî evâhiri Zilhicce eş-şerîfe sene tis‘a ve ışrîn ve elf.
Şuhûdü’l-hâl: Fahrü’l-kuzât Musli Efendi b. ( ), Mehmed Efendi b. Hemdem el-
İmâm, Abdülaziz b. Hüsameddin, Mehmed Bey b. Cafer el-Cündî, Mehmed Bey 
b. Şaban Bevvâb-ı sultânî, Mustafa b. Ömer, Hamza Beşe b. Abdullah er-Râcil

616 [101a-3] Emine Hatun bt. İbrahim’in evini Ramazan 
b. Ali’ye satması
Medîne-i Ebâ Eyyûb-i Ensârî mahallâtından Takyecibaşı mahallesi sâkinele-
rin den Emine Hâtun bt. İbrahim meclis-i şer‘-i mutahharda, işbu hâmilü’l-
kitâb Ramazan b. Ali mahzarında bi’t-tav‘ ve’r-rızâ ikrâr ve takrîr-i kelâm edip 
mahalle-i mezbûrede vâki‘ bir tarafdan Dilsiz Hâtun bt. ( ) mülküne ve bir ta-
rafdan bâyi‘a-i mezbûre vakfına ve bir tarafdan Takyecibaşı vakfı’na ve bir taraf-
dan tarîk-i âma müntehî ve mahdûd bir tahtânî beyti ve sofayı ve eşcâr-ı müs-
mire ve gayr-ı müsmireyi hâvî cüneyneyi müştemil mülk menzilimi cümle-i 
tevâbi‘ ve levâhıkı ile merkūm Ramazan’a beş bin nakd-i fıddî-i Osmânî râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen ve teslîm-i 
mebî‘-i mahdûd eyledim ba‘de’l-yevm sâlifü’z-zikr menzil-i mezbûr merkūm 
Ramazan’ın mülk-i müşterâ-yı sarîhidir keyfe mâ yeşâ ve haysü mâ yürîd mu-
tasarrıf olsun dedikde mukırr-ı mezbûrun vech-i mübeyyen üzre cârî olan 
ikrâr ve takrîrin el-mukarru lehü’l-merkūm Ramazan vicâhen tasdîk edicek mâ 
vaka‘a bi’t-taleb ketb olundu.
Hurrire fi’l-yevmi’r-râbi‘ min Muharremi’l-harâm sene selâsîn ve elf.
Şuhûdü’l-hâl: Hüsam Efendi b. Abdurrahman, İbrahim Bey b. Mehmed?, 
Ramazan b. Durmuş, Pîr Ali b. Yusuf, el-Hâc Kalender b. Süleyman, Mehmed 
b. Abdullah, Mustafa b. Mehmed, Ali b. Abdullah, Mustafa b. Abdullah ve gay-
ruhüm mine’l-hâzırîn.

617 [101b-1] Fâtıma Hatun bt. Yusuf ’un amcası kızı Âti Hatun 
bt. Hasan’ı vasî tayin etmesi
Medîne-i Ebâ Eyyûb-i Ensârî -râdiye anhu Rabbühü’l-Bârî- mahallâtından 
Takyecibaşı mahallesi sâkinelerinden fahrü’l-muhadderât Fâtıma Hâtun 
bt. Yusuf mahfil-i kazâda li ebeveyn ammisi kızı işbu bâ‘isetü’l-kitâb li ebe-
veyn ammisi kızı Âti Hâtun bt. Hasan mahzarında ikrâr ve takrîr-i kelâm edip 
vesâyâ-yı âtiyeyi tenfîze mezbûre Âti Hâtun’u vasiyy-i muhtâr eyledim şöy-
le ki ecel-i mevcûd [mev‘ûd] erişip irâdet-i Rabbânî ile âlem-i fânîden rıhlet 
eylediğimde bundan akdem mu‘takım olan Abdülkerim nâm şâbba malım-
dan ifrâz edip teslîm eylediğim iki bin nakd-i fıddî râyic fi’l-vakt akçe ve iki 
yorgan ve bir döşek ve bir minder verile ve mu‘takalarımdan dahi Gülendam 
bt. Abdullah nâm mu‘takama beş yüz nakid akçe ile bir yeşil kürk kaplı çuka-
mı ve Sehergâh bt. Abdullah nâm mu‘takama dahi beynimizde ilm-i şer‘î bir-
le ma‘lûm ikişer kat esbâb ve bir mâî kadife kaftan ve bir âl hâre kaftan ve 
bir raht kuşağımı ve Mülâyim bt. Abdullah nâm mu‘takamın sadrî oğulları 
Hüseyin ve Ahmed’e dahi malımdan ifrâz edip beşer yüz akçe verdikden son-
ra âmme-i muhallefâtımı vasiyy-i muhtârım mesfûre Âti Hâtun zabt ve tasarruf 
edip âmme-i muhallefâtımın sülüsünden altı bin akçeyi intikāl ettiğim günde 
techîz ve tekfînim ve tilâvet-i hatm-i şerîf ve tilâvet-i eczâ’-i şerîfeme ve telkīne 
ve tesbîh ve iskāt ve salâtıma üçümde ve [yedimde] ve kırkımda ve yılımda 
tabh-ı ta‘âm ve sâir vücûh-ı hayrâta harc ve sarf eyleye dedikde mezbûre Âti 
Hâtun dahi vesâyet-i mezbûreyi kabûl ve hizmet-i lâzımesini edâ ve kıyâma 
müte‘ahhid olmağın mâ hüve’l-vâki‘ bi’t-taleb ketb olundu.
Hurrire fi’t-târihi’l-[mezbûr].
Şuhûdü’l-hâl: Fazlullah Efendi el-Kadı, Mehmed Efendi b. Maden el-İmâm, 
Abdülaziz Çelebi b. Hüsam, Mehmed Bey b. Cafer el-Cündî Mehmed Bey 
b. Şaban el-Bevvâb ve gayruhüm.

618 [101b-2] Hacı Yusuf b. Abdünnebi’nin mütevellisi olduğu Şaban 
Efendi evkafına ait evi tamir ettirmesi
Medîne-i Ebâ Eyyûb el-Ensârî -râdiye anhu Rabbühü’l-Bârî- mahallâtından 
Defterdâr Süleyman Çelebi mahallesinde vâki‘ merhûm Şaban Efendi evkāfı’na 
bi’l-fi‘l mütevellî olan el-Hâc Yusuf b. Abdünnebi meclis-i şer‘-i hatîr-i lâzımü’t-
tevkīrde takrîr-i kelâm edip mahalle-i mezbûrede vâki‘ iki tarafdan hâlâ ce-
beciler çavuşu olan fahrü’l-akrân Mehmed Çavuş b. ( ) mülküne ve bir taraf-
dan vakf-ı mezbûra ve bir tarafdan tarîk-i âma müntehî olan bir fevkānî beyti 
ve kileri ve kenîfi muhtevî olan vakıf menzil harâbe müşrif olup kābil-i süknâ 
olmamağla ta‘mîr ve termîme muhtâc olmağın menzil-i mezbûrun câ-be-câ 
harâb olup meremmâtına lâzım olan mevâzi‘ için direklerine ve tabanlarına 
ve tahtalarına ve pedavrasına ve kiremidlerine ve üstâdiyye ve ırgadiyye ve 
hammâliyyesine yedimde olan müfredât defteri mûcebince cem‘an iki bin beş 
yüz seksen dokuz akçe harc ve sarf eyledim hâlâ kıbel-i şer‘den üzerine varı-
lıp sarf eylediğim esmân tahmîn ile dahi tahmîn ve tahammülü tahrîr olunma-
sı matlûbumdur dedikde cânib-i şer‘-i kavîmden mevlânâ Hidâyetullah Efendi 
ve hâssa mi‘mârlardan Musli Çelebi b. Hüsam irsâl olunup anlar dahi zeyl-i 
kitâbda mastûrü’l-esâmî olan bî-garaz müslimîn ile üzerine varıp müşâhede ey-
lediklerinde fi’l-hakīka menzil-i mezbûrun direklerine ve tabanlarına ve tahta-
larına ve pedavrasına ve kiremidlerine ve üstâdiyye ve hammâliyyesine yedinde 
olan müfredât defteri mûcebince ferden ferdâ hesâb olundukda iki bin beş yüz 
seksen dokuz akçe olup meblağ-ı mezbûrdan noksânla olmaz deyû müşârün-
ileyh Musli Çelebi ve sâir ehl-i vukūfun icmâ‘ ve ittifâklarını mevlânâ-yı mûmâ-
ileyh mahallinde tahrîr ve ba‘dehû meclis-i şer‘de alâ vukū‘ihî ihbâr etmeğin mâ 
hüve’l-vâki‘ ketb olundu.
Hurrire fî târihi’l-mezbûr.
Şuhûdü’l-hâl: El-Hâc Receb b. Yunus, Ahmed Çelebi b. İbrahim el-Kassâm, Veli 
b. Abdünnebi, Hüsam Efendi b. Ahmed el-Müderris, Yakub b. Kurd.

619 [101b-3] Muhibbe Ayşe Hatun evkafına borçlu olan 
Angeli v. Yanaki’ye David v. Yasef ile karısı İrine bt.
Todori’nin kefil olması
[Derkenar:] 50.000
Mahmiye-i Kostantıniyye -humiyet ani’l-âfât ve’l-beliyye- mahallâtından Balat 
câmi‘i kurbunda Tahtaminâre mahallesi sâkinlerinden Angeli v. Yanaki nâm 
zimmî mahfil-i kazâda Medîne-i Ebâ Eyyûb-i Ensârî -râdiye anhu Rabbühü’l-
Bârî-’de vâki‘ merhûme Muhibbe Ayşe Hâtun evkāfı’na bi’l-fi‘l mütevellî olan 
fahrü’l-a‘yân Mehmed Çavuş b. Mustafa mahzarında ikrâr ve takrîr-i kelâm 
edip mâl-ı vakf-ı mezbûrdan asl-ı mâl kırk bin akçe ve iki senede hâsıl olan 
murâbahadan on bin akçe ki cem‘an elli bin nakd-i fıddî-i Osmânî râyic fi’l-
vakt akçe hâlâ zimmetimde lâzımü’l-edâ ve vâcibü’l-kazâ deynimdir dedik-
de mukırr-ı mezbûru ikrâr-ı meşrûhunda mütevellî-i merkūm bi’l-muvâcehe 
tasdîk ettikden sonra mahmiye-i mezbûre mahallâtından merhûm İbrahim 
Çavuş mahallesinde sâkin Kalori cemâ‘atinden David v. Yasef nâm yahudi ve 
medyûn-ı merkūm Angeli’nin zevcesi İrine bt. Todori nâm nasrâniye küllü 
vâhidin meblağ-ı mersûma emr ve kabûlü hâvî kefâlet ile kefîl bi’l-mâl olup 
mütevellî-i mezbûr dahi minvâl-i muharrer üzre kefâletlerini kabûl ettikden 
sonra târih-i kitâbdan yüz gün tamâmına değin meblağ-ı mezbûr elli bin akçeyi 
mütevellî-i mezbûr Mehmed Çavuş’a cânib-i vakf-ı mezbûr için bi’t-tamâm ve’l-
kemâl edâ ve îfâ edemezsem mütevellî-i mersûmun yedinde rehn-i makbûzum 
olan bir çift la‘l küpe ve seksen sekiz miskāl bir çift altın bilezik ve bir mu-
rassa‘ altın istikan ve bir murassa‘ sorguç ve sâir beynimizde ilm-i şer‘î ile 
ma‘lûm cevâhirlerimi bey‘ ve kabz-ı semen edip meblağ-ı mersûm elli bin akçe-
yi cânib-i vakf-ı mezbûra edâ ve îfâ ve fazlasına bana teslîme mütevellî-i mezbûr 
Mehmed Çavuş’u masûn ani’l-azl me’zûn bi’t-tasarruf vekâlet-i devrî ile vekîl ve 
menâbıma nâib nasb ve ta‘yîn eyledim dedikde ol dahi vech-i mübeyyen üzre 
vekâlet-i merkūmeyi kabûl ve hizmet-i lâzımesini edâya müte‘ahhid olıcak mâ 
hüve’l-vâki‘ gıbbe’t-taleb ketb olundu.
Hurrire fî 25 min Zilhicce[ti’ş-şerîfe] li sene tis‘a ve ışrîn ve elf.
Şuhûdü’l-hâl: Bayram Efendi b. Şükrullah el-Hatîb, Hasan Efendi b. Abdi el-
İmâm, Turgud Halîfe b. Durak, Sunullah Efendi b. Siyâmi el-İmâm, İsa Halîfe 
b. Evhad el-Kayyım, Mehmed b. Mehmed el-Kayyım, Perviz b. Abdullah, 
Mehmed Çelebi b. Mustafa, Mustafa b. Mehmed, Mahmud b. Ali, Yakub b. Kurd 
ve gayruhüm mine’l-hâzırîn.

620 [101b-4] Kiro v. Sanço’nun tarla tasarruf haklarını Kini 
v. Dimo ile Dimo v. Diyo’ya satması
Vilâyet-i Rumeli’nde Ergirikasrı kazâsına tâbi‘ Sarakiste nâm karye sâkinlerinden 
Kiro v. Sanço nâm zimmî meclis-i şer‘de hâmilü’l-kitâb Kini v. Dimo ve Dimo 
v. Diyo nâm zimmîler mahzarında ikrâr edip karye-i merkūme kurbunda vâki‘ 
her biri lede’l-ahâlî ma‘lûmü’l-hudûd mutasarrıf oldu[ğum] sekiz kıt‘a tar-
lanın hakk-ı tasarrufunu sâhib-i arz ma‘rifetiyle merkūmân Kini ve Dimo’ya 
ale’l-iştirâk tefvîz edip ol dahi minvâl-i muharrer üzre tefevvüz ve kabûl ey-
lediklerinden sonra mukābele-i tefvîzde olan iki bin akçeyi merkūmân yedle-
rinden ale’l-iştirâk ahz ve kabz eyledim ba‘de’l-yevm sâlifü’l-beyân tarlaların 
hakk-ı tasarrufu merkūmânındır, keyfe mâ yeşâân mutasarrıf olsunlar dedik-
de mukırrân-ı mezbûr[ânın] minvâl-i muharrer üzre cârî olan ikrâr ve takrîrin 
el-mukarru lehümü’l-mezbûrân bi’l-muvâcehe tasdîk edicek ketb olundu.
Hurrire fi’l-yevmi’s-sâdis mine’l-Muharremi’l-harâm li sene selâsîn ve elf.
Şuhûdü’l-hâl: Minho v. İstati, Kirice v. Hristo, Cave v. Yani, Niko v. Danyal, 
Dimo v. Duka, Sago v. Yani, Yorgo v. Koçi, Yorgi v. Şano, Duka v. Minho, Birani 
v. Koşiron ve gayruhüm mine’l-hâzırîn.

621 [102a-1] Kiro v. Sanço’nun evi, bağı ve bostan yerini Kini v. Dimo 
ile Dimo v. Diyo’ya satması
Yine bâyi‘-i mezbûr Kiro meclis-i şer‘de hâmilü’l-kitâb müşteriyyân-ı mezbûrân 
Kini ve Dimo nâm zimmîler mahzarlarında bi’t-tav‘ ikrâr edip karye-i 
merkūmede vâki‘ bir tarafdan müşterî-i mezbûr Kini mülküne ve bir tarafdan 
Yorgo v. Kondi mülküne ve bir tarafdan Salova v. Toma mülküne ve bir taraf-
dan ( ) müntehî bir tahtânî beyti ve zât-ı eşcâr-ı müsmire ve gayr-ı müsmire-
yi hâvî hadîkayı ve harman yerini müştemil olan mülk menzili ve yine karye-i 
merkūme kurbunda vâki‘ bir tarafdan Rado v. Dimo bağına ve bir tarafdan Duka 
v. Kazara bağına ve bir tarafdan ( ) bağına ve bir tarafdan tarîk-i âma müntehî 
bir kıt‘a mülk bağımı ve yine karye-i merkūme kurbunda vâki‘ bir tarafdan Yani 
v. Dirivo mülküne ve bir tarafdan Diriçi v. Yorgo mülküne ve bir tarafdan Salova 
v. Toma mülküne ve bir tarafdan tarîk-i âma müntehî zât-ı eşcâr-ı müsmireyi 
hâvî bir kıt‘a mülk bostan yerimi cümle-i tevâbi‘ ve levâhıkı ile merkūmân Kini 
ve Dimo’ya bi safkatin vâhidetin altı bin nakd-i fıddî râyic fi’l-vakt akçeye bey‘-i 
bâtt-ı sahîh-i şer‘î ile bey‘ ve kabz-ı semen edip mebî‘ât-ı mezkûrâtı mahallin-
de kabza müşteriyyân-ı merkūmânı taslît eyledim ba‘de’l-yevm sâlifü’l-beyân 
mebî‘ler merkūmân Kini ve Dimo’nun mülk-i müşterâ-yı sarîhidir keyfe mâ 
yeşâân mutasarrıf olsunlar dedikde mukırrân-ı mezbûrânın minvâl-i muharrer 
üzre cârî olan ikrâr ve takrîrin el-mukarru lehümü’l-mezbûrân bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Şuhûdü’l-hâl: es-Sâbıkūn.

622 [102a-2] Kiro v. Sanço’nun harman yerini Minho 
v. İstirati’ye satması
Yine bâyi‘-i merkūm Kiro meclis-i şer‘de hâmilü’l-kitâb Minho v. İstirati nâm 
zimmî mahzarında bi’t-tav‘ ikrâr ve takrîr-i kelâm edip karye-i merkūme kur-
bunda vâki‘ bir tarafdan vakıf tarlaya ve bir tarafdan Korido v. Yorgo bağına ve 
bir tarafdan kiliseye ve bir tarafdan mekābir-i kefereye müntehî bir kıt‘a mülk 
harman yerimi cümle-i tevâbi‘ ve levâhıkıyla merkūm Minho’ya altı yüz nakd-i 
fıddî râyic fi’l-vakt akçeye bâtten bey‘ ve kabz-ı semen edip meblağ-ı mezkûru 
mahallinde kabza müşterî-i merkūm Minho’yu taslît eyledim ba‘de’l-yevm 
sâlifü’l-beyân harman yeri merkūm Minho’nun mülk-i müşterâsıdır keyfe mâ 
yeşâ mutasarrıf olsun dedikde gıbbe’t-tasdîk ketb olundu.
Şuhûdü’l-hâl: es-Sâbıkūn.

623 [102a-3] Haydar Beşe b. Abdullah’ın ortaklarına borcunu ödemesi
Medîne-i Ebâ Eyyûb-i Ensârî -râdiye anhu Rabbühü’l-Bârî- kasablarından Ali 
b. Abdullah ve Kurd b. Abdullah nâm kimesneler ve Todori v. Mihal nâm zimmî 
meclis-i şer‘-i hatîr-i lâzımü’t-tevkīrde Haydar Beşe b. Abdullah nâm râcili ihzâr 
ve mahzarında her biri takrîr-i da‘vâ edip mezbûr Haydar Beşe ile kasablık 
san‘atında şerîkler olup sermâyemiz olan meblağdan ziyân ettiğimizde târih-i 
kitâbdan dört ay mukaddem Kasımpaşa’da beynimizde hesâb edip ba‘de kül-
li hesâb merkūm Haydar Beşe zimmetinde yirmi dokuz bin fıddî râyic fi’l-vakt 
akçe zuhûr edip edâsına mukır ve mu‘terif olmuşidi hâlâ vermede ta‘allül eder 
bi hasebi’ş-şer‘i’ş-şerîf suâl olunup tahlîs olunması matlûbumuzdur dediklerin-
de gıbbe’s-suâl akībe’l-inkâr, müdde‘iyyûn-ı mezbûrûndan sıdk-ı makāllerine 
mutâbık beyyine taleb olundukda udûl-i müslimînden İbrahim Çelebi 
b. Mustafa ve Mahmud b. Mehmed nâm kimesneler li ecli’ş-şehâde meclis-i şer‘a 
hâzırân olup istişhâd olundukda fi’l-vâki‘ mevzi‘-i merkūmda târih-i mezkûrda 
mezbûrûn bizim huzûrumuzda hesâb edip ba‘de külli hesâb merkūm Haydar 
Beşe zimmetinde yirmi dokuz bin akçe zuhûr edip edâsına mukır ve mu‘terif 
olduğuna şâhidleriz şehâdet dahi ederiz deyû edâ-i şehâdet-i şer‘iyye ettiklerin-
de şehâdetleri ba‘de’t-ta‘dîl hayyiz-i kabûlde vâkı‘a oldukdan sonra mûcebiyle 
meblağ-ı mezbûrun edâsına merkūm Haydar Beşe’ye tenbîh birle mâ hüve’l-
vâki‘ bi’t-taleb ketb olundu.
Hurrire fî 29 min Muharremi’l-harâm li sene selâsîn ve elf.
Şuhûdü’l-hâl: Ahmed Halîfe b. ( ) el-Bevvâbü’s-sultânî, Hasan Beşe b. İbrahim 
el-Mübâşir, Mustafa b. Abdülbâkī, Ali b. Abdullah, Perviz b. Abdullah, Yakub 
b. Kurd ve gayruhüm.

624 [102a-4] Mustafa b. Keyvan’ın mirası malı için Mustafa Beşe 
b. Mehmed’e vekâlet vermesi
Vilâyet-i Rumeli’nde Ohri sancağında İstarova kazâsına tâbi‘ Drecan nâm karye-
den olup hâlâ Anadolu’da Aydıncık nâm kasabada sâkin olan Mustafa b. Keyvan 
nâm kimesne meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb 
Mustafa Beşe b. Mehmed nâm râcil mahzarında takrîr-i kelâm edip karye-i 
merkūmede babam merhûm-ı mezbûr Keyvan’dan bi hasebi’l-irsi’ş-şer‘î bana 
intikāl eden emlâk ve erzâkı kabz ettiğinden sonra bey‘a ve kabz-ı semene ve 
bana îsâle ve sulh ve ibrâya ve lede’l-hükkâm mürâfa‘a ve muhâsamaya vekîl 
ve menâbıma nâib nasb ve ta‘yîn eyledim dedikde merkūm Ali [Mustafa] 
Beşe vekâlet-i mezbûreyi bi’l-muvâcehe kabûl ve hizmet-i lâzımesini edâya 
müte‘ahhid olmağın mâ hüve’l-vâki‘ bi’t-taleb ketb olundu.
Hurrire li târihi’l-mezbûr fi’l-yevmi’l-mezbûr.
Şuhûdü’l-hâl: Fahrü’l-akrân Mehmed Ağa b. Aydın, Hüseyin Bey b. Hasan el-
Bevvâbü’s-sultânî, Mustafa Beşe b. Mehmed er-Râcil, Hüseyin b. Abdullah, 
Bayram b. Abdullah, Mustafa b. Abdullah.

625 [102a-5] Raziye bt. Davud’un evini oğulları Mustafa 
ve Memi’ye satması
Havâss-ı Aliyye kazâsı müzâfâtından Çatalca nâhiyesine tâbi‘ Yenice nâm karye-
de sâkine Râziye bt. Davud meclis-i şer‘de hâmilânü’l-kitâb oğulları Mustafa ve 
Memi ibney Mehmed mahzarlarında bi’t-tav‘ ve’r-rızâ ikrâr ve takrîr-i kelâm edip 
karye-i merkūmede vâki‘ bir tarafdan Ali Çelebi b. Davud mülküne ve bir taraf-
dan Mehmed Çelebi b. ( ) mülküne ve bir tarafdan Ahmed Beşe b. Memi mül-
küne ve bir tarafdan tarîk-i âma müntehî iki tahtânî beyti ve havluyu müştemil 
mülk menzilimi cümle-i tevâbi‘ ve levâhıkı ile mezbûrân Mustafa ve Memi’ye 
dört bin nakd-i râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı 
semen ve teslîm-i mebî‘-i mahdûd eyledim ba‘de’l-yevm sâlifü’z-zikr menzil 
merkūm-ı mezbûrân Mustafa ve Memi’nin mülk-i müşterâ-yı sarîhidir keyfe 
mâ yeşâ ve haysü mâ yürîd mutasarrıf olsunlar dedikde mukırra-i mezbûrenin 
minvâl-i muharrer üzre cârî olan ikrâr ve takrîrin el-mukarru lehü’l-merkūmân 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb 
ketb olundu.
Hurrire fî 8 min Muharremi’l-harâm li sene selâsîn ve elf.
Şuhûdü’l-hâl: Haydar Bey b. Ferhad, Hasan b. Mustafa, el-Hâc Mustafa b. Şaban, 
Mehmed b. ( ), Memi b. Ahmed, Ali b. Davud, Yakub b. Kurd ve gayruhüm.

626 [102b-1, Arapça] Aynî Hatun bt. Abdullah’ın evini Raziye 
Hatun bt. İskender’e sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Baba 
Haydar mahallesinde sâkine olan Aynî Hâtun bt. Abdullah nâm zevcesi kıbelin-
den hasm-ı şer‘î mahzarında âtiyyü’z-zikr bey‘ ikrârına vekâleti bimâ hüve nehc-i 
şer‘î sâbit olan Mustafa Reis b. Halil nâm kimesne, müvekkile-i mezbûresinin, 
âtiyyü’z-zikr menzilini hâmile-i hâze’l-kitâb fahrü’l-muhadderât Râziye Hâtun 
bt. İskender’e bey‘ ettiğini ikrâr ve i‘tirâf etti. Mezbûre Râziye Hâtun mezbûre 
Aynî Hâtun’un işbu akdin kendilerinden sudûruna kadar sâhibi ve mâliki olduğu 
elinde ve taht-ı tasarrufunda bulundurduğu mahalle-i mezbûrede vâki‘ tahtânî 
ve fevkānî birer beyti, odayı, gölgeliği, helâyı, eşcâr-ı müsmire ve gayr-ı müsmi-
reli havluyu hâvî olan ve bir tarafdan merhûm Yusuf Halîfe b. İmâm vakfı, diğer 
tarafdan zevvâk-ı sultânî (…) vakfı, iki tarafdan da tarîk-i âm ile mahdûd olan 
menzilini cümle tevâbi‘ ve levâhıkı ve kâffe-i menâfi‘ ve merâfıkı ile râyicü’l-vakt 
on bin akçe-i Osmânî semen-i mu‘ayyen-i makbûzla kendi malıyla ve kendisi 
için iştirâ etti. îcâb, kabûl ve teslîm tesellümle bey‘-i bâtt-ı sahîh ile akid tamâm 
oldu. Müşteriyye-i merkūme kıbelinden tasdîke vekâleti udûlden fahrü’l-akrân 
cündî İbrahim Çelebi b. Ali ve müezzin Davud Halîfe b. Mehmed nâm kimesne-
lerin şehâdetleri ile sâbit olan zahrü’l-emâcid ve’l-a‘yân Ahmed Çavuş b. Ali Ağa, 
vâki‘ ikrârı vicâhen ve şifâhen tasdîk etti.
Cerâ zâlike ve hurrire fî gurreti Muharremi’l-harâm sene selâsîn ve elf.
Şuhûdü’l-hâl: Maden Efendi b. Bünyad el-İmâm, el-Hâc Ali Bey b. Abdullah el-
Cündî Mahmud Çelebi b. Mahmud el-İmâm, Nuh Halîfe b. Mehmed, Mustafa 
b. el-Hâc Ömer, Ali b. Abdullah, Mehmed b. Bulgar, Ali b. Ahmed, Mehmed 
b. Abdullah, Mustafa b. Mehmed ve gayruhüm mine’l-hâzırîn.









627 [102b-2] Haydar b. Şemseddin Efendi evkafına ait değirmen 
ve bostanın mevlânâ Ahmed Efendi b. Mehmed Efendi’ye 
kiraya verilmesi
Mahmiye-i Kostantıniyye -humiyet ani’l-âfât ve’l-beliyye- mahallâtından 
merhûm Molla Hüsrev mahallesinde vâki‘ merhûm Haydar b. Şemseddin 
Ef[endi] evkāfı’na ber vech-i meşrûtiyyet mütevelliye olan merhûm-ı mezbûrun 
evlâdından olan fahrü’l-muhadderât ve zahrü’l-muva[kkarât] Hümâ Hanım 
bt. el-merhûm Mehmed Efendi tarafından vech-i âtî üzre vekîl olup hasm-ı 
şer‘î-i câhid mahzarında mûmâ-ileyhâyı ma‘rifet-i şer‘iyye ile ârifeyn olan 
Mahmud Efendi b. Muharrem el-Müsta‘id ve Mustafa b. Ali şehâdetleri ile 
şer‘an vekâleti sâbite olan fahrü’l-kuzât Ahmed Efendi b. Mehmed ve meclis-i 
şer‘-i şerîfde müvekkile-i müşârün-ileyhânın sadriye oğlu kıdvetü’l-[kuzât]
i’l-kirâm mevlânâ Ahmed Efendi b. el-Mütevellî el-merhûm Hasan Efendi 
muvâcehesinde vekâleten ikrâr ve takrîr-i kelâm edip müvekkilem mezbûre 
Hümâ Hanım Havâss-ı Aliyye kazâsı müzâfâtından Cendereci Çiftliği demekle 
ma‘rûf üç göz vakıf değirmeni ve mevzi‘-i mezbûrda vâki‘ inde’l-ahâlî ve’l-cîrân 
ma‘lûmü’l-hudûd vakıf bostanımı, işbu sene selâsîn ve elf Şevvâli’nin onuncu 
gününde [icâre-i] tavîleyi tecvîz eden fukahâ-i ulü’l-elbâb kavilleri üzre her üç 
yılda bir akd-i cedîd olup akd-i sânînin ibti[dâsı] akd-i evvelin intihâsı olmak 
üzre yirmi bir sene tamâmına değin beher sene on ikişer bin akçe hesâbınca iki 
yüz elli iki [bin] akçeye îcâr edip iki yüz on bin akçesin mûmâ-ileyh Ahmed 
Efendi yedinden ahz ve kabz edip meblağ-ı bâkī kırk iki bin akçe değirme-
nin meremmât-ı lâzımesine sarf etmeğe icâzet verdi dedikde merkūm Ahmed 
Efendi’nin bi’l-vekâle cârî olan ikrârını el-mukarru lehü’l-mezbûr Ahmed 
Efendi bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ ketb 
olundu.
Hurrire fi’t-târihi’l-mezbûr.
Şuhûdü’l-hâl: Umdetü’l-kuzâti’l-islâm Ahmed Efendi b. el-Hâc Mustafa, Sâlih 
Efendi b. Mehmed el-Müderris bi medreseti Hızır Çelebi, Mehmed b. Hasan 
el-Müsta‘id, Mehmed Efendi b. Nasuh el-Müsta‘id, Abdullah b. Yunus, Hüseyin 
b. Murad, Mehmed b. Mehmed ve gayruhüm mine’l-hâzırîn.

628 [102b-3, Arapça] Emine Hatun bt. İlyas Ağa’nın Pervâne 
Vakfı’ndan ödünç aldığı
Mahmiye-i Kostantıniyye mahallâtından Hâce Abbas mahallesinde sâkine olan 
Emine Hâtun bt. İlyas Ağa nâm hâtun meclis-i şer‘-i şerîfde hâzıre olup üzerin-
de ve zimmetinde, merhûm Pervâne vakfı mütevellîsi olan hâmil-i hâze’l-kitâb 
fahrü’l-akrân râcil Ahmed Ağa b. Yusuf ’a vakf-ı mezbûr malından on iki bin 
akçe-i Osmânî borcu olduğunu ikrâr ve i‘tirâf etti. Bunun on bin akçesi karz ci-
hetinden, bâkīsi olan iki bin akçe ise beynlerinde ma‘lûm, müşterâ-yı makbûz 
çuka bahâsındandır. Karz dışındaki meblağ zeyilde mezkûr târihden bir sene 
tamâmına müecceldir. Lâzımü’l-edâ ve vâcibü’l-kazâ deyndir. Dâyin-i mezbûr, 
vâki‘ ikrârı vicâhen ve şifâhen tasdîk etti.
Cerâ zâlike ve hurrire fî evâili Muharremi’l-harâm sene selâsîn ba‘de’l-elf.
Şuhûdü’l-hâl: Ali Ağa b. Abdülmennân, el-Hâc Davud, Mehmed Çelebi b. Hızır, 
Veli b. Hasan

629 [102b-4, Arapça] Ümmi Hatun bt. Hamza’nın muhâlaa 
yoluyla boşandığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkine olan Ümmî Hâtun bt. Hamza nâm hâtun 
hâmil-i hâze’l-kitâb cündî Hidâyet Bey b. Mustafa nâm zevci ile muhâla‘a yap-
tı. Zevc-i mezbûr da nikâhı esnasında ta‘ahhüd ettiği râyicü’l-vakt dört bin 
akçe-i Osmânî mehr-i müecceli ve beynlerinde ma‘lûm ve mu‘ayyen olan id-
det nafakası mukābilinde anınla muhâla‘a yaptı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mutâlebât, eymân 
ve muhâsamâtdan umûmen, zevciyyetle alâkalı da‘vâdan husûsen yek diğeri-
nin zimmetini ibrâ-i âm ile husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fî evâili Muharremi’l-harâm sene selâsîn ve elf.
Şuhûdü’l-hâl: Bayram Efendi b. Şükrullah el-Hatîb, Mehmed Çelebi b. Mustafa, 
Perviz b. Abdullah, Yakub b. Kurd ve gayruhüm.
Eyup 19 nolu sicil.indd   464Eyup 19 nolu sicil.indd   464 31.05.2011   19:12:1431.05.2011   19:12:14