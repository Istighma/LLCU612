









12 [5b-2] Fâtıma bt. Mehmed’in mirasçısına borcunu ödemesi karşılığında iki 
adet ev hüccetinin Abdülkadir Efendi’ye geri verileceği / 77

13 [6a-1] Fâtıma bt. Mehmed’in vârislerinin Abdülkadir Efendi’den 
alacaklarını tahsil ettikleri / 78

14 [6a-2] Ayşe bt. Şaban’ın el-Hâc Ahmed’den muhâla‘a yoluyla boşandığı / 78
15 [6a-3] Aynî bt. Abdullah’ın Ahmed Ağa’daki alacağını tahsil için Mehmed 

Çelebi’yi vekil tayin ettiği / 79
16 [6a-4] Fâtıma Hâtun’un vasiyeti / 80
17 [6b-1, Arapça] Hâkimin Fâtıma ve İsmihân adlı küçük kızlara 
nafaka takdir ettiği / 80
18 [6b-2] Kasap Dimitri’nin Şaban Beşe’nin ortağı Abdülkadir’de alacağı olduğu 
iddiasını ispatlayamadığı / 81
19 [6b-3] Yoğurtçu Aleksi v. Yani’nin kendisini yaralayan Mehmed Beşe 
ile sulh olduğu / 81
20 [7a-1] Ahmed Beşe b. Ebûbekir’in gemisini eşi Fâtıma bt. Siyavuş’a satıp 
bedelini Fâtıma’ya olan borcuna takas yaptığı / 82
21 [7a-2] Seyyid Hasan Efendi’nin Hasan Ağa b. Mehmed’e yaptığı ev satışından 
olan alacağında anlaştıkları / 82
22 [7b-1] Şah Hûbân mahallesinden Fâtıma’nın vasiyeti / 84
23 [7b-2] Rüstem b. Ahmed’in komşularına zulmeden Ahmed Bey b. Bayram’a 
onları kurtarmak için para teklif ettiği ve hançerini vaad ettiği para için 
rehin bıraktığı / 84

24 [7b-3] Kaybolan Kostik v. Manol’e vekil olan Ekmekçi Süleyman Çelebi’nin 
fırındaki bazı eşyaları diğer ortaklara sattığı / 85

25 [8a-1] Fâtıma bt. Mehmed’in kasap Kostandil’e borcunu 
ödemesi gerektiği / 86

26 [8a-2] Kerime Hâtun’un Abdüsselâm Çelebi’ye borcu olduğunu 
itiraf ettiği / 86

27 [8b-1] Şerife Sâliha’nın babasından kendisine düşen hissesini eşi hâfız 
Mustafa’ya satıp alacağını hibe ettiği / 87

28 [9a-1, Arapça] Hâkimin, kocası gâib olan Ayşe bt. Abdullah adlı kadına 
nafaka takdir ettiği ve kocası adına borçlanmasına izin verdiği / 89

29 [9a-2] Mehmed b. Hüseyin’in ölen annesinin mirasından hissesine düşen 
para hususunda Receb b. Veli ile anlaştığı / 89

30 [9a-3] el-Hâc Receb b. Veli’nin evini Receb Ağa’ya sattığı / 90







31 [9b-1] Müderris Davud Efendi’nin Büyükçekmece’de Perastiyo köyündeki 
çiftliğini Hüseyin Ağa’ya sattığı / 91

32 [10a-1] Vefat eden Mehmed Efendi’nin kızından satın aldığı kölesi Vildan bt. 
Abdülvehhâb’ı azat edip evlendiğinin anlaşıldığı / 92

33 [10a-2] Arapkir Beyi İbrahim Bey’in İslâm Ağa’ya borcunu ödediğine dair 
hüccetin doğru olduğu / 93

34 [10b-1] Firuze bt. Abdullah’ın ilk vasiyetinden dönüp bütün eşya ve câriyesini 
oğulluğu İbrahim’e vasiyet ettiği / 94

35 [11a-1] Fâtıma Hâtun’un öldükten sonra bazı eşyalarının câriyesi Belkıs’a 
verilmesini vasiyet ettiği / 95

36 [11a-2] Osman Bey ve Ali Bey ibney Pîr Veli’nin miras hususunda 
Abdurrahman Bey’deki alacaklarını tahsil ettikleri / 96

37 [11a-3] Ebûbekir Ağa b. İsmail’in mukātaalı vakıf evlerini Hasan Ağa 
b. Osman’a satıp parasını aldığı / 97

38 [11b-1] Seyyid İbrahim Efendi’nin Ahmed Efendi’ye olan borcunu 
ödemesi tembihi / 98

39 [11b-2] Anastas v. Nikola’nın mirasçıları ile Mihalaki ve Aslan arasında 
dava kalmadığı / 99

40 [12a-1] Borçlu olduğu hüccetle ispat edilen Musa Bey b. Mehmed’in 
borcu ödemesi / 100

41 [12a-2] Terbiye ve yetiştirilmesi için Hasan b. Hüseyin’e verilen Mehmed için 
nafaka takdiri / 101

42 [12a-3] Ali Efendi’nin haksız yere aldığı para davasında Pravadi’den Hüseyin 
Çelebi ile anlaştığı / 102

43 [12b-1] Ali Çelebi’nin Naime Hâtun’un hissesinden kaydedilenlerin dışında 
bir şey almadığının anlaşıldığı / 103

44 [12b-2] Ali Çelebi b. Mustafa’nın Ayşe bt. Mehmed’den evini ölüm 
döşeğindeyken düşük değerle satın aldığı / 103

45 [12b-3] Ali Çelebi b. Mustafa’nın Ayşe bt. Mehmed’den evini ölüm 
döşeğindeyken düşük değerle satın aldığı / 104

46 [13a-1] Abdüsselâm Efendi’nin Mehmed Ağa’daki alacağı için Musa 
b. Yakub’u vekil tayin ettiğinin anlaşıldığı / 105

47 [13b-1] Halil Çelebi b. İbrahim’in Ali Efendi b. Mürsel’e borcu 
olduğunu kabul ettiği / 107

48 [13b-2] Köse Ali Paşa’nın sağken kölesi İbrahim’i azat ettiği / 107
49 [14a-1] Fâtıma bt. Ali’nin câriyesi Şahbaz’ı azat ettiği / 108







50 [14a-2, Arapça] Hâkimin, kocası gâib olan Âmine adlı kadına nafaka takdir 
ettiği ve kocası adına borçlanmasına izin verdiği / 109

51 [14a-3] Mustafa Beşe b. Seyfullah’ın kölesi Şâhin’i mükâtebe 
yoluyla azat ettiği / 109

52 [14a-4] Fâtıma Hâtun bt. Ali Ağa’nın kölesi Rıdvan’ı azat ettiği / 110
53 [14b-1] Mercan v. Asvador’ın Hacı Mustafa’ya sahtiyan parasından borcu 
olduğunu kabul ettiği / 110
54 [14b-2] Ayşe bt. İbrahim’in annesi Necibe’ye borcu olduğunu kabul ettiği / 111
55 [14b-3] Esmâ bt. Derviş’in eşi Sefer Beşe’den muhâla‘a yoluyla boşandığı / 111
56 [14b-4] Fâtıma bt. Mustafa’nın Bolu’daki evini kardeşi Seyfullah 
Efendi’ye sattığı / 112
57 [15a-1] Ayasofya-i Kebir Vakfı’ndan Hoca Hayreddin mahallesindeki nalçacı 
dükkânının Mehmed Bey tarafından kiraya verildiği / 112
58 [15a-2] Halime bt. el-Hâc Ferhad’ın Beşiktaş’taki çiftliğini oğlu el-Hâc 
Ahmed’e sattığı / 113
59 [15b-1] İbrahim b. Mehmed’in mirası hisseleri için Bayram Efendi’nin vekil 
olduğuna şahitlik edildiği / 114
60 [15b-2] İbrahim Beşe b. Hasan’ın ve Firuze bt. Abdullah’ın Atik Ali Paşa 
mahallesine avârız vakfı / 115
61 [16a-1] Emine bt. Durmuş’un mehrini zevci Ahmed Beşe’ye hibe ettiği / 117
62 [16a-2] Receb Çavuş’un Fütûha Hâtun Vakfı’na olan borcunu ödemesi ve 
rehin olan mallarını geri alması / 117
63 [16b-1] Halil Çelebi’nin Ali Efendi’ye olan borcunu ödediği ve evin 
rehninin kaldırıldığı / 118
64 [16b-2] Ahmed Ağa Vakfı eski mütevellisi olup vefat eden Ahmed 
b. Abdullah’ın vakfa ait borcunun terekesinden karşılanması / 119
65 [16b-3] Ayşe bt. İbrahim’in annesi ve kardeşlerine düşen mirasının vasîleri 
bulunan Bayram Efendi’den alındığı / 120
66 [17a-1] Abdullah Efendi’nin Bezzâz-ı Cedid mahallesindeki arsa alımı için 
para verdiği eski damadı Abdülvehhâb’dan arazileri talep etmesi / 121
&lt;&lt;67 [17b-1] Ahmed b. Mehmed’in Karahisarlı el-Hâc Sefer’e olan borcunu 
İstanbul’da bulunan Sefer Çelebi’ye vermesi / 122
68 [17b-2] Markos v. Kostosdur’un odabaşıya olan borcunu ödediği / 123
69 [17b-3] Vefat eden Saatçizâde Mustafa Çelebi’nin alacakları için vasîsi 
Mehmed Efendi tarafından Mehmed Çelebi’nin vekil tayin edildiği / 123







70 [17b-4] Dimo v. Lambo’nun Yani v. Panayot’taki alacağında 
sulhe varıldığı / 124

71 [18a-1, Arapça] Hâkimin İsmail b. Ali adlı küçüğe nafaka takdir ettiği / 124
72 [18a-2] Ayşe bt. İbrahim’in mirasını elinde bulunduran Bayram Efendi 
b. Receb’in parayı vârislere verdiği / 125
73 [18b-1] Emine bt. Mustafa’nın eşi Yusuf b. Abdullah’tan muhâla‘a 
yoluyla boşandığı / 126
74 [18b-2] Aynı dükkânı kullanan İstemad v. Nikola’nın kendisinden izinsiz Kiro 
v. Kogo’nun bir miktar parasını aldığını itiraf ettiği / 127
75 [18b-3] Ayşe bt. Hasan’ın eşi Muharrem b. Mahmud’dan muhâla‘a 
yoluyla boşandığı / 127
76 [19a-1] Eyüp’ten Papadya’nın mirasının paylaşımı konusunda vârislerinin 
davasının on beş yıl geçmekle görülmemesi gerektiği / 128
77 [19a-2, Arapça] Hâkimin Fâtıma bt. Mehmed adlı küçüğe nafaka takdir 
ettiği / 129
78 [19b-1] Kefeli Camii müezzini Abdünnebi b. el-Hâc Ahmed’in 
uygunsuz hareketleri sebebiyle görevinin Mehmed Çelebi’ye 
verildiğinin tesbit edildiği / 130

79 [19b-2] Abdurrahman b. Mehmed’in Hasan Efendi Vakfı’na 
borcunu ödemesi / 131

80 [20a-1] Kiriç v. Kirkor’un bakkal dükkânında el konulan eşyasının iadesi / 131
81 [20a-2] Ayşe bt. Ali’nin Yenibahçe Karabaş mahallesindeki evini vakf ve 
İmam Hasan Efendi’yi mütevelli tayin ettiği / 132
82 [20b-1] Abdullah Çelebi b. Mehmed’in Sâliha bt. Ahmed’den 
alacağını tahsil ettiği / 134
83 [20b-2] Bayram b. Abdullah’ın Mustafa Bey b. Nasûh tarafından 
dövüldüğü ve yaralandığı / 134
84 [21a-1] Gül bt. Samadis ile Kızıl v. Kirkor isimli Ermeniler’in evlendikleri / 135
85 [21a-2] Halil Kaptan b. Sarı Kethüdâ’nın Mustafa Beşe b. Süleyman ile 
el-Hâc Mustafa b. Mehmed’e borçlu olduğu / 135
86 [21a-3] Mehmed Odabaşı b. Hüseyin’in Şaban Beşe b. Receb’e verdiği 
paranın ve diğer eşyanın Şaban Beşe tarafından Bağdad Ağası Ahmed 
Ağa’ya teslim edildiği / 136

87 [21b-1] Kasımpaşa’da vefat eden Mehmed Çelebi b. Şaban’ın evinin borçlu 
olduğu Ahmed Çelebi b. Bâli’nin vârislerine kaldığı / 137







88 [21b-2] Haydarpaşa mahallesinde oturan Fenârîzâde Seyyid Mehmed 
Efendi’nin İzmir kadısı iken bir tüccardan fazladan aldığı ipek harcı 
konusundaki davada anlaştıkları / 138

89 [22a-1] Hızır Bey mahallesinden vefat eden Hasan Beşe’nin terekesi 
konusunda vârisleri ile vasîsi arasındaki alacak davasının sonuçlandığı / 139

90 [22a-2] Sâliha bt. Abdullah’ın muhâla‘a yoluyla boşandığı Süleyman 
b. Ali’den nafaka talebinin reddi / 140

91 [22b-1] Bakkal Kosta v. Yani’nin Yorgi v. Nikola’ya olan 
borcunu kabul ettiği / 141

92 [22b-2] Şaban b. Ali’nin vasiyeti kaydı / 141
93 [22b-3] Seyyid Ali b. Hüseyin’in evini Çorlu ahalisinden Mustafa b. Himmet’e 
sattığı ve alacağını taksite bağladığı / 142
94 [23a-1] Mosi v. Menteş isimli yahudiye Ömer b. Yakub’un oda ve dükkân 
kirasından borcu olmadığı / 143
95 [23a-2] Ali Bey b. Sefer’e Ayşe Hâtun bt. Abdüllatif ’in borcunu 
eda etmesi gerektiği / 143
96 [23a-3] Rum Patriği Bartinos’un eski Rum patriğinin Osman Paşa’ya olan 
borcunu üstlendiği ve metrepolitlerin buna kefil olduğu / 144
97 [23b-1] Baş tezkireci Hasan Efendi’nin eski Rum Patriği Diyonisyos’tan 
alacağını yeni patrik Bartinos v. Simo’ya havale ettiği ve bu borca 
metrepolitlerin de kefil olduğu / 145

98 [24a-1] Emetullah bt. İsmail’in kocası İvaz b. Mehmed’den 
muhâla‘a yoluyla boşandığı / 147

99 [24a-2] Mehmed Çelebi’nin ortakçısı Yani v. Hristo zimmetindeki alacağının 
vârisleri tarafından tahsil edildiği / 147

100 [24b-1] Halil Beşe b. Receb’in İbrahim Beşe b. Mehmed’den 
alacağını tahsil ettiği / 148

101 [24b-2] Ferhas b. Toros’un Divriği’de Eski Sağır mahallesindeki eviyle 
bağının vârisleri tarafından Avanos v. Elmas’a satıldığı / 149

102 [24b-3] Fâtıma Hâtun bt. Abdullah’ın kocası Abdülhalim Efendi’den 
muhâla‘a yoluyla boşandığı / 150

103 [25a-1] Tosya’nın Belen köyünden olup vefat eden Hasan Beşe b. el-Hâc 
Mehmed’in Mustafa Ağa b. Abdullah zimmetindeki alacağını kardeşi Musa 
Beşe’nin tahsil ettiği / 150

104 [25a-2] Ali b. Abdullah’ın Eğin kasabasındaki bağ hissesiyle oda ve 
ağaçlarını Serkis v. Avram’a sattığı / 151







105 [25b-1] Vefat eden Rumeli Kazaskeri Abdürrahimzâde Mehmed Efendi’nin 
Büyükçekmece’deki çiftlik, bahçe, arsa, eşya ve hayvanlarının Hüseyin 
Ağa’ya satıldığı / 152

106 [25b-2] Zâhide bt. Abdullah’ın ev hissesini kocası Mahmud Çelebi 
b. Mehmed’e sattığı ve eşyalarını da hibe ettiği / 153

107 [26a-1] Vefat eden Rumeli kazaskeri Abdürrahimzâde Mehmed Efendi’nin 
yine vefat eden hanımının bazı menzil, bağ ve çiftlik hisselerinin Mehmed 
Efendi’ye intikal ettiği / 154

108 [26a-2] Ayşe bt. Abdullah’ın kocası Hasan Çavuş b. Sefer’den boşandığı / 155
109 [26a-3] Müderris İsa Efendi’nin analığı Havvâ’nın Rus asıllı câriyesi Andelib 
bt. Abdullah’ı azat ettiği / 156
110 [26b-1] Müderris İsa Efendi’nin analığı Havvâ bt. Mehmed’in vasiyeti 
ve vasî olarak İsa Efendi’yi reddedip Süleyman Efendi b. Hasan 
Efendi’yi tayini / 156

111 [26b-2] Süleyman Ağa’nın Akşehir’in Karaöyük köyündeki zeâmet gelirini 
toplayanlarla olan anlaşmazlığı ve durumun teftişine karar verildiği / 158

112 [27a-1, Arapça] Hâkimin, Fâtıma bt. Ahmed adlı kadına ve Havvâ ve İsmail 
adlı çocuklarına nafaka takdir ettiği / 159

113 [27a-2] Emetullah bt. Mahmud’un Ahmed Efendi b. İlyas’tan muhâla‘a 
yoluyla boşandığı / 159

114 [27b-1, Arapça] Hâkimin, Mehmed b. Ahmed adlı küçüğe nafaka 
takdir ettiği / 160

115 [27b-2] Hacca giden Müstedâm Çavuş camii imamı Mehmed’in yerine 
Ali’nin vekil tayin edildiği / 160

116 [27b-3] Habeş asıllı Reyhan b. Abdullah’ın Ali Bey b. Ahmed’in kölesi 
olduğunun tesbiti / 161

117 [28a-1] Cafer Çelebi’nin mecnun olan amca oğlu Mustafa b. Abdullah’a vasî 
tayin edildiği / 162

118 [28a-2] Safiye bt. Abdullah’ın kocası İsmail b. Aydın’dan 
muhâla‘a yoluyla boşandığı / 162

119 [28b-1] Malkoç v. Kirkor’un hamamcı el-Hâc Ali Ağa b. Abdullah’a 
olan borcu karşılığı evini ona satmayıp rehin verdiğinin tesbit edildiği / 163

120 [29a-1] Ayşe bt. Mustafa’nın kocası Ali Beşe b. İsmail’den muhâla‘a 
yoluyla boşandığı / 165

121 [29a-2] Çatalca’dan Hasan Beşe b. Ali’nin kaybolan beygirinin Osman Beşe 
b. Mehmed’de olduğu ve iadesi / 166

122 [29a-3] Mustafa b. Osman’ın Emine bt. Halil ile evlenmekten vazgeçtiği / 166







123 [29b-1] Gevher bt. Abdullah’ın vasiyeti kaydı / 167
124 [29b-2] Havvâ bt. Mustafa’nın el-Hâc Veli b. Nasûh’tan muhâla‘a 
yoluyla boşandığı / 167
125 [29b-3] Zâhide bt. Abdullah’ın vasiyeti kaydı / 168
126 [30a-1] Belkıs bt. Abdullah’ın kocası Receb b. Hüseyin’den muhâla‘a 
yoluyla boşandığı / 169
127 [30a-2] Fâtıma Hâtun bt. Mustafa Paşa’nın Üsküp’teki tarla, çayır ve 

çiftliğiyle içindekileri Ahmed Ağa b. Mehmed’e sattığı / 169
128 [30b-1] Vefat eden Kaptanıderya Ali Paşa’nın Tersane mukātaası 
kalemiyesinden üzerine kalan borcunun terekesinden ödenmesi / 170
129 [31a-1] el-Hâc Mehmed b. Ahmed’in evini çocukları Hasan, Nuh ve 
Fâtıma’ya sattığı / 172
130 [31a-2] Saraylı Timurhan bt. Abdullah’ın Mustafa Kaptan b. Ali’ye olan 
borcunu ödemesi gerektiği / 172
131 [31b-1] Hatice bt. Hasan’ın evini Yahya Beşe’ye sattığı / 174
132 [31b-2, Arapça] Hâkimin Yorgi v. Yani adlı küçüğe Aleksi v. Kodori’yi 
vasî nasbettiği / 174
133 [31b-3] Panurye’nin vefat eden kocasına borcu olan Dimitraki’den kendi 
hissesine düşen kısmını alacağı / 175
134 [32a-1] Raziye bt. Mehmed Çavuş’un kocası Bahârî Mehmed b. Davud’dan 
muhâla‘a yoluyla boşandığı / 176
135 [32a-2] Zâhide bt. Abdullah’ın ev hissesini kocası Mahmud Çelebi 
b. Mehmed’e hibe ettiği / 176
136 [32b-1] İbrahim Beşe b. Mahmud’un keresteci el-Hâc Mustafa b. Abdullah’a 
olan borcunu ödemesi gerektiği / 177
137 [32b-2] Vefat eden Ali Çavuş b. Abdullah’ın borcunun terekesini alan kardeşi 
Mustafa’dan tahsil edildiği / 178
138 [33a-1] Vefat eden Osman b. el-Hâc İbrahim’in terekesinden kızı Ayşe 
Hâtun’un payına düşen parayı, ablası Kerime Hâtun’dan aldığı / 179
139 [33a-2] Vefat eden Mehmed Çelebi b. Osman’ın borçlarını ödemeye 
terekesinin yetmediği ve vârislerinin nafakası için menzilinin 
Mehmed Ağa’ya satıldığı / 180

140 [33b-1] Arzuman v. Asvador’un evini Derviş Odabaşı b. Yusuf ’a bey‘ 
bi’l-istiğlâl yoluyla sattığı / 181

141 [33b-2] Yakub Ağa’nın vakfa ait olup kiraladığı eve el koyan İmam Mahmud 
Efendi’nin evden çıkması gerektiği / 181







142 [33b-3] Velizâde Ahmed Efendi’nin İbrahim Beşe b. Mustafa’ya olan borcunu 
mirasçısı kızı Emetullah Hâtun’un ödediği / 182

143 [34a-1] Vefat eden Kaptanıderya Ali Paşa’nın has gelirini iltizama aldığı 
Ahmed Ağa’nın peşin verdiği parayı vârislerin ona ödemesi gerektiği / 183

144 [34a-2] Vefat eden Kaptanıderya Ali Paşa’nın derya beylerinden Baba 
Hasan Bey’e olan borcunun terekesinden ödenmesi / 184

145 [34b-1] Derya beylerinden Ammârzâde Ali Paşa’nın vefat eden Kaptanıderya 
Ali Paşa’da olan alacağının terekesinden tahsili / 186

146 [35a-1] Beşiktaş’tan Mehmed Ağa b. Veli’nin vefat eden Kaptanıderya Ali 
Paşa’da olan alacağının terekesinden tahsili / 187

147 [35b-1] Yasef v. Mayer isimli yahudinin Kaptanıderya Ali Paşa’daki 
alacağının terekesinden tahsili / 188

148 [36a-1] Kaptanıderya Ali Paşa’nın kethüdâsının Mehmed Ağa b. Hüseyin’e 
Ali Paşa adına aldığı eşyanın kalan borcunu ödemesi gerektiği / 189

149 [36a-2] Ahmed Ağa b. Ömer’in Kaptanıderya Ali Paşa’dan alacağının 
terekesinden ödenmesi / 190

150 [36b-1] Ali Ağa b. Abdurrahman’ın Kaptanıderya Ali Paşa’dan alacağının 
terekesinden ödenmesi / 191

151 [37a-1] Vefat eden Kadı Abdülfettâh’ın Arab Mehmed mahallesinde 
ev ve bahçesinin vârislerince es-Seyyid Hüseyin Çelebi b. el-Hâc 
Hüdâverdi’ye satıldığı / 192

152 [37a-2] Mehmed Ağa b. Kanber’in Fâtıma bt. Mustafa’daki alacağının 
tahsil edildiği / 194

153 [38a-1] Ayşe bt. Mehmed’in İstanbul’da vakfa ait evini kocası İsmail Bey 
b. İbrahim’e hibe ettiği / 195

154 [38a-2] Abdülkadir Efendi b. Yusuf ’un Avanos v. Aziz zimmetindeki 
alacağını kefili Ayder v. Baragat’tan tahsil ettiği / 196

155 [38a-3] Ayder b. Baragat’ın Avanos’ta olan alacağını vekili Serkis 
v. Bağdasar’dan tahsil ettiği / 197

156 [38b-1] Kaptanıderya Ali Paşa kethüdâsı Ahmed Ağa’nın Mustafa Çelebi’ye 
saraç metaından kalan borcunu ödemesi gerektiği / 198

157 [38b-2] Diyarbakır muhtesibi Ahmed Ağa’nın Kadı Mutahhar Efendi’deki 
alacağının bir kısmını tahsil ve bir kısmını da tecil ettiği / 198

158 [39a-1] el-Hâc Ahmed Efendi’nin Kasım b. Tahir’e, vasîsi olduğu Mustafa 
b. el-Hâc Mehmed’in yerine hacca gitmesi için para verdiği / 199

159 [39a-2] Dunvak v. Mefruc’un, fırınında tezgâhtarlık yaptığı ekmekçi Avanos 
v. Arıcan’a olan borcunu vârislerine ödemesi gerektiği / 200







160 [39b-1] Kaptanıderya Ali Paşa’nın Eyyûb Efendi’ye olan borcunun tereke 
malından ödenmesi / 201

161 [40a-1] Vefat eden Fâtıma bt. Sefer’in mirası konusunda 
mirasçıların anlaştıkları / 202

162 [40a-2] Fırıncı Marat v. Zarin’in, ortağı Bağdasar’ın Tanaş Reis v. Papas’a 
olan borcunu ödemesi gerektiği / 203

163 [40b-1] Kaptanıderya Ali Paşa kethüdâsı Ahmed Ağa’nın Ali Paşa’nın kızının 
çeyizi için aldığı yapağı bahasından Abdullah b. Ebûbekir’e olan borcunu 
ödemesi gerektiği / 204

164 [40b-2] Kaptanıderya Ali Paşa’nın kethüdâsı Ahmed Ağa’nın Ali Paşa’nın 
kızının çeyizi için aldığı eşyadan Yako v. İlya’ya olan borcunu 
ödemesi gerektiği / 205

165 [40b-3] Kaptanıderya Ali Paşa hazinedârı Ahmed Ağa’nın aldığı eşyalar 
dolayısıyla Yako v. İlya’ya olan borcunu ödemesi gerektiği / 205

166 [41a-1] Fâtıma bt. Mehmed’in vârislerinden olan kardeşi Mehmed’in miras 
hissesini vasî Abdülaziz Efendi’den alarak zimmetini ibrâ ettiği / 206

167 [41a-2] Kaptanıderya Ali Paşa’nın terekesinden Kürkçü Hırsanno 
v. Yanaki’nin alacağının ödenmesi / 207

168 [41b-1] Mustafa Beşe b. Ömer’in, kardeşi Mehmed Beşe’ye devrettiği ve onun 
tarafından da Mehmed Bey b. Muharrem’e satılan harman yeri ve arsaları 
geri alamayacağı / 208

169 [41b-2] Ümmühâni bt. Mutahhar Efendi’nin Ahmed Bey b. İsmail’den satın 
aldığı câriyenin ayıplı olmasından dolayı iade ederek parasını 
geri alması / 209

170 [42a-1] Merhum Kaptanıderya Ali Paşa’nın terekesinden Yako v. İlya’nın 
alacağının ödenmesi / 210

171 [42b-1] Kaptanıderya Ali Paşa’nın terekesinden Solak Ramazan Çelebi 
b. Hasan’ın alacağının ödenmesi / 211

172 [43a-1] Mehmed Efendi b. Sinan’ın alacaklı olduğu Receb Çorbacı b. Mehmed 
ile sulh olduğu / 212

173 [43a-2] Ahmed Ağa b. Osman’a Mehmed Ağa b. Ali’nin elinde bulunan 
kaybettiği atının geri verilmesi / 213

174 [43b-1] Osman Beşe b. Abdullah’ın vârislerinin kendilerine miras kalan 
evdeki hisselerini Ömer Çelebi b. Osman’a sattıkları / 214

175 [43b-2] Ahmed b. Mehmed’in Karahisarlı Sefer Çelebi b. el-Hâc Mustafa’ya 
borçlu olduğu / 215







176 [44a-1, Arapça] Hâkimin, Fâtıma bt. Dilaver adlı küçüğe 
nafaka takdir ettiği / 215

177 [44a-2, Arapça] Hâkimin, Muammere bt. Abdullah adlı kadına ve oğluna 
nafaka takdir ettiği / 216

178 [44a-3] Neccar el-Hâc Mehmed b. Veli’nin kösele bahasından Vasil 
v. Kosta’da alacağı olduğu / 216

179 [44a-4] Ekmekçi Marat v. Zarin’in Bağdasar v. Melkon’da 
alacağı olduğu / 217

180 [44b-1] Safiye bt. Mustafa’nın Gemlik’teki bağını Hasan 
b. Ahmed’e sattığı / 217

181 [44b-2] Safiye bt. Şaban’ın evini Tevfikî Mehmed Efendi Vakfı mütevellisi 
el-Hâc Ahmed b. Ali’ye bey‘ bi’l-istiğlâl yoluyla sattığı / 218

182 [44b-3] Hacı Fâtıma bt. el-Hâc Ali’nin evini Keçeci Pîrî mahallesinden 
Fâtıma bt. Ebûbekir’e sattığı / 219

183 [45a-1] el-Hâc Kaya’nın para vakfına mütevelli olan Halil Efendi b. Ali’nin 
eski mütevelli Ali Çelebi b. Hasan’da olan alacağı taksitlendirdiği / 219

184 [45a-2] Merhum Kaptanıderya Ali Paşa’nın terekesinden Mustafa 
b. Ahmed’in alacağının ödenmesi / 220

185 [45b-1] Erzurumlu Yakub Efendi b. Ümmetünnebi’nin bir ev alımı işini 
kolaylaştırması için Ahmed Çelebi b. Mehmed’e rüşvet olarak verdiği kahve 
ve paranın iade edilmesi / 221

186 [46a-1] Kaptanıderya Ali Paşa’nın terekesinden Mehmed Ağa b. Ahmed’in 
Kalamata hassı iltizam bedelinden olan alacağının ödenmesi / 222

187 [46b-1] Sakız kazası Todonya köyünden Kostantin v. Yorgi’nin Sakız kadısı 
Ahmed Efendi’ye rüşvet olarak para verdiğini ispatlayamadığı / 224

188 [46b-2] Silivri kasabası menzilciliğini Arslan v. Gazal ile Toros v. Haçok’un 
ortak olarak yapacaklarının tesbiti / 224

189 [47a-1] Havvâ bt. Abdüsselâm’ın Bitpazarı’nda yaptırdığı hanı Osman Ağa 
b. Mehmed’e sattığı / 225

190 [47b-1] Cide, Derebucak köyü ahalisinden Mehmed b. Mustafa’nın 
mezraadan elde ettiği mahsulün öşrünü timar sahiplerine 
vermesi gerektiği / 227

191 [47b-2] Ekmekçi Ovanes v. Kirakos’un Marat v. Zarin ile alacak 
davasında sulh olduğu / 227

192 [47b-3] Fâtıma bt. Ebûbekir’in evinin yarısını kocası Mustafa Bey 
b. Mehmed’e sattığı / 228







193 [48a-1, Arapça] Hâkimin İbrahim b. Mehmed adlı küçüğe nafaka 
takdir ettiği / 229

194 [48a-2] Zülfikar b. Abdullah’ın hanımını darp edip çocuğunun düşmesine 
sebep olan Hüseyin Efendi b. Yusuf ile sulh olduğu / 229

195 [48b-1] Kaptanıderya Ali Paşa’nın terekesinden hazinedârı Ahmed Ağa 
b. Abdullah’ın alacağının ödenmesi / 230

196 [48b-2] Râbia bt. Mehmed’in câriyesi Vildan bt. Abdullah’ı azat ettiği / 231
197 [49a-1] Üftâde bt. Abdullah’ın kocası müneccimbaşı Hasan Efendi’den 
kalan arsa üzerine yaptırdığı oda ile birtakım eşyalarını Ayşe 
bt. Şâhin’e hibe ettiği / 232

198 [49a-2] Kastamonulu Mehmed ve Şaban’ın önceden köylerinin subaşısı 
olup kendilerinden haksız yere bir inek ve para alan es-Seyyid Veli 
Çelebi ile sulh oldukları / 233

199 [49b-1] Kâtibe bt. Abdullah’ın evini, kocası Hüseyin Beşe’ye sattığı / 234
200 [49b-2] Havvâ bt. Abdüsselâm’ın Osman Ağa b. Mehmed’e 
sattığı Bitpazarı’ndaki hanının parasını vekili İdris Çelebi’den tam 
olarak aldığı / 234

201 [50a-1] Gerede’nin Sobran köyünden eş-Şeyh İbrahim Efendi b. Abdünnebi 
Efendi’nin vakfiyesi / 235

202 [50b-1] Borcu miras malından fazla olarak vefat eden el-Hâc Fazlı 
b. Mehmed’in malından, Mehmed Ârif ’e olan borcunun tahsil edildiği / 238

203 [51a-1] Vefat etmiş olan Mehmed b. Abdürrahim’in vârislerinden, Kasım 
b. Cuma’nın hakkının alındığı / 238

204 [51a-2] Ahmed Beşe b. Abdullah’ın barutçuluk işinde ortaklarıyla alacak-
vereceği kalmadığı / 239

205 [51b-1] Danyal v. Kostantin’in, Bereket adlı zimmîden almış olduğu borcunu 
ödemesi gerektiği / 240

206 [51b-2] Beykoz ahalisinden Melkon’u öldüren Mehmed b. Abdullah’ın, 
Melkon’un vârislerine diyet ödemesi gerektiği / 241

207 [52a-1] Papa Asvador v. Sakar’ın, Papa Avanos v. Yani’den satın aldığı bağı 
almaktan vazgeçip geri verdiği / 242

208 [52a-2] Kaybolan Rus asıllı İvaz adlı kölenin esas sahibi olan Sâlih Paşa 
mahallesinden Veli Ağa’ya verilmesi / 243

209 [52b-1] İbrahim Reis’in Rumeli iskelelerinden gemiyle İstanbul’a buğday 
getirmesine mani olunmaması / 243

210 [52b-2] Yorgi v. İstamo ile bakkal Yani v. Rizo arasındaki borç meselesinde 
Yorgi’nin borçlu olduğunun tesbiti / 244







211 [53a-1] Nazike bt. Abdullah’ın kocasına ait evi Âbide 
bt. Mehmed’e sattığı / 245

212 [53a-2] el-Hâc Hamza’nın vârislerine ait olan evin Sâlih Efendi 
b. İbrahim’e satıldığı / 246

213 [53b-1] Debbâğ Yunus mahallesinden Terzi Hüseyin b. Ali’nin evini Mustafa 
Çelebi b. Ali’ye sattığı / 247

214 [53b-2] Pelik v. David’in tarlasının yarı hissesini Kirkor 
v. Barik’e devrettiği / 248

215 [53b-3] Mehmed b. Hasan’ın, tarlasının kullanım hakkını Mehmed 
b. Ayvaz’a devrettiği / 248

216 [54a-1] Hasan Halîfe b. İbrahim’in evini Mustafa Çelebi b. Ömer’e bey‘ 
bi’l-istiğlâl yoluyla sattığı ve daha sonra kiraladığı / 249

217 [54a-2] el-Hâc Ahmed’in para vakfına, eş-Şeyh Mustafa Efendi ile Cafer 
b. Abdullah’ın nâzır tayin edildiği / 249

218 [54a-3] Mühtedi Ahmed Beşe b. Abdullah’ın aldığı borca kefil olan Bogos 
v. Kirkor’un, kefillikten ihraç edildiği / 250

219 [54b-1] İvaz Odabaşı b. Murad’ın câriyesini azat ettiği / 250
220 [54b-2] Ayşe bt. Musa’nın eski kocası ile arasındaki alacak 
davasında sulh oldukları / 251
221 [54b-3] İran Ermenileri’nden tüccar Nazar v. Parsık’ın Agop 
v. Velihan’a emanet olarak verdiği parayı Agop’un ona daha önce 
iade ettiğinin tesbiti / 251

222 [55a-1] Emine bt. Osman b. Mustafa’nın vârisleri, Ömer b. Ali b. Mustafa, 
Ahmed Ağa b. Mehmed ve Fâtıma bt. Mehmed’in bedel-i sulh 
karşılığında anlaştıkları / 253

223 [55b-1] Kastamonu’nun Ahlatcık köyü müsellemi Ali Ağa b. Abdullah ile 
kethüdâsı Ali Ağa’nın köy halkından haksız yere aldıkları para hususunda 
tarafların sulh oldukları / 255

224 [56a-1] Ali Ağa b. Mustafa’nın vârisleri Mehmed Efendi b. Mehmed ile Ayşe 
ve Kâmile arasındaki veraset davasının sulhla sonuçlandığı / 256

225 [56b-1] Sultana bt. Apostol ile Aleksandri v. Zafiri’nin boşandıkları / 257
226 [56b-2] Safiye bt. Ali ile Musa b. Mehmed’in boşandıkları / 257
227 [56b-3] Emine bt. İbrahim’in Mehmed Çelebi b. Ahmed’e olan 
borcunu ödeyeceği / 258
228 [56b-4] Kâtibe bt. Abdullah’ın vakfettiği eve dair vakfiye / 258







229 [57b-1] Ayşe bt. Ramazan ile Mehmed Dede b. Mahmud’un 
boşandıkları / 260

230 [57b-2] Hasan, Receb, Ramazan ve Mehmed adlı at tacirlerinin Kirakos 
v. Kazar’dan satın aldıkları atlar dolayısıyla borçları olduğu / 260

231 [58a-1] Yeniçeri Yusuf Beşe b. Ali’nin bölüğe ait paradan Mehmed b. Davud’a 
emanet verdiği meblağı geri istediği / 261

232 [58a-2] Mustafa Çelebi b. Yusuf ’un vârislerinin babalarına ait 
olduğu gerekçesiyle istedikleri evin daha önce babası tarafından 
satılmış olduğu / 262

233 [58b-1] Ali Beşe b. Mehmed’in Rus asıllı Ahmed b. Abdullah 
adlı kölesini azat ettiği / 263

234 [58b-2] Rahşan bt. Abdullah’ın Eyüp’teki değirmenini Ayşe 
bt. Hüseyin’e sattığı / 264

235 [59a-1, Arapça] Hâkimin İbrahim ve Ahmed adlı küçüklere 
nafaka takdir ettiği / 264

236 [59a-2] Üftâde bt. Abdullah ile Ahmed Çelebi b. Ali’nin boşandıkları / 265
237 [59a-3] Emin İsmail Ağa b. Halil’in Mihaliç’in bazı köylerinden kanunsuz 
olarak aldığı mehir akçelerini geri ödediği / 265
238 [59b-1] Hızır Beşe b. el-Fettâh’ın evini Mehmed Beşe 
b. Mustafa’ya sattığı / 266
239 [59b-2] İsâ b. Abdullah’ın vârisleri Hasan Çelebi ve Fâtıma arasında 
anlaşma sağlandığı / 267
240 [59b-3] el-Hâc Cafer b. Rasül’ün evini bey‘ bi’l-istiğlâl yoluyla Hayreddin 
Paşa Vakfı’na satıp daha sonra vakıftan kiraladığı / 267
241 [60a-1, Arapça] Hâkimin Ayşe bt. İbrahim adlı küçüğe nafaka 
takdir ettiği / 268
242 [60a-2] Fâtıma Hanım bt. Mustafa Paşa’nın Üsküp’teki hayvan ve arazilerini 
Abdülkadir b. Muhyiddin’e sattığı / 268
243 [60b-1] Emine bt. Osman b. Mustafa’nın vârisleri arasında 
sulh sağlandığı / 270
244 [61a-1] Vefat eden Rumeli Kazaskeri Abdurrahmanzâde Mehmed 
Efendi’nin Büyükçekmece’deki çiftliğinin ve diğer mallarının Hüseyin 
Ağa b. İsmail’e satıldığı / 271

245 [61a-2] Canbazlar Hasan b. Mehmed, Receb b. Abdullah ve Ramazan 
b. Yusuf ’un, Harâccı Muhyiddin mahallesinden Sefer’e borçları olduğu / 273

246 [61b-1] Borçlu Mustafa b. Yusuf ’un alacaklısıyla sulh olunduğu / 273







247 [61b-2] el-Hâc Yusuf b. Abdullah’ın ev ile ilgili bir davada vekil olduğu / 274
248 [61b-3] Hasan b. Mehmed’in at sattığını ve karşılığını alamadığını beyan 
ettiği davada iddiasını ispat edemediği / 274
249 [62a-1] Ayşe bt. Mehmed’in değirmenini Ali Bey b. Ahmed’e sattığı / 275
250 [62a-2] Fâtıma bt. Mustafa Paşa’nın Üsküp’deki vakfa ait evinin tasarrufunu 
ve tevliyetini Abdülkadir Çelebi b. Muhyiddin’e bıraktığı / 275
251 [62a-3] Bosnalı Mahmud b. Ali’nin vârisleri Latife b. Abdullah ile Hasan 
arasında veraset hisseleri konusunda anlaşmaya varıldığı / 276
252 [62b-1] Eski Ermeni Patriği Andriyos v. Avraham’ın İsmail Beşe b. Osman’a 
olan borcunu ödemesi gerektiği / 277
253 [63a-1] el-Hâc Mustafa Ağa b. Ramazan’ın Ali Ağa b. Hasan’a verdiği 
eşyaları geri aldığı / 278
254 [63a-2] Ayşe bt. Abdullah’ın Mustafa Efendi’nin evinde kaza eseri 
vurularak öldüğü / 279
255 [63a-3] Şerife Afife bt. Mehmed Efendi’nin kölesi Rus asıllı Mirza 
b. Abdullah’ı azat ettiği / 279
256 [63b-1] Ümmühâni bt. Abdullah’ın vârislerinden Ahmed Çelebi 
b. Hüseyin’in miras malından hakkı olan kısmı aldığı / 280
257 [63b-2] Ümmühâni Hâtun bt. Emînî Mehmed Efendi’nin evini bey‘ bi’l-
istiğlâl yoluyla İbrahim Efendi b. Mehmed’e sattığı / 281
258 [64a-1] Nablus’taki bazı vakıfların mütevellisi olan Mehmed b. Nasreddin’in 
vekili ve oğlu Hüseyin Bey ile eski Şam kadısı Abdülbâki Efendi’nin haksız 
yere aldığı harçlar dolayısıyla vâki olan davada sulh sağlandığı / 282

259 [64b-1] Kerime bt. Mustafa ile Emine bt. Davud arasındaki alacak 
meselesinde anlaşmaya vardıkları / 283

260 [64b-2] Ayşe bt. Abdullah’ın Ayşe bt. Mehmed’e borcu olduğunu 
kabul ettiği / 284

261 [65a-1] Bektaş b. Abdullah ile Mehmed Efendi ve Ahmed Ağa arasındaki 
borç meselesinde anlaşma sağlandığı / 284

262 [65a-2] Vartan v. Altun ile Minav v. Yani arasındaki alacak meselesinde 
sulh olunduğu / 285

263 [65b-1] Receb b. Şaban’da bulunan beygirin, sahibi Yakub 
b. Mehmed’e teslimi / 286

264 [65b-2] Rus asıllı köle Rüstem b. Abdullah’ın hür olduğunun ispatı / 286
265 [66a-1] İbrahim Çelebi b. Ali’nin boşandığı karısı Fâtıma bt. Hüseyin’e 
mehrini ödemesi gerektiği / 287







266 [66a-2] Emine bt. İbâdî ile Abdülkerim b. Ali’nin boşandıkları ve 
zimmetlerini ibrâ ettikleri / 288

267 [66a-3] Fâtıma bt. el-Hâc Rıdvan ile kocası Ahmed Beşe b. Abdullah’ın 
aralarındaki câriye, bıçak ve mehir meselesinde anlaştıkları / 288

268 [66b-1] Karaca Foça’da vefat eden Beşir Çelebi’nin mallarına el koyan iş 
ortağı Mehmed b. Hasan ile vârisleri arasındaki miras meselesinde bedel 
karşılığı sulh olunduğu / 289

269 [66b-2] Ayşe bt. Abdullah’ın Pazarcı Ali b. Ebûbekir’le evli olduğu 
ve evlilik gereklerini yerine getirmekten çekinmemesinin kendisine 
tembih edildiği / 290

270 [67a-1] Merhum Mustafa Çelebi’nin vakfettiği evin, daha değerli başka bir 
mülk ev ile tebdil edildiği / 291

271 [68b-1] Vasî Ayşe bt. Mustafa’nın muhafazasındaki beygiri öldüren Mehmed 
Beşe b. Mustafa’dan parasının tahsil edilmesi / 295

272 [69a-1] İbrahim b. Mehmed’in evini Alime ve Meryem 
bt. Mehmed’e sattığı / 296

273 [69b-1] Hasan Bey b. el-Hâc Mehmed’i haps edip haksız yere para ve 
eşyalarını elinde bulunduran eski Edirne gümrük emîni Ali Ağa’dan 
bunları geri aldığı / 297

274 [69b-2] Kiçor v. Ezkor’un, Premedi’nin Koşnaviş köyündeki bağını, 
Süleyman Beşe b. Kurd’a sattığı / 298

275 [70a-1] Hizmetindeyken vefat eden İbrahim’in paralarına el koyan 
Abdurrahman Ağa b. Hüseyin’in söz konusu paraları, İbrahim’in mirasçısı 
Mehmed b. Osman’a vermesi / 299

276 [70b-1] Mustafa b. Osman’ın Ebûbekir Beşe b. Osman’da katır bedelinden 
alacağı olduğu / 300

277 [70b-2] Derviş Çavuş b. İsmail’in vefat eden hanımı tarafından Ali Ağa 
b. Osman’a satılan câriye konusunda anlaştıkları / 300

278 [71a-1] Ümmühâni bt. Yunus’un eşi Hüseyin Bey 
b. Abdullah’tan boşandığı / 301

279 [71a-2] Ünzile bt. Bâli’nin evini oğlu Osman b. Hüseyin’e sattığı / 302
280 [71a-3] Râbia bt. Hüseyin’in boşandığı eşi Mehmed b. Ahmed’in 
zimmetini ibrâ ettiği / 302
281 [71b-1] Halil b. Abdullah ile kardeşi İsmihân’ın ortaklaşa kullandıkları 
Kehleli Ali Paşa Vakfı’na ait evi bedeli karşılığı Mehmed Efendi b. Osman’a 
devrettikleri / 303







282 [71b-2] Vefat eden el-Hâc Hüseyin’in vârisleri ile ona borçlu olan 
Hırisori’nin vârislerinin davalarında sulh oldukları / 304

283 [72a-1] Mumcu Mehmed Ağa yağhânesini işleten Preşkova v. Vasil’in 
Mehmed Dede b. İbrahim aleyhine açtığı davada haksız olduğu / 305

284 [72b-1] Havvâ bt. Kenan’ın eşi İvaz Beşe b. Abdullah’tan boşandığı / 306
285 [72b-2] Vefat eden Edirne iç ağalarından Ali Ağa b. Kulu’nun Hüseyin Beşe 
b. Mehmed’de olan eşyaları ile erzak bedelini vârislerinin teslim aldığı / 307
286 [73a-1, Arapça] Hâkimin Fâtıma ve Emine adlı küçüklere nafaka 
takdir ettiği / 307
287 [73a-2] Mehmed b. Ali’nin altı adet beygirini satın alan at 
cambazları Hasan, Receb, Ramazan ve Mehmed’in satıştan kalan 
borçlarını kabul ettikleri / 308

288 [73a-3] Kula v. Mozak’ın ev, tarla ve bahçelerini Pitso v. Pitso’ya sattığı / 308
289 [73b-1] Mehmed Beşe b. Edhem’in arsasını İvaz Ağa b. Hızır’a sattığı / 309
290 [73b-2] Ayşe bt. Himmet’in eşi Mehmed b. Mustafa’dan muhâla‘a 
yoluyla boşandığı / 310
291 [74a-1] Mehmed Çelebi b. Ahmed’in Ali Beşe b. Hüseyin’den satın aldığı 
câriyenin önceden hastalıklı olduğu için iadesi / 310
292 [74b-1] Vakıf mütevellisi Halil Ağa’nın vefat eden Kerime bt. Mehmed’de 
bey‘ bi’l-istiğlâl yoluyla satın aldığı mülkü alacağını tahsil ettiği için 
mirasçısına geri verdiği / 311

293 [74b-2] Fâtıma bt. Yusuf ’un sâkin olduğu vakıf evi, hacca gittiği için boşaltıp 
Şeyh Mehmed Efendi b. Hamza’ya teslim ettiği / 312

294 [75a-1, Arapça] Hâkimin Osman b. Mehmed adlı küçüğe 
nafaka takdir ettiği / 313

295 [75a-2] İbrahim Beşe b. Osman’ın öldükten sonra malının üçte birini 
hayrına harcaması için kardeşi Hüseyin’i vasî tayin ettiği / 313

296 [75b-1] Ali Ağa b. Hüseyin’in Sapanca’daki çiftliğini, tarlalarını ve koruyu 
Şeyh Mustafa Efendi b. Yusuf ’a sattığı / 315

297 [76a-1] Mustafa Çelebi b. Yusuf ’un menzilini Sâime 
bt. Abdullah’a sattığı / 316

298 [76a-2] Kasap Hüseyin Beşe b. Abdullah ile ortağı Yani v. Yorgi’nin 
sattıkları et bedelinden Ali b. Abdullah’ta alacakları olduğu / 317

299 [76a-3] Davud b. Ahmed menzilini eşi Gülistan ile Ahmed 
b. Muharrem’e sattığı / 317







300 [76b-1] Ayşe bt. Ali Halîfe’nin eşi Hasan Çelebi b. Abdünnebi’den muhâla‘a 
yoluyla boşandığı / 318

301 [76b-2] Melkon v. Bahâdır’ın Fâtih Sultan Mehmed evkafı reâyâsından 
olduğu ve cizyesini vakfa verdiğinin tesbit edildiği / 319

302 [77a-1] Fâtıma bt. Karabaş Şeyh Ahmed Vakfı mütevelliliğine Mehmed 
Efendi b. Ahmed’in tayin olunduğu / 319

303 [77a-2] İsrail v. Simoy’un Mehmed b. Hüseyin’de alacağı olduğu / 320
304 [77a-3] Tanaş v. Drako’nun borcuna karşılık menzilini Mehmed 
b. Sefer’e rehin verdiği / 320
305 [77b-1] Muslu Bey b. İbrahim’den satın aldığı at bedeli borcunu ödemesi 
hususunda Safer v. Yagi’ye tembihte bulunulduğu / 321
306 [77b-2] Ahmed Çelebi b. Mehmed’in kefaletten dolayı Sultan bt. Mehmed’de 
olan alacağının tahsili / 321
307 [78a-1] Şaban b. Abdullah’ın gasbetmiş olduğu evi asıl sahibi Mustafa Çelebi 
b. Çalık Osman’a teslim etmesi gerektiği / 322
308 [79a-1] Vefat eden bakkal Yani v. Yorgi’nin küçük oğlu Yorgi’ye annesi 
Astamo’nun vasî tayin edildiği / 324
309 [79a-2, Arapça] Hâkimin, Seyyid Feyzullah b. Seyyid Mustafa Efendi adlı 

çocuğa nafaka takdir ettiği / 325
310 [79b-1] Kuyumcu Çil Mehmed Beşe b. Abdullah’ın terekesinin eşleri Ayşe ve 
Hatice ile vârisi amca oğlu el-Hâc İbrahim’e ait olduğu / 325
311 [80a-1] Badıseher bt. Abdullah’ın 60 esedî guruşunu 
vakfederek mütevelliliğine el-Hâc Mustafa b. Veli’yi tayin ettiği / 327
312 [80b-1] Vefat eden İbrahim b. Mehmed’in verasetinin paylaşımında Emine 
bt. İbrahim’in babasından intikal eden evin hissesini annesi Fâtıma 
Hâtun’a devrettiği / 328

313 [81a-1] es-Seyyid Ali Çelebi b. Mustafa’nın Mehmed Çelebi b. Abdullah’a olan 
borcunu ödemeyi taahhüt ettiği / 329

314 [81a-2] Gülizar bt. Abdullah ve Mehmed b. Ahmed’in Veli Efendi b. Mehmed 
aleyhindeki tereke davasında haksız oldukları / 330

315 [81b-1] Mustafa b. Ali’nin Mehmed Efendi b. Abdülbâki’de olan 
alacağında sulh olduğu / 331

316 [81b-2] İbrahim Beşe b. Mustafa’nın vefat eden Velizâde Ahmed Efendi’de 
kalan alacağı hususunda vârisi ile anlaştığı / 331

317 [81b-3] Mustafa Bey b. Abdülcelil’in vefat eden Mehmed Çelebi b. Osman’da 
olan alacağını vârislerinden tahsil ettiği ve rehini iade ettiği / 332







318 [82a-1] Belkıs bt. Abdullah’ın vakıf şartnamesini değiştirdiği / 333
319 [82b-1] Ahmed Ağa b. Mehmed’in kölesi Yusuf b. Abdullah’ı azat ettiği / 334
320 [82b-2] Mehmed Ağa b. Ahmed’in değirmen, bahçe ve bağlarını 
Mehmed Ağa b. Abdullah’a sattığı / 335
321 [83a-1] Raziye bt. İsa’nın eşi Süleyman b. Mehmed’den muhâla‘a 
yoluyla boşandığı / 336
322 [83a-2] Vefat eden Ali’nin vârislerinin Mustafa b. Mehmed’de olan alacak 
davasında sulh oldukları / 336
323 [83b-1] Ayşe bt. Ahmed’in muhâla‘a yoluyla boşandığı eşi Osman Beşe 
b. Ramazan’dan mehir ve nafaka hakkı olmadığı / 337
324 [83b-2] Mustafa Çelebi b. Ömer Ağa’nın evini müştemilatıyla Abdülbâki 
Efendi b. Abdülaziz’e sattığı / 338
325 [84a-1] Müstakime bt. Abdullah ile boşandığı eşi Mehmed b. Abdullah’ın 
birbirlerinin zimmetlerini ibrâ ettikleri / 338
326 [84a-2] Mustafa Ağa b. Abdurrahman’ın İstanbul Kaymakamı İbrahim 
Paşa’nın adamı Saraç Mustafa’da olan alacağını tahsil ettiği / 339
327 [85a-1] Vefat eden Ramazan b. Abdurrahman’ın terekesini Hasan 
b. Mustafa’nın satın aldığı / 342
328 [85a-2] İsrail v. Simoy’un, Mehmed b. Hüseyin’den alacağı 
olduğunun tesbiti / 342
329 [85b-1] Ömer Bey b. Ahmed’in Osman b. Mustafa’da olan 
alacağını tahsil ettiği / 343
330 [85b-2] Sâliha bt. Receb’in eşi Seyyid Ali Çelebi’den muhâla‘a 
yoluyla boşandığı / 343
331 [86a-1] İbrahim Çelebi b. Şaban’ın Kürd oğlu Ali Beşe b. Abdullah’ta 
alacağı olduğu / 344
332 [86a-2] Cafer b. Mehmed’in, Mehmed b. Abdülbâki ile sulh olduğu / 344
333 [86a-3] Fâtıma bt. Mehmed’in eşi Süleyman b. Mehmed’den boşandığı / 345
334 [86b-1] Vefat eden İbrahim Çelebi b. Osman’ın vârislerinin vefat eden Kadı 
Ömer Efendi’de olan alacağının vârislerinden tahsili / 345
335 [86b-2] Seyyid Abdürrezzak b. Seyyid Ömer’in Ali Bey b. Ahmed’de olan 
alacağını tahsil ettiği / 346
336 [87a-1] Murad v. Zeron’un değirmen ve sair eşyalarını Bağdasar v. Mardiros 
ve Arutin v. Pilibos’a sattığı / 347
337 [87a-2] Mehmed b. Hasan’ın, Yani v. Aspolto aleyhindeki alacak 
davasından men edildiği / 347







338 [87a-3] Râbia bt. Ahmed’in eşi Mehmed b. Yusuf ’dan muhâla‘a 
yoluyla boşandığı / 348

339 [87b-1] Kefaletten dolayı Ali Beşe b. Hasan’a borçlu olan Aslan v. Panayot’un 
borcunu ödemesi / 349

340 [87b-2] Ali Ağa b. Hüseyin’in vefat eden Siyavuş b. Abdullah’ta bey‘ bi’l-
istiğlâl yoluyla olan alacağını vârislerinden tahsili / 349

341 [88a-1] Ayşe bt. Şaban Efendi’nin dükkânları ile mahzenini eşi Süleyman 
Efendi b. Mehmed’e hibe ettiği / 351

342 [88b-1] İbrahim b. Musa’nın Dellâl Ali Beşe ile olan davasında eski İzmir 
kadısı Seyyid Mehmed Efendi’nin çukadârı Mehmed Beşe’nin arabuluculuk 
için haksız yere aldığı para konusunda sulh sağlandığı / 352

343 [89a-1] Vefat eden İmamzâde Mehmed Kadri’nin küçük çocuklarının haraba 
yüz tutan evindeki hisselerini Sâliha bt. Abdullah’a sattıkları / 353

344 [89a-2] İbrahim Ağa b. Gıyabeddin’in el-Hâc Ahmed Ağa b. Hasan ile 
anlaşarak ev satış işlemini iptal ettiği ve parasını geri aldığı / 354

345 [89b-1] Öldürülen Ümmühâni bt. Mehmed’in vârislerinin, katil zanlısı 
Seyyid Süleyman Çelebi b. Yusuf ile sulh oldukları / 355

346 [90a-1] Vefat eden Abdullah Efendi’nin vârisleri Hatice ve Afife bt. 
Abdullah’ın diğer vâris Ayşe bt. Mehmed’in elindeki evden kendilerine 
hisse düştüğü iddiasıyla açtıkları davada haksız oldukları / 356

347 [90b-1] Vefat eden Ali Çavuş’un Mehmed Ağa b. Sinan’a borcuna karşılık 
rehin verdiği evin, satılarak borcunun ödenmesi / 358

348 [91a-1] Ayşe Hâtun’un babası Receb Bey b. Veli ile büyükannesi Turbula 
bt. Abdullah’tan alacağı olduğunu ispat edemediği / 359

349 [91b-1] Cafer b. Mehmed’in Kadı Mehmed Efendi b. Abdülbâki ile alacak 
davasında anlaştıkları / 360

350 [91b-2] Hatice bt. Yusuf ’un eşi Muhyiddin Efendi b. Ebûbekir’den muhâla‘a 
yoluyla boşandığı / 360

351 [91b-3] Emine bt. Halil ile boşandığı eşi İsmail Beşe b. Ebûbekir’in oğulları 
küçük yaştaki Mustafa’nın nafakası konusunda anlaştıkları / 361

352 [92a-1] Ali Beşe b. Hüseyin’in evini kızı Ayşe’ye olan borcu 
karşılığı ona devrettiği / 362

353 [92b-1] Ayşe bt. Affan’ın vakıf evinin yarı hissesini kızının oğlu Mehmed 
b. Şaban’a devrettiği / 363

354 [92b-2] Çocuksuz vefat eden Dimitri v. Kiro’nun Kestel vakfının ekmek 
fırını ve değirmeninde olan hisselerinin diğer hissedar kız kardeşi 
Sultana’ya kiralanması / 364







355 [93a-1] Mehmed Ağa b. Mustafa’nın evini Mustafa Efendi 
b. Rüstem’e sattığı / 365

356 [93b-1] Yamandi v. Yanaki ile Nikola’nın ortak kuyumculuk şirketini 
feshederek birbirlerinin zimmetlerini ibrâ ettikleri / 365

357 [93a-2] Şemsi b. Musa’nın alacağı bulunan Ebûbekir b. Hüseyin 
ile sulh olduğu / 366

358 [94a-1] Hanife bt. Abdullah’ın eşi Hacı Ahmed’den muhâla‘a 
yoluyla boşandığı / 366

359 [94a-2] İsa Beşe b. Mehmed’in alacağı olan İsak v. Menahim 
ile sulh olduğu / 367

360 [94b-1] İsmail Çelebi b. Mahmud’un Yusuf b. Abdullah’ta 
alacağı olduğu / 367

361 [94b-2] Vefat eden Hatice bt. el-Hâc Ali’nin vârislerinin, kendilerine intikal 
eden köle Dilaver bt. Abdülvehhâb’ı azat ettikleri / 368

362 [94b-3] el-Hâc Osman b. Hasan’ın kölesi Yusuf b. Abdullah’ı azat ettiği / 369
363 [95a-1, Arapça] Hâkimin, Halil Çelebi b. Yusuf ’un Ümmügülsüm 
bt. Muhyiddin Efendi adlı küçüğü evlatlık almasına izin verdiği 
(Tebennî) / 369

364 [95a-2] Poçok adlı gayri müslimin veraseti konusunda 
vârislerinin anlaştığı / 370

365 [95b-1] Mehmed Çelebi yetişkin yaşa geldiğinden vefat eden annesinden 
intikal eden terekesinin kendisine teslimi / 371

366 [95b-2, Arapça] Hâkimin iki küçük kıza nafakaya hükmetmesi / 371
367 [95b-3] Hatice bt. Abdullah’ın kocasının terekesinden hakkını vermediği 
iddiasıyla evine gelip paralarına el koyan kızları ve görümcesiyle olan 
davada kızıyla sulh olduğu / 372

368 [96a-1] Kalender bt. Abdullah’ın boşandığı eşi Mehmed b. Abbas’ın 
zimmetini ibrâ ettiği / 373

369 [96b-1] Ali Çelebi b. Muslihiddin’in anne ve babasının veraseti ve vakıf 
görevi meselesinde kardeşi Mehmed Ağa’nın zimmetini ibrâ ettiği / 374

370 [96b-2] İsmihân bt. Abdüssamed’in vefat eden babasından düşen miras 
hisseleri konusunda kardeşi Mehmed’in zimmetini ibrâ ettiği / 374

371 [97a-1] Seyyid Süleyman b. Seyyid Ali ile Mustafa Beşe b. Durmuş 
arasında alacak-verecek davasında her ikisinin birbirlerinin 
zimmetlerini ibrâ ettikleri / 376

372 [97b-1] Mehmed Bey b. İlyas’ın Rus kölesi Hasan b. Abdülvehhâb’ın serbest 
ve hür olduğu / 377







373 [97b-2] Hamide bt. Kasım’ın eşi çorbacı Mustafa Ağa 
b. Bayram’dan boşandığı / 377

374 [98a-1] Mustafa Reis’in eski Tunus kadısı Abdurrahman Efendi’de 
olan pirinç satışından alacağının tahsili için Abdurrahman Efendi’ye 
tembihatta bulunulduğu / 378

375 [98a-2] Emetullah bt. Mustafa’nın eşi İvaz b. Yusuf ’tan muhâla‘a 
yoluyla boşandığı / 379

376 [98b-1] Mustafa Halil b. Abdurrahman’ın evini 27. Ağa Bölüğü Vakfı’na bey‘ 
bi’l-istiğlâl yoluyla sattığı / 379

377 [98b-2] Ümmühâni bt. Abdullah’ın eşi Mehmed b. Ömer’den 
muhâla‘a yoluyla boşandığı / 380

378 [99a-1] Cafer b. Sâbit’in arsasını Ahmed Efendi b. Hüseyin’e sattığı / 381
379 [99a-2] Vefat eden Ahmed Yazıcı b. Nasûh’un vârisleri hanımı Şerife Emine 
bt. Mehmed ile kız kardeşi Emine’nin sulh oldukları / 381
380 [99b-1] Hatice bt. el-Hâc Ali’nin kölesi Rus asıllı Demirhan 
bt. Abdullah’ı azat ettiği / 382
381 [99b-2] Ümmühâni bt. Mehmed’in, boşandığı eşi Abbas Efendi b. Mehmed 
aleyhindeki alacak davasını ispatlayamadığı için menedildiği / 383
382 [100a-1] Osman Reis b. Mehmed’in alacağı bulunan Yorgi v. Manol 
ile sulh olduğu / 384
383 [100a-2] Mehmed Beşe b. Murad’ın evini Rahime bt. Süleyman 
Hâtun’a sattığı / 384
384 [100a-3] Bakkal Yani v. Yorgi’nin vârislerinin Yani v. Rizo’daki 
alacaklarını tahsil ettikleri / 385
385 [100b-1] Ermeni Kelaz v. Kelaser’in kaybedip Nikola v. Kanil’in elinde 
bulduğu katırının kendisine iadesine karar verildiği / 386
386 [101a-1] Esma bt. Derviş’in boşandığı kocasından olan çocuğunun 
nafakasını tahsil ettiği ve yeniden evlendiğinden nafakayı kendisinin 
karşılayacağı / 387

387 [101a-2] Süleyman b. Ali’nin vefat eden Mekke kadısı Muharremzâde 
Abdullah Efendi’ye kendisinin mülâzemeti için verdiği parayı vârislerinden 
talep etmesi ile ilgili davada tarafların anlaştığı / 387

388 [101b-1] Mustafa Beşe b. Abdullah’ın beytülmâle kalan gemisini haksız yere 
zabtettiği iddiasıyla ortağı Mehmed Reis aleyhine açılan davada iddianın 
ispatlanamadığı / 388







389 [101b-2] Mustafa Beşe b. Abdullah’ın beytülmâle kalan gemisinde 
hissesi olan Mustafa Reis’in gemiyi haksız yere zabtetmediği, hissesinin 
geçerli olduğu / 389

390 [102a-1] Yusuf b. İsrafil’in İstanköy adasında vefat eden Nasûh Beşe’nin 
vârisi olduğu ve beytülmâl emininin el koyduğu parasının ona teslimi / 390

391 [102b-1] Ali Beşe b. Mehmed’e evinde vefat eden Mehmed’in 
vârislerinin evden aldıkları eşya hususundaki davasını ispatlamak 
için süre verildiği / 390

392 [102b-2] Süleyman Beşe b. Hasan’ın Hüseyin Beşe b. Bahşâyiş’te siyah üzüm 
bedelinden alacağı olduğu / 391

393 [102b-3] Emine bt. Abdullah’ın Kerime’de olan alacağının kefili olan 
Mustafa Çelebi b. İsmail’den tahsili / 392

394 [103a-1] Süleymaniye İmâreti Ekmekçibaşı Süleyman Beşe b. Kurd’un 
Alacahamam’daki dükkânının kiracısı Çalo v. Kiçi’den alacağının 
tamamını tahsil ettiği / 392

395 [103a-2] Ömer Ağa b. Abdülvehhâb’ın Ereğli mahallesindeki evini Osman 
Ağa b. Süleyman’a sattığı / 393

396 [103b-1] Âsiye bt. Veli’nin Aydın Kethüdâ mahallesindeki evini Ümmühâni 
bt. Veli’ye sattığı / 393

397 [103b-2] Ahmed Ağa b. Mustafa’nın Keçeci Pîrî mahallesindeki ev hissesini 
Hüseyin Beşe’ye sattığı / 394

398 [104a-1] Ahyolu Tuzlası’nda üretilen tuzun ilgili yerlere dağıtılmasıyla ilgili 
ferman kaydı / 395

399 [104b-1] Kâtib Bâkī Vakfı’nın eski mütevellisi Mehmed Çelebi b. Abdullah’ın 
dönemine ait muhasebesinin görülüp zimmetinin ibrâ edildiği / 395

400 [105a-1] Mehmed b. Mehmed’in evini bey‘ bi’l-istiğlâl yoluyla Ahmed Çavuş 
Vakfı’na sattığı / 396

401 [105a-2] Fâtıma bt. Mustafa’nın Keçeci Pîrî mahallesindeki evini damadı 
Hüseyin Beşe b. Pîrî’ye sattığı / 397

402 [105b-1] Ahmed Ağa’nın borcuna kefil olan Abraham v. Andriye Papas’ın 
üzerine düşen kısmını ödemesi gerektiği / 398

403 [105b-2] Derviş Çavuş b. İsmail’in Akşemseddin mahallesindeki evini 
Rukiye bt. Abdullah’a sattığı / 398

404 [106a-1] Ayas Paşa’nın neslinden olup vakfının mütevellisi olan Tahir 
Mehmed Ağa’nın tevliyet davasında aynı aileden Ali Çelebi b. Ahmed ile 
anlaştığı / 399







405 [106a-2] Hüseyin Ağa b. Mustafa’nın Hasan b. Ali’den borç aldığının 
kefillerle beyanı / 400

406 [106b-1] Avlonyalı Mellah Koçi v. Göko’nun Edirnekapısı’ndaki fırında 
bulunan hissesini Kiro v. Nikola’ya sattığı / 401

407 [106b-2] Mısırlı Seydî İbrahim b. Kasım’ın alacağı olduğu iddiasıyla Hacı 
Mustafa b. Ahmed aleyhine açtığı davada iddiasını ispat edemediği / 401

408 [107a-1] Hacı Mustafa Beşe b. İbrahim’in Hüseyin Odabaşı b. Abdullah 
aleyhine açtığı hırsızlık davasında sulh oldukları / 402

409 [107a-2] Fâtıma bt. Hacı Mustafa’nın terekesi / 403
410 [107b-1] Mehmed Sâlih’ten kız kardeşleri Hayrünnisa ve Hatice’ye 
miras kalan menzilin 44. yeniçeri bölüğü oda çavuşu Hasan 
b. Ahmed’e satıldığı / 403

411 [108a-1, Arapça] Hâkimin Ahmed b. el-Hâc Mehmed adlı küçüğe 
nafaka takdir ettiği / 404

412 [108a-2] Hatice bt. Abdullah’ın Rus asıllı câriyesi Pâyidâr bt. Abdullah’ı 
azat ettiği / 405

413 [108b-1] Mustafa Çelebi b. Şaban’ın Saraç Hüseyin Beşe b. İsa aleyhine açtığı 
alacak davasında sulh olduğu / 405

414 [108b-2] Osman b. Mehmed’in babasının terekesi hususunda kardeşi 
Mustafa ile sulh olduğu / 406

415 [109a-1] Yahudi Kobrado v. Abraham’ın Sâlih Beşe b. Mehmed’de 
olan alacağı konusundaki davada, Sâlih Beşe’nin kalan borcunu 
ödemesi gerektiği / 406

416 [109a-2] Zülfikar Çelebi b. İsmail’in emanet olarak verdiği eşyasını kendisine 
iade etmesi talebiyle Mehmed Ağa b. Pîrî aleyhine açtığı davada iddiasını 
ispat edemediği / 407

417 [109b-1] Ölen Dimitri’nin küçük kızı Ezmerağda üzerine annesi Palolokine 
bt. İstiko’nun vasî tayin olunduğu / 408

418 [109b-2] Ölen Hanife bt. Yahya’nın Rus asıllı câriyesi Ferah 
bt. Abdullah’ı hayatta iken azat ettiğinin kızları Hayrünnisa ve 
Rukiye tarafından ikrarı / 408

419 [110a-1] Hatice bt. Abdullah’ın, kocasının terekesinden hakkını vermediği 
iddiasıyla parasına el koyan görümcesi Ayşe b. Mehmed aleyhine açtığı 
davada sulh oldukları / 409

420 [110a-2] Sipahiler Kethüdâsı Murad Ağa b. Abdullah’ın arsasını Mehmed 
Halîfe b. Musa’ya sattığı / 410







421 [110b-1] Fâtıma bt. Yusuf ’un arsasını bey‘ bi’l-istiğlâl yoluyla yeniçeri 
bölüğü vakfına sattığı / 411

422 [111a-1] Fâtıma bt. Hasan’ın Hacı Mehmed b. Mahmud’dan muhâla‘a 
yoluyla boşandığı / 411

423 [111a-2] İsmihân bt. Yusuf ’un bakımındayken vefat eden oğlunun 
nafakasından alacağı olduğu iddiasıyla eski kocası İsmail Çelebi aleyhine 
açtığı davada sulh olduğu / 412

424 [111b-1] Ölen Dimitri v. Nikola’nın küçük kızı Ezmerağda’nın vasîsi 
olan annesi Palolokine bt. İstiko üzerine Hasan b. Abdullah’ın nâzır 
tayin olunduğu / 413

425 [111b-2] Maksude bt. Bayram’ın Rus asıllı câriyesi Şivekar 
bt. Abdullah’ı azat ettiği / 413

426 [112a-1] Mosis v. Kirakos’un kendisini boşayan karısı İsteyani bt. Asvador 
aleyhine açtığı alacak davasında sulh olduğu / 414

427 [112b-1] Kadı Ömer Efendi b. Ebûbekir’in evini Hacı Ahmed 
b. Abdurrahman’a sattığı / 415

428 [112b-2, Arapça] Hâkimin Fâtıma bt. Abdüllatif adlı kadına hamileliği sona 
erene kadar iddet nafakası takdir ettiği / 415

429 [112b-3] Ziba bt. Abdullah’ın boşandığı kocası Hüseyin Beşe b. Hasan 
aleyhine açtığı nafaka ve mehir davasında sulh olduğu / 416

430 [113a-1] Ciğerci Pemo v. Dimo’nun değirmen hissesini Petso v. Penko ve 
Pemo v. Kiko’ya sattığı / 416

431 [113b-1] Hüseyin Çavuş b. Ahmed’in Mehmed Beşe b. Mustafa’nın câriyesi 
Mariya’yı haksız yere alıkoyduğu, teslim etmesi gerektiği / 417

432 [114a-1] Karahisar-ı Sâhib kazası ahalisinin kendilerinden haksız vergi 
alındığı gerekçesiyle kazanın eski kadısı Mehmed Efendi b. Murad aleyhine 
açtıkları davada sulh oldukları / 418

433 [115a-1] Ayşe bt. Sefer’in vârisi el-Hâc Halil’in, bey‘ bi’l-istiğlâl yoluyla 
satılan ev ve kirası hususunda Mustafa b. Mehmed aleyhine açtığı 
davada sulh sağlandığı / 420

434 [115b-1] Kâtib Bâli Vakfı mütevellisi Mehmed b. Mustafa’nın vakfa ait nakit 
parayla mülk satın almasına izin verildiği / 422

435 [116a-1] Ayakkabıcı İbrahim b. Hasan’ın Macar asıllı kölesi Şâhin 
b. Abdülvehhâb’ı azat ettiği / 422

436 [116b-1, Arapça] Hâkimin, Halil Çelebi b. Yusuf ’un Ümmügülsüm 
bt. Muhyiddin Efendi adlı küçüğü evlatlık almasına izin verdiği 
(Tebennî) / 423







437 [116b-2] Raziye bt. Mehmed’in Rus asıllı câriyesi Şahbaz bt. Abdülvehhâb’ı 
azat ettiği / 423

438 [116b-3, Arapça] Hâkimin Hatice bt. el-Hâc Bayram adlı kadına ve çocuğuna 
nafaka takdir ettiği / 424

439 [117a-1, Arapça] Hâkimin Hatice bt. Nuh adlı kadına ve câriyesine 
nafaka takdir ettiği / 424

440 [117a-2] Rahime bt. Abdullah’ın Ahmed b. Durmuş’tan muhâla‘a 
yoluyla boşandığı / 425

441 [117a-3, Arapça] Hâkimin Abdullah b. Seyyid Ahmed adlı küçüğe 
nafaka takdir ettiği / 425

442 [117b-1] Hacı Ahmed b. Abdullah’ın vârislerinin Mehmed b. Halil aleyhine 
açtıkları davada birbirlerinin zimmetlerini ibrâ ettikleri / 426

443 [117b-2, Arapça] Hâkimin Havvâ bt. Hasan adlı küçüğe 
nafaka takdir ettiği / 426

444 [118a-1] Karcıbaşı Mehmed Ağa b. Ebûbekir’in kar dağıtımı için 
şerbetçilerle anlaştığı / 427

445 [118b-1] Hüseyin Beşe b. Bahşâyiş’in alacaklı olduğu Süleyman Beşe 
b. Hasan’la sulhu / 428

446 [118b-2] Destodori v. Mihayil’in evini Yorgi v. Yani, Andorya v. Yani ve 
Kokona bt. Hristo’ya sattığı / 429

447 [119a-1] İzmir kadısı Abdullah Efendi’nin İstinye’deki yalısını Handan 
efendizâde Mehmed Efendi’nin vârisine bey‘ bi’l-istiğlâl yoluyla sattığı / 429

448 [119b-1] Ayşe bt. Mehmed’in, Hamza b. Hasan Çavuş terekesindeki hissesi 
için Mustafa b. Ali’yi vekil tayin ettiği / 430

449 [120a-1] Mustafa b. Abdullah’ın ev satışından dolayı İşkenos v. Manol ve 
karısı Fotine bt. Lefteri’de olan alacağını tahsil ettiği / 431

450 [120a-2] Seydî Çavuş ve Muhsine Hâtun vakıflarının nâzırlığına Şeyh İsa 
Efendi b. Ali’nin tayin olunduğu / 432

451 [120b-1] Hatice bt. Mustafa’nın Mehmed Çelebi b. Ahmed’den muhâla‘a 
yoluyla boşandığı / 432

452 [120b-2] Sadaret Kaymakamı Osman Paşa’nın konağını müştemilatıyla 
birlikte Edirne Kaymakamı Hacı Yusuf Paşa’ya sattığı / 432

453 [121b-1] Câriye olduğu iddia edilen Ayşe bt. Hasan’ın hür olduğu / 434
454 [121b-2] Hacı Mustafa Bey b. Ramazan’ın evini Mustafa Çelebi 
b. Muharrem’e sattığı / 435







455 [122a-1] Mustafa b. Muharrem’in ev ile bahçesini bey‘ bi’l-istiğlâl yoluyla 
kayyım Mustafa Çelebi b. Ömer’e sattığı / 436

456 [122a-2] Ayşe bt. Abdullah’ın açtığı nafaka davasında kocası Mehmed Dede 
b. Davud ile anlaştığı / 437

457 [122b-1] Vefat eden Mustafa Bey b. Ali’nin malından 60 guruşun vakfedilip 
mütevelliliğine de Ali Beşe b. Abdullah’ın tayin olunduğu / 437

458 [123a-1] Raziye bt. Mehmed Çavuş’un Bahârî Mehmed b. Davud’dan 
muhâla‘a yoluyla boşandığı / 439

459 [123b-1] Fâtıma bt. Hüseyin’in İlyas b. Abdünnebi’den 
muhâla‘a yoluyla boşandığı / 439

460 [123b-2] Zeyneb bt. Abdullah’ın Hüseyin Beşe b. Hasan’dan muhâla‘a 
yoluyla boşandığı / 440

461 [123b-3, Arapça] Hâkimin Kamer bt. Mustafa adlı kadına 
nafaka takdir ettiği / 441

462 [124a-1] Timurhan bt. Abdullah’ın alacaklı olduğu damadı Mustafa Çelebi 
b. Hacı Receb ile sulh olduğu / 441

463 [124a-2] Ayşe bt. Haydar’ın vârislerinden kızları Emetullah ve Fâtıma’nın 
miras hususunda İshak Çelebi b. Mehmed ile sulh oldukları / 442

464 [124b-1] Fâtıma bt. Ahmed’in Rus câriyesi Canfeda’yı azat ettiği / 443
465 [124b-2] Zeyneddin Çelebi b. Sâlih’in ev ve arsasını Fâtıma 
bt. Mehmed Beşe’ye sattığı / 443
466 [125a-1] Mehmed Çelebi b. Süleyman’ın Rus kölesi Yusuf ’u mükâtebe 
yoluyla azat ettiği / 444
467 [125b-1] el-Hâc Mahmud b. Mustafa’nın kölesi Hasan b. Abdülvehhâb’ı 
mükâtebe yoluyla azat ettiği / 445
468 [125b-2] el-Hâc Mustafa’nın oğlu Mustafa’nın vasîsi üzerine validesi 
Timurhan bt. Abdullah’ın nâzır tayin edildiği / 445
469 [125b-3] Fâtıma Hanım bt. Mehmed Paşa’nın câriyesi Fethi 
bt. Abdullah’ın azat edildiği / 446
470 [126a-1] Kasımpaşa’da Havvâ bt. Ahmed’in dengi olmadığı gerekçesiyle 
boşadığı kocası İbrahim b. Ahmed’den daha önceki anlaşması sebebiyle 
herhangi bir para talebinde bulunamayacağı / 446

471 [126a-2] Seyyid Ali Efendi’nin evini İbrahim Ağa’ya sattığı / 447
472 [126b-1] Hatice bt. Mehmed’in evini Sâliha bt. Abdülmennân’a sattığı / 448
473 [127a-1] Emetullah bt. Hamza’nın muhâla‘a yoluyla boşandığı kocası Musa 
b. Mehmed’den hamile olduğu ve nafaka tayini / 448







474 [127a-2] Ayşe bt. Mehmed’in Hasan Beşe b. Mustafa’dan muhâla‘a 
yoluyla boşandığı / 449

475 [127a-3] Hüseyin Beşe b. İbrahim’in evini İncekara Mehmed Çavuş Vakfı’na 
bey‘ bi’l-istiğlâl yoluyla sattığı / 449

476 [127b-1] Belkıs bt. Abdullah’ın evini İncekara Mehmed Çavuş Vakfı’na bey‘ 
bi’l-istiğlâl yoluyla sattığı / 450

477 [128a-1] Ezmerağda bt. Anastaş’ın boşandığı kocası Aleksandra 
v. Panayot’tan alacağını tahsil ettiği ve sulh oldukları / 451

478 [128a-2] Mehmed Beşe b. Abdullah’ın kızı ve vârisi Hanbeyi’nin el-Hâc 
Mahmud’daki alacağının tahsili / 451

479 [128b-1] Ayşe bt. Mevlüd’ün kocası Mehmed b. Ahmed’den muhâla‘a 
yoluyla boşandığı / 453

480 [129a-1] Râbia bt. Dilaver’in kocası es-Seyyid Ahmed b. es-Seyyid 
Mustafa’dan muhâla‘a yoluyla boşandığı / 453

481 [129a-2] Mehmed Beşe b. Abdullah’ın Mehmed Çavuş b. Abdullah’a olan 
borcunun Ali Bey b. Mustafa’ya havale edildiği / 454

482 [129b-1] Dimitri v. Tağtar’ın vârislerinin Toma v. Simyon’daki para ve 
eşyaları aldıkları / 454

483 [129b-2] Bakkal Yani v. Todori’nin İstati v. Papa Zopoli’deki 
alacağının tahsil edildiği / 455

484 [130a-1] el-Hâc Ahmed Vakfı’na ait Kasımpaşa’daki bostan toprağının Sultan 
Bayezid Han Vakfı’na intikal ettiğinin sabit olduğu / 456

485 [131a-1] Şerife Emine bt. es-Seyyid Abdi’nin evini Mehmed Çelebi 
b. Mustafa’ya bey‘ bi’l-istiğlâl yoluyla sattığı / 459

486 [131a-2] Sâliha bt. Abdi’nin evini el-Hâc Mustafa b. Halil’e sattığı / 460
487 [131a-3] Ahmed Çelebi b. Osman’ın çitlik, ev arsası ve değirmenini Mustafa 
Efendi b. Muharrem Efendi’ye sattığı / 460
488 [131a(2)-1] Seyyid Ali b. Eyyûb’un Mustafa Beşe b. Mehmed’e 
borçlu olduğu / 461
489 [131a(2)-2] Ayşe bt. Abdullah’ın Muslu b. Safa’dan boşandığı / 462
490 [131a(2)-1] Vefat eden Mehmed Çelebi b. Murad’ın vârislerinin vasîsi olan 
el-Hâc Hasan’dan olan alacağı hususunda anlaşma sağlandığı / 462
491 [131b(2)-2] Çorlulu Yorgo v. Karyos’un bağını Osman Beşe’ye sattığı / 463
492 [133a-1] İbrahim Efendi b. Zeynullah’ın bağını Atâullah Efendi b. Osman’a 
vefâen sattığı / 464







493 [132b-1] Peynirci Mehmed Beşe b. Bâli’nin Mehmed Beşe b. Ahmed’e verdiği 
koyunların iadesi / 465

494 [133a-1] Hasan Efendi b. Mustafa’nın evini İbrahim Çelebi 
b. Halil Efendi’ye sattığı / 466

495 [133a-2] İbrahim Çelebi b. Halil Efendi’nin Hasan Efendi’den aldığı evi bu 
defa Yahya Çelebi b. Abdullah’a devrettiği / 466

496 [133b-1] el-Hâc Ali b. Ömer’in çukacı Mehmed Çelebi b. Mustafa’daki 
alacağının vârislerince tahsil edildiği / 467

497 [134a-1] Vefat eden ve akraba oldukları anlaşılan Köse Mustafa b. Mehmed 
ile Mustafa b. Ali Ağa’nın miras hisselerinin paylaşımı ve el-Hâc Yusuf 
Beşe’ye teslimi / 468

498 [135a-1] Ahmed Çavuş b. Veli’nin evini el-Hâc Ebûbekir 
b. Ömer’e sattığı / 471

499 [135b-1] Mustafa b. Yusuf ’un Yenikapı’da kendisini yaralayan Mahmud 
Beşe b. Mustafa ile sulh oldukları / 472

500 [135b-2] Atâullah Efendi b. Hüsameddin Efendi’nin evini Ömer 
Bey b. Osman’a sattığı / 472

501 [136a-1] Abdullah Çelebi b. Mehmed’in evini Mustafa Ağa 
b. Hasan’a sattığı / 473

502 [136a-2] Hatice bt. Abdullah’ın İsmail b. Mehmed’den boşandığı / 473
503 [136b-1] Sofular mahallesinden Yani v. Todori’nin Pavlo v. Petro’daki 
alacağının vasî Aleksi’ye teslimi / 474
504 [136b-2] Ayşe bt. Dal Mehmed Efendi’nin vakfına mütevelli Mustafa Çelebi 
b. Ömer Ağa’nın vakfa olan borcu için kefiller gösterdiği / 475
505 [137a-1] Mustafa Bey b. Abdullah’ın evini Mehmed Tahir Ağa 
b. Hüseyin’e sattığı / 475
506 [137b-1] Ayşe bt. Abdullah’ın Kaya b. Mahmud’dan muhâla‘a 
yoluyla boşandığı / 476
507 [137b-2] Mehmed Efendi b. İbrahim’in terekesinden menzil hissesinin Hatice 
bt. İzzet Bey’in olduğu / 477
508 [138a-1] Sofular mahallesinden Emine bt. Mustafa’nın Mehmed 
b. Abdullah’tan boşandığı / 478
509 [138b-1] Ahmed Çelebi b. Mustafa Efendi’nin Emine Hâtun’a intikal eden 
menzil hissesinin Atâullah Efendi’ye satıldığı / 478
510 [139a-1] At satıcısı Sefer b. Hüseyin’e ortaklarından Mehmed b. Gazanfer’in 
borçlu olduğu / 480







511 [139b-1] At satıcısı Ahmed b. Bâli’ye ortaklarından Mehmed 
b. Gazanfer’in borçlu olduğu / 480

512 [139b-2] Takyeci Camii mahallesinden Hatice bt. Mustafa’nın Süleyman 
b. Abdullah’tan muhâla‘a yoluyla boşandığı / 481

513 [140a-1] Mustafa Ağa b. Ali’nin es-Seyyid Mehmed b. Ahmed Ağa ile 
birbirlerinin zimmetlerini ibrâ ettikleri / 482

514 [140a-2] Ümmügülsüm Vakfı’nın İstadola bt. Menteş’teki alacağını 
mütevellisi Mehmed Beşe’nin tahsil ettiği / 482

515 [140b-1] At satıcısı Markos’a Mehmed b. Gazanfer’in borçlu olduğu / 483
516 [140b-2] Molla Ahaveyn mahallesinden Muharrem Çelebi b. Zeyneddin’in 
para vakfı kaydı / 483
517 [141b-1] Vefat eden Abdullah Efendi b. Sefer’in Ahmed b. Mehmed’deki 
alacağının vasî Hasan b. Kasım tarafından tahsil ettiği / 485
518 [141b-2] Tersane emini Yusuf Efendi’nin bağını el-Hâc Mustafa Ağa 
b. Abdullah’a sattığı / 486
519 [142a-1] Emetullah bt. Yusuf Beşe’nin evinin vârisleri tarafından Muharrem 

Çelebi b. Ahmed Efendi’ye satıldığı / 486
520 [142b-1, Arapça] Hatice bt. Ahmed için babası üzerine nafaka takdiri / 487
521 [142b-2] el-Hâc Muhyiddin mahallesinden Havvâ bt. Abdullah’ın 
bütün eşyasını ve alacağını ölümü halinde kocası Sâlih Çelebi b. Halil’e 
vasiyet ettiği / 488

522 [143a-1] Ayşe Hanım ve kocası Mustafa Ağa’nın evlerini Şehid Mehmed Paşa 
evkafına bey‘ bi’l-istiğlâl yoluyla sattıkları / 488

523 [143b-1] el-Hâc Mustafa b. Hüseyin’in Kuşadası’ndaki evini 71. yeniçeri 
odasına bey‘ bi’l-istiğlâl yoluyla sattığı, sonra da evin oda tarafından el-Hâc 
Halil Çelebi’ye satıldığı / 489

524 [144a-1] Rahime bt. Abdullah’ın eşyalarını Resûl b. Veli’ye hibe ettiği / 491
525 [144b-1] Tophane’de Bostan mahallesinden Mehmed Reis’in gemisine buğday 
yükleyerek yabancılara satmadan İstanbul’a getirmek üzere taahhüdü ve 
kefil tayini / 491

526 [144b-2] el-Hâc Receb Ağa b. Mehmed’in yanmış evin arsasını Sadrazam 
Ahmed Paşa’ya sattığı / 492

527 [145a-1] Mustafa Efendi b. Mehmed’in Mustafa Efendi b. Ahmed’deki 
alacağını tahsil ettiği / 493

528 [145b-1] Gülistan bt. Abdullah’ın el-Hâc Murad b. İbrahim’in 
câriyesi olduğunu itirafı / 494







529 [145b-2] el-Hâc Mustafa b. Abdullah’ın vârisi olan oğlu Abdullah’ın 
Tatavla’daki miras hisselerini yeniçeri ağası Mustafa Ağa’ya sattığı / 494

530 [146b-1] İlya v. Mincar’ın vârisleri olan kardeşleri Mandeli ve Ezmerağda’nın 
kendilerine miras kalan dükkânı Yorgi v. Eksaboni’ye sattıkları / 495

531 [146b-2] Yeniçeriler beytülmâl emini Mustafa Ağa’nın Mehmed b. İlyas’ın 
gemi hisselerini iadesi / 496

532 [147a-1] Bursa eski subaşısı Süleyman Bey b. Ahmed’in Bursa eski kadısı 
Kevâkibîzâde Mehmed Efendi’de alacağının olmadığı / 497

533 [147b-1] Mustafa Çelebi b. Ali ve kardeşi Safiye Hâtun’un ev ve dükkânlarını 
yeniçeri para vakfına bey‘ bi’l-istiğlâl yoluyla sattıkları / 498

534 [147b-2] Maraş Valisi Ali Paşa b. Abdüllatif ’in han, dükkân, çiftlik, 
ev, tarla ve bahçelerini rehin bırakarak Mustafa Ağa b. Abdülahad’dan 
borç aldığı / 499

535 [148b-1] Hüseyin Çavuş b. Abdullah’ın oğlu Mustafa Çelebi’ye 
babasının eski kölesi Hatice bt. Abdullah’ın terekesinden düşen 
miras hissesinin verilmesi / 500

536 [148b-2] Yeniçeri Ahmed Beşe b. Abdi’nin koyunlarını Muslu Beşe 
b. Kadri’ye sattığı / 501

537 [149a-1] Ayşe bt. Çolak Hüseyin’in hür olduğunun tesbit edildiği / 502
538 [150a-1] Esmâ bt. Abdülkadir’in terekesinden azatlı kölesi Nâzenin bt. 
Abdullah’ın herhangi bir şey alarak gizlemediği / 503
539 [150a-2] Fâtıma bt. İbrahim’in boşandığı kocası İsmail Bey b. Ahmed ile 
mehir alacağı konusunda sulh olduğu / 504
540 [150b-1] Mehmed Ağa b. Abdülkadir’in Sivâsî Efendi zaviyesi Vakfı’na olan 
borcunu mütevelli Abdullah Efendi b. Abdürrahim’e ödeyeceği / 505
541 [150b-2] Ayşe bt. Nasûh’a hamile iken boşandığı kocası Mehmed b. Osman’ın 
nafaka vermesi gerektiği / 506
542 [151a-1] Halil Beşe b. Abdullah’ın hanımını aldatıp bazı eşyasını almakla 
itham ettiği Saraylı Havvâ Hâtun ile anlaştığı / 506
543 [151a-2] Rukiye bt. Osman’ın boşandığı kocası Aşur b. Osman ile mehir 
alacağı konusunda sulh olduğu / 507
544 [151b-1] İsmihan Hâtun’un, kardeşi Ahmed b. Ali’den miras kalıp kocası 
İbrahim Beşe b. Abdullah’ta olan alacağını sulh yoluyla aldığı / 507
545 [152a-1] Fâtıma bt. Murad’ın kızı Hanife’nin, annesinden kalan miras 
hissesini diğer vâris İsmihan Hâtun’dan sulh yoluyla aldığı / 508
546 [152a-2] Ali Çelebi b. Murad’ın Marine bt. Sanam’dan alacaklı olduğu / 509







547 [152b-1] Ali Bey b. Halil Çavuş’un eski Maraş kadısı Abdürrahim Efendi 
b. Abdullah’ta olan alacağını aldığı / 510

548 [152b-2] Mustafa Bey b. Hüseyin’in evini bey‘ bi’l-istiğlâl yoluyla Seydî Bey 
Vakfı mütevellisi İmam Ali Efendi b. Süleyman’a sattığı / 510

549 [153a-1] Elife ve Bâkiye’nin İbrahim Çelebi Vakfı’na ait oda ve dükkânlardaki 
tasarruf haklarını Abdullah b. Abdurrahman’a devrettikleri / 511

550 [153b-1] Mehmed b. Ali’nin Kasım Ağa b. Abdullah’ta 
alacağının olmadığı / 512

551 [153b-2] Şam eski kadısı Abdülbâki Efendi’nin bahçesini eski gümrük emini 
Hüseyin Ağa b. el-Hâc Yusuf ’a sattığı / 513

552 [154a-1] Yenikapı’da Simkeşi mahallesinden İbrahim Çelebi b. Mustafa’nın 
Emine bt. Rıdvan’ın oturduğu vakıf eve ortak olduğunun tesbiti / 514

553 [154b-1] Dilaver Bey b. Abdullah’ın Ramazan Çelebi b. Şaban’da 
alacağının kalmadığı / 515

554 [155a-1] Ekmekçi Tevkil v. Asvador’un dolabındaki parayı alan hizmetkârı 
Diyarbakırlı Murtaza b. Süleyman’ın borcunu ödeyeceği / 515

555 [155a-2] Şam eski kadısı Yahya Efendi’nin vârislerinden Bahri bt. Abdullah’ın, 
diğer vâris Cezmi Abdülkerim Efendi’de olan miras hissesini alarak 
zimmetini ibrâ ettiği / 516

556 [156a-1] Bakkal Panayot’un kendisini bıçakla yaralayan yeniçeri Veli Beşe 
b. Şaban ile sulh olduğu / 518

557 [156a-2] Es-Seyyid Ali Çelebi b. Yusuf ’un 53. cemaat odası para vakfından 
evini rehin gösterip borç aldığı / 519

558 [156b-1] Havvâ bt. Abdullah ile Halil Beşe b. Abdullah’ın muhâla‘a 
yoluyla boşandıkları / 519

559 [156b-2] Mustafa Efendi b. Mehmed’in vefat eden Ahmed Beşe b. Mustafa’da 
olan alacağının terekesinden ödenmesi gerektiği / 520

560 [157a-1] Mehmed Çelebi b. Muslu’nun çocuklarına Süleyman Çelebi 
b. Osman’ın vasî tayin edildiği / 521

561 [157b-1] Veli Beşe b. Musa’nın eski mütesellim Süleyman Ağa 
b. Abdullah’taki alacağını alarak zimmetini ibrâ ettiği / 521

562 [157b-2, Arapça] Sâliha bt. Mehmed için babası üzerine nafaka takdiri / 522
563 [157b-3] Mustafa Bey b. el-Hâc Hüseyin’in 28. cemaat odası para vakfına olan 
borcunu ödemesi gerektiği / 522
564 [158a-1] Kamaniçe seferinden dönerken vefat eden yeniçeri 
Mehmed Beşe b. İnebey’in vârislerinin annesi Hâssa Hâtun ve 
kardeşi İbrahim olduğu / 523







565 [159a-1] Hacdan dönerken Payas’ta vefat eden el-Hâc Abdullah’ın terekesinin 
vârislerine teslim edildiği / 525

566 [159a-2] Ahmed Beşe b. Veli’nin Konorto v. Yasef ’ten alacaklı olduğu / 525
567 [159b-1, Arapça] Mehmed b. Ahmed Beşe için babası üzerine 
nafaka takdiri / 526
568 [159b-2] İsa Çelebi b. Sadık’ın Camcı Mehmed Bey b. Abdullah’ta 
alacağının olduğu / 526
569 [159b-3, Arapça] Mehmed b. Hasan için babası üzerine nafaka takdiri / 527
570 [160a-1] Emine Hâtun bt. Mustafa Efendi’nin Hüseyin Ağa Vakfı’na ait 
evdeki hissesini Ayşe Hanım’a devrettiği / 527
571 [160b-1] Debbâğzâde Mescidi müezzin ve kayyımlığına vekil tayini / 528
572 [160b-2] Mirza v. Samuyil’in reisi olduğu gemi sahibi el-Hâc Mehmed Beşe 
b. Ali’de taşıdığı mal dolayısıyla olan alacağını aldığı / 529
573 [161a-1] Havvâ bt. Ali Çavuş ile Seyyid Ömer Çelebi b. Seyyid Ebûbekir’in 
muhâla‘a yoluyla boşandıkları / 530
574 [161a-2] İsmihan bt. Mustafa’nın evini Osman Efendi b. Mehmed 
Efendi’ye sattığı / 530
575 [161b-1] Şam kadısıyken vefat eden Yahya Efendi’nin vârislerinden 
Rukiye Kadın’ın diğer vâris Cezmi Abdülkerim Efendi’de olan miras 
hissesini aldığı / 531

576 [162b-1] Ömer Efendi b. Ebûbekir’in Macar asıllı câriyesi Behzad bt. 
Abdullah’ı azat ettiği / 533

577 [162b-2] Ömer Efendi b. Ebûbekir’in Eflak asıllı câriyesi Lalgûn bt. 
Abdullah’ı azat ettiği / 533

578 [162b-3] Ömer Efendi b. Ebûbekir’in Rus asıllı câriyesi Şahbaz 
bt. Abdullah’ı azat ettiği / 534

579 [162b-4] Ömer Efendi b. Ebûbekir’in Rus asıllı câriyesi Gülbûy 
bt. Abdullah’ı azat ettiği / 534

580 [162b-5] Ömer Efendi b. Ebûbekir’in Macar asıllı kölesi Yusuf 
b. Abdullah’ı azat ettiği / 534

581 [163a-1] Ömer Efendi b. Ebûbekir’in câriyesi Mücellâ bt. Abdullah’ı 
azat ettiği / 535

582 [163a-2] Râbia bt. el-Hâc Abbas ile Süleyman Çelebi b. Abdullah’ın muhâla‘a 
yoluyla boşandıkları / 535

583 [163a-3] Bayram Çelebi b. Yusuf ’un Hüseyin b. Ali’de 
alacağının olduğu / 536







584 [163b-1] Seyyid Mehmed Efendi b. İbrahim’in Nişancı Cafer 
Çelebi mahallesinden Mahmud Bey b. Mehmed’e olan borcunun 
terekesinden ödenmesi / 536

585 [164a-1] Havvâ bt. Mehmed ile Ramazan Çelebi 
b. Abdullah’ın boşandıkları / 537

586 [164b-1] İstanbul Rum patriği Bartinos v. Simon’un Atmeydanı’ndaki Sultan 
Ahmet Medresesi? para vakfına mütevelli olan Ebûbekir Çelebi’ye, daha 
önceden alınan borcu ödemesi / 538

587 [165a-1] Şerife Rahime bt. Ferhad’ın Sâliha Hâtun Vakfı’na 
borcu olduğu / 539

588 [166a-1] Mustafa Ağa b. Abdullah’ın evini Hacı Ali Ağa 
b. Bayezid’a sattığı / 541

589 [166b-1] Abdülbâki b. Mehmed’in evini Keçeci Pîrî mahallesi Avârız 
Vakfı’na bey‘ bi’l-istiğlâl yoluyla sattığı / 542

590 [166b-2] Ayşe bt. İbrahim’in câriyesi Şehsuvar’ı azat ettiği ve bir miktar 
eşyasını hibe ettiği / 543

591 [167a-1] Ferruh Beşe b. Bayram’ın alacak davasında Mehmed Beşe b. Hüseyin 
ile sulh olduğu / 544

592 [167b-1] Hasan b. Ebûbekir’in satın aldığı Rus câriyesinin ayıplı çıkması 
üzerine iadesi / 544

593 [168a-1] Ayşe bt. İbrahim’in muhâla‘a yoluyla boşandığı kocası Ömer Beşe 
b. Mustafa’nın zimmetini ibrâ ettiği / 545

594 [168a-2] Mandıracılık yapan Receb Beşe b. Şaban’ın vârisleri tarafından 
ortağı hamamcı Muslu Çelebi b. Sefer’in zimmetinin ibrâ edildiği / 546

595 [168b-1] Ayak Çifte Medresesi’nde bulunan Mustafa’nın ağaçtan düşerek 
öldüğünün keşf ve tesbit edildiği / 547

596 [169a-1] Solak Mehmed Bey b. Mustafa’nın Macar asıllı kölesi 
Zülfikar’ı azat ettiği / 548

597 [169a-2] Sâliha bt. Murad Çavuş’un vârislerinin Mehmed Ağa b. Ahmed 
aleyhine açtıkları vakıf bağı ile ilgili davada haksız oldukları / 548

598 [170a-1] İstanbul Hamalbaşılığı vazifesinin Mustafa b. Mehmed’e 
verilmesiyle ilgili berat kaydı / 550

599 [170a-2] Boğdan’a ticaret için giden tüccarın Boğdan halkından esir 
almaması ve satmaması için yasak hükmü / 551

600 [170b-1] Malkoç v. Kirkor’un aldığı borca karşılık evini Hacı Ali Ağa 
b. Abdünnebi’ye rehin verdiği (bey‘ bi’l-vefâ) / 551







601 [170b-2] Mustafa b. Mehmed’in Ahmed Ağa Vakfı arsası üzerine bina ettiği 
menzil masraflarının keşfi / 552

602 [171a-1] Şeyh Ömer Efendi b. Şeyh Mustafa’nın kendisinden haksız yere 
aldığı para konusunda ehl-i örften Musa Ağa b. Malkoç ile sulh olduğu / 553

603 [171b-1] Seyyid Ali Çelebi b. Yusuf ’un Üsküdarlı Mahmud Ağa Vakfı’na 
rehin bıraktığı evini borcunu ödeyerek teslim aldığı / 554

604 [172a-1] Hacı Mustafa b. Mehmed’in Rus asıllı Timurhan’ı azat ettiği / 555
605 [172a-2] Hacı Mustafa b. Mehmed’in Rus asıllı kölesi Yusuf ’u azat ettiği / 555
606 [172b-1] Ahmed Çelebi b. Mustafa’nın alacağının Ali Ağa b. Ahmed’in 
terekesinden ödenmesi / 556
607 [173a-1] Hamza Beşe’nin camiye vakfettiği nakitten kızı 
Hatice’ye borç verildiği / 557
608 [173a-2] Emine bt. Yusuf ’un boşandığı kocası Veli Beşe b. Ahmed’in 
zimmetini ibrâ ettiği / 558
609 [173b-1] Yazıcı Mustafa Çelebi b. Mehmed’in vârislerinin alacaklı oldukları 
Parım’ın zimmetini ibrâ ettikleri / 558
610 [173b-2] Ümmühâni Hâtun Vakfı mütevelliliğine vakıf şartı gereği eski 
kölesinin torunu Mehmed Çelebi b. Musa’nın tayini / 559
611 [174b-1] Şahbaz bt. Abdullah’ın ölen Abdülkadir Beşe’den çocuğu olduğunun 
ve hürriyetini kazandığının tescili / 560
612 [175a-1] Nefise bt. Durak’ın ölen kocası Bayram Ağa b. Cafer’in 
terekesindeki hissesini aldığı / 562
613 [175b-1] Reis Todori v. Preşkova’nın Mısır’dan getirdiği pirinç yükü ile ilgili 
alacağı konusunda Nasrullah v. Fazlullah aleyhine açtığı davada iddiasını 
ispat edemediği / 562

614 [176a-1] Satı Beşe b. Süleyman’ın evini İsmail Efendi b. İbrahim’e aldığı borç 
karşılığı rehin koyduğu (bey‘ bi’l-vefâ) / 563

615 [176a-2] Sinan v. Murad’ın ev davasında Bedros v. Vak’ın zimmetini 
ibrâ ettiği / 564

616 [176b-1] Sâliha bt. Abdullah ile Mehmed Beşe b. İbrahim’in muhâla‘a 
yoluyla boşandıkları / 565

617 [176b-2] Ali Bey b. Mehmed’in ağdacı ve sirkeciler kethüdâlığına tayini / 565
618 [177a-1] Ali Ağa b. Abdurrahman’ın Mustafa Paşa b. Oruc Ağa’ya 
borcu olduğu / 566
619 [177a-2] Ali Ağa b. Abdurrahman’ın Mustafa Paşa b. Oruc Ağa’ya olan 
borcuna karşılık köşkünü ve arsasını takas ettiği / 567







620 [178a-1] Hasan Ağa b. Hurrem’in borç karşılığında Osman b. Abdullah’a 
rehin verdiği evini borcunu ödemekle geri aldığı / 568

621 [178a-2] Belkıs bt. Abdullah’ın hür olduğunun tescili / 569
622 [178b-1] Mustafa Bey b. Abdülcelil’in rüşvet davasında nâib Mehmed Efendi 
ile sulh oldukları / 570
623 [178b-2] Ayşe bt. Halil’in Hasan b. Selim’den muhâla‘a 
yoluyla boşandığı / 571
624 [179a-1] Tatar Mustafa b. Abdurrahman’ın mirası meselesinde vârisleri Ömer 
b. Abdülmecid ile Ümmühâni bt. Sermahfilzâde Mehmed’in birbirlerinin 
zimmetlerini ibrâ ettikleri / 571

625 [179b-1] Abdurrahman Efendi b. Hasan’ın kiraladığı arsayı Hânî Sultan 
Vakfı’na iadesi / 573

626 [180a-1] Boyalı ham ipek bükücülerinin sekizden fazla tezgâh olmaması 
gerektiği üzerinde anlaştıkları / 574

627 [180a-2] Osman Beşe b. Halil’in evini Muslu Beşe b. İsmail’e sattığı / 575
628 [180b-1] Hacı Abdi’nin terekesinin vârisi olarak ortaya çıkan ve dedesinin 
ismini hatalı vermesi dolayısıyla davası dinlenmeyen İbrahim Bey 
b. Muharrem’in akrabalığını ispatı ve vâris olduğu / 575

629 [181a-1] Seyyid Veli’nin terk ettiği karısı Fâtıma ile oğlu Mustafa ve câriyesi 
Mülâyim’e nafaka takdiri / 577

630 [181b-1] Gülbûy bt. Hüseyin’in evini oğlu Mehmed Ağa’ya sattığı / 578
631 [181b-2] Emine bt. Muslu’nun boşandığı kocası Kasım b. Haydar’ın 
zimmetini ibrâ ettiğinin sabit olduğu / 579
632 [182a-1] Gürcü asıllı Hasan b. Abdullah’ın hür olmadığının tescili / 580
633 [182b-1] Aydın Bey’in ölümünden sonra vârislerine intikal eden kölesi Yusuf 
b. Abdullah’ın “kitabet” sonucu hürriyetini kazandığının tesbiti / 581
634 [183a-1] Akıl hastalığı belli olan Kiryaki bt. Bazar’ın nafakası için vasîsi 
tarafından evinin satışına izin verilmesi talebi / 582
635 [183b-1] Belkıs bt. Abdullah’ın Mehmed Çavuş Vakfı’na bey‘ bi’l-istiğlâl 
yoluyla sattığı menzilinin borcunu ödemesi üzerine kendisine iadesi / 583
636 [183b-2] Fâtıma bt. Abdullah’ın eşya davasında damadı Mehmed Çelebi 
b. İbrahim ile sulh olduğu / 584
637 [184a-1] Safiye bt. Abdullah’ın Kadıköy Osman Ağa Camii Vakfı’na ait odayı 
haksız yere zabtetmediğinin anlaşıldığı / 584
638 [184b-1] Hüseyin b. İbrahim ve eşi Belkıs bt. Abdullah’ın Karabaş 
mahallesindeki evlerini İsmail Efendi b. Mehmed’e sattıkları / 585







639 [186a-1] Mustafa b. Pîrce’nin kaybedip Mustafa Beşe b. Ahmed’in elinde 
bulduğu beygirinin kendisine teslimi / 586

640 [186a-2] Ortaköy’den Dimo v. Yani’nin Balıkpazarı’ndaki fırın 
hissesi ile bitişiğinde bulunan at değirmenindeki hissesini Yani 
v. Londo’ya sattığı / 587

641 [186b-1] İlbasanlı Mehmed b. Hasan’ın vârislerinin miras meselesinde 
aralarında anlaştıkları / 588

642 [187a-1] İran tüccarından Sakarya v. Maksud’un Mehmed Beşe 
b. Arslan’da alacağı olduğu / 589

643 [187b-1] Filibe’de ölen Filyos v. Şuyen’in Kestosder v. Kazar’da olan alacağı 
meselesinde kardeşi ve vârisi Sara ile sulh olduğu / 590

644 [187b-2, Arapça] Hâkimin, Mustafa b. Murtaza adlı küçüğe 
nafaka takdir ettiği / 591

645 [187b-3] Ayşe bt. Abdi’nin nafaka ve mehir hususunda boşandığı kocası 
Murtaza b. Mustafa’nın zimmetini ibrâ ettiği / 591

646 [187b-4] Ahmed Beşe b. Mustafa’nın Topkapı’nın Fâtıma Sultan 
mahallesindeki evini Ahmed Ağa b. Mustafa’ya sattığı / 592

647 [188a-1] Haydarhane mahallesinden Ceyhun bt. Abdullah ile Osman 
b. Ali’nin muhâla‘a yoluyla boşandıkları / 592

648 [188a-2] Davud Beşe b. İskender’in Seyyid Mehmed Çelebi’de olan 
alacağının vekili Ahmed Çelebi b. Mahmud’a verilmesi / 593

649 [188b-1] Ekmekçi Karabet’in Ovanes v. Makro’da alacağı olduğu / 594
650 [188b-2] Serkis v. Matnoz’un kendisini dövüp yaralayan Mahmud Çelebi 
b. Ahmed ile sulh olduğu / 595
651 [189a-1] Mehmed Beşe b. Hasan’ın Hoca Üveys mahallesindeki evini Safiye 
bt. Abdullah’a sattığı / 595
652 [189a-2] Kasap Bektaş Beşe b. Hüseyin’in parasını çalmakla itham ettiği 
Bandel v. Yakob aleyhine açtığı davada iddiasını ispat edemediği / 596
653 [189b-1] Altıpoğaça mahallesinden Kerime bt. Mehmed’in kocası Mehmed 
Beşe b. Enbiyâ’dan muhâla‘a yoluyla boşandığı / 596
654 [189b-2] Ümmühâni bt. Abdi’nin menzilini Yavaşça Mehmed Ağa Vakfı’na 
bey‘ bi’l-istiğlâl yoluyla sattığı / 597
655 [189b-3] Mehmed Efendi b. Abdi’nin Bezzâzistânî Mehmed Çelebi 
b. Mustafa’ya borcu olduğu / 598
656 [190a-1] Mehmed Efendi b. Abdi’nin borcuna karşılık Bezzâzistânî Mehmed 
b. Mustafa’ya samur kürkünü verdiği / 598







657 [190a-2] Sofcu el-Hâc Hüseyin b. Nasûh’un vakıf evini Hacı Mustafa Ağa 
b. Abdülmennân’a devrettiği / 599

658 [190b-1] Yeniçeri çorbacısı Şaban Ağa b. Hızır’ın terekesinden olan evinin 
vârisleri tarafından Mehmed Beşe’ye satıldığı / 600

659 [191a-1] Ahmed b. Abdullah’ın işçilik yaptığı Kastodoli ve Yorgaki 
v. Nikola’dan alacağı ücret konusunda anlaşma sağladığı / 601

660 [191a-2] Ahter v. Yuvan’ın Hacı Muhyiddin mahallesindeki evini Dimo 
v. Andriye’ya sattığı / 601

661 [191b-1, Arapça] Hâkimin, Mehmed b. Ali adlı küçüğe 
nafaka takdir ettiği / 602

662 [191b-2] Vefat eden Seyyid İbrahim Efendi’nin çukadâr Osman Beşe’ye olan 
borcunun kefillerinden tahsili / 602

663 [192a-1] Hacı Pîrî b. Mehmed’in Rus asıllı câriyesi Gülistan’ı azat ettiği / 603
664 [192a-2] Kasım Çavuş Vakfı’na mütevelliye olan Ayşe bt. Mustafa Ağa’nın 
kardeşi oğlu Mehmed Çelebi’yi vekil tayin ettiği / 604
665 [192b-1] Fâtıma bt. Abdullah’ın Kâtib Mustafa mahallesindeki evini İbrahim 

Çelebi b. Hasan’a sattığı / 604
666 [192b-2] Ali Beşe b. Mehmed b. Mehmed’in Şemseddin mahallesindeki evini 
Mehmed b. Şaban’a sattığı / 605
667 [193a-1] Eski Rum Patriği Diyonisyos’un Atmeydanı’ndaki Sultan Ahmed 
Medresesi’ne ait para vakfına borcu olduğu / 606
668 [193b-1] Mehmed Paşa b. Kaptan Ali Paşa’nın kölesi Yuvan 
v. Rada’yı azat ettiği / 607
669 [193b-2] Ümmühâni bt. Ömer ile Mehmed Beşe b. Abdullah’ın muhâla‘a 
yoluyla boşandıkları / 607
670 [194a-1] Ümmühâni bt. Abdullah’ın Mehmed Efendi b. Ahmed’den 
boşandıktan sonra zimmetini ibrâ ettiği / 608
671 [194a-2] Sâliha bt. Abbas ile Hasan Beşe b. Abdullah’ın muhâla‘a 
yoluyla boşandıkları / 608
672 [194a-3] Ümmühâni bt. Abdullah ile Mehmed Bey 
b. İbrahim’in evlendikleri / 609
673 [194b-1] Hacı Mustafa b. Hacı Memi’nin mirasının vârisleri 
arasında taksimi / 609
674 [195a-1] Vefat eden Hacı Mustafa’nın küçük çocukları İsmail ve Ayşe üzerine 
İsmihan bt. Abdülvehhâb’ın vasî tayin olunduğu / 611







675 [195a-2] Râbia Hanım bt. Mustafa Ağa’nın evini Sofcu Ali Efendi Vakfı’na 
bey‘ bi’l-istiğlâl yoluyla sattığı / 611

676 [195b-1] Abdurrahman Çelebi b. Mustafa’nın Bıçakçı Ali mahallesindeki 
evinin kendisine ve annesine ait hisselerini Ayşe bt. Halil’e sattığı / 612

677 [195b-2] Emine bt. Abdullah’ın Tuti Abdüllatif mahallesindeki evini satın 
alan Hacı Mehmed b. Receb’in parasını vekiline ödediği / 613

678 [196a-1] Fahriye bt. Hacı Hasan’ın evini bey‘ bi’l-istiğlâl yoluyla Cafer Çelebi 
Vakfı’na sattığı / 614

679 [196b-1] Ayşe bt. Abdi’nin alacak hususunda Hacı Hüseyin b. Nasûh 
ile sulh olduğu / 615

680 [197a-1] Rukiye bt. Hasan’ın Yusuf b. İbrahim’den boşandığı / 616
681 [197a-2] Meryem bt. Ali’nin katledilen İbrahim Paşa kethüdâsı 
Mustafa Ağa b. Hasan’ın vârisleri aleyhine açtığı alacak davasında 
iddiasını ispat edemediği / 616

682 [197b-1] Seyyid İbrahim Efendi’nin Harâccı Muhyiddin Mescidi 
Vakfı’na olan borcunun kefili oğlu Seyyid Mehmed tarafından 
ödenmesi gerektiği / 617

683 [197b-2] Borcunu ödemeyerek firar eden eski Kütahya kadısı Abdüllatif 
Efendi’nin halkın şikâyeti üzerine evinin mühürlenmesi / 618

684 [198a-1] Mehmed Ağa b. Hızır’ın Yenikapı’daki evini Yusuf Ağa 
b. Süleyman’a sattığı / 619

685 [198a-2] Defter emini Yahya Efendi Mescidi Vakfı ile oğlu Ömer Efendi ve 
kızı Zeyneb’e ait vakıflara nâzır tayini / 619

686 [198a-3] Mehmed Çelebi b. Hasan’ın Karabaş mahallesindeki evini 
Sâime bt. Ali’ye sattığı / 620

687 [198b-1] Seyyid İbrahim Efendi’nin Harâccı Muhyiddin Mescidi 
Vakfı’na olan borcunun kefili oğlu Seyyid Mehmed tarafından 
ödenmesi gerektiği / 620

688 [198b-2] Yeniçeri Hasan Odabaşı b. Hüseyin’in Sofya’da oturan Rahip 
Danyal v. Kostantin’de alacağı olduğu / 621

689 [198b-3] İstanbul’daki anayol kaldırımlarının devlet, ara yollardaki 
kaldırımların ev ve dükkân sahipleri tarafından yapılacağı fermanı / 622
İSTANBUL KADI SİCİLLERİ
İSTANBUL MAHKEMESİ

18
NUMARALI SİCİL

(H. 1086 - 1087 / M. 1675 - 1676)







63

[Kapak]
Beyâzîzâde Efendi merhûmun Sicillidir
Sene 1087
1086 ve 1087 seneleri
Hücec-i İstanbul Kadılığı

1 [Kapak içi-1] Kadı Beyâzîzâde Ahmed Efendi’nin ikinci siciline 
1087 senesi Muharrem ayının 23. günü başlandığı
Hüve’l-hâfız el-hâkim
Medîne-i mahrûse-i Kostantıniyye kadısı Beyâzîzâde diye meşhûr hazret-i 
veliyyü’n-ni‘am ve’l-fezâ’il ve’l-hükm sâhibü’l-lutf ve’l-kerem azîmü’l-hulkı 
kebîrü’l-himem el-menşûr adâletühû fî cemî‘i’l-âlem, izzetlü ve faziletlü Ah-
med Efendi zamânında ikinci defterin tahrîrinden sonra işbu mecelle-i celîle 
ve cerîde-i latîfe-i cemîlenin sûreti, müderris müvellâ Abdülkādir b. Feyzullah 
Efendi’nin nevbetinde tamâmlanmıştır. Sicillin tahrîrine 1037 senesi Muharrem-i 
harâm ayının 23. günü başlandı. Min hicreti’n-nebiyyi lâ-nebiyye ba‘deh aleyhi 
efdalü’s-salât ve ekmelü’t-tahiyye.
Sicill-i sânî-yi Beyâzîzâde fazîletlü Ahmed Efendi Hazretleri
Hüve’l-hâfızu’l-hâkim
Tetimme-i sûretü hâzihi’l-mecelleti’l-celîle ve’l-cerîdeti’l-latîfeti’l-cemîle ba‘de 
tahrîri’d-defteri’s-sânî fî ahdi hükûmeti hazret-i veliyyi’n-ni‘am ve’l-fazl ve’l-
hikem sâhibi’l-lutf ve’l-kerem azîmi’l-hulki kebîrü’l-himem el-menşûr adâletühû 
fî cemî‘i’l-âlem izzetlü fazîletlü Ahmed Efendi eş-şehîr Beyâzîzâde âlimu’llâhi 
te‘âlâ minhâ hüsnâ ve ziyâde el-kadı bi medîne-i Kostantıniyye el-mahrûse 
-humiyet ani’n-nuhûsi fî nevbetihî- niyâbeten el-fakīr Abdülkādir b. Feyzullah 
Efendi el-müderris min kıbeli müvellâ el-müşârün-ileyh -lâ-zâle- müşârün-
ileyh bi’l-medîneti’l-merkūme ve vaka‘a’l-mübâşeret ve’t-tahrîr fi’l-yevmi’s-sâlis 
ve’l-ışrîn min Muharremi’l-harâm li sene seb‘a ve semânîn ba‘de elf min hicreti 
nebiyyin lâ-nebiyye ba‘dehu aleyhi efdalü’s-salâti ve ekmelü’t-tahiyye.
Sicill-i sânî Beyâzîzâde fazîletlü Ahmed Efendi hazretleri

2 [1a-1] Şahitlikleri kabul edilmeyecek şahıslar
İnnellezîne âmenû ve amilü’s-sâlihâtı
Defter oldur ki şehâdet-i zûr ile ma‘rûf olup ahâlî-i mahallesinden hâli istihbâr 
olundukda şâhid-i zûr olduğuna bi’l-ittifâk ihbâr olunan şuhûd-ı zûrdur 
ba‘de’l-yevm şehâdetleri gaflet ile mesmû‘a olmamak için işbu sicilde beyân 
olundu.
Fî evâili Muharremi’l-harâm li sene seb‘a ve semânîn ve elf
Sarı Mahmud Efendi, köse, sâkin der mahalle-i Gürânî kurb-ı Şeyh Vefa
Sarı Sefer Efendi, kaba sakal, sâkin der mahalle-i Âşık Paşa
Bayram Efendi, sarı kaba sakal, sâkin der mahalle-i Âbid Çelebi ve Emir Buhârî
Semiz Abdurrahman Çelebi, sarı köse sâkin der mahalle-i Davudpaşa der kurb-ı 
mekteb
Kara Hasan Çorbacı, kır sakallı, sâkin der mahalle-i Mi‘mar Sinan
Sarı Hızır Çavuş, yeniçeri, sâkin-i mahalle-i Şeyhpaşa
Ulak Ahmed Beşe, an cemâ‘ati 49, sâkin-i mahalle-i Canbâziye
Mustafa Çelebi b. Halil Yazıcı, kır sakallı
Hasan, imâm-ı mahalle-i Arpa emîni [sâkin] der kurb-ı Bâb-ı Top
El-Hâc Hüseyin, müezzin-i mescid-i Tarakçılar, [sâkin] der kurb-ı Mahmud 
Paşa
Mehmed b. Şaban, müezzin-i mahalle-i el-Hâc İlyas
Ali Efendi [sâkin], der Eyyûb, Hâce-i mekteb
Mustafa [b.] Yahya, [sâkin der] Koca Mustafa Paşa
Ali Efendi b. Şaban [sâkin], der Tophâne, müezzin-i mescid, der câmi‘-i Çukur
Mustafa Beşe b. Fîrûz, sâkin-i mahalle-i Draman
Mehmed Memiş Odabaşı, sâkin der Kanıcak, ak sakallı
(…) câmi‘ (…)
Şaban Beşe, kara sakallı, sâkin der Tophâne
Berber Ali Çelebi, sâkin der Kumkapı uzun boylu
Mustafa Beşe, sarı, sâkin der Yenikapı
Sarı köse, imâm-ı Molla Hüsrev câmi‘i, [sâkin] der Cebealikapısı
Uzun Mehmed Çelebi, sâkin der kurb-ı Darbhâne
Receb Beşe b. Ahmed, sâkin der mahalle-i Kabasakal
Terzi Hasan Beşe, sâkin der Galata
El-Hâc İsmail sâkin, der mahalle-i Draman
Ali Bey, Bevvâb-ı Sultânî sâkin der Galata
Nalçacı Çalık, sâkin der Galata
Bodur Ahmed, sâkin der mahalle-i Kızıl Mescid
Topal Hasan, sâkin der mahalle-i Kızıl Mescid
Kâtib Ali b. Mehmed, bodur, sâkin der Süleymaniye
Urum Mehmed, sâkin der Darbhâne
Şirvânî Ali, sâkin der kurb-ı Sultan Hamamı
Kürd Ali, sâkin der kurb-ı Balat
Derviş Çelebi, sâkin der Tophâne, kara sakallı
Şirin Ali, sâkin der kurb-ı Edirne kapısı
Tevekkül Mehmed, sâkin der kurb-ı Kızıl mescid
Mehmed Reis b. Bilezî, sâkin-i mahalle-i Defterdâr câmi‘i der Tophâne
El-Hâc Mustafa, sâkin-i mahalle-i el-Hâc İlyas (…)
Aşçıbaşı oğlu Hüseyin b. Ferhad, sâkin-i mahalle-i Çivizâde
Bayram Çelebi, sarı sâkin-i Kasımpaşa
Hasan Çavuş, sâkin-i Cebeali
Es-Seyyid Abdülgubâri (…)
Mustafa Çavuş, Hanım kocası sâkin der Kasımpaşa
Sarı Mustafa b. Ali, sâkin-i mahalle-i Âşıkpaşa
Kel Mustafa b. Ali, sâkin-i Üsküdar
1. Şaban Çavuş b. Mustafa, der mahalle-i Âşıkpaşa
Arnavud Mehmed Bey, sâkin-i mahalle-i Yazıcı, ak sakallı
Ahmed Ağa Sofyalı, kara sakallı vasatü’l-kāme, sâkin der kurb-i Saraçhâne
Ahmed Abdullah, der mahalle-i Ağa câmi‘i kurbunda
Mehmed Ağa, uzun boylu kır sakallı, sâkin der kurb-i Langa
Hacı Ali oğlu Kadri, sâkin der kurb-i Balkapanı
Mehmed Bey, sâkin der Kesmekaya

3 [1b-1] Hatice Hâtun bt. Süleyman Ağa’nın ekmekçi fırını ve bir 
miktar parasını vakfettiği
[Arapça] Sicilde bahsedilenler huzûrumda cereyân etti. vakfın husûsan ve 
umûmen sıhhatine ve lüzûmuna eimme-i eslâf beynindeki ihtilâfı bilerek hükm 
ettim. Ben fakīr, mahmiye-i Kostantıniyye kadısı Ahmed b. Hasan’ım -ufiye 
anhümâ-.
Cerâ mâ fîhi ledeyye ve’ttesaha cemî‘uhu beyne yedeyye fe-hakemtü bi sihhatihî 
ve lüzûmihî fî husûsihî ve umûmihî âlimen bi’l-hilâf beyne’l-eslâf ve ene’l-fakīr 
ileyhi sübhânehû Ahmed b. Hasan el-kadı be Kostantıniyye el-mahmiyye -ufi-
ye anhümâ-.
Hamd-i fâik ve senâ-i lâyık ol mâliki’l-mülki ve’l-melekût ve rabbü’l-izzet ve’l-
ceberût hazretine ki nüsha-i insânı ketm-i ademden ebda‘-ı üslûb üzre ibdâ‘ ve 
imlâ ve ahsen-i takvîm üzre ihtirâ‘ ve inşâ eyledi ve ulûf-ı salavât-ı nâ-mahdûd 
ve sunûf-ı teslîmât-ı gayr-ı ma‘dûd, pîşvâ-yı enbiyâ ve mürselîn ve muktedâ-yı 
evvelîn ve âhirîn hazretine ki de‘ayim-i garâyim-i tevfîk-karîn ile erkân-ı dîn-i 
mübîni te’yîd ve levâmi‘-i şer‘-i mübîn ile zulümât-ı küfr ve dalâli nâ-bedîd ey-
ledi ve surûd ve durûd-ı bî-pâyân ve esnâf-ı evsâf-ı bî-girân âl ve evlâd-ı kirâm 
ve ashâb ve ahbâb-ı izâma ki her biri necm-i burc-i felek-i dîn ve kevkeb-i evc-i 
âsumân-ı yakīn oldular -rıdvânullâhi te‘âlâ aleyhim ecma‘în- ammâ ba‘d hâtır-ı 
hatîr-i ashâb-ı ukūl ü efham ve zamîr-i münîr-i erbâb hayy ü ahlâma mahfî 
ve mektûm ve pûşîde ve nâ-ma‘lûm değildir ki libâs-ı hayât-ı insân kabâ-yı 
müste‘âr ve câme-i vücûh-ı ehl-i cihân pelâs-ı âr ve esâs-ı binâ-yı cism-i nizâr 
muhkem-i nâ-üstüvâr ve pây-bend-i imâretin tîmar be gāyet nâ-pâyidârdır 
pes her âkil gāfil ve her kâmil kâhil olmayıp dâimâ fikr-i ahvâl-i âkıbetin ve 
tefekkür-i umûr-ı âhiretin pîşe eyleyip, seyyid-i kâinât aleyhi efdalü’s-salâtdan 
mervî olan “izâ mâte ibnü Âdeme inkata‘a anhu amelühû illâ an selâsin sadaka-
tin câriyetin ve ilmin nâfi‘in ve veledin sâlihin yed‘û lehû” hadîs-i şerîf-i şeref-
efzâsına teşebbüs ve temessük eyleyip, murâd edindiği metâlib-i dünyâdan 
ferâgat vallâhü yed‘û ilâ dâri’s-selâm nidâsına icâbet eyleyip, ravza-i rıdvânda 
âsûde oldukda dünyâdan asar-ı ibâdeti münkatı‘a ve ahkâm-ı amelî mürtefi‘a 
olup binâen alâ zâlike [2a] mahmiye-i İstanbul’da -sînet şems sâhibihâ ani’l-
ufûl- mahallâtından Soğan Ağa mahallesi sâkinelerinden sâhibetü’l-hayrât ve’l-
hasenâti’l-meberrât ve’s-sadakāt Hatice Hâtun bt. el-merhûm Süleyman Ağa 
meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda 
takrîr-i kelâm ve ta‘bîr-i ani’l-merâm edip bin seksen altı senesi Şa‘bâni’l-
mu‘azzamı’nın dokuzuncu günü yedimde mülk ve hakkım olup mahmiye-i 
mezbûrede Davudpaşa iskelesi dâhilinde deniz hamamı kurbunda Kasab İl-
yas mahallesinde vâki‘, bir tarafdan Çelebi Mustafa Ağa mülkü olan dükkânlar 
ve bir tarafdan ba‘zan Bayram Paşa vakfı olan odalar keresteci dükkânları ve 
ba‘zan Sefer Beşe vakfı olan ve ba‘zan Ali Çelebi b. Mehmed vakfı olan odalar 
ve bir tarafdan deniz hamamı ve bir tarafdan tarîk-i âm [ile] mahdûde iki göz 
at değirmeni ve su kuyusu ve avluyu müştemil ekmekçi fırınımı, bi cümleti’t-
tevâbi‘ ve’l-levâhık ve etyab-ı mâl ve enfes-i menâlimden ba‘de’l-ifrâz elli bin 
akçemi vakf-ı müebbed ve haps-i muhalled ile vakf ve haps edip ta‘yîn-i kuyûd 
ve tebyîn-i şurût edip tebdîl ve tağyîrini merreten ba‘de uhrâ yedimde kodu-
ğumdan sonra teslîm-i mütevellî ve tescîl-i şer‘î ve tesbîl-i mer‘î ettirip ba‘de’l-
mürâfakati’ş-şer‘iyye ve’l-muhâkemeti’l-mer‘iyye hâkim-i muvakki‘-i sadr-ı 
kitâb tûbâ-lehû ve hüsnü me’âb hazretlerine vakfiye dahi tahrîr ettirmiş idim, 
tebdîl-i şurût ve ta‘yîn-i kuyûdu merreten ba‘de uhrâ yedimde olmağla hâlâ ol 
vakfiyede ta‘yîn ve tebyîn eylediğim şurût ve kuyûddan rücû‘ edip şöyle şart 
eyledim ki zikr olunan ekmekçi fırını cemî‘ müştemilâtıyla yed-i mütevellî ve 
ecr-i misli ile müşâhereten îcâr olunup ve meblağ-ı mezbûre dahi senede anı on 
bir buçuk hesâbı üzre yed-i mütevellî ile zikr olunan fırında müste’cir olanlara 
devr-i şer‘î ile idâne olunup bi fazli’llâhi’l-meliki’l-Müte‘âl hâsıl nemâ ve galle-
lerinden İbrahim Efendi b. el-Hâc Mustafa hayâtında oldukça yevmî on akçe 
vazîfe ile mahmiye-i merkūmede Şehzâde Sultan -aleyhi’r-rahmeti ve’l-gufrân- 
hazretlerinin câmi‘-i şerîf ve ma‘bed-i latîfinde dersi‘âm olup haftada üç gün 
hâzır olan tâlibîni ulûm-ı nâfi‘a ta‘lîm ile ba‘de vefâtihî hâkimü’ş-şer‘ zikr olunan 
dersi‘âmlığı vazîfe-i mezkûresiyle müstahıkkīnden bir kimesneye tevcîh eyle-
ye ve zikr olunan Soğan Ağa mahallesinde vâki‘ mescid-i şerîfde her gün ba‘de 
salâti’l-fecr otuz nefer kimesneye Kur’ân-ı azîm ve Furkān-ı [2b] kerîm’den bi-
rer cüz’-i şerîf tilâvet edip sevâbını oğlum merhûm el-Hâc Ali Ağa’nın rûhuna 
ihdâ edip mukābelesinde her biri yevmî ikişer akçe vazîfeye mutasarrıf ola-
lar ve eczâ-i şerîfe-i mezkûrenin hâfızına ve tilâvet etmeyenleri hesâb eden 
noktacısına yevmî birer akçe vazîfe verile ve mademki lâbise-i libâs-ı hayât 
olam vakfı mezbûrda yevmî altı akçe vazîfe ile ben mütevellî olam ve vaktâ ki 
melekü’l-mevt girîbân-ı hayâtımı çak ve cism-i nâ-tuvânımın menzilgehin zîr-i 
hak edip sem‘-i rûh-ı revânıma, Yâ eyyühe’n-nefsü’l-mutma’inne irci‘î ilâ rab-
biki râziyeten marziyye nidâsın gûş ve dest-i sâkī-i ecelden câm-ı fenâ encâmın 
nûş edem vakf-ı mezkûruma sudûriye kızı[m] merhûme Fâtıma’nın kızı Afîfe 
bt. Mehmed nâm hâtun mütevelliye ola ba‘de vefâtihâ, kız karındaşı Hami-
de nâm hâtun mütevelliye ola ba‘de vefâtihâ karındaşı es-Seyyid Ahmed Çe-
lebi mütevellî ola ba‘de vefâtihî karındaşı es-Seyyid Mustafa Çelebi mütevellî 
olup her biri tevliyyetlerinde vazîfe-i mezkûreye mutasarrıf olalar ve merkūm 
es-Seyyid Mustafa Çelebi’nin vefâtından sonra vakf-ı mezkûruma zükûr ve 
inâsdan ile’l-inkırâz benim evlâdımın evlâd-ı evlâdımın ve evlâd-ı evlâd-ı 
evlâdımın ekber ve erşedi mütevellî olup vazîfe-i merkūmeye mutasarrıf ola 
ve ba‘de’l-inkırâz mahmiye-i mezbûrede hâkimü’ş-şer‘ olanlar bir müstakīm 
kimesneye tevliyyet-i mezbûreyi tevcîh edeler ve vakf-ı mezbûruma merkūm 
es-Seyyid Mustafa Çelebi hayât[da] oldukça kâtib ve câbi ola ve cihet-i kitâbet 
yevmî iki akçe ve cihet-i cibâyet yevmî iki akçe ola ve vezâif-i merkūmeden 
bâkī kalan galleden her sene zikr olan fırının imâret ve meremmetine muhtâc 
olan mevâzi‘-i kemâ yenbağī imâret ve meremmet olun[duk]dan sonra fazlası-
na ben mutasarrıf olam ve benim vefâtımdan sonra merkūme Afîfe Hâtun mu-
tasarrıfe ola ba‘dehâ kız karındaşı merkūme Hamide mutasarrıfe ola ba‘dehâ 
merkūm es-Seyyid Ahmed Çelebi mutasarrıfe ola ve merkūm es-Seyyid Mus-
tafa Çelebi’nin vefâtından sonra ile’l-inkırâz zükûr ve inâsdan benim evlâdım 
ve evlâd-ı evlâdım ve evlâd-ı evlâd-ı evlâdım ale’s-seviyye mutasarrıf olan ve 
ba‘de’l-inkırâz müsâ‘ade eylediği mertebe yevmî ikişer akçe vazîfe ile mescid-i 
şerîf-i mezbûrda eczâ-i şerîf tilâvet oluna ve mahmiye-i mezbûrede mesned-
ârâ-yı şerî‘at-i şerîfe-i garrâ olanlar nâzır olup yevmî ikişer akçe vazîfeye mu-
tasarrıf olalar ve şurût-ı mezkûreye ri‘âyet müte‘azzire olursa galle-i vakf-ı 
mezbûr [3a] mutlakā fukarâ-i müslimîne sarf oluna ve şurût-ı mezkûre ve 
kuyûd-ı merkūmenin merreten ba‘de uhrâ tebdîl ve tağyîri yedimde ola deyû 
ta‘yîn-i kuyûd ve tebyîn-i şurût eyledim ba‘de’l-yevm işbu şurût-ı sâbitem ile 
amel olunmak matlûbumdur dedikde vâkıfe-i mûmâ-ileyhâ vakfiye-i ûlâsında 
olan şurût ve kuyûdun tebdîl ve tağyîrini merreten ba‘de uhrâ yedinde koduğu 
vakfiye-i ûlâsında mastûr ve mukayyed olmağın ba‘de’l-yevm işbu şart-ı sâniye 
ile amel olunmak üzre ba‘de’l-hükmi’ş-şer‘î ve’l-kazâi’l-mer‘î işbu vesîka-i enîka 
ketb ve terkīm olundu.
Fi’l-yevmi’l-hâmis mine’l-Muharremi’l-harâm li sene seb‘a ve semânîn ve elf 
min hicreti men lehü’l-izzi ve’l-mecdü ve kemâlü’ş-şeref.
Şuhûdü’l-hâl: Mefharü’l-ulemâ’ dersi‘âm Receb Efendi b. Ramazan, fahrü’l-
fuzalâ’ dersi‘âm İbrahim Efendi b. Yusuf, fahrü’l-eimme Ömer Efendi b. Yusuf, 
fahrü’l-akrân ve’l-eşbâh Ali Ağa b. Mustafa, Zahrü’l-akrân Mustafa Ağa b. Yusuf, 
Fahrü’l-akrân Halil Ağa b. İbrahim, el-Hâc Yusuf b. Mahmud, Yusuf b. Mehmed, 
el-Hâc Mustafa b. Atâullâh , İsmail b. Cafer.

4 [3a-1] Ömer Bey’in Macar asıllı kölesini azat ettiği
Mahmiye-i İstanbul’da Şehremini kurbunda Ereğli mahallesinde sâkin Ömer 
Bey b. Ali nâm kimesne meclis-i şer‘-i şerîfde ikrâr ve takrîr-i kelâm edip bana 
rıkkını mu‘terif olan işbu orta boylu açık kaşlı koyun ala gözlü Macariyyü’l-
asl bâ‘is-i hâze’l-kitâb Ahmed b. el-Vehhâb nâm abd-i memlûkümü, hasbeten 
lillâhi te‘âlâ malımdan tahrîr ve i‘tâk ve zümre-i ahrâr-ı asliyyeye idrâc ve ilhâk 
eyledim ba‘de’l-yevm mevsûf-ı mezbûr Ahmed sâir ahrâr-ı asliyyîn gibi hür 
olup üzerinde velâ’-i şer‘îden mâ‘adâ hakkım bâkī kalmadı dedikde mâ vaka‘a 
bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Cafer b. Abdullah, Veli Beşe b. Mahmud el-Muhzır, Sâlih b. Meh-
med, Yusuf b. Abdullah, Hüseyin b. Abdullah, İbrahim b. Yusuf.

5 [3a-2] Serez’de ölen Abdüssamed Efendi’nin vârislerinin 
aralarında anlaştıkları
Husûs-ı âti’l-beyânın mahallinde tahrîri iltimâs olunmağın kıbel-i şerî‘at-i 
mergūbeden irsâl olunan Mevlânâ Şeyh Mehmed Efendi Dârü’l-hilâfeti’l-aliyye 
Kostantıniyye el-mahmiyye’de Çerağī Hamza mahallesinde sâkine Mehmed 
Efendi b. el-merhûm Abdüssamed Efendi’nin menziline varıp zeyl-i kitâbda 
muharrerü’l-esâmî olan müslimîn huzûrunda akd-i meclis-i şer‘-i âlî eyledik-
de mahalle-i mezbûre sükkânından olup medîne-i Siroz’da bi tarîki’l-müsâfere 
sâkin iken bin yetmiş altı senesi Rebî‘ulâhiri’nde vefât eden mezbûr Abdüssa-
med Efendi b. Mehmed’in verâseti, zevce-i metrûkesi Şahbaz bt. Abdullah nâm 
hâtun ile sulbî kebîr oğlu merkūm Mehmed Efendi’ye münhasıra ve tashîh-i 
mes’elesi bi tarîki’l-münâsahati’ş-şer‘iyye yirmi dört sehimden olup sihâm-ı 
mezbûreden on yedi sehmi merkūm Mehmed Efendi’ye ve yedi sehmi dahi 
mezbûre İsmihân’a isâbet ettiği şer‘an zâhir ve mütehakkik oldukdan sonra 
sin ve cüssesinin bülûğa tahammülü ve bülûğuna mu‘terife olup zâtı ma‘rifet-i 
şer‘iyye ile ârifân Mehmed Çelebi b. Ali ve Receb Çelebi b. Ali nâm kimesneler 
ta‘rîfleri [ile] mu‘arrefe olan mezbûrede hâl-i sıgārında kıbel-i şer‘den mansûb 
vasîsi olup tereke-i müteveffâ-yı evvele vâzı‘ü’l-yed olan li eb karındaşı bâ‘is-i 
hâze’l-kitâb mezbûr Mehmed Efendi mahzarında bi’t-tav‘i’s-sâf ikrâr ve i‘tirâf 
edip babam müteveffâ-yı mezbûrun terekesinden olup mahalle-i mezbûrede 
vâki‘ [3b] lede’l-ahâlî ve’l-cîrân ma‘lûmü’l-hudûd hâriciyye ve dâhiliyyesinde 
büyût-ı adîdeyi müştemil işbu menzil ve haps nakid ve menkūlâtı ber mûceb-i 
defter-i kassâm ol târihde beher guruş yüz kırk akçeye râyic olmak üzre yedi 
yük on bir bin yedi yüz akçeden ve defter-i kassâmdan hâric beş yüz elli gu-
ruşdan ve on dört bin dokuz yüz seksen züyûf akçeden ve yüz guruş kıymet-
li bir cevheri altın kuşakdan ve cüz’î ve küllî ve kalîl ve kesîr eşyâ-i menkūle 
ve sâir cins-i terekeden bi tarîki’l-münâsahati’l-mezbûre, bana isâbet eden 
yedi sehim hisse-i şer‘iyyemden karındaşım mezbûr Mehmed Efendi vesâyet-i 
mahkiyesi hasebiyle yevmî yirmişer akçe nafaka-i ma‘rûzam ve sâir levâzım-ı 
zarûriyye için târih-i mezbûrdan beri on sene ile sekiz ayda harc ve sarf ey-
lediğimizden sonra bâkī kalan menzil-i mezbûr ve vakıf ve sâir menkūl tere-
kesinden bi tarîki’l-münâsahati’l-mezbûre, bana isâbet eden yedi sehim hisse-i 
şer‘iyyem mukābelesinden şerâit-i hüccet-i sulhü hâvî mevâni‘-i müfsideden ârî, 
bi tarîki’t-tehârüci’ş-şer‘î nukūd-ı terekeden hissemden on bir bin dört yüz kıt‘a 
esedî guruşa mezbûr Mehmed Efendi ile sulh olup bedel-i sulh olan meblağ-ı 
mezbûr bin dört yüz esedî guruşu mezbûr Mehmed Efendi yedinden tamâmen 
ahz u kabz ey[lediği]mden sonra tereke-i müteveffâ-yı mezbûrdan işbu menzil 
ve sâir cüz’î ve küllî ve kalîl ve kesîr nukūd ve menkūle terekesine ve Ayasofya-i 
kebîr vakfından olup icâre-i mu‘accele ve yevmî iki buçuk akçe müeccele ile ba-
bamız müteveffâ-yı mezbûrun ile’l-vefât taht-ı tasarrufunda olup ba‘de vefâtihî 
intikāl-i âdî ile bize intikāl etmekle ale’l-iştirâki’s-seviy taht-ı tasarrufumda olup 
mahmiye-i mezbûrede Karaman-ı kebîr’de vâki‘ lede’l-âhâlî ve’l-cîrân ma‘lûmü’l-
hudûd bir bâb kebabçı dükkânı ve bir bâb şerbetçi dükkânı eczâsından hisse-
me isâbet eden mikdâra müte‘allika âmme-i de‘âvî ve metâlibden ben karında-
şım mezbûr Mehmed Efendi’nin zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim ba‘de’l-yevm müteveffâ-yı mezbûrun terekesine müte‘allika karın-
daşım mezbûr Mehmed Efendi ile vechen mine’l-vücûh da‘vâ ve nizâ‘ım yok-
tur ve yine zikr olunan dükkânlar ke’l-evvel beynimizde iştirâk-i seviy üzre kal-
mışdır ve mezbûr Mehmed Efendi dahi müteveffâ-yı mezbûrun nukūd tere-
kesinden ve kendi malından bu âna gelince değin ber vech-i muharrer bana 
infâk ve iksâ eylediği akçeye ve sâir hukūk-ı ma‘lûme ve mechûleye müte‘allika 
cemî‘ de‘âvî ve muhâsamâtdan benim zimmetimi ibrâ-i âmm-ı râfi‘ü’l-hisâm ile 
ibrâ ve iskāt eyledi dedikde gıbbe’t-tasdîki’ş-şifâhî ve’t-tahkīki’l-vicâhî husûs-ı 
mezbûru Mevlânâ-yı mezkûr mahallinde tahrîr ve ma‘an irsâl olunan Abdul-
lah Efendi b. Veli ile meclis-i şer‘a gelip alâ vukū‘ihi inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene sitte ve semânîn ve elf.
Şuhûdü’l-hâl: Abdullah Efendi b. Zünnûn, Ahmed Zeki b. Abdülganî, Abdül-
halim Efendi b. Ahmed, Şeyh Mehmed Çelebi b. Mehmed, Hüsrev Çelebi b. 
Abdülmennân, Mustafa Çelebi b. Osman, Receb b. Ali, Yahya Çelebi b. Mehmed, 
Yusuf Beşe b. Abdullah, Mahmud Çelebi b. ( ), Mustafa Çelebi, Abdullah Efendi 
b. Veli, Şeyh Mehmed Efendi b. ( ).

6 [3b-1] Kör Ali Ağa oğlu Süleyman’ın babasının mirastan 
dolayı yeniçeri beytülmâlcisi Hüseyin Ağa’dan alacağı 
olduğunun tesbit edildiği
Süleyman nâm kimesne dergâh-ı mu‘allâya arzuhâl edip mahrûse-i İstanbul’da 
sâkin bundan akdem bunun babası Kör Ali nâm kimesne fevt oldukda 
muhallefâtı irs-i şer‘le buna intikāl edip sâbıkan beytülmâl üzerine hâzır olan 
kimesne bi gayri hakkın bin guruş alıp ziyâde hayf ve gadr eylediğin bildirip 
şer‘le görülüp zikr olunan akçesin mezbûr Hüseyin’den geri alıverilip icrâ-yı 
hak olunmak bâbında taraf-ı saltanat-ı aliyyeden bu fakīr[e] hitâben bin sek-
sen altı senesi Zilka‘desi evâhiri ile müverrah ve tuğrâ-yı garrâ-yı sultânî ile 
mücellâ emr-i celîlü’l-kadr vâr[id] olmağın mahmiye-i İstanbul’da Sinan Paşa 
mahallesi sâkinlerinden iken maktûlen vefât eden Kör Ali Ağa’nın sulbî oğlu 
ve hasren vârisi olan mezbûr Süleyman nâm sagīrin tesviye-i umûruna kıbel-i 
şer‘den mansûb vasîsi olan râfi‘-i hâze’l-kitâb Hasan Beşe b. Mehmed nâm ki-
mesne meclis-i şer‘-i şerîf-i enverde mahmiye-i mezbûrda sâbıkan yeniçeri 
beytülmâl nâzırı olan Hüseyin Ağa b. Receb nâm kimesne mahzarında üze-
rine da‘vâ ve takrîr-i kelâm edip [4a] merkūm Ali Ağa bin seksen iki sene-
sinde vefât ettiğinde terekesinden bin esedî guruşu bundan mukaddem sagīr-i 
mezbûrun vasîsi olan Kalender b. Mehmed Çelebi yedinden merkūm Hüse-
yin Ağa bi gayri hakkın ahz u kabz etmekle hâlâ mezbûr Hüseyin Ağa’ya suâl 
olunup meblağ-ı mezbûrun bana alıverilmesi bi’l-vesâye matlûbumdur dedik-
de gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyi-
ne taleb olun[duk]da, mahalle-i mezbûre imâmı olan Abdullah Efendi b. Meh-
med ve Haleb tüccârından olup mahmiye-i mezbûrede Pîrî Paşa hanı’nda sâkin 
el-Hâc Şehabeddin b. Ganem nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka merkūm Hüseyin Ağa bi gay-
ri hakkın bizim huzûrumuzda ahz u kabz etmiş idi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde şâhidân-ı mezbûrânın keyfiyyet-i hâllerini suâl için savb-ı şer‘-i şerîfden 
irsâl olunan Mevlânâ Mustafa Efendi b. Abdülaziz evvelâ zikr olunan mahalle-
ye varıp ahâlîsinden el-Hâc Hüseyin Ağa b. Osman ve Hüseyin Beşe b. Hasan ve 
el-Hâc Yusuf b. Abdullah ve hamamcı el-Hâc Ahmed b. Ramazan ve Halil Beşe 
b. Mahmud el-Hâc Osman b. Murad ve Ali Bey b. İbrahim ve Mehmed Beşe b. 
İbrahim ve Mehmed Beşe b. Abdüllatîf ve Ali Beşe b. Mehmed ve Hasan Çele-
bi b. Ahmed nâm kimesnelerden şâhid-i mezbûr Abdullah Efendi’nin keyfiyye-
ti hâlini suâl edip ve sâniyen zikr olunan Pîrî Paşa hanı’na varıp tüccârdan olup 
câmi‘-i mezbûr sükkânından olan el-Hâc Hüseyin b. İbrahim ve Mehmed Çe-
lebi b. Abdurrahman ve Mustafa Çelebi b. Derviş ve es-Seyyid Derviş b. Meh-
med ve Receb Çelebi b. Hasan ve el-Hâc Nasûh b. Abdülkādir ve el-Hâc Ha-
san b. Mahmud ve el-Hâc Abdünnebi b. Ebûbekir ve el-Hâc Kalender b. İbra-
him ve el-Hâc Mustafa b. Ahmed nâm kimesnelerden şâhid-i mezbûr el-Hâc 
Şehabeddin’in keyfiyyet-i hâlini suâl eyledikde her biri şâhidân-ı mezbûrân için 
adl ve makbûlü’ş-şehâdedir deyû haber verdiklerini Mevlânâ-yı mezbûr mahal-
linde tahrîr ve ma‘an irsâl olunan Muharrem b. Abdullah ile meclis-i şer‘a gelip 
alâ vukū‘ihi inhâ ve takrîr etmekle sırren ve alenen ta‘dîl ve tezkiyye olunduk-
larından sonra şehâdetleri makbûle olmağın fermân-ı âlî mûcebince meblağ-ı 
mezbûr bin guruş[u] müdde‘î-i mezbûr Hasan Beşe’ye edâ ve teslîm[e] merkūm 
Hüseyin Ağa’ya tenbîh olunmağın mâ vaka‘a bi’t-taleb ketb olundu.
Fi’s-sâlis mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Kethüdâ-yı Hazret-i Efendi, el-Hâc Hüseyin Ağa b. Üveys, el-Hâc 
Abdurrahman b. Musa, Receb Ağa b. Ramazan, el-Hâc Kasım b. el-Hâc Receb, 
Mehmed b. el-Hâc Receb, Mehmed Beşe b. Mirza 4 c[emâ‘at], Hasan Beşe b. 
Ebûbekir, Hüseyin b. Hasan 4 c[emâ‘at], Mehmed b. Ahmed 4 c[emâ‘at], Abdul-
lah Efendi Mehmed el-İmâm, Mahmud Beşe b. Mustafa, Süleyman Beşe b. Ab-
dullah, Receb b. Şaban.

7 [4a-1] el-Hâc Kaya’nın nakit vakfının eski mütevellisi Ali 
Çelebi’nin, kendi şahsına harcadığı parayı yeni mütevelli 
Halil Efendi’ye vereceği
Mahmiye-i İstanbul’da Şehremini kurbunda Mustafa Çavuş mescid-i şerîfinin 
tilâvet olunan eczâ-i şerîfe için merhûm el-Hâc Kaya nâm sâhibü’l-hayrın 
nukūd-ı mevsûfuna bi’l-fi‘l mütevellî olan Halil Efendi b. Ali nâm kimesne 
meclis-i şer‘-i şerîfde vakf-ı mezbûre sâbıkan mütevellî olan Ali Çelebi b. Hü-
seyin nâm kimesne mahzarında bi’t-tevliyye üzerine takrîr-i da‘vâ ve tasvîr-i 
müdde‘â edip mezbûr Ali Çelebi bundan akdem vakf-ı mezbûre mütevellî iken 
vâkıf-ı mezbûrun ber vech-i muharrer nukūd-ı mevkūfesi olan beş yüz altmış 
iki buçuk riyâlî guruşu tevliyyet-i mahkiyesi hasebiyle ahz u kabz ettiğinden 
sonra meblağ-ı mezbûrun yirmi guruşunu mescid-i mezbûrun imâmı olan işbu 
hâzır bi’l-meclis Mehmed Efendi’ye bi tarîki’l-emâne teslîm ol dahi ahz u kabz 
edip ve bi’d-defe‘ât kırk dokuz guruş kendi yediyle ve on guruş merkūm Meh-
med Efendi yediyle min haysi’l-mecmû‘ elli dokuz guruşunu vakf-ı mezbûrun 
kâtibi olan Halil Efendi’ye idâne ve teslîm ol dahi ahz u kabz edip üç yüz sek-
sen üç buçuk guruşunu kendi mesârifinden sarf ile istihlâk ettiğinden son-
ra tevliyyet-i mezbûreden azl olunup yerine ben mütevellî nasb olunduğum-
da mezbûr Ali Çelebi [4b] meblağ-ı mezbûrdan ber vech-i muharrer mezbûr 
Mehmed Efendi’ye teslîm eylediği yüz yirmi guruş ve merkūm Halil Efendi 
zimmetinde olan elli dokuz guruş için beni mezbûrân Mehmed Efendi ve Ha-
lil Efendi üzerlerine cümlemiz bir arada iken rızâmız ile havâle edip ben dahi 
mezbûrân Mehmed Efendi ve Halil Efendi ile havâle-i mezbûreyi kabûl edip 
meblağ-ı mezbûreden üç yüz seksen üç buçuk guruşu zimmetinde bâkī kal-
mışdı hâlâ mezbûr Ali Çelebi’ye suâl olunup meblağ-ı mezbûr üç yüz seksen 
üç buçuk guruşun alıverilmesi matlûbumdur dedikde gıbbe’s-suâl mezbûr Ali 
cevâbında meblağ-ı mezbûr üç yüz seksen üç buçuk guruşun otuz iki buçuk gu-
ruşunu zimemden tahsîl ve kabzın inkâr edip ve üç yüz elli bir guruşunu ken-
di mesârifine sarf ile istihlâk edip zimmetimde vakf-ı mezbûre vâcibü’l-edâ ve 
lâzımü’l-kazâ deynimizdir deyû bi tav‘ihî ikrâr ve i‘tirâf etmeğin mûcebince 
ikrâr[ı] mertebesi olan meblağ-ı mezbûr üç yüz elli bir guruşunu mütevellî-i 
mezbûre edâya mezbûr Ali Çelebi’ye tenbîh olunup ve mütevellî-i mezbûr 
meblağ-ı mezbûr otuz iki buçuk guruş için beyyineye havâle olunmağın mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe sene sitte ve semânîn ve elf.
Şuhûdü’l-hâl: Halil b. Abdullah, el-Hâc Ahmed b. Mahmud, Mehmed Efendi 
el-İmâm, Hasan b. Mustafa el-Müezzin, Halil b. Mustafa, Mustafa Efendi b. Şa-
ban el-İmâm, Nişâncı İbrahim Bey, Mustafa Ağa ve gayruhüm.

8 [4b-1] Ayşe bt. el-Hâc Mehmed’in mirasını alan Nâme bt. Musa’nın 
akrabalık bağı dolayısıyla Musa Efendi’ye düşen kısmı teslimi
Mahmiye-i İstanbul’da Mi‘mar Kemal mahallesinde sâkin bâ‘is-i hâze’l-kitâb 
Musa Efendi b. Ebûbekir nâm kimesne meclis-i şer‘-i şerîfde vilâyet-i Anado-
lu’da medîne-i İznikmid İmâret mahallesinde sâkine Nâme bt. Musa nâm 
hâtun mahzarında üzerine takrîr-i da‘vâ ve tasdîr-i müdde‘â edip medîne-i 
mezbûrede el-Hâc Hasan mahallesinde sâkine iken târih-i kitâbdan bir bu-
çuk sene mukaddem vefât eden Ayşe bt. el-Hâc Mehmed nâm hâtunun baba-
sı mezbûr el-Hâc Mehmed’in ben li ebeveyn ammisi Ahmed nâm kimesne-
nin oğlunun oğlu olup zirâ‘ benim babam mezbûrların babası mezbûr Ahmed 
ile müteveffât-ı mezbûrenin babası mezbûr el-Hâc Mehmed’in babası Süley-
man nâm kimesne li ebeveyn karındaşlar olup babaları ismi Mustafa ve de-
deleri ismi Musa ve maskat-ı re’sleri Üsküdar kazâsı müzâfâtından Taşköprü 
nâhiyesine tâbi‘ Evrenez nâm karyedir. Müteveffât-ı mezbûrenin verâseti ber 
vech-i muharrer usûbet-i nesebiyye cihetinden bana ve kezâlik müteveffât-ı 
mezbûrenin babası el-Hâc Mehmed’in dahi li ebeveyn ammisi Balkaya nâm ki-
mesnenin oğlu Mehmed’in oğulları Osman ve Mustafa ve Hasan nâm kimesne-
lere münhasıra iken, mezbûre Nâme Hâtun müteveffât-ı mezbûrenin li ebeveyn 
hâlisine vâzı‘atü’l-yed olmağın hâlâ mezbûr Nâme Hâtun'a suâl olunup makbûzu 
olan tereke-i müteveffât-ı mezbûreden bi’l-irsi’ş-şer‘î bana isâbet eden hisse-i 
şer‘iyyemin alıverilmesi matlûbumdur dedikde gıbbe’s-suâl mezbûre Nâme 
Hâtun cevâbında fi’l-hakīka müteveffât-ı mezbûrenin ber vech-i muharrer li 
ebeveyn hâlinin kızı olup ve tereke-i müteveffât-ı mezbûreye vâzı‘atü’l-yed oldu-
ğunu ikrâr, lâkin müdde‘î-i mezbûrun minvâl-i muharrer üzre verâsetini inkâr 
edicek müdde‘î-i mezbûrdan müdde‘âsını mübeyyine beyyine taleb olundukda 
udûl-i müslimînden olup nâhiye-i mezbûreye tâbi‘ Bâli nâm karye ahâlîsinden 
olup mahmiye-i mezbûrede Sultan Süleyman Hân câmi‘-i şerîfi kurbunda 
mülâzımîn odalarında sâkin Hüseyin Efendi b. Hasan ve Hacısular nâm karye ahâlîsinden Yunus b. Süleyman nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka müdde‘î-i mezbûr Musa Efendi 
b. Ebûbekir müteveffât-ı merkūme Ayşe Hâtun’un babası mezbûr el-Hâc Meh-
med b. Süleyman’ın li ebeveyn ammisi oğlu olup zirâ‘ mezbûr el-Hâc Mehmed’in 
babası merkūm Süleyman müdde‘î-i mezbûrun babası merkūm Ebûbekir’in 
babası merkūm Ahmed ile li ebeveyn karındaşı olup babaları ismi Mustafa ve 
dede[leri] ismi Musa ve vâlideleri ismi Fâtıma ve maskat-ı re’sleri zikr olunan 
Evrenez nâm karyedir, müteveffât-ı mezbûrenin verâseti müdde‘î-i mezbûr ile 
müteveffât-ı mezbûrenin babasının âhar li ebeveyn ammisi merkūm Balkaya’nın 
oğulları ve kezâlik usûbet-i nesebiyye cihetlerinden vârisleri olan mezbûrûn 
Osman ve Mustafa ve Hasan nâm kimesneler[e] münhasıradır gayrı vârisi ve te-
rekesine müstahıkk-ı âhar olduğu ma‘lûmumuz değildir hâlâ müdde‘î-i mezbûr 
için mûrisesi müteveffât-ı mezbûre Ayşe’nin terekesine vâzı‘atü’l-yed olan 
mezbûre Nâme Hâtun’dan ve sâir vâzı‘ü’l-yed olanlardan bi’l-irsi’ş-şer‘î kendi-
ye isâbet eden hisse-i şer‘iyyesini hakk-ı taleb ve ahz vardır, biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebiyle 
ba‘de’l-hükmi’ş-şer‘î makbûz olan tereke-i müteveffât-ı mezbûreden müdde‘î-i 
mezbûre isâbet eden hisse-i şer‘iyyesini def ‘ ve teslîm mezbûre Nâme Hâtun’a 
tenbîh olmağın mâ vaka‘a bi’t-taleb ketb olundu.
Fi’l-yevmi’l-hâmis [5a] ve’l-ışrîn min Muharremi’l-harâm li sene seb‘a ve 
semânîn ve elf min hicre men lehü’l-izzi ve’ş-şeref.
Şuhûdü’l-hâl: Mehmed Efendi b. Mehmed, İbrahim Çelebi b. Mehmed, Hüseyin 
Efendi b. Hasan, Mehmed Ağa kethüdâ-yı muhzırân, Yunus b. Süleyman, Hüse-
yin Çelebi b. ( ).
Mezbûr Musa b. Ebûbekir da‘vâ-yı mezbûreden ber mûceb-i defter-i kassâm 
mezbûre Nâme’nin makbûzundan hissesine isâbet eden meblağdan otuz esedî 
guruşa sulh olmağın bu mahalle şerh verildi. Sah.

9 [5a-1, Arapça] Hâkimin Sâliha bt. Ahmed adlı küçük kıza 
nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, Sâliha bt. Ahmed nâm sagīrenin nafakası, kisvesi ve 
sâir havâic-i zarûriyyesi için medîne-i Ebâ Eyyûb-i Ensârî mahallâtından Otak-
çıbaşı mahallesinde sâkine râfiatü hâze’l-kitâb Emine bt. Mustafa nâm mutal-
laka annesi ve hâdinesinin talebiyle mezbûr babası Ahmed’in üzerine zeyilde 
mezkûr tarihden i‘tibâren râyicü’l-vakt yevmî iki akçe farz ve takdîr etti hâkim 
sonra meblağ-ı mefrûzu sagīre-i mezbûrenin nafakasına, kisvesine ve sâir 
havâic-i zarûriyyesine sarf etmeye ve vakt-i hâcette istidâne edip ele geçtiğinde 
babaya rücû‘ etmeye mezbûre Emine’ye izin verdi.
Cerâ zâlike ve hurrire fi’l-yevmi’s-sâbi‘ ve’l-ışrîn mine’l-Muharremi’l-harâm 
sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Ebûbekir b. Hüseyin, Mehmed b. 
Mehmed, Veli b. Mahmud ve gayruhüm

10 [5a-2] Receb b. Abdullah’ın Bayram Beşe’deki alacağının 
vârislerine verilmesi
Mahmiye-i İstanbul’da Topkapısı dâhilinde Bayezid Ağası mahallesi sâkinle-
rin den iken bundan akdem vefât eden Receb b. Abdullah’ın verâseti, zevce-i 
metrûkesi Safiye bt. Abdullah nâm hâtun ile sulbî sagīr oğlu Ahmed ve sulbiye 
sagīre kızı Ayşe’ye münhasır olduğu şer‘an zâhir ve mütehakkik oldukdan son-
ra zâtı ma‘rifet-i şer‘iyye ile ârifân Mustafa b. Ali ve Ali b. Mustafa nâm kimes-
neler ta‘rîfleri ile mu‘arrefe olan mezbûre Safiye Hâtun kendi tarafından asâleten 
ve sagīrân-ı mezbûrânın tesviye-i umûrlarına kıbel-i şer‘den mansûb vasîleri ol-
mağla vesâyeten meclis-i şerîfde Bayram Beşe b. (  ) nâm kimesne mahzarında 
ikrâr ve takrîr-i kelâm edip zevcim müteveffâ-yı mezbûr Receb’in mezbûr Bay-
ram Beşe zimmetinde papuç-ı mest bahâlarından üç bin dört yüz seksen beş 
akçe hakkı olup kable’l-ahz fevt olup meblağ-ı mezbûr merkūm Bayram Beşe 
zimmetinde kalmağla meblağ-ı mezbûr üç bin dört yüz seksen beş akçe[yi] bun-
dan akdem merkūm Bayram Beşe’den taleb ve da‘vâ ettiğimde ol dahi cevâbında 
zikr olunan papuç-ı mest bahâlarından zimmetimde müteveffâ-yı mezbûre dey-
nim olan meblağ-ı mezbûr üç bin dört yüz seksen beş akçenin iki bin iki yüz sek-
sen beş akçesini müteveffâ-yı mezbûre hayâtında edâ ve teslîm ol dahi yedim-
den ahz u kabz edip zimmetimde ancak bin iki yüz akçesi bâkī kalmışdır deyip 
meblağ-ı mezbûr iki bin iki yüz seksen beş akçe dahi müteveffâ-yı mezbûre edâ 
ettiğini isbât eylemesi mukarrer olup sulh sagīrân-ı mezbûrân hakkında dahi 
her vechile enfa‘ olmağın ikrârı mertebesi olan meblağ-ı mezbûr bin iki yüz ak-
çeyi mezbûr Bayram Beşe yedinden ba‘de’l-ahz muslihûn tavassut edip mezbûr 
Bayram Beşe ile beynimizde bin akçe üzerine inşâ-i akd-i sulh ettiklerinde ben 
dahi meblağ-ı mezbûru asâleten ve vesâyeten kabûl ve bedel-i sulh olan meblağ-ı 
mezbûr bin akçeyi mezbûr Bayram Beşe yedinden tamâmen ahz u kabz eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim Çelebi b. Mehmed, Osman b. Ömer, Veli Bey b. Mahmud, 
Ebûbekir? b. Hüseyin.







11 [5b-1] Ahmed Çelebi b. Yusuf ile Mehmed Bey b. Pîrî’nin 
alacak davası hususunda birbirlerinin zimmetlerini ibrâ 
edip anlaştıkları
Mahmiye-i İstanbul’da Akbıyık mahallesi sâkinlerinden Ahmed Çelebi b. Yu-
suf nâm kimesne meclis-i şer‘-i şerîfde Pazarköyü ahâlîsinden bâ‘is-i hâze’l-
kitâb Mehmed Bey b. Pîrî nâm kimesne mahzarında ikrâr ve takrîr-i kelâm 
edip merkūm Mehmed bin yetmiş sekiz senesi Şa‘bânı’nın yirmi yedinci günü 
Bezzâzistân-ı Cedîd hâricinde vâki‘ bogasici dükkânım önünde bir kese için-
de dört yüz elli guruş ve bir kese içinde dahi iki yüz guruş ve yedimden iştirâ 
ve kabz eylediği beynimizde ma‘lûm bogasi semeninden hakkım olan kırk 
sekiz guruşu mezbûr Mehmed Bey’den taleb ve da‘vâ eylediğimde, ol dahi 
cevâbında bin altmış dokuz senesinde zikr olunan iki kese içinde olan meblağ-ı 
mezbûr altı yüz elli guruşu ben baban mezbûr Yusuf ’a bi tarîki’l-vedî‘a teslîm 
ol dahi ahz u kabz ve yüz elli guruşu istihlâk edip beş yüz guruşu bâkī kaldı-
ğından sonra bin yetmiş sekiz senesi Şa‘bânı’nın yirmi yedinci günü meblağ-ı 
mezbûru bana teslîme baban mezbûr Yusuf tarafından seni vekîl edip sen 
dahi ba‘de kabûli’l-vekâle meblağ-ı mezbûru zikr olunan bezzâzistânda baba-
na mezbûr [Yu]suf ’un taht-ı icâresinde olan mahzeninden ihrâc ve meblağ-ı 
mezbûru beş yüz guruşu altı yüz guruş olmak üzre bana def ‘ ve teslîm ben 
dahi altı yüz elli guruşu tamâmen ahz u kabz eyledim deyû ikrâr ettikde, hüc-
cet dahi verip ba‘dehu birkaç def ‘a huzûr-ı hakimü’ş-şer‘de mürâfa‘a olduğu-
muzda men‘ ve def ‘ olunduğundan sonra yedime hücec-i şer‘iyye verilip ve 
husûs-ı mezbûr fasl ve hasm olunmağla min ba‘d istimâ‘ olunmamak bâbında 
evâmir-i şerîfe dahi verilmişdi deyû iki kıt‘a hüccet-i şer‘iyye ve üç kıt‘a emr-i 
şerîf ibrâz ettiğinden mâ‘adâ, ücret-i karzdan zimmetinde elli guruş hakkım 
vardır deyû da‘vâ etmekle beynimizde münâza‘ât-ı şedîde ve muhâsamât-ı 
ekîde vâkia olmuşdu. el-hâletü hâzihî meblağ-ı mezbûr altı yüz elli guruşa ve 
bogasi esmânı olan kırk sekiz guruşa müte‘allika âmme-i da‘vâdan ben mezbûr 
Mehmed Bey’in zimmetini ibrâ-i âm ile ibrâ ve iskāt eyledim ve mezbûr Meh-
med Bey dahi meblağ-ı mezbûr elli guruşa müte‘allika âmme-i da‘vâdan be-
nim zimmetimi ibrâ ve iskāt eyledi dedikde merkūm Mehmed Bey mukırr-ı 
merkūm Ahmed Çelebi cemî‘ kelimâtında tasdîk etmeğin mâ vaka‘a bi’t-taleb 
ketb olundu.
Fi’l-yevmi’t-tâsi‘ aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Çavuşbaşı Murad Ağa, Sâlih Ağa, el-Hâc Ahmed Ağa, el-Hâc Ha-
san Ağa, Abdülkādir Efendi b. Ebûbekir imâm-ı Zeyrek, İbrahim Ağa, Süleyman 
Çavuş, Salbaş Ahmed Çavuş, hamamcı Ali Efendi, Siyavuş Çavuş, Mehmed Ka-
pudan b. Rıdvan, Yusuf Çavuş.







12 [5b-2] Fâtıma bt. Mehmed’in mirasçısına borcunu ödemesi 
karşılığında iki adet ev hüccetinin Abdülkadir Efendi’ye 
geri verileceği
Mahmiye-i İstanbul’da Akbıyık mahallesinde sâkine iken bundan akdem vefât 
eden Fâtıma bt. Mehmed Efendi nâm hâtunun li ebeveyn karındaşı oğlu olup 
mahrûse-i Mısır-ı Kahire’den gelirken esnâ-i tarîkde Çakıt nâm mevzi‘de vefât 
eden Reiszâde? Abdürrahim Efendi’nin vâlidesi ve hasren vârisesi olan râfi‘atü 
hâze’l-kitâb Sâliha bt. Cafer nâm hâtun tarafından husûs-ı âti’l-beyâna vekîl ol-
duğu yedinde olan mazmûn[u] müsbit hüccet-i şer‘iyye ile sâbit olan Mehmed 
Çavuş b. Süleyman nâm kimesne meclis-i şer‘-i şerîfde mahmiye-i mezbûre 
Kabasakal mahallesi sükkânından Abdülkādir b. Mustafa nâm kimesne mah-
zarında üzerine ikrâr ve takrîr-i kelâm edip târih-i kitâbdan sekiz sene mu-
kaddem müteveffât-ı mezbûre Fâtıma Hâtun’dan hayâtında iki yüz esedî gu-
ruşunu mezbûr Abdülkādir’e ikrâz ve teslîm ol dahi iktirâz ve tesellüm ettik-
den sonra meblağ-ı mezbûru kable’l-ahz mezbûre Fâtıma Hâtun vefât etmekle 
hâlâ mezbûr Abdülkādir’e suâl olunup meblağ-ı mezbûru bana edâ ve teslîme 
tenbîh olunmak matlûbumdur dedikde gıbbe’s-suâl ve akībe’l-inkâr, müdde‘î-i 
mezbûrdan müdde‘âsını mübeyyine beyyine taleb olundukda zikr olunan Ka-
basakal mahallesi ahâlîsinden Ahmed b. Ömer nâm kimesne ile mârrü’z-zikr 
Akbıyık mahallesi sâkinelerinden Cenane bt. Abdullah ve Müstakim bt. Abdul-
lah nâm hâtunlar li ecli’ş-şehâde ve meclis-i şer‘a hâzırûn olup istişhâd olun-
duklarında fi’l-hakīka müteveffât-ı mezbûre Fâtıma Hâtun hayâtında târih-i 
kitâbdan sekiz sene mukaddem iki yüz guruşunu mezbûr Abdülkādir’e ikrâz 
ve teslîm ol dahi iktirâz ve tesellüm etmiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de’t-ta‘dîl ve’t-tezkiyye şehâdetleri makbûle olup mezbûr Abdülkādir 
dahi meblağ-ı mezbûr iki yüz guruşu târih-i kitâbdan iki sene mukaddem 
müteveffât-ı mezbûre Fâtıma Hâtun’dan ikrâz ve kabz eylediğini ikrâr, lâkin 
meblağ-ı mezbûr mukābelesinde müteveffât-ı mezbûreye teslîm eylediğim bir 
temessük [ve] zikr olunan Kabasakal mahallesinde vâki‘ menzilimin iki kıt‘a 
hücceti, mahmiye-i mezbûrede Zeyrek mahallesinde sâkin Şeyh Mehmed Efen-
di yedinde olmağla tahlîs olunmak murâdımdır deyicek [6a] meblağ-ı mezbûr 
iki yüz guruşu müdde‘î-i merkūm Mehmed Çavuş’a edâ ve teslîme mezbûr 
Abdülkādir tenbîh olundukdan sonra mezbûr Mehmed Çavuş zikr olunan te-
messük ve hüccetleri merkūm Şeyh Mehmed Efendi[’den] tahlîse ta‘ahhüd et-
meğin mâ vaka‘a bi’t-taleb ketb olundu.
Fi’l-yevmi’l-hâmis aşer mine’l-Muharremi’l-harâm li sene seb‘a ve semânîn ve 
elf.
Şuhûdü’l-hâl: Sâbıkan Surre emîni olan fahrü’l-akrân Hasan Ağa, Zahrü’l-akrân 
el-Hâc Kemaleddin Kethüdâ-yı Hazret-i Efendi, el-Hâc Mehmed b. el-Hâc Re-
ceb, el-Hâc Mehmed b. Ali, Musa Halîfe b. Receb, Mustafa Beşe b. Abdullah ve 
gayruhüm mine’l-hâzırîn

13 [6a-1] Fâtıma bt. Mehmed’in vârislerinin Abdülkadir Efendi’den 
alacaklarını tahsil ettikleri
Mahmiye-i İstanbul’da Akbıyık mahallesi sâkinelerinden iken bundan akdem 
vefât eden Fâtıma bt. Mehmed nâm hâtunun li ebeveyn karındaşı oğlu vârisi olup 
mahrûse-i Mısır-ı Kahire’den gelirken esnâ-i tarîkde Çakıt nâm mevzi‘de vefât 
eden Reiszâde Mehmed Efendi nâm kimesnenin vâlidesi [ve] hasren vârisesi olan 
Sâliha bt. Cafer nâm hâtun zâtı ma‘rifet-i şer‘iyye ile ârifân Ahmed Beşe b. Ömer 
ve Osman Bey b. Ahmed nâm kimesneler ta‘rîfleri ile mu‘arrefe oldukdan sonra 
meclis-i şer‘-i şerîfde râfi‘-i hâze’l-kitâb Abdülkādir b. Mustafa nâm kimesne mah-
zarında ikrâr ve takrîr-i kelâm edip müteveffât-ı mezbûre Fâtıma Hâtun hayâtında 
bin yetmiş sekiz senesinde iki yüz esedî guruşunu mezbûr Abdülkādir’e ikrâz 
ve teslîm ol, dahi iktirâz ve kabz ettikden sonra meblağ-ı mezbûr[u] kable’l-ahz 
mezbûr Fâtıma Hâtun vefât etmekle bundan akdem tarafımdan vekîlim olan işbu 
hâzır bi’l-meclis Mehmed Çavuş b. Süleyman nâm kimesne meblağ-ı mezbûr iki 
yüz guruşu mezbûr Abdülkādir’den da‘vâ ve şuhûd-ı udûl ile müdde‘âmı isbât edip 
hükm-i şer‘î lâhık olduğundan sonra mezbûr Abdülkādir meblağ-ı mahkûmun-
bih iki yüz guruşun doksan guruşunu nakid verip ve doksan guruşu için işbu 
orta boylu açık kaşlı gök ala gözlü Rûsiyyetü’l-asl Mülâyim nâm câriyesini ve yir-
mi guruş için işbu siyah kabzalı sîm kılıcını bana bey‘ ve teslîm ve takās, ben dahi 
meblağ-ı mezbûru ahz ve zikr olunan câriyeyi ve kılıcı ber vech-i muharrer iştirâ 
ve tesellüm ve mukāssa ve kabûl eylediğimden sonra husûs-ı mezbûra müte‘allika 
âmme-i da‘vâdan mezbûr Abdülkādir’in zimmetini ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Mehmed Çavuş b. Mustafa, Ahmed Beşe b. Ömer, Ahmed b. Ab-
dullah, Mustafa Bey b. Abdullah, hâssa mutfak ustası Abdi Usta ve gayruhüm 
mine’l-hâzırîn

14 [6a-2] Ayşe bt. Şaban’ın el-Hâc Ahmed’den muhâla‘a 
yoluyla boşandığı
Mahmiye-i İstanbul’da Karabaş mahallesi sâkinelerinden Ayşe bt. Şaban 
nâm hâtun meclis-i şer‘-i şerîf-i lâzımü’t-teşrîfde, zevc-i dâhil-bihâsı bâ‘is-i 
hâze’l-kitâb el-Hâc Ahmed b. el-Hâc Mustafa nâm kimesne mahzarında ikrâr ve 
takrîr-i kelâm edip zevcim mezbûr el-Hâc zimmetinde mukarrer ve ma‘kūdun-
aleyh olan yedi yüz akçe mehr-i müeccelim ve nafaka-i iddet-i mu‘ayyene-i 
ma‘lûmem üzerlerine ve me’ûnet-i süknâm dahi kendi üzerime olmak üzre 
mezbûr el-Hâc Ahmed ile muhâla‘a-i sahîha-i şer‘iyye ile muhâla‘a edip ol dahi 
muhâla‘a-i mezbûreyi kabûl eyledikden sonra hukūk-ı zevciyyete müte‘allika 
âmme-i da‘vâdan her birimiz âharın zimmetini ibrâ-i âmm-ı kātı‘ü’n-nizâ‘ ile 
ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-hâdî ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim Bey b. Mustafa, Ali Bey b. Seyyidim?, Ahmed Beşe b. Ab-
dullah, Mehmed b. Veli, Ali Beşe b. Abdullah, Burnas Mustafa b. Abdullah, Veli 
Bey b. Mahmud, Mehmed b. Ali ve gayruhüm.

15 [6a-3] Aynî bt. Abdullah’ın Ahmed Ağa’daki alacağını tahsil için 
Mehmed Çelebi’yi vekil tayin ettiği
Mahmiye-i İstanbul’da Muhtesib İskender mahallesinde sâkine olup zâtı ma‘rifet-i 
şer‘iyye ile ârifân Ali Beşi b. Veli ve Veli b. Derviş nâm kimesne ta‘rîfleriyle 
mu‘arrefe olan Aynî bt. Abdullah nâm hâtun meclis-i şer‘-i şerîfde bâ‘is-i hâze’l-
vesîka Mehmed Çelebi b. Ali mahzarında ikrâr ve takrîr-i kelâm edip mahmiye-i 
merkūmede Pîrinççi Sinan mahallesinde sâkin iken bundan akdem vefât eden 
mu‘tıkım Ahmed Ağa nâm kimesne sıhhat ve nifâz-ı tasarrufâtında malından 
üç yüz esedî guruş bana verile deyû vasiyyet ve tenfîzine terekesine vâzı‘ü’l-yed 
olan gāib ani’l-meclis Mehmed Ağa nâm kimesneyi vasiyy-i muhtâr nasb ve 
ta‘yîn eylediğinden sonra musırran alâ İsâ’ihî fevt olmağın meblağ-ı mezbûr 
üç yüz esedî guruşu merkūm Mehmed Ağa’dan da‘vâ ve taleb ve ahz u kabza 
ve bana îsâle ve kabz ve îsâle mütevakkıf olduğu umûrun küllîsine tarafımdan 
merkūm Mehmed Çelebi’yi vekîl ve nâib-i menâb nasb ve ta‘yîn eyledim dedik-
de ol dahi vekâlet-i mezbûreyi kabûl ve merâsimini edâya ta‘ahhüd ve iltizâm 
etmeğin mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene seb‘a ve semânîn ve 
elf.
Şuhûdü’l-hâl: Osman b. Ömer, Ali b. Ali, Veli b. Derviş, Mehmed Efendi b. Meh-
med, İbrahim b. Ahmed ve gayruhüm mine’l-hâzırîn.







16 [6a-4] Fâtıma Hâtun’un vasiyeti
Mahmiye-i İstanbul’da Şah Hûbân mahallesi sâkinelerinden Fâtıma bt. (  ) nâm 
hâtun tarafından husûs-ı âti’l-beyâna vekîl olduğu zâtı ma‘rifet-i şer‘iyye ile 
ârifân İmâm Ahmed Efendi b. Ali ve Mehmed Çelebi b. Muslu nâm kimes-
neler şehâdetleriyle sâbit olan İmâm Abdurrahman Efendi b. Hanefi meclis-i 
şer‘-i şerîfde müvekkile-i mezbûrenin zevci bâ‘is-i hâze’l-kitâb el-Hâc Hüseyin 
b. Bayezid nâm kimesne mahzarında ikrâr ve takrîr-i kelâm edip müvekkile-i 
mezbûre Fâtıma Hâtun bi emrillâhi te‘âlâ fevt [6b] olduğumda sülüsü kabz 
olundukdan sonra bin beş yüz akçesi sünnet-i seniyye üzre techîz ve tekfîne 
sarf olunup ve bin akçesi iskāt-ı salâtıma [ve] üç yüz akçesi makberem üzeri-
ne telkīn eden kimesneye verilip ve sekiz bin dokuz yüz akçesi yevm-i mevtim-
de helva ve sâir eyyâm-ı mu‘tâdede fukarâya infâk olunmak için tabh-ı ta‘âma 
sarf olundukdan sonra bâkīsi zevcim mezbûr el-Hâc Hüseyin dilediği vücûh 
hayrâta sarf ede deyû vasiyyet edip tenfîzine mezbûru vasiyy-i muhtâr nasb ve 
ihtiyâr edip mezbûr el-Hâc Hüseyin dahi vesâyet-i mezbûreyi kabûl eyledi de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene seb‘a ve semânîn ve 
elf.
Şuhûdü’l-hâl: Mahmud Çavuş b. Ali, el-Hâc Mehmed b. el-Hâc Receb, 
Kemhacızâde Mehmed Çelebi b. Mustafa, Hasan Efendi b. Mehmed, Abdullah b. 
Abdullah, Müezzin Osman Halîfe, Hammîmîzâde Mehmed Çelebi, el-Hâc Ha-
san Hüseyin b. ( ), Ali Efendi b. ( ), İbrahim Çelebi b. ( ), el-Hâc Hasan b. ( ) ve 
gayruhüm.

17 [6b-1, Arapça] Hâkimin Fâtıma ve İsmihân adlı küçük kızlara 
nafaka takdir ettiği
İşbu, mazmûnunda hâkimin nafakaya hükm etmesinden bahsedilen hüccet-i 
şer‘iyye ve vesîka-i mer‘iyyedir hâkim, Hasan b. Abdullah’ın Fâtıma ve 
İsmihân nâm iki sagīre kızının nafakası, kisvesi ve sâir havâic-i zarûriyyeleri 
için medîne-i mahmiye-i Kostantıniyye mahallâtından Neslişah mahalle-
sinde sâkine râfiatü hâze’l-kitâb Sâliha bt. Abbas nâm mutallaka anneleri ve 
hâdinelerinin talebiyle mezbûr babaları Hasan üzerine zeyilde mezkûr ta-
rihden i‘tibâren her birisine râyicü’l-vakt yevmî üçer akçe olmak üzre altı 
akçe farz ve takdîr etti hâkim sonra meblağ-ı mefrûz-i mezbûru sagīreteyn-i 
mezbûreteynin nafakasına, kisvesine ve sâir havâic-i zarûriyyelerine sarf 
etmeye ve vakt-i hâcette istidâne edip ele geçtiğinde babaya rücû‘ etmeye 
mezbûre Sâliha’ya izin verdi.
Cerâ zâlike ve hurrire fi’l-yevmi’l-ışrîn mine’l-Muharremi’l-harâm sene seb‘a ve 
semânîn ve elf.
Şuhûdü’l-hâl: Mustafa Efendi el-İmâm, Mustafa b. Musa, Şâhin b. Abdullah, 
Mustafa b. Hasan, el-Hâc İbrahim berber, Hamza …?, Sinan Beşe …? ve gay-
ruhüm

18 [6b-2] Kasap Dimitri’nin Şaban Beşe’nin ortağı Abdülkadir’de 
alacağı olduğu iddiasını ispatlayamadığı
Kasab tâ’ifesinden Dimitri v. Panas nâm zimmî meclis-i şer‘-i şerîfde bâ‘is-i 
hâze’l-kitâb Şaban Beşe b. Ahmed nâm kimesne mahzarında üzerine da‘vâ 
ve takrîr-i kelâm edip mezbûr Şaban Beşe’nin şerîki gāib ani’l-meclis Haleb-
li Abdülkādir nâm kimesne zimmetinde bundan akdem yedimden iştirâ ve 
kabz eylediği adedi beynimizde ma‘lûm koyun bahâsından on sekiz esedî gu-
ruş hakkım olup meblağ-ı mezbûr on sekiz esedî guruşun dokuz buçuk esedî 
guruşu mezbûr Abdülkādir zimmetinde bâkī kalmışdı hâlâ merkūm Şaban 
Beşe’ye suâl olunup şirket-i mezbûresine binâen meblağ-ı bâkī mezbûrun alı-
verilmesi matlûbumdur dedikde gıbbe’s-suâl ve akībe’l-inkâr, müdde‘î-i mezbûr 
Dimitri’den müdde‘âsını mübeyyine beyyine taleb olundukda ityân-ı beyyi-
neden izhâr-ı acz ile istihlâf etmeğin fi’l-vâki‘ gāib-i merkūm Abdülkādir ile 
şerîkleri olmayıp, ol vechile gāib-i mezbûrun müdde‘î-i mezbûr yedinden ber 
vech-i muharrer iştirâ ve kabz eylediği mârrü’z-zikr koyun bahâsından zimme-
tinde deyni olan meblağ-ı bâkī-i mezbûr sekiz buçuk esedî guruşun elân üzerine 
edâsı lâzım olduğuna mezbûr Şaban Beşe’ye yemîn teklîf olundukda ol dahi alâ 
vefki’l-mes’ûl yemîn billâhi’l-aliyyi’l-a‘lâ etmeğin mûcebince müdde‘î-i mezbûr 
Dimitri bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-âşir mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Osman b. Ömer, Muharrem b. Şaban, Mehmed b. Abdullah, İbra-
him Çelebi b. Mehmed ve gayruhüm.

19 [6b-3] Yoğurtçu Aleksi v. Yani’nin kendisini yaralayan Mehmed 
Beşe ile sulh olduğu
Mahmiye-i İstanbul’da Lütfi Paşa mahallesinde vâki‘ yoğurtçu kârhânesinde 
sâkin yoğurtçu tâ’ifesinden Aleksi v. Usta Yani nâm zimmî meclis-i şer‘-i hatîr 
lâzımü’t-tevkīrde altmış altı haseki cemâ‘atinin karakullukçularından Meh-
med Beşe b. Veli nâm kimesne mahzarında ikrâr ve takrîr-i kelâm edip târih-i 
kitâbdan bir gün mukaddem mahalle-i mezbûrede Şaban Hâtun Sarayı demek-
le ma‘rûf sarayda vâki‘ çeşme kurbunda ba‘de’l-asr mezbûr Mehmed Beşe sol 
koluma bir siyah kabzalı Macar bıçağı ile vurup mecrûh etmeğin da‘vâ edip 
isbât edememek ile beynimizde muslihûn tavassut edip [7a] mezbûr Mehmed 
ile da‘vâ-yı mezkûremden an inkâr altı yüz akçe üzerine inşâ-i akd-i sulh ettik-
lerinde ben dahi sulh-i mezbûru kabûl ve bedel-i sulh olan meblağ-ı mezbûr 
altı yüz akçeyi mezbûr [Mehmed] Beşe’nin yedinden bi’t-tamâm ve’l-kemâl 
ahz u kabz edip min ba‘d mezbûr Mehmed Beşe’nin zimmetini cerh-i mezbûre 
müte‘allik cemî‘ de‘âvî ve mütâlebât ve nizâ‘ ve muhâsamâtdan ibrâ-i âmm-ı 
kātı‘ü’n-nizâ‘ ibrâ ve iskāt edip mezbûr Mehmed Beşe ile vechen mine’l-vücûh 
ve sebeben mine’l-esbâb da‘vâ ve nizâ‘ım kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâbi‘ aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: İvaz Beşe b. Abdullah el-Mübâşir, Mustafa Çelebi b. Mehmed, İb-
rahim Çelebi, Ali Beşe b. Abdullah el-Cerrâh.

20 [7a-1] Ahmed Beşe b. Ebûbekir’in gemisini eşi Fâtıma bt. Siyavuş’a 
satıp bedelini Fâtıma’ya olan borcuna takas yaptığı
Mahmiye-i İstanbul’da Haydarpaşa mahallesi sâkinlerinden olup sefîne reisle-
rinden olan Ahmed Beşe b. Ebûbekir nâm kimesne meclis-i şer‘-i şerîfde zevce-i 
menkûhası bâ‘isetü hâze’l-kitâb Fâtıma bt. Siyavuş nâm hâtun mahzarında ikrâr 
ve takrîr-i kelâm edip yedimde mülk ve hakkım olup hâlâ Galata’da Yağkapa-
nı önünde merbût yirmi zirâ‘ şayka ta‘bîr olunur sefînemi ve içinde olan iki de-
mir ve bir kamane? ve bir penete? ve bir tirinketeyi bi safkatin vâhidetin zev-
cem mezbûre Fâtıma’ya mezbûr seksen bir buçuk guruşa bey‘-i kat‘î ile bey‘ ve 
teslîm ol dahi ber vech-i muharrer iştirâ ve tesellüm ettiğinden sonra semen-i 
mezbûru zimmetimde hakkı olan yüz seksen bir buçuk guruşa takās, ben dahi 
mukāssa ve kabûl eyledim ba‘de’l-yevm zikr olunan sefîne zevcem mezbûre 
Fâtıma’nın mülk-i müşterâsıdır, keyfe mâ yeşâ’ ve yahtâr mutasarrıfe olsun de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’r-râbi‘ aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Ömer Çelebi el-Hâc Mehmed, İbrahim Çelebi b. Mehmed, el-Hâc 
Şaban b. Abdullah, Müftîzâde Mehmed Efendi, Mustafa Çelebi b. Abdullah

21 [7a-2] Seyyid Hasan Efendi’nin Hasan Ağa b. Mehmed’e yaptığı 
ev satışından olan alacağında anlaştıkları
Husûs-ı âti’l-beyânın mahallinde tahrîr iltimâs olunmağın savb-ı şer‘den irsâl 
olunan Mevlânâ Mehmed Efendi mahzarında fahrü’l-kuzât es-Seyyid Hasan 
Efendi’nin mahmiye-i İstanbul’da merhûm ve mağfûrun-leh Sultan Mehmed 
Hân -aleyhi’r-rahmeti ve’l-gufrân- hazretlerinin câmi‘-i şerîfi kurbunda Molla 
Kirmasti mahallesinde sâkin olduğu menzile varıp zeyl-i rakīmde muharrerü’l-
esâmî müslimîn huzûrunda akd-i meclis-i şer‘-i mübîn eyledikde mûmâ-ileyh 
es-Seyyid Hasan Efendi meclis-i ma‘kūd-ı mezbûrda, bâ‘is-i hâze’l-kitâb Ha-
san Ağa b. Mehmed nâm kimesne mahzarında ikrâr ve takrîr-i kelâm edip bun-
dan akdem mahmiye-i mezbûrede Hasan Paşa mahallesinde vâki‘, bir tarafdan 
merhûm eş-Şeyh Hasan Efendi zâviyesi ve bir tarafdan Esircioğlu Hasan Beşe 
mülkü ve iki tarafdan tarîk-i âm ile mahdûd büyût-ı adîdeyi müştemil arsası-
nın tûlen on beş zirâ‘ ve arzen yedi buçuk zirâ‘ bi hesâb-ı terbî‘î yüz on iki zirâ‘ 
arsasının senede merkūm eş-Şeyh Hasan Efendi vakfına altmış akçe mukāta‘a 
ile taht-ı tasarrufunda olup bâkī arsası ve cümle ebniyesi mülküm olan menzi-
limin ebniye ve mülk olan arsasını, bi cümleti’t-tevâbi‘ ve’l-levâhık mezbûr Ha-
san Ağa[’ya] dört yüz guruşa bey‘ ve teslîm ve vakf olan arsasını izn-i mütevellî 
ile ferâğ ve tefvîz ol dahi iştirâ ve tesellüm ve tefevvüz ve kabûl edip semen-i 
mezbûrun üç yüz altmış guruşunu zimmetimde mezbûr Hasan Ağa cihet-i kar-
zından deynim olan üç [yüz] altmış guruşa ittikās ol dahi mukāssa ve kabûl 
edip bâkī kırk guruşunu rahmen yedinden ahz u kabz eyledim deyû ikrâr et-
miş idim lâkin mezbûr Hasan Ağa cihet-i karzdan deynim için iki yüz doksan 
guruş olmağla ziyâde yetmiş guruşunu ve semen-i mezbûrdan bâkī kırk gu-
ruşunu kabz etmemişken kabz ettim deyû ikrârımdan kâzibim deyû ve bun-
dan akdem mezbûr Hasan Ağa’dan yüz on guruş da‘vâ ettiğimden sonra bey-
nimizde nizâ‘-ı küllî vukū‘undan sonra muslihûn tavassut edip mezbûr Hasan 
Ağa ile beynimizde elli guruş üzerine inşâ-i akd-i sulh ettiklerinde ben dahi 
sulh olan meblağ-ı mezbûr elli guruşu mezbûr Hasan Ağa yedinden ahz u kabz 
ettiğimden sonra menzil-i mezbûr ve semenine müte‘allika âmme-i da‘vâdan 
mezbûr Hasan Ağa’nın zimmetini ibrâ-i âm ve kātı‘ü’n-nizâ‘ ile ibrâ ve iskāt 
eyledim dedikde mezbûr Hasan Ağa dahi mukırr-ı mezbûrun cemî‘ kelimât-ı 
meşrûhiyyesinde tasdîk ve tahkīk ettiği, Mevlânâ-yı mezbûr mahallinde tahrîr 
ve ma‘an irsâl olunan Mehmed b. Abdullah ile meclis-i şer‘a gelip alâ vukū‘ihi 
inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene seb‘a ve semânîn ve 
elf.
Şuhûdü’l-hâl: İbrahim Çelebi b. Mehmed, el-Mu‘îd Memik b. Abdullah, İbrahim 
Çelebi b. Hasan el-Muhzır, Mustafa Çelebi b. Mehmed, Mehmed Ağa b. Musta-
fa, Emrullah Çelebi b. Cafer, Derviş Mehmed b. Mustafa, eş-Şeyh Mustafa Efen-
di b. eş-Şeyh Hasan Efendi, el-Hâc Ali el-Müezzin b. Sinan, Hüseyin Efendi 
el-Müezzin b. Ömer Sipâh ve gayruhüm mine’l-hâzırîn.







22 [7b-1] Şah Hûbân mahallesinden Fâtıma’nın vasiyeti
Mahmiye-i İstanbul’da Şah Hûbân [mahallesi sâkinelerinden] Fâtıma bt. (  ) 
nâm hâtun tarafından husûs-ı âti’l-beyâna vekîl olduğu zâtı ma‘rifet-i şer‘iyye 
ârifân İmâm Mehmed Efendi b. Ali ve Mehmed Çelebi b. Muslu nâm kimes-
nelerin şehâdetleriyle şer‘an sâbit olan Abdurrahman Efendi b. Hanefi meclis-i 
şer‘-i şerîfde müvekkile-i mezbûrenin zevci râfi‘-i hâze’l-kitâb el-Hâc Hüseyin 
b. Bayezid nâm kimesne mahzarında ikrâr ve takrîr-i kelâm edip müvekkilem 
mezbûr Fâtıma Hâtun bi emrillâhi te‘âlâ fevt olduğumda altı Bursa yastığı ve üç 
döşek ve üç minder ve otuz miskāl bir çift endişe? bilezik ve üç yorgan ve bir 
verese keçesi ve bir kebîr tencere ve iki sagīr tencere ve iki baklava tepsisi ve bir 
leğen ve bir ibrik ve bir bakraç ve bir hamam leğeni ve bir tas ve bir gül kutu-
su ve elli sahan ve bir güğüm ve bir havan ve bir kahve ibriği ve iki çift küpe ve 
bir sîm kemer kuşak ve beş gömlek ve beş don ve bir kebîr tava ve bir kevgir ve 
bir kefçe ve bir şam‘dan ve üç çarşaf ve üç yüz yastığı ve on beş makrama ve beş 
uçkur ve bir seccâde ve bir sofra ve iki peşkir yelek ve yetmiş sekiz senesinde 
tedbîr-i mutlak ile müdebbere eylediğim orta boylu açık kaşlı ala gözlü mecdü’l-
vech Rûsiyyetü’l-asl Sere bt. Abdullah nâm câriyeme verile deyû vesâyet edip 
tenfîzine zevc-i mezbûr el-Hâc Hüseyin’i vasiyy-i muhtâr nasb ve ihtiyâr edip 
mezbûr el-Hâc Hüseyin dahi vesâyet-i mezbûreyi kabûl ve merâsimini edâya 
ta‘ahhüd eyledi dedikde [gıbbe]’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Mahmud Çavuş b. Ali, el-Hâc Mehmed b. el-Hâc Receb, 
Kemhacızâde Mehmed Çelebi b. Muslu, Hasan Efendi b. Mehmed, Abdullah b. 
Abdullah, Müezzin Osman Halîfe, İbrahim Çelebi b. ( ), hamamcı Mehmed Çe-
lebi, el-Hâc Hasan ve gayruhüm mine’l-hâzırîn.

23 [7b-2] Rüstem b. Ahmed’in komşularına zulmeden Ahmed Bey 
b. Bayram’a onları kurtarmak için para teklif ettiği ve hançerini 
vaad ettiği para için rehin bıraktığı
Vilâyet-i Anadolu’da Çemişkezek kazâsına tâbi‘ Poğoni nâm karye ahâlîsinden 
Rüstem b. Ahmed nâm kimesne meclis-i şer‘de Ahmed Bey b. Bayram nâm ki-
mesne mahzarında üzerine da‘vâ ve takrîr-i kelâm edip bundan akdem mezbûr 
Ahmed Bey karye-i mezbûre ahâlîsinden Avanos ve Piz[o] nâm zimmîleri zul-
men haps ve rencîde etmekle ben dahi mezbûrları salıver sana bir mikdâr akçe 
vereyim deyip yedimde mülküm olan on beş guruş kıymetli yarma abanos kab-
zalı bir hançerimi bi tarîki’l-emâne mezbûr Ahmed Bey’e teslîm ol dahi ahz 
u kabz etmiş idi hâlâ mezbûr Ahmed Bey’e suâl olunup zikr olunan hançerin 
mevcûde ise kısmet-i şer‘iyye bana alıverilmek matlûbumdur dedikde gıbbe’s-
suâl mezbûr Ahmed Bey cevâbında karye-i mezbûre ahâlîsinden olan mezbûrân 
Avanos ve Pizo nâm zimmîler ile Haçador ve Beço nâm zimmîler zimmetlerinde 
cihet-i deyn-i şer‘îden hakkım olan on guruşa müdde‘î-i mezbûr kefîl olmağla 
meblağ-ı mezbûr on guruş mukābelesinde zikr olunan hançerini bana rehin vaz‘ 
ve teslîm ben dahi irtihân ve tesellüm etmiş idim deyû def ‘ ile mukā[bele] edi-
cek gıbbe’l-istintâk ve’l-inkâr mezbûr Ahmed Bey’den def ‘-i mezbûrunu mü-
beyyine beyyine taleb olundukda ityân-ı beyyineden izhâr-ı acz ile istihlâf et-
meğin fi’l-hakīka mezbûrûn Avanos ve Pizo ve Haçador ve Beço’nun zimmet-
lerinde mezbûr Ahmed Bey’e deyni olan meblağ-ı mezbûr on guruşa kefîl ol-
mayıp, zikr olunan hançerini rehin vaz‘ etmediğine müdde‘î-i mezbûr Rüstem’e 
yemîn teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ et-
meğin mûcebince zikr olunan hançeri müdde‘î-i mezbûra teslîme mezbûr Ah-
med Bey’e tenbîh olunup mâ vaka‘a bi’t-taleb ketb olundu.
Fi’l-yevmi’s-sânî mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Ebûbekir b. ( ), Osman Çelebi b. ( ), ve 
gayruhüm mine’l-hâzırîn.

24 [7b-3] Kaybolan Kostik v. Manol’e vekil olan Ekmekçi Süleyman 
Çelebi’nin fırındaki bazı eşyaları diğer ortaklara sattığı
Husûs-ı âti’l-beyânın mahallinde tahrîr iltimâs olunmağın savb-ı şer‘-i enver-
den Mevlânâ Hasan Efendi b. el-Hâc Mustafa irsâl olunup ol dahi mahmiye-i 
İstanbul’da Bezzâzistan-ı Cedîd kurbunda semerciler sûkunda vâki‘ ekmek-
çi fırınına varıp zeyl-i rakīmde mastûrü’l-esâmî olan müslimîn huzûrlarında 
akd-i meclis-i şer‘-i mübîn eyledikde ekmekçi tâ’ifesinden Süleyman Çele-
bi b. Ebûbekir nâm kimesne kendi tarafından asâleten ve şerîki olup gaybet-i 
münkatı‘a ile gāib olan Kostik v. Manol nâm zimmînin telef ve fesâdı havf olu-
nan eşyâsını bey‘ ve düyûnunu takāsı için taraf-ı şer‘den vekîl nasb olunmağ-
la vekâleti meclis-i ma‘kūd-ı mezbûrda ashâb-ı hâze’l-kitâb el-Hâc Mahmud b. 
el-Hâc Şaban ve el-Hâc Ali Hisârî ve Ebûbekir Beşe b. el-Hâc Ömer nâm kimes-
neler ile Bedran v. Markos nâm zimmî mahzarında ikrâr ve takrîr-i kelâm edip 
zikr-i âtî akdin sudûruna değin gāib-i mezbûr ile ale’l-iştirâki’s-seviy silk-i mül-
kümüzde münselik olup zikr olunan fırın dâhilinde vâki‘ on re’s bârgir ve fırın 
alâtından on altı tekne ve kırk yedi panakot? ve beş kürek ve iki terâzi ve üç bal-
ta ve iki çanak ve bir maya teknesi ve leğen ve beş su fıçısı ve üç teber tahtası ve 
bir demir fırın kapağı ve bir sahan ve bir tencere ve bir tava ve bir kahve ibriği 
ve sekiz çuval ve iki yüz çeki odun ve iki yüz kil tuzu bi safkatin vâhidetin otuz 
iki bin akçesi bana edâ ve teslîm ben dahi asâlet ve vekâleten ahz u kabz eyledim 
ba‘de’l-yevm eşyâ-i mezbûre mezbûrûndan el-Hâc Mahmud ve el-Hâc Ali ve 
Ebûbekir Beşe ve Bedran’ın ale’l-iştirâki’ [8a] s-seviy mülk-i müşterâlarıdır, key-
fe mâ yeşâ’ûn ve yahtârûn mutasarrıflar olsunlar dedikde gıbbe’t-tasdîki’ş-şer‘î 
ve’t-tahkīki’l-mer‘î husûs-ı mezbûru Mevlânâ-i mezbûr mahallinde tahrîr ve 
ma‘an irsâl olunan Halil Beşe b. Osman ile meclis-i şer‘a gelip alâ vukū‘ihi inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Mehmed Ağa kethüdâ-i ekmekciyân, es-Seyyid Nasrullah Çelebi 
yiğitbaşı, el-Hâc Abdülbâkī b. el-Hâc Mehmed, el-Hâc Ali b. Ömer el-Hâc, Ha-
san Beşe b. Ramazan, el-Hâc Mustafa b. Halil, Ali Ağa b. Rüstem, Osman Çelebi 
b. Mehmed, arpacı Seydî Beşe b. Yusuf, Terzi Ali Beşe b. Abdullah, Ahmed Ağa 
Çavuş, Yusuf Reis tâbi‘-i Dulkar?, Bektaş Beşe b. ( ) ve gayruhüm.

25 [8a-1] Fâtıma bt. Mehmed’in kasap Kostandil’e borcunu 
ödemesi gerektiği
Mahmiye-i İstanbul’da Fenerkapısı dâhilinde kasablar tâ’ifesinden bâ‘isü’s-sifr 
Kostandil v. Andriye nâm zimmî meclis-i şer‘-i şerîfde Fâtıma bt. Mehmed nâm 
hâtun mahzarında üzerine da‘vâ ve takrîr-i kelâm edip mezbûre Fâtıma’ya bun-
dan akdem on iki guruş edâ ve teslîm ol dahi yedimden istidâne ve kabz etmiş 
idi meblağ-ı mezbûra merkūme Fâtıma zimmetinde hakkım kalmağla hâlâ suâl 
olunup meblağ-ı mezbûru bana edâ ve teslîme mezbûre Fâtıma’ya tenbîh olun-
mak matlûbumdur dedikde gıbbe’s-suâl mezbûre Fâtıma cevâbında müdde‘î-i 
mezbûrdan ancak yedi guruşu istidâne ve kabz etmiş idim deyip ziyâde beş guruşu 
inkâr etmeğin müdde‘î-i merkūmdan mezbûre Fâtıma’ya müdde‘â-i mezbûrdan 
ziyâde-i mezbûre beş esedî guruş bundan akdem istidâne etmeyip, elân zim-
metinde müdde‘î-i mesfûre deyni olduğuna yemîn teklîf olundukda ol dahi alâ 
vefki’l-mes’ûl yemîn billâhi’l-aliyyi’l-a‘lâ etmeğin mûcebince kabzını i‘tirâf eyle-
diği meblağ-ı mezbûr yedi esedî guruşu müdde‘î-i merkūm Kostandil’e edâ ve 
teslîme mezbûre Fâtıma’ya tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Muharremi’l-harâm li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Şaban b. Abdullah, es-Seyyid Muhar-
rem Efendi, Osman Beşe el-Muhzır ve gayruhüm.

26 [8a-2] Kerime Hâtun’un Abdüsselâm Çelebi’ye borcu 
olduğunu itiraf ettiği
Mahmiye-i İstanbul’da Ali Paşa-yı Atîk mahallesinde sâkin Abdüsselâm Çele-
bi b. İshak nâm kimesne tarafından husûs-ı âti’l-beyâna vekîl olduğu yedinde 
mazmûnu müsbit hüccet ile sâbit olan bâ‘is-i hâzihi’l-vesîka Musa Çelebi b. Ya-
kub nâm kimesne meclis-i şer‘-i şerîf-i enverde Kızılminâre mahallesinde sâkine 
olup zâtı ma‘rifet-i şer‘iyye ile ârifân Ömer b. Ali ve Mehmed b. Abdullah nâm 
kimesneler ta‘rîfleri ile mu‘arrefe olan Kerime bt. Mehmed nâm hâtun mahza-
rında bi’l-vekâle üzerine da‘vâ ve takrîr-i kelâm edip yedimde olan işbu temes-
sük nâtık olduğu üzre müvekkil-i mezbûr Abdüsselâm Çelebi’nin mezbûre Ke-
rime Hâtun zimmetinde bundan akdem yedinden iştirâ ve kabz eylediği beyn-
lerinde ma‘lûm kalem bahâsından üç yüz seksen beş esedî guruş ve kezâlik ye-
dinden müşterâ ve makbûzu beynlerinde ma‘lûm al kutnî ve sarık ve havlu 
makrama bahâlarından dahi yirmi esedî guruş ve mezbûre Kerime’nin emri 
ile dâyini bostancı Mustafa nâm kimesneye kendi malından def ‘ ve teslîm ey-
lediği otuz esedî guruş min haysi’l-mecmû‘ dört yüz otuz beş kıt‘a esedî guruş 
hakkı olmağla suâl olunup meblağ-ı mezbûr dört yüz otuz guruşun mezbûre 
Kerime Hâtun’dan alıverilmesi bi’l-vekâle matlûbumdur dedikde gıbbe’s-suâl 
mezbûre Kerime Hâtun cevâbında fi’l-hakīka kaziyye bâlâda tafsîli mürûr etti-
ği vech üzre olup müvekkil-i mezbûr Abdüsselâm Çelebi’ye ber vech-i muhar-
rer dört yüz otuz beş esedî guruş zimmetinde vâcibü’l-edâ lâzımü’l-kazâ dey-
ni olduğu[nu] bi’t-tav‘i’s-sâf ikrâr ve i‘tirâf etmeğin mûcebiyle meblağ-ı mezbûr 
dört yüz on guruş esedî guruşu vekîl-i mezbûr Musa Çelebi’ye edâ ve teslîme 
merkūme Kerime Hâtun tenbîh olunmağın mâ vaka‘a bi’t-taleb ketb olundu.
Fi’l-yevmi’l-ışrîn mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Ömer Efendi b. Mustafa, Hüseyin b. el-Hâc Mehmed, Ömer b. 
Musa, Mehmed b. Ali, Mehmed Efendi el-Kâtib, İbrahim Çelebi el-Muhzır ve 
gayruhüm.

27 [8b-1] Şerife Sâliha’nın babasından kendisine düşen hissesini eşi 
hâfız Mustafa’ya satıp alacağını hibe ettiği
Min mahtûmihî
Husûs-ı âti’l-beyânın mahallinde tahrîr için bi’l-iltimâs savb-ı şer‘-i şerîf-i en-
ver ve mahfil-i dîn-i münîf-i ezherden irsâl olunan Mevlânâ es-Seyyid Muhar-
rem Efendi b. es-Seyyid İsmail Efendi mahmiye-i İstanbul’da Altıay çeşmesi 
kurbunda Debbâğzâde mahallesinde vâki‘ olup bundan akdem civâr-ı rahmet-i 
Rahmân’a giden Zeyrekzâde es-Seyyid Abdurrahman Efendi’nin benât-ı 
kerîmeleri umdetü’l-muhadderât zübdetü’l-muvakkarât Şerife Sâliha ve Şerife 
Zeyneb ve Şerife Emetullah’ın hisselerine ta‘yîn olunan menzillerine varıp zeyl-i 
kitâbda mastûrü’l-esâmî olan müslimîn huzûrunda akd-ı meclis-i şer‘-i mübîn 
eyledikde mezbûre Şerife Sâliha meclis-i ma‘kūd-ı merkūmda, hâlâ zevci olup 
sâbıkan Diyârbekir kadısı olan umdetü’l-mevâli’l-kirâm zübdetü’l-e‘âli’l-fihâm 
bâ‘is-i hâze’l-kitâb hâfız Mustafa Efendi b. Mehmed Efendi mahzarında bi’t-
tav‘i’s-sâf ikrâr-ı tâm ve takrîr-i kelâm edip akd-i âti’z-zikrin sudûruna değin üç 
sehimden bir sehmi benim ve iki sehmi benim karındaşlarım mezbûretân Şe-
rife Zeyneb ve Şerife Emetullah’ın mülkü olup mahalle-i mezbûrede vâki‘ bir 
tarafdan zikr-i âtî Medîne-i Münevvere vakfı ve bir tarafdan ba‘zan fahrü’l-
müderrisînü’l-kirâm Edincikli Mehmed Efendi tasarrufunda olan menzil ve 
ba‘zan ( ) nâm hâtun tasarrufunda olan menzil ve bir tarafdan ba‘zan Atike nâm 
hâtun tasarrufunda olan vakıf menzil ve ba‘zan Abdülhâdi Efendi merhûmun 
veresesi yedlerinde olan menzil ve bir tarafdan tarîk-i âm ile mahdûd olup 
muhavvata-i dâhiliyyesinde fevkānî ve tahtânî altı bâb oda ve bir hamam ve bir 
câmekân ve bir mahzen ve bir mutfak ve bir kiler ve iki bi’r-i mâ ve üç kenîf ve 
cüneyneyi müştemil olup ve muhavvata-i hâriciyyesinde tabaka-i ulyâsında bir 
bâb oda vasatında bir sagīr oda ve tarîk-i âm tarafında kezâlik bir fevkānî oda 
ve altında samanhâne ve bir ahır ve avluyu müştemil mülk menzilin üç sehim-
den bir sehm-i şâyi‘amı, bi cümleti’t-tevâbi‘ ve’l-levâhık mûmâ-ileyh hâfız Mus-
tafa Efendi’ye tarafeynden îcâb ve kabûlü hâvî şurût-ı müfsideden ârî bey‘-i kat‘î 
ile dört yüz yetmiş iki guruş ve adedi nâ-ma‘lûm bir kabza fulus-ı muzî‘aya bey‘ 
ve teslîm edip ve tefvîz-i âti’z-zikrin sudûruna değin Medîne-i Münevvere vak-
fından olup icâre-i mu‘accele ve ayda on beş akçe icâre-i müeccele ile üç sehim-
den bir sehmi benim ve iki sehmi kız karındaşlarım mezbûretân Şerife Zeyneb 
ve Şerife Emetullah’ın taht-ı tasarrufumuzda olup yine mahalle-i mezbûrede 
vâki‘ bir tarafdan sâlifü’z-zikr menzil ve bir tarafdan Ömer Bey sâkin olduğu 
menzil ve bir tarafdan Attârzâde Ali Efendi’nin sâkin olduğu menzil ve bir ta-
rafdan tarîk-i âm ile mahdûd olup tûlen ve arzen bi hesâb-ı terbî‘î iki yüz dok-
san iki buçuk zirâ‘ arsa üzerine mebnî olup tabaka-i ulyâsında dört bâb oda ve 
bir sofa ve tabaka-i vustâsında üç bâb oda ve altında bir ahır ve bir mutfak ve 
bahçe ve içinde bir sofa ve bir sagīr havuz ve köşk ve bir sagīr kahve odası ve 
avlu ve iki kenîfi müştemil menzilden hissem olan bir sehmin hakk-ı tasarrufu-
nu izn-i mütevellî ile yüz guruş bedel mukābelesinde ferâğ ve tefvîz anlar dahi 
ber vech-i muharrer iştirâ ve tefevvüz ve kabûl eyledi ba‘de’l-yevm evvelâ zikr 
olunan menzilin üç sehimden bir sehmi mûmâ-ileyh hâfız Efendi’nin mülk-i 
müşterâsıdır, keyfe mâ yeşâ’ ve yahtâr mutasarrıf olsun ve sâniyen zikr olunan 
menzilin dahi üç sehimden bir sehmi hakk-ı müfevvezidir, emsâli gibi mutasar-
rıf olsun dedikde mûmâ-ileyh hâfız Mustafa Efendi zimmetinde olan semen-i 
mezkûr dört yüz yetmiş guruş ile bedel-i merkūm yüz guruş [9a] min haysi’l-
mecmû‘ beş yüz yetmiş iki guruşu kendilere hibe-i sahîha-i şer‘iyye ile hibe ey-
ledim, mûmâ-ileyh Mustafa Efendi dahi meclis-i ma‘kūd-ı mezbûrda ittihâb ve 
kabûl eyledi dedikde gıbbe’t-tasdîki’ş-şer‘î husûs-ı mezbûru Mevlânâ-yı mezbûr 
mahallinde tahrîr ve ma‘an irsâl olunan Veli Beşe b. Halil ile meclis-i şer‘a gelip 
alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene seb‘a ve semânîn ve 
elf.
Şuhûdü’l-hâl: Abdurrahman Efendi b. Hanefi el-İmâm, İbrahim Bey b. Mehmed, 
Mehmed Efendi b. Hüseyin el-İmâm bi câmi‘-i Defterdâr Mahmud, Osman Bey 
b. Ömer, Sefer b. Mehmed, İbrahim b. Ahmed, Mustafa Efendi b. Musa, İbrahim 
Çelebi b. Muslu, Hüseyin b. Mehmed.

28 [9a-1, Arapça] Hâkimin, kocası gâib olan Ayşe bt. Abdullah 
adlı kadına nafaka takdir ettiği ve kocası adına 
borçlanmasına izin verdiği
Medîne-i mahmiye-i Kostantıniyye mahallâtından Hatice Sultan mahallesinde 
sâkine Ayşe bt. Abdullah nâm hâtun meclis-i şer‘-i şerîf ve mahfil-i dîn-i münîfde 
Ebûbekir b. Abdullah nâm zevcinin kendisine nafaka veya nafaka cinsinden bir 
şey bırakmadan gāib olduğuna dâir yemîn ettiğinde hâkim, mezbûrenin na-
fakası, kisvesi ve sâir havâic-i zarûriyyesi için zeyilde geçen tarihden i‘tibâren 
râyicü’l-vakt yevmî altı akçe farz ve takdîr etti hâkim sonra meblağ-ı mefrûzu 
havâic-i lâzımesine sarf etmesine ve vakt-i hâcette istidâne edip ele geçtiğinde 
zevc-i gāibine rücû‘ etmesine mezbûre Ayşe’ye izin verdi.
Cerâ zâlike ve hurrire fi’l-yevmi’l-ışrîn mine’l-Muharremi’l-harâm sene seb‘a ve 
semâ[nîn] ve elf.
Şuhûdü’l-hâl: İbrahim b. Mehmed, Mustafa b. Bayezid, İbrahim Çelebi b. Ahmed, 
Veli Bey b. Mahmud

29 [9a-2] Mehmed b. Hüseyin’in ölen annesinin mirasından hissesine 
düşen para hususunda Receb b. Veli ile anlaştığı
Vilâyet-i Anadolu’da İznikmid kazâsına tâbi‘ Kandıra nâm karyede Orta mahal-
lede sâkin Mehmed b. Hüseyin nâm kimesne meclis-i şer‘de, Receb b. Veli nâm 
kimesne mahzarında ikrâr ve takrîr-i kelâm edip târih-i kitâbdan dört sene 
mukaddem vâlidem Ayşe bt. Himmet nâm hâtun mezbûr Receb’in zevcesi iken 
vefât edip verâseti bize münhasıra olmağla terekesi beynimizde taksîm olunup 
lâkin müteveffât-ı mezbûrenin mehr-i müecceli olan beş yüz akçe merkūm 
Receb’in zimmetinde bâkī kalıp meblağ-ı mezbûr beş yüz akçeden hisse-i 
şer‘iyyem olan üç yüz yetmiş akçeyi mezbûr Receb’den da‘vâ ve taleb ettiğim-
de ol dahi edâdan imtinâ‘ etmeğin beynimizde ba‘de’n-nizâ‘ muslihûn tavassut 
edip mezbûr Receb ile beynimizde iki yüz yirmi akçe üzerine inşâ-i akd-i sulh 
eylediklerinde [ben] dahi sulh-i mezbûru kabûl ve bedel-i sulh olan meblağ-ı 
mezbûr iki yüz yirmi akçemi mezbûr Receb yedinden tamâ[men] ahz u kabz 
eylediğimden sonra tereke-i mezbûreye ve meblağ-ı mezbûra müte‘allika 
âmme-i da‘vâdan merkūm Receb’in zimmetini ibrâ-i âmm-ı kātı‘ü’n-nizâ‘ ve’l-
hısâm ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâbi‘ aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Attâr Hacı Şaban, bakkal Mustafa Beşe, Odabaşı Ziya, İbrahim 
Çelebi b. Ahmed

30 [9a-3] el-Hâc Receb b. Veli’nin evini Receb Ağa’ya sattığı
Mahrûse-i Galata müzâfâtından kasaba-i Kasımpaşa mahallâtından Câmi‘-i 
Kebîr mahallesi sâkinlerinden el-Hâc Receb b. Veli nâm kimesne meclis-i 
şer‘-i hatîr-i lâzımü’t-tevkīrde bâ‘is-i hâze’l-kitâb Receb Ağa b. Bayram nâm 
kimesne tarafından husûs-ı âti’l-beyâna vekîli olduğu bimâ hüve nehci’s-
sübût şer‘an sâbit olan Osman Çelebi b. Ali nâm kimesne mahzarında ikrâr 
ve takrîr-i kelâm edip mahalle-i mezbûrede vâki‘ bir tarafdan Ümmühâni bt. 
Kadri Kapudan veresesi mülkleri ve bir tarafdan Kemal mülkü ve bir tarafdan 
[tarîk-i] âm ile mahdûd [9b] iki bâb fevkānî [ve] tahtânî odaları ve bir mah-
zeni ve bir kileri ve tarîk-i âm tarafından dört bâb ve tahtânî ve bi’r-i mâ’lı 
ve hadîkalı ve iki kenîfi müştemil mülk menzilimi, cemî‘ tevâbi‘ ve levâhık 
ve kâffe-i menâfi‘ ve merâfıkı ile müvekkil-i mezbûr Receb Ağa’ya tarafın-
dan îcâb ve kabûlü hâvî bey‘-i bâtt-ı sahîh-i şer‘î ile beş yüz kıt‘a esedî guruşa 
bey‘ ve teslîm ol dahi vech-i meşrûh üzre iştirâ ve kabz ve tesellüm ve kabûl 
eyledikden [sonra] semeni olan meblağ-ı mezbûr beş yüz kıt‘a esedî guruşu 
bana edâ ve teslîm ben dahi mezbûr Receb Ağa yedinden bi’t-tamâm ve’l-
kemâl ahz u kabz eyledim ba‘de’l-yevm menzil-i mahdûd-ı merkūm mezbûr 
Receb Ağa’nın mülk-i müşterâsı ve hakk-ı sarfı olmuşdur, keyfe mâ yeşâ’ ve 
yahtâr mutasarrıf olsun [dedikde] gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-ışrîn mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Ömer Efendi b. Ahmed el-İmâm, Ramazan Halîfe b. el-Hâc Ab-
dullah el-Müezzin, Mehmed Beşe b. Hüseyin, Mehmed Çelebi b. Muslu, el-Hâc 
Ali b. Mehmed, Süleyman Çelebi b. Hasan, Süleyman Çelebi b. Receb, Receb b. 
Mustafa, Derviş Çelebi b. Mirza, Mehmed Çelebi b. ( ), el-Hâc Mustafa Çelebi b. 
Tevekkül, İbrahim Çelebi b. Mehmed ve gayruhüm mine’l-hâzırîn.







31 [9b-1] Müderris Davud Efendi’nin Büyükçekmece’de Perastiyo 
köyündeki çiftliğini Hüseyin Ağa’ya sattığı
Husûs-ı âti’l-beyânın mahallinde tahrîr[i] iltimâs olunmağın savb-ı şer‘-i 
şerîfden Mevlânâ Mehmed Efendi irsâl olunup ol dahi sâbıkan Rumeli kazas-
keri oldukdan sonra vedâ‘-ı âlem-i fânî eden merhûm Abdürrahimzâde Meh-
med Efendi’nin necl-i necîbi umdetü’l-müderrisînü’l-kirâm Davud Efendi’nin 
mahmiye-i İstanbul’da Çerağī Hamza mahallesinde sâkin olduğu menzili[ne] 
varıp zeyl-i kitâbda muharrerü’l-esâmî müslimîn huzûrunda akd-i meclis-i şer‘-i 
mübîn eyledikde mûmâ-ileyh Davud Efendi’nin meclis-i ma‘kūd-ı mezbûrda 
kendi tarafından asîl ve zevce-i menkûhası Râbia bt. Abdullah nâm hâtun tara-
fından husûs-ı âti’l-beyâna vekîl olduğu zâtı ma‘rifet-i şer‘iyye ile ârifân Şaban 
Efendi b. Ahaveyn ve Mehmed Çelebi b. Fazlullah nâm kimesneler şehâdetleri 
ile şer‘an sâbit olan mefharü’l-emâcid ve’l-ekârim Hüseyin Ağa b. İsmail mah-
zarında ikrâr ve takrîr-i kelâm edip yedimde mülküm ve hakkım olup Havâss-ı 
Aliyye kazâsı müzâfâtından Çekmece-i kübrâ’ya tâbi‘ Biraşcık? nâm karyede 
vâki‘ ve lede’l-ahâlî ve’l-cîrân ma‘lûmü’l-hudûd hâriciyyesindeoda ve üç sofa ve tahtânî iki bâb oda ve kanavât-ı müsennât ile muhrez su cârî 
olur çeşmeyi ve üç ahır ve bir horos değirmeni ve dört anbar ve iki avluyu ve 
bir samanhâneyi ve dâhiliyyesinde tahtânî beş bâb oda ve bir sofa ve bir mut-
fak ve beş anbar kanavât-ı müsennât ile muhrez su cârî olur çeşmeyi ve bir inek 
ahırı ve iki fırın ve avluyu ve zât-ı eşcâr-ı müsmire ve gayr-ı müsmireyi muhtevî 
biri kebîr ve biri sagīr iki kıt‘a bahçeyi ve bahçe-i kebîre içinde tahmînen üç dö-
nüm zât-ı kürüm bağı müştemil olup Pîrlepeli? Mehmed Ağa Çiftliği demekle 
ma‘rûf çiftliği, bi cümleti’t-tevâbi‘ ve’l-levâhık ve içinde mevcûd olan bir re’s su 
sığırı inek ve bir re’s kara sığır ve iki çift su sığırı öküz ve iki re’s su sığırı mala-
ğı ve yedi re’s kara su öküzü ve bir re’s siyah bârgiri ve dört arabayı ve bir kebîre 
kazan ve üç kapaklı tencere ve üç kapaksız tencere ve on sahan ve bir baklava 
tepsisi ve iki taş ve iki müsta‘mel Selânik keçesi ve bir kevgir sahan ve bir le-
ğen ve bir ibrik ve bir süt bakracı ve iki kebîr güğüm ve bir pekmez tavası ve 
bir el tavası ve altı müsta‘mel minder ve üç velense ve bir kaliçe ve iki maî ki-
lim ve beş beledî yastık ve bir maî Yanbolu kebesi ve beş sagīr sapan demiri ve 
bir çirçine? ta‘bîr olunur demiri ve çiftlik-i mezbûra muttasıl ma‘lûmü’l-hudûd 
ma‘dûdü’l-kıt‘a zikri âtî tarlalarda sâbit mellâh? tâ[ifesine] müntefe‘un-bih olan 
baklamı? bi safkatin vâhidetin mûmâ-ileyh Hüseyin Ağa’ya bin üç yüz esedî gu-
ruşa bey‘ ve temlîk ve merhûm Sultan Bayezid Hân -tâbe serâhû- hazretlerinin 
evkāfından taht-ı tasarrufumda olup karye-i mezbûrede vâki‘ lede’l-ahâlî ve’l-
cîrân ma‘lûmü’l-hudûd ve tahmînen sekiz yüz keyl tohum istî‘âb eder elli kıt‘a tarlalarımın hakk-ı tasarrufunu evkāf-ı mezbûre mütevellîsi izni ile yüz guruş 
bedel mukābelesinde mûmâ-ileyh Ağa’ya ferâğ ve tefvîz edip mezbûr Hüseyin 
Ağa dahi zevcesi müvekkile-i mezbûre Râbia Hâtun ile ale’s-seviyye müşterek 
olmak üzre asâleten ve vekâleten iştirâ ve temellük ve tefevvüz edip ahz? ve 
kabûl eylediğinden sonra semen-i mezbûr bin üç yüz guruş ile bedel-i merkūm 
yüz guruşu, cem‘an bin dört yüz guruşu mûmâ-ileyh Hüseyin Ağa bana edâ 
ve teslîm ben dahi tamâmen ahz u kabz edip zikr olunan çiftlik ve devâb ve 
eşyâyı ve tarlaları mahallinde zabta mûmâ-ileyh Hüseyin Ağa’yı taslît eyle-
dim dedikde mûmâ-ileyh Hüseyin Ağa dahi mukırr-ı merkūmu cemî‘ kelimât-ı 
meşrûhasında tasdîk ve tahkīk etmeğin Mevlânâ-yı mezbûr mahallinde tahrîr 
ve ma‘an irsâl olunan Mehmed b. Mehmed ile meclis-i şer‘a gelip alâ vukū‘ihi 
inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdisi aşer min Muharremi’l-harâm li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Mehmed Efendi b. el-merhûm Mu-
rad Efendi, Mehmed Efendi b. Abdülhalim, İsmail b. Ali, es-Seyyid Mehmed 
Çelebi Sahhâf, Şaban Efendi b. Ahaveyn, Fahrü’l-akrân Mehmed Ağa b. Resûl, 
Osman Efendi b. Mehmed, Mehmed Çelebi b. Fazlullah ve gayruhüm mine’l-
hâzırîn.

32 [10a-1] Vefat eden Mehmed Efendi’nin kızından satın aldığı kölesi 
Vildan bt. Abdülvehhâb’ı azat edip evlendiğinin anlaşıldığı
Mahmiye-i İstanbul’da Horhor çeşmesi kurbunda Kızılminâre mahallesi 
sâkinlerinden iken bundan akdem vefât eden Mehmed Efendi b. eş-Şeyh Ali 
nâm kimesnenin sulbiye kebîre kızı ve hasren vârisesi olan Kerime nâm hâtun 
meclis-i şer‘-i şerîfde işbu uzun boylu açık kaşlı kara gözlü Çerkeziyyetü’l-
asl bâ‘isetü hâze’l-kitâb Vildan bt. Abdülvahhab mahzarında üzerine da‘vâ ve 
takrîr-i kelâm edip târih-i kitâbdan on dört sene mukaddem mevsûfe-i mezbûre 
Vildan yedimde câriye-i memlûkem olduğu hâlde babam müteveffâ-yı mezbûra 
hayâtında iki yüz elli esedî guruşa bey‘ ve teslîm ol dahi iştirâ ve kabz ettiğinden 
sonra fevt oldukda, mevsûfe-i mezbûre terekesinden olup irsen bana intikāl edip 
mülk-i mevrûsum olmuş iken hâlâ mevsûfe-i mezbûre bana rıkka inkıyâddan 
imtinâ‘ eder hâlâ mevsûfe-i mezbûreye suâl olunup rıkka inkıyâdına tenbîh olun-
mak matlûbumdur dedikde gıbbe’s-suâl mevsûfe-i mezbûre Vildan cevâbında 
müteveffâ-yı mezbûr Mehmed Efendi hayâtında beni müdde‘î-i mezbûreden 
semen-i mezbûre ber vech-i muharrer iştirâ ve kabz ettiğinden sonra bin yet-
miş yedi senesi Cumâdelâhiresi’nin on beşinci günü malından beni tahrîr ve 
i‘tâk edip ben sâir harâir-i asliyye gibi hürre olduğumdan sonra nefsimi on iki 
bin akçe mehr-i müeccel ile şuhûd mahzarında merkūm Mehmed Efendi’ye 
inkâh ve tezvîc, ol dahi tezevvüc ve kabûl edip hattâ merkūm Mehmed Efendi 
ber vech-i muharrer beni malından tahrîr ve i‘tâk ve tezevvüc ve kabûl ettiğini 
şuhûd mahzarında ikrâr dahi etmişdir deyû def ‘ ile mukābele edicek gıbbe’l-
istintâk ve’l-inkâr mevsûfe-i mezbûre Vildan’dan def ‘-i mezbûrunu mübeyyi-
ne beyyine taleb olundukda mahalle-i mezbûre sükkânından İmâm Mehmed 
Efendi b. Yusuf ve Şâmî Mehmed Ağa b. Ahmed nâm kimesneler li ecli’ş-şehâde 
meclis-i şer‘a hâzırân [olup] istişhâd olunduklarında fi’l-hakīka müteveffâ-yı 
mezbûr Mehmed Efendi hayâtında bin yetmiş yedi senesi Cemaziyelâhiresi’nin 
on beşinci günü yedinde mülkü olan mevsûfe-i mezbûre Vildan’ı malından 
tahrîr ve i‘tâk ettiğinden sonra mezbûre Vildan nefsini on iki bin akçe mehr-i 
müeccel ile şuhûd mahzarında kendiye inkâh ve tezvîc eyledikden sonra ken-
di dahi tezevvüc ve kabûl ettiğini bizim huzûrumuzda ikrâr ve bizi işhâd et-
miş idi biz bu husûsa bu vech üzre şâhidleriz, şehâdet dahi ederiz deyû her 
biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebince müdde‘iye-i mezbûre ber minvâl-i muharrer bî-
vech mu‘ârazadan men‘ olunup mâ vaka‘a bi’t-taleb ketb olundu.
Fi’t-tâsi‘ aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Fahrü’l-akrân el-Hâc Kemal Kethüdâ-yı Hazret-i Efendi, Zahrü’l-
akrân el-Hâc Hüseyin Ağa b. Üveys, el-Hâc Mehmed b. Receb, el-Hâc Mehmed 
b. Ali, el-Hâc Kasım b. Receb.

33 [10a-2] Arapkir Beyi İbrahim Bey’in İslâm Ağa’ya borcunu 
ödediğine dair hüccetin doğru olduğu
Mahmiye-i İstanbul’da Hobyar mahallesi sâkinlerinden İslâm Ağa b. Ahmed 
nâm kimesne Dîvân-ı hümâyûn-ı sa‘âdet-makrûnda akd olunan meclis-i şer‘-i 
şerîfde bin yetmiş dokuz senesinde vilâyet-i Anadolu’da Arabgir kasabası beyi 
olan mefharü’l-ümerâ’i’l-kirâm Saçbâğī Mehmed Paşazâde bâ‘is-i hâze’l-kitâb 
İbrahim Bey mahzarında üzerine da‘vâ ve takrîr-i kelâm edip merkūm İbrahim 
Bey’e medîne-i Edirne’de bin yetmiş sekiz senesinde iki bin üç yüz guruşumu 
ikrâz ve teslîm ol dahi iktirâz ve kabz ettiğinden sonra meblağ-ı mezbûrun bi’d-
defe‘ât bin yedi yüz otuz guruşunu yedinden ahz u kabz edip beş yüz yetmiş 
guruşu bâkī kalmışdı hâlâ mezbûr İbrahim Bey’e suâl olunup meblağ-ı bâkī-i 
mezbûrun alıverilmesi matlûbumdur dedikde gıbbe’s-suâl merkūm İbrahim 
Bey cevâbında kaziyye minvâl-i muharrer üzre olduğunu ikrâr, lâkin meblağ-ı 
bâkī-i mezbûr beş yüz yetmiş guruşu dahi müdde‘î mezbûr İslâm Ağa’ya bin 
yetmiş dokuz senesi Zilka‘desi’nde kasaba-i Arabgir’de edâ ve teslîm ol dahi ye-
dimden ahz u kabz edip hattâ merkūm İslâm Ağa meblağ-ı mezbûr iki bin üç 
yüz guruşu yedimden ahz u kabz ettiğini kasaba-i mezbûre kadısı olan Mehmed 
Efendi huzûrunda ikrâr edip hüccet-i şer‘iyye dahi tahrîr ettirmiş idi deyû 
mazmûnu min külli’l-vücûh takrîr-i meşrûhunu nâtık ve bin yetmiş dokuz se-
nesi Zilka‘desi evâili ile müverrah ve merkūm Mehmed Efendi’nin hat ve hatmi-
ni hâviye hüccet-i şer‘iyye ibrâz edip mezbûr İslâm Ağa muvâcehesinde feth ve 
kırâ’at ve istintâk olundukda ol dahi mazmûn-ı hüccet-i mezkûreyi inkâr edicek 
merkūm İbrahim Bey’den mazmûn-ı hüccet-i mezkûreye beyyine taleb olun-
dukda kasaba-i mezbûrda [10b] Câmi‘-i kebîr imâmı olup misâfiren mahmiye-i 
mezbûrede İshak Paşa mahallesinde sâkin Osman Efendi b. Mehmed ve Attâr 
Mehmed b. Ramazan nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka müdde‘î-i mezbûr İslâm Ağa bin yetmiş do-
kuz senesi Zilka‘desi’nin evâilinde kasaba-i mezbûr kadısı olan Mehmed Efen-
di huzûrunda mukaddemâ medîne-i Edirne’de merkūm İbrahim Bey’e ikrâz ve 
teslîm eylediği iki bin üç yüz guruşu merkūm İbrahim Bey yedinden tamâmen 
ahz u kabz ettiğini bizim huzûrumuzda ikrâr ve bizi işhâd edip merkūm Meh-
med Efendi’ye işbu hücceti tahrîr ettirmiş idi biz mazmûn-ı hüccet-i mezbûreye 
bu vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
ettiklerinde şâhidân-ı mezbûrânın keyfiyyet-i hâllerini suâl için savb-ı şer‘den 
irsâl olunan Mevlânâ Mustafa Efendi b. Abdülaziz zikr olunan İshak Paşa ma-
hallesinde varıp ahâlîsinden Erdebilîzâde eş-Şeyh Mehmed Efendi ve el-Hâc Ali 
b. Derviş ve Muslu Bey b. Murad ve İmâm Mustafa Efendi b. Mehmed ve Musta-
fa Çelebi b. Hamza ve Ahmed Çelebi b. Nasûh ve Attâr Hüseyin Çelebi b. Abdul-
lah ve Şâmî İbrahim Efendi b. Ahmed ve Ali Efendi b. Mahmud ve kuyumcu Ab-
durrahman Bey b. Ahmed ve Müezzin Ali Çelebi b. Veli ve el-Hâc Ali b. Mahmud 
ve Ali Bey b. Abdullah ve el-Hâc Şaban b. İbrahim nâm kimesnelerden şâhidân-ı 
mezbûrân Osman Efendi ve Mehmed’in keyfiyyet-i hâllerini suâl eyledikde her 
biri şâhidân-ı mezbûrân Osman için adl ve makbûlü’ş-şehâdedir deyû haber ver-
diklerini mahallinde tahrîr ve irsâl olunan İbrahim b. Mustafa ile meclis-i şer‘a 
gelip alâ vukū‘ihi inhâ ve takrîr etmeğin sırren ve alenen ta‘dîl ve tezkiyye olun-
duklarından sonra şehâdetleri makbûle olmağın mûcebince müdde‘î-i mezbûr 
ber vech-i muharrer mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-ışrîn mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Hasan Efendi tezkire-i ûlâ, Yusuf Efendi tezkire-i sâniye, Muh-
zır Kasım Ağa, çavuşbaşı Murad Ağa, Kemaleddin [Kethüdâ-yı Hazret-i Efendi].

34 [10b-1] Firuze bt. Abdullah’ın ilk vasiyetinden dönüp bütün eşya ve 
câriyesini oğulluğu İbrahim’e vasiyet ettiği
Husûs-ı âti’l-beyânın mahallinde tahrîr için bi’l-iltimâs savb-ı şer‘-i şerîf-i enver-
den Mevlânâ es-Seyyid Mehmed Efendi b. es-Seyyid İsmail Efendi irsâl olunup ol 
dahi mahmiye-i İstanbul’da Ali Paşa-yı Atîk mahallesinde sâkin Hasan Çavuş b. 
Mehmed’in sâkin olduğu menziline varıp zeyl-i kitâbda muharrerü’l-esâmî olan 
müslimîn huzûrunda akd-i meclis-i şer‘-i mübîn eyledikde mahalle-i mezbûr 
sâkinlerinden olup zâtı ma‘rifet-i şer‘iyye ile ârifân Tayyib b. Habib ve Mehmed 
b. Hasan nâm kimesneler takrîrleri ile mu‘arrefe olan Fîrûze bt. Abdullah nâm 
hâtun meclis-i ma‘kūd-ı merkūmda, oğulluğub. Hasan nâm kimesne mahzarında ikrâr ve takrîr-i kelâm edip bundan akdem 
Ali Beşe b. Mustafa nâm kimesne vasiyy-i muhtâr olup bi emrillâhi te‘âlâ fevt 
olduğumda taht-ı tasarrufumda olan eşyâmın cümlesini ba‘de’l-bey‘ semenin-
den kifâyet mikdârı techîz ve tekfînime harc ve sarf edip bâkīsinden Hazret-i ek-
rem ve Nebiyy-i muhterem -sallallâhu te‘âlâ aleyhi vesellem- hazretlerinin rûh-ı 
şerîflerine hatm-i şerîf tilâvet ettirilip mâ‘adâsını vakf ve mahalle-i mezbûre 
avârızına zam oluna deyû vasiyyet etmiş idim. Vasiyyet-i mezbûrumdan rücû‘ et-
tiğimden sonra eşyâ-i memlûkemden işbu orta boylu açık kaşlı gök ala gözlü 
Rûsiyyetü’l-asl Latife bt. Abdullah nâm câriyemi ve sâkine olduğum menzil için-
de olan elbise ve esâs-ı beyt ve evân-ı nühâsiyye ve gayr-ı nühâsiyye ism-i mâl 
ıtlâk olunur kalîl kesîr ve celîl hakīr eşyâmın [hep]sini oğulluğum mezbûr İb-
rahim Beşe'ye hibe-i sahîha-i şer‘iyye ile hibe ve teslîm ol dahi meclis-i hibede 
ittihâb ve kabûl eylediğinden sonra mevsûf[e]-i mezbûre Latife ve eşyâ-i mezkûre 
mukābelesinde bir Mushaf-ı şerîfini bana ivaz verip ben dahi ahz u kabz ve kabûl 
eyledim dedikde gıbbe’t-tasdîki’ş-şer‘î husûs-ı mezbûru Mevlânâ-yı mezbûr ma-
hallinde tahrîr ve ma‘an irsâl olunan el-Hâc Şaban b. Mustafa ile meclis-i şer‘a ge-
lip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Mehmed Efendi b. Ahmed, Mahmud b. Mehmed el-Müezzin, 
Mustafa b. Yusuf, Mehmed b. Receb, Mehmed b. Habib, Mustafa Beşe b. Davud, 
Halil b. Mehmed, Mehmed b. Hasan, Seyyid Mustafa Çelebi b. es-Seyyid İbra-
him ve gayruhüm mine’l-hâzırîn.

35 [11a-1] Fâtıma Hâtun’un öldükten sonra bazı eşyalarının câriyesi 
Belkıs’a verilmesini vasiyet ettiği
Mahmiye-i İstanbul’da Şah Hûbân mahallesi sâkinelerinden Fâtıma bt. (  ) nâm 
hâtun tarafından husûs-ı âti’l-beyâna vekîl olduğu zâtı ma‘rifet-i şer‘iyye ile 
ârifân İmâm Mehmed Efendi b. Ali ve Mehmed Çelebi b. Mustafa nâm kimes-
neler şehâdetleriyle şer‘an sâbit olan Abdurrahman Efendi b. Hanifi meclis-i 
şer‘-i şerîfde müvekkile-i mezbûrenin zevci râfi‘-i hâze’l-kitâb el-Hâc Hüseyin 

 Metinde “oğulları”.
b. Bayezid nâm kimesne mahzarında ikrâr ve takrîr-i kelâm edip müvekkilem 
mezbû[re] Fâtıma Hâtun bi emrillâhi te‘âlâ fevt olduğumda malımdan yirmi 
dört dirhem bir cesîm ön kuşak ve iki Bursa yastığı ve iki döşek ve iki minder 
ve iki yorgan ve bir kilim ve bir tencere ve üç sahan ve bir havan ve bir tava ve 
bir ocak güğümü ve bir sini ve iki gömlek ve iki don ve bir yan keçesi ve iki çar-
şaf ve iki yüz yastığı ve beş makrama ve üç uçkur ve bir seccâde ve bir tas ve 
bir sofra ve iki peşkir bin yetmiş sekiz senesinde tedbîr-i mutlak ile müdebbe-
re eylediğim orta boylu kara kaşlı ala gözlü esmerü’l-levn Rûsiyyetü’l-asl Bel-
kıs bt. Abdullah nâm câriyeme verile deyû vasiyyet edip tenfîzine zevci mezbûr 
el-Hâc Hüseyin[’i] vasiyy-i muhtâr nasb ve ihtiyâr edip mezbûr el-Hâc Hüse-
yin dahi vesâyet-i mezbûreyi kabûl ve merâsimini edâya ta‘ahhüd eyledi dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Mahmud Çavuş b. Ali, Hacı Mehmed b. el-Hâc Habib, Kemhacızâde 
Mehmed Çelebi b. Muslu, Hüseyin Efendi b. Mehmed, Abdullah b. Abdullah, 
Müezzin Osman Halîfe, İbrahim Çelebi, el-Hâc Hasan.

36 [11a-2] Osman Bey ve Ali Bey ibney Pîr Veli’nin miras hususunda 
Abdurrahman Bey’deki alacaklarını tahsil ettikleri
Vilâyet-i Anadolu’da Devrek kazâsına tâbi‘ Mud nâm karye ahâlîsinden olan Os-
man Bey ve Ali Bey ibney Pîr Veli nâm kimesneler taraflarından husûs-ı âti’l-
beyâna vekîl olduğu yedinde olan mazmûn[u] müsbit hüccet-i şer‘iyye ile sâbit 
bâ‘is-i hâze’l-kitâb Mustafa Bey b. Çelebi nâm [kimesne] dîvân-ı kāimmakām-ı 
hazret-i sadr-ı a‘zamîde akd olunan meclis-i şer‘-i şerîfde Abdurrahman Reis 
nâm kimesne mahzarında üzerine da‘vâ ve takrîr-i kelâm edip karye-i mezbûre 
ahâlîsinden olup bundan akdem Bartın kasabasında misâfiren fevt olan Ahmed 
b. Halil nâm kimesne müvekkilim mezbûrân Osman Bey ve Ali Bey’in baba-
sı Pîr Veli ile li ebeveyn karındaşları olup babaları ismi Halil ve dedeleri Kulu-
ca ve anaları ismi Ayşe ve maskat-ı re’sleri karye-i mezbûre olup müteveffâ-yı 
mezbûrun verâseti müvekkilân-ı mezbûrâna münhasıra olup hattâ târih-i kitâb 
şehîr gurresinde Mahmud Paşa mahkemesinde nâibü’ş-şer‘ olan Mehmed Efendi 
huzûrunda tereke-i müteveffâ-yı mezbûre vâzı‘ü’l-yed olan el-Hâc Hüseyin nâm 
kimesne muvâcehesinde şuhûd ve udûl ile ber vech-i muharrer verâsetini isbât 
edip mûcebince hükm-i şer‘î lâhık ve yedine işbu hüccet-i şer‘iyye dahi verilip 
ve mezbûr Ahmed ve mezbûr Abdurrahman Reis zimmetinde cihet-i karzdan 
hakkı olan altı yüz altmış guruşu kable’l-ahz fevt olmağla hâlâ mezbûr Abdur-
rahman Reis’den suâl olunup meblağ-ı mezbûru bana teslîme tenbîh olunmak 
bi’l-vekâle matlûbumdur deyû mazmûnu min külli’l-vücûh takrîr-i meşrûhunu 
nâtık ve târih-i kitâb şehîr gurresiyle müverraha ve merkūm Mehmed Efendi’nin 
imzâsıyla mümzât ve hatim ile mahtûme hüccet-i şer‘iyye ibrâz edip mezbûr Ab-
durrahman Reis muvâcehesinde feth ve kırâ’at ve istintâk olundukda mezbûr 
Abdurrahman Reis dahi mazmûn-ı hüccet-i mezkûrunu ikrâr, lâkin mezbûr Ah-
med fevt oldukda ve benim için yüz elli guruş olmağla Habib Efendi nâm kimes-
ne müteveffâ-yı mezbûrun ammi ve hasren vârisi olmak üzre tarafından vekîl 
olan Mehmed Çelebi nâm kimesne[ye] edâ ve teslîm ol dahi ahz u kabz etmiş idi 
deyip ziyâde beş yüz yirmi guruşunu inkâr edip ve ibn-i ah e‘umkaddem olmağla mezbûr Abdurrahman Reis meblağ-ı mezbûr yüz elli guruşu 
vekîl-i merkūm Mehmed Çelebi'ye teslîm etmekle istihlâk ettiği zâhir olmağın 
mezbûr Abdurrahman Reis'in ikrârı mûcebince meblağ-ı mezbûr yüz elli guru-
şu zâmin olup müdde‘î-i mezbûre edâ ve teslîme mezbûr Abdurrahman Reis'e 
müdde‘î-i mezbûr ziyâde-i mezbûr için tenbîh havâle olundukdan sonra vekîl-i 
mezbûr Mustafa Bey meclis-i şerîfde mezbûr Abdurrahman Reis mahzarında 
ikrâr ve takrîr-i kelâm edip ânifen teslîmine tenbîh olunan meblağ-ı mezbûr yüz 
elli guruşu bana edâ ve teslîm ben dahi yedinden ahz u kabz eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene seb‘a ve semânîn ve elf.
Şuhûdü’l-hâl: el-Hâc Ali b. Ramazan, Mahmud Reis b. Ebûbekir, Hasan Beşe b. 
Yusuf [bölü]k 15, Hasan Ağa b. Mustafa, Hasan Halîfe b. ( ), Mehmed Halîfe b. ( ) 
ve gayruhüm.

37 [11a-3] Ebûbekir Ağa b. İsmail’in mukātaalı vakıf evlerini 
Hasan Ağa b. Osman’a satıp parasını aldığı
Dârü’l-hilâfeti’l-aliyye Kostantıniyye el-mahmiyye’de Paşa kurbunda Tahta mi-
nâre mahallesi ahâlîsinden olup bundan akdem hacc-ı şerîfe tevcîh ve azîmet 
eden mefharü’l-emâsil ve’l-a‘yân Ebûbekir Ağa b. İsmail nâm kimesne tarafın-
dan husûs-ı âti’l-beyâna vekîl olduğu mahmiye-i mezbûrede Dizdâriye mahal-
lesi sâkinlerinden el-Hâc Abdülbâkī b. Mehmed ve Mustafa Efendi b. Fazlul-
lah nâm kimesneler şehâdetleri ile şer‘an sâbit olan el-Hâc Mehmed b. el-Hâc 
Mustafa nâm kimesne meclis-i şer‘-i şerîf-i enver ve mahfil-i dîn-i münîf-i ez-
herde, umdetü’l-emâcid ve’l-ekârim câmi‘ü’l-mehâmid ve’l-mekârim sâhib-i 
hâze’l-kitâb Hasan Ağa b. Osman tarafından husûs-ı âti’z- [11b] zikre vekîl ol-
duğu nehc-i şer‘î ve tarîk-i mer‘î üzre şer‘an sâbit olan birâderleri fahrü’l-akrân 
Mehmed Ağa mahzarında ikrâr ve takrîr-i kelâm edip müvekkilim merkūm 
Ebûbekir Ağa arsası merhûme Mihriban Hâtun vakfından icâre-i mu‘accele 
ve ayda yüz elli akçe icâre-i müeccele ile taht-ı tasarrufunda ve üzerinde olan 

 “Amcalar” anlamında.
ebniyesi mülkü olup zikr olunan Tahtaminâre mahallesinde vâki‘ bir tarafdan 
merhûm Rüstem Paşa vakfından olup yine kendi tasarrufunda olan arsa ve bir 
tarafdan Mehmed Çelebi nâm kimesne tasarrufunda üç bâb menzil ve iki taraf-
dan tarîk-i âm ile mahdûd dâhil ve hâriciyyeyi muhtevî dâhiliyyesinin tabaka-i 
ulyâsında üç bâb oda ve bir köşk ve kayagan döşeme bir abdesthâne ve bir kenîf 
ve bir orta sofası ve tahta bend ve tabaka-i vustâsında üç bâb oda ve kayagan 
döşeme bir abdesthâne ve kenîf ve tabaka-i süflîsinde bir ahır ve samanhâne ve 
anbar ve kenîfi müştemil menzilinin ebniyesini, bi cümleti’t-tevâbi‘ ve’l-levâhık 
iki bin iki yüz elli esedî guruşa müvekkile-i mûmâ-ileyh Hasan Ağa’ya tarafeyn-
den îcâb ve kabûlü hâvî bey‘-i kat‘î ile bey‘ ve teslîm ve arsasının dahi hakk-ı 
tasarrufunu mütevellîsi izin ve ma‘rifeti ile iki yüz elli esedî guruşa merhûm-ı 
mezbûr Rüstem Paşa vakfından olan ma‘lûmü’l-hudûd mârrü’z-zikr arsanın 
hakk-ı tasarrufunu dahi üç yüz esedî guruşa mütevellîsi izin ve ma‘rifetiyle 
ferâğ ve tefvîz mûmâ-ileyh Hasan Ağa dahi ebniye-i mezkûreyi iştirâ ve tesel-
lüm ve arsateyn-i mezbûreteyni ber vech-i muharrer tefevvüz ve kabûl ettiğin-
den sonra menzil-i mahdûd-ı mezbûrun ebniyesi semeni olan iki bin iki yüz elli 
guruşu ve arsası bedeli olan iki yüz elli guruşu, cem‘an iki bin beş yüz esedî gu-
ruşu müvekkilim merkūm Ebûbekir Ağa’ya edâ ve teslîm ol dahi ahz u kabz et-
miş idi min ba‘d menzil-i mahdûd-ı mezbûrun ebniyesi müvekkil-i mûmâ-ileyh 
Hasan Ağa’nın mülk-i müşterâsıdır, keyfe mâ yeşâ’ ve yahtâr mutasarrıf olsun 
ve arsateyn-i mezbûreteyn dahi hakk-ı müfevvezidir emsâli gibi tasarruf eyle-
sin dedikde gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-taleb ketb 
olundu.
Fi’l-yevmi’l-hâdî ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Fahrü’l-akrân el-Hâc Kemaleddin Kethüdâ-yı Hazret-i Efendi, 
Zahrü’l-akrâ[n] el-Hâc Hüseyin Ağa b. Üveys, el-Hâc Abdülbâkī b. Mehmed, 
Mustafa b. Fazlullah, perdecibaşı İbrahim Ağa, Mustafa Çelebi, Ahmed Çelebi b. 
Mehmed es-sarrâc, kuyumcu Ahmed Çelebi, el-Hâc Mehmed b. Ali, el-Hâc Ka-
sım b. Receb ve gayruhüm.

38 [11b-1] Seyyid İbrahim Efendi’nin Ahmed Efendi’ye olan 
borcunu ödemesi tembihi
Min hattıhî.
Sâbıkan Edirne kadısı oldukdan sonra vedâ‘-ı âlem-i fânî eden merhûm 
Velizâde Ahmed Efendi’nin vasiyy-i muhtârı olan bâ‘is-i hâze’l-kitâb Atâullâh 
Efendi b. Osman meclis-i şer‘-i şerîfde es-Seyyid İbrahim b. es-Seyyid Musta-
fa mahzarında ikrâr ve takrîr-i kelâm edip merhûm-ı mezbûr Ahmed Efendi 
hayâtında dört yüz esedî guruşu merkūm es-Seyyid İbrahim Efendi’ye ikrâz 
ve teslîm ol dahi iktirâz ve kabz ettikden sonra meblağ-ı mezbûru kable’l-ahz 
merhûm Ahmed Efendi vefât etmekle hâlâ merkūm es-Seyyid İbrahim Efendi’ye 
suâl olunup meblağ-ı mezbûru bana edâ ve teslîme merkūm es-Seyyid İbra-
him Efendi’ye tenbîh olunmak bi’l-vesâye matlûbumdur dedikde gıbbe’s-suâl 
merkūm es-Seyyid İbrahim cevâbında kaziyye minvâl-i muharrer üzre olup 
meblağ-ı mezbûr dört yüz guruşu müdde‘î-i merkūm mezbûr Ahmed Efendi’ye 
vâcibü’l-edâ ve lâzımü’l-kazâ deyni olduğun ikrâr ve i‘tirâf etmeğin mûcebince 
meblağ-ı mezbûr dört yüz guruşu müdde‘î-i merkūm Atâullâh Efendi’ye edâ ve 
teslîme merkūm es-Seyyid İbrahim Efendi’ye tenbîh olunmağın mâ vaka‘a bi’t-
taleb ketb olundu.
Fi’l-yevmi’l-hâdî ve’l-ışrîn mine’l-Muharremi’l-harâm sene 1087.
Şuhûdü’l-hâl: İbrahim Çelebi b. Mehmed, Osman Çelebi b. ( ) kâtib-i …?, Veli b. 
Mahmud, es-Seyyid Muharrem b. es-Seyyid İsmail, Osman b. Ömer.

39 [11b-2] Anastas v. Nikola’nın mirasçıları ile Mihalaki ve 
Aslan arasında dava kalmadığı
Mahmiye-i İstanbul’da Nişâncı Cafer Çelebi mahallesinde sâkin iken bundan 
akdem vefât eden Anastas v. Nikola nâm zimmînin verâseti, zevce-i metrûkesi 
Eskiline nâm nasrâniye ile sulbiye sagīre kızları Kasandra ve Lipane’ye ve sulbî 
sagīr oğlu Kostantin ve sulbî kebîr oğlu Mihalaki’ye münhasıra olduğu şer‘an 
sâbit oldukdan sonra mezbûre Eskiline tarafından husûs-ı âti’l-beyâna vekîl ol-
duğu zâtını ma‘rifet-i şer‘iyye ile ârifân mahalle-i mezbûre sükkânından İstati v. 
Yani ve Drako v. Yanaki nâm zimmîler şehâdetleri ile şer‘an sâbit olan Hazaki v. 
Yorgi nâm zimmî meclis-i şer‘-i şerîfde sıgār-ı mezbûrûnun tesviye-i umûrlarına 
kıbel-i şer‘den mansûb vasîleri olmağla hâlik-i mezbûrun terekesine vâzı‘ü’l-yed 
olan mezbûr Mihalaki mahzarlarında ikrâr ve takrîr-i kelâm edip müvekkilem 
mezbûre Eskiline hâlik-i mezbûrun terekesinden kırk sekiz sihâmdan kendiye 
isâbet eden altı sehim hisse-i şer‘iyyesihâvî mevâni‘-i müfsideden ârî bi tarîki’t-tehârüci’ş-şer‘î nukūd-i terekeden his-
sesinden ez-yed yüz altmış guruş üzerine hâlik-i mezbûrun terekesine vâzı‘ü’l-
yed olan mezbûrân Aslanmezbûr yüz altmış guruşu müteveffâ-yı mezbûrun terekesinden mezbûrân As-
lan ve Mihalaki müvekkile-i mezbûre Eskiline'ye edâ ve teslîm ol dahi ahz u 
kabz ettiğinden sonra hâlik-i mezbûrun nukūd ve menkūl ve akār terekesine buraya aktarılmış ve hüküm birleştirilmiştir].ve beynlerinde ma‘lûm bir çift zümrüd küpeye müte‘allika âmme-i de‘âvî ve 
mütâlebâtdan ve eymân ve muhâsamâtdan sıgār-ı mezbûrûnun ve mezbûr 
Mihalaki'nin zimmetlerini ibrâ-i âmm-ı kātı‘ü’l-hısâm ile ibrâ ve iskāt eyledi 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Osman b. Ömer, Ebûbekir b. Hüseyin, 
Veli b. Mahmud, Mehmed Çelebi b. Abdullah ve gayruhüm.

40 [12a-1] Borçlu olduğu hüccetle ispat edilen Musa Bey 
b. Mehmed’in borcu ödemesi
Bi’l-fi‘l medîne-i Ankara’da nâibü’ş-şer‘ olan umdetü’n-nüvvâbü’l-müteşerri‘în 
Ahmed Efendi b. Yusuf b. Mehmed kıbelinden hat ve hatmi hâvî bin seksen altı 
senesi Şevvâli’nin üçüncü günü ile müverrah nakl-i şer‘î vârid olup mazmûnu 
medîne-i Ankara müzâfâtından Alagöz nâm karyeden Hüseyin Beşe b. Kulu nâm 
kimesne ile ebeveyn karındaşı Satı nâm hâtun âti’l-beyân vechile mezbûr da‘vâ-
yı sahîha-i şer‘iyye ile mesbûk istişhâd-ı şer‘î sudûrundan sonra karye-i mezbûr 
sükkânından Yusuf b. Dede b. İbrahim Beşe ve Ahmed b. Mehmed b. Mahmud 
nâm kimesne li ecli’n-nakl ve’t-tahvîl mahall-i cerh ve te‘addîde hâzırân olup 
her biri edâ-i şehâdet-i şer‘iyye ve îfâ-i kelimât-ı mer‘iyye edip fi’l-asl karye-i 
mezbûrdan olup hâlâ mahmiye-i Edirne’de düstûr-ı mükerrem müşîr-i mü-
fahham nâzım-ı nizâm-ı âlem vezîr-i rûşen-zamîr müsâhib-i şehriyârî izzet-
lü ve sa‘âdetlü Mustafa Paşa -yesserallâhu mâ yürîd ve mâ yeşâ’- hazretleri-
nin izzet-i şerîflerinde iken fevt olan mesmû‘umuz olan Ali nâm müteveffânın 
müsteşhidân-ı mezbûrân Hüseyin Beşe ve Satı li ebeveyn karındaşları olup ba-
baları ismi merkūm Kulu ve vâlideleri ismi Âsiye nâm hâtundur müteveffâ-yı 
mezbûrun verâseti mezbûrân Hüseyin Beşe ve Satı’ya münhasır olup bunlar-
dan gayrı vâris ve terekesine müstahıkk-ı âhar olduğu ma‘lûmumuz değildir 
biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de ri‘âyeti şerâiti’l-kabûl şehâdetleri makbûle 
oldukdan sonra müsteşhide-i mezbûre Satı müteveffâ-yı mezbûrun muhallefât 
ve metrûkâtından bi hasebi’l-irsi’ş-şer‘î kendiye intikāl ve isâbet eden hisse-i 
irsiyyesini vâzı‘ü’l-yed olanlardan da‘vâ ve taleb ve ahz u kabzına ve kendiye 
îsâle ve kabz ve îsâl mütevakkıf olduğu umûrun küllîsine tarafından mezbûr 
Hüseyin Beşe’yi vekîl edip ol dahi vekâlet-i mezbûreyi kabûl ettiğin hâvî bu-
lunmağın kitâb-ı mezbûr nâkil-i mezbûr Hüseyin Beşe’nin taleb ve da‘vâsıyla 
müteveffâ-yı mezbûr bir ayda semeninden zimmetinde iki yüz akçe deyni olup 
mahmiye-i İstanbul’da Kâtib Muslihiddin mahallesinde sâkin Musa Bey b. Meh-
med nâm kimesne mahzarında feth ve kırâ’at ve istintâk olundukda ol dahi 
zimmetinde müteveffâ-yı mezbûr[a] zikr olunan eşyâ semeninden iki yüz akçe 
deyni olduğun ikrâr, lâkin kitâb-ı mezbûrun zeylinde olan hat ve hatim hâlâ 
medîne-i Ankara’da nâibü’ş-şer‘ olan merkūm Ahmed Efendi’nin hat ve hat-
mi olduğu münkir olmağın müdde‘î-i mezbûrdan kitâb-ı mezbûrun zeylinde 
olan hat ve hatim medîne-i mezbûrede hâlâ nâibü’ş-şer‘ olan merkūm Ahmed 
Efendi’nin hat ve hatm[i] olduğuna beyyine taleb olundukda kitâb-ı mezbûrun 
zeylinde isimleri mastûr olup yol şâhidleri olan Pîr Ali b. Ebülkasım ve Veyis 
b. Hasan nâm kimesne[ler] li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka kitâb-ı mezkûru hâlâ medîne-i mezbûrede nâibü’ş-
şer‘ olan merkūm Ahmed Efendi b. Yusuf b. Mehmed bizim üzerimize kırâ’at ve 
isimlerimizi zeyline tahrîr ve huzûrumuzda imzâ ve mühürleyip hat ve hatmine 
bizi şehâdet eyledi. Kitâb-ı merkūmun zeylinde olan hat ve hatim hâlâ medîne-i 
mezbûrede nâibü’ş-şer‘ olan merkūm Ahmed Efendi’nin hat ve hatm[i] oldu-
ğuna şâhidleriz, şehâdet dahi ederiz deyû her biri edâ-i şehâdet-i şer‘iyye et-
tiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
meblağ-ı mezbûr iki yüz akçeyi müdde‘î-i mezbûre edâya merkūm Musa Bey’e 
tenbîh olunmağın mâ vaka‘a bi’t-taleb ketb olundu.
Fi’l-yevmi’s-sânî [ve]’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Mehmed Efendi b. Yusuf, Ebûbekir b. Hüseyin, Mehmed Efendi b. 
Sefer, Mehmed Efendi b. Süleyman, es-Seyyid Mehmed Çelebi b. Receb Efendi, 
İbrahim Çelebi b. Mehmed, İbrahim b. Abdullah ve gayruhüm.

41 [12a-2] Terbiye ve yetiştirilmesi için Hasan b. Hüseyin’e 
verilen Mehmed için nafaka takdiri
Mahmiye-i İstanbul’da Meydankapısı kurbunda Sokullu Câmi‘i mahal-
lesi sâkinlerinden Osman Beşe b. Mustafa nâm kimesne mahfil-i kazâda, 
mahmiye-i mezbûrede Aksaray kurbunda Emirli mahallesi sükkânından Ha-
san b. Hüseyin nâm kimesne mahzarında ikrâr ve takrîr-i kelâm edip bin sek-
sen bir senesi Zilka‘desi’nin dördüncü günü vilâyet-i Anadolu’da medîne-i 
İznikmid’e nâibü’ş-şer‘ olan Halil Efendi işbu hâzır bi’l-meclis Mehmed nâm 
sagīri lakît olmağla tebennî ve terebbî ve iyâle için bana teslîm ve nafaka 
ve kisvesi için yevmî üçer akçe nafaka farz ve takdîr edip ben dahi tesel-
lüm edip târih-i kitâba gelince sagīr-i mezbûru infâk ve iksâ etmiş idim hâlâ 
sagīr-i mezbûr Mehmed’i tebennî ve terebbî için mezbûr Hüseyin’e hâkim-i 
muvakki‘-i sadr-ı kitâb tûbâ-lehû ve hüsnü me’âb hazretleri izin ve ma‘rifetleri 
ile teslîm ol dahi [tesellüm] ettiğinden sonra sagīr-i mezbûra târih-i kitâba ge-
lince masrûfum olan on bir bin iki yüz akçeden sagīr-i mezbûrun zimmetini 
ibrâ eyledim dedikde mezbûr Hüseyin dahi sagīr-i mezbûru ber vech-i mu-
harrer tesellüm ettiğini i‘tirâf eylediğinden sonra hâkim-i mûmâ-ileyh sagīr-i 
mezbûrân nafaka ve kisve ve sâir levâzım-ı mühimmesi için yevmî üç akçe 
farz ve takdîr [edip] meblağ-ı mezbûru sagīr-i mezbûrun nafaka ve kisve ve 
sâir levâzım-ı mühimmesine sarfa ve vakt-i zarûretde istidâneye ve lede’z-
zafer rücû‘a mezbûr Hüseyin’e izin vermeğin, mâ vaka‘a bi’t-taleb ketb olun-
du.
Fi’l-yevmi’l-ışrîn mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Muharrem b. Abdullah, Veli Beşe b. Ha-
san, Mehmed b. Muharrem, Osman b. Ömer, Ebûbekir b. Hüseyin ve gayruhüm 
mine’l-hâzırîn.

42 [12a-3] Ali Efendi’nin haksız yere aldığı para davasında Pravadi’den 
Hüseyin Çelebi ile anlaştığı
Vilâyet-i Rumeli’nde Pravadi kasabasına tâbi‘ Yeniköy nâm karye ahâlîsinden 
Hüseyin Çelebi b. Durak Efendi nâm kimesne meclis-i şer‘-i şerîfde kasaba-i 
mezbûrda bundan akdem nâibü’ş-şer‘ olan fahrü’l-kuzât bâ‘is-i hâze’l-kitâb 
Ali Efendi b. Sâlih mahzarında ikrâr ve takrîr-i kelâm edip merkūm Ali Efendi 
kasaba-i mezbûrda nâibü’ş-şer‘ iken karındaşım Ömer nâm kimesne fevt olmağ-
la terekesini taksîm etmek için ve bir değirmen husûsu için benim bi gayri hak-
kın yüz yetmiş guruşumu ahz u kabz etmekle bundan akdem meblağ-ı mezbûru 
merkūm Ali Efendi yedinden taleb ve da‘vâ ettiğimde ol dahi inkâr etmekle 
beynimizde nizâ‘-ı küllî vukū‘undan sonra muslihûn tavassut edip merkūm Ali 
Efendi ile beynimiz[de] doksan esedî guruş üzerine inşâ-i akd-i [sulh ettiklerin-
de ben dahi] sulh-i mezbûru kabûl ve bedel-i sulh olan meblağ-ı mezbûr dok-
san guruşu merkūm Ali Efendi yedinden [12b] tamâmen ahz u kabz ettiğim-
den sonra husûs-ı mezkûre ve târih-i kitâba gelince beynimizde cereyân eden 
hukūka müte‘allika âmme-i da‘vâdan ben merkūm Ali Efendi’nin zimmetini 
ibrâ ve iskāt edip ve merkūm Ali Efendi dahi bedel-i sulh-i mezbûre müte‘allika 
da‘vâdan benim zimmetimi ibrâ ve iskāt eyledi dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn mine’l-Muharremi’l-harâm li sene seb‘a ve semânîn 
ve elf ba‘de hicreti men lehü’l-izzi ve’ş-şeref.
Şuhûdü’l-hâl: Fahrü’l-akrân el-Hâc Kemaleddin Kethüdâ-yı Hazret-i Efen-
di, Zahrü’l-akrân el-Hâc Hüseyin Ağa b. Üveys, Fahrü’l-küttâb Ahmed Efendi, 
Fahrü’l-küttâb İvaz Efendi, el-Hâc Mehmed b. Ali, el-Hâc Mehmed b. el-Hâc Re-
ceb, İbrahim Çelebi b. Mehmed ve gayruhüm mine’l-hâzırîn.







43 [12b-1] Ali Çelebi’nin Naime Hâtun’un hissesinden kaydedilenlerin 
dışında bir şey almadığının anlaşıldığı
Medîne-i İznikmid’de el-Hâc Hasan mahallesi sâkinelerinden iken bundan ak-
dem vefât [eden] Ayşe bt. Mehmed nâ[m] hâtunun li ebeveyn hâli Musa nâm 
kimesnenin sulbiye kızı ve zî-rahm cihetinden hasren vârisesi olan Naime nâm 
hâtun meclis-i şer‘-i şerîfde müteveffât-ı mezbûrenin sülüs malı kabz ve techîz 
ve tekfînine ve vücûh-ı hayrâta sarfa vasiyy-i muhtârı olan bâ‘is-i hâze’l-kitâb 
Ali Çelebi b. Mustafa nâm kimesne mahzarında üzerine da‘vâ ve takrîr-i kelâm 
edip merkūm Ali Çelebi müteveffâ-yı mezbûrenin ber vech-i muharrer vasiyy-i 
muhtârı olmağla ber mûceb-i defter-i kassâm terekesi olan kırk altı bin yedi yüz 
akçenin sülüsünden ziyâde defter-i kassâmdan hâric müteveffât-ı mezbûrenin 
terekesinden makbûzu olmağla mezbûr Ali Çelebi’ye suâl olunup defter-i 
kassâmdan hâric makbûzundan hisse-i irsiyyemin alıverilmesi matlûbumdur 
dedikde gıbbe’s-suâl ve’l-inkâr müdde‘iye-i mezbûreden müdde‘âsını mübeyyi-
ne beyyine taleb olundukda ityân-ı beyyineden izhâr-ı acz ile istihlâf etmeğin 
vasiyy-i mezbûr Ali Çelebi’ye müteveffât-ı mezbûrenin terekesinden defter-i 
kassâmdan hâric bir nesne kabz etmediğine yemîn teklîf olundukda ol dahi 
alâ vefki’l-mes’ûl yemîn billâhi’l-aliyyi’l-a‘lâ etmeğin mûcebince müdde‘iye-i 
mezbûre bilâ-beyyine ber vech-i muharrer mu‘ârazadan men‘ olunup mâ vaka‘a 
bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İsmail Beşe b. Mehmed, Hüseyin Efendi b. Hasan, el-Hâc Halil b. 
Ali, Ali Beşe b. Hüseyin Ağa b. ( ) ve gayruhüm mine’l-hâzırîn.

44 [12b-2] Ali Çelebi b. Mustafa’nın Ayşe bt. Mehmed’den evini ölüm 
döşeğindeyken düşük değerle satın aldığı
Medîne-i İznikmid’de el-Hâc Hasan mahallesi sâkinlerinden iken bundan ak-
dem vefât eden Ayşe bt. Mehmed nâm hâtunun li ebeveyn hâli Musa nâm ki-
mesnenin sulbiye kızı ve zî-rahm cihetinden hasren vârisi Naime nâm hâtun 
dîvân-ı kāimmakām-ı hazret-i sadr-ı a‘zamîde akd olunan meclis-i şer‘-i şerîfde 
Ali Çelebi b. Mustafa nâm kimesne mahzarında üzerine da‘vâ ve takrîr-i kelâm 
edip mûrisim müteveffât-ı mezbûre maraz-ı mevtinde mülkü olup mahalle-i 
mezbûrda vâki‘ bir tarafdan el-Hâc İsmail mülkü ve bir tarafdan Sağır Mus-
tafa mülkü ve bir tarafdan Aşçı Ebûbekir mülkü ve bir tarafdan tarîk-i âm ile 
mahdûd bir bâb fevkānî oda ve bir kiler ve sofa ve zât-ı eşcâr hadîkayı müş-
temil menzilini, bi cümleti’t-tevâbi‘ ve’l-levâhık ecânibden olan mezbûr Ali 







Çelebi’ye yüz guruş an makbûza bey‘ ve teslîm ol dahi iştirâ ve tesellüm edip 
lâkin menzil-i mezbûrun semen-i misli üç yüz guruş olup bey‘-i mezbûr maraz-ı 
mevtde muhâbâtla olmağla yedinde olan fetâvâ-yı şerîfe mûcebince mezbûr Ali 
Çelebi’ye suâl olunup menzil-i mezbûr ba‘de’l-keşf ve’l-mu‘âyene müteveffât-ı 
mezbûrenin muhâbâtından sülüs malı muhâbâtına müsâ‘id olmadığı bey‘-i 
mezbûre mütebeyyin oldukdan sonra müteveffât-ı mezbûrenin muhâbâtından 
sülüs malı müsâ‘ide olduğu mertebeyi tekmîl ve illâ bey‘-i mezbûr fesh ve 
menzil-i mezbûru bana devr ve teslîme merkūm Ali Çelebi’ye tenbîh olun-
mak matlûbumdur deyû hâlâ şeyhülislâm müfti’l-enâm hallâlü’l-müşkilâti’d-
dîniyye keşşâfü’l-mu‘dilât-ı yakīniyye ferîdü’d-dehr vahîdü’l-asr sa‘âdetlü Ali 
Efendi hazretlerinin imzâ-i şerîfleri ile mümzât bir kıt‘a fetvâ-yı şerîf ibrâz 
edip mazmûnunda Hind maraz-ı mevtinde mülk menzilini ecânibden semen-i 
ma‘lûme muhâbâtla bey‘ ve teslîm edip ba‘dehu Hind fevt olup sülüs malı 
muhâbâtına müsâ‘id olmasa, verese Amr’a Hind’in muhâbâtından sülüs malı 
olduğunu tekmîl eyle ve illâ bey‘i fesh ederiz demeğe kādir olur mu, el-cevâb 
olurlar deyû buyurulmağın gıbbe’s-suâl mezbûr Ali Çelebi cevâbında menzil-i 
mezbûru semen-i mezbûre müteveffât-ı mezbûreden maraz-ı mevtinde iştirâ 
ve kabz eylediğini ikrâr, lâkin menzil-i mezbûrun semen-i misli üç yüz guruş 
olup bey‘-i mezbûr muhâbâtla olduğunu inkâr etmeğin menzil-i mezbûr ma-
hallinde keşf ve mu‘âyene olunup bey‘-i mezbûr muhâbâtıyla olduğu beyân 
olunmak üzre, mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İsmail Beşe b. Mehmed, Hüseyin Efendi b. Hasan, el-Hâc Ali Ha-
lil b. Ali, Ali Beşe b. Hüseyin Ağa b. ( ) ve gayruhüm.

45 [12b-3] Ali Çelebi b. Mustafa’nın Ayşe bt. Mehmed’den evini ölüm 
döşeğindeyken düşük değerle satın aldığı
Medîne-i İznikmid’de el-Hâc Hasan mahallesi sâkinelerinden iken bundan ak-
dem vefât eden Ayşe bt. Mehmed nâm hâtunun li ebeveyn hâli Musa nâm ki-
mesnenin sulbiye kızı ve zî-rahm cihetinden hasren vârisesi Naime nâm hâtun 
dîvân-ı kāimmakām-ı hazret-i sadr-ı a‘zamîde akd olunan meclis-i şer‘-i şerîfde 
Ali Çelebi b. Mustafa nâm kimesne mahzarında üzerine da‘vâ ve takrîr-i kelâm 
edip mûrisem müteveffât-ı mezbûre maraz-ı mevtinden mülkü olup mahalle-i 
mezbûre[de] vâki‘ bir tarafdan el-Hâc İsmail mülkü ve bir tarafdan Sağır Mus-
tafa mülkü ve bir tarafdan Aşçı Ebûbekir mülkü ve bir tarafdan tarîk-i âm ile 
mahdûd bir bâb fevkānî oda ve bir kiler ve bir sofa ve zât-ı eşcâr hadîkayı müş-
temil menzilini, bi cümleti’t-tevâbi‘ ve’l-levâhık ecânibden olan mezbûr Ali 







Çelebi’ye yüz guruş an makbûza bey‘ [13a] ve teslîm ol dahi iştirâ ve tesellüm 
edip lâkin menzil-i mezbûrun semen-i misli üç yüz guruş olup bey‘-i mezbûr 
maraz-ı mevtde muhâbâtla olmağla yedimde olan fetvâ-yı şerîfe mûcebince 
mezbûr Ali Çelebi’ye suâl olunup menzil-i mezbûr ba‘de’l-keşf ve’l-mu‘âyene 
müteveffât-ı mezbûrenin sülüs malı muhâbâtına müsâ‘id olmadığı bey‘-i 
mezbûr müte‘ayyin oldukdan sonra müteveffât-ı mezbûrenin muhâbâtından 
sülüs malı müsâ‘id olduğu mertebeyi tekmîl ve illâ bey‘-i mezbûru fesh ve 
menzil-i mezbûru bana red ve teslîme mezbûr Ali Çelebi’ye tenbîh olunmak 
matlûbumdur deyû hâlâ şeyhü’l-islâm müfti’l-enâm hallâlü’l-müşkilâtü’d-
dîniyye keşşâfü’l-mu‘dilâti’l-yakīniyye ferîdü’d-dehr vahîdü’l-asr sa‘âdetlü Ali 
Efendi hazretlerinin imzâ-i şerîfleri ile mümzât bir kıt‘a fetvâ-yı şerîfe ibrâz 
edip mazmûnunda Hind maraz-ı mevtinde mülk menzilini ecânibden Amr’a 
semen-i ma‘lûme muhâbâtla bey‘ ve teslîm edip ba‘dehu Hind fevt olup sü-
lüs malı muhâbâtına müsâ‘id olmasa, verese Amr’a Hind’in muhâbâtından sü-
lüs müsâ‘id olmadığı mertebeyi tekmîl eyle ve illâ bey‘i fesh ederiz demeğe 
kādir olur mu, el-cevâb olur deyû buyurulmağın gıbbe’s-suâl mezbûr Ali Çe-
lebi cevâbında menzil-i mezbûru semen-i mezbûre müteveffât-ı mezbûreden 
maraz-ı mevtinde iştirâ ve kabz eylediğini ikrâr, lâkin menzil-i mezbûrun 
semen-i misli üç yüz guruş olup bey‘-i mezbûr muhâbâtla olduğunu inkâr et-
meğin menzil-i mezbûr mahallinde teftîş ve mu‘âyene olunup bey‘-i mezbûr 
muhâbâtla olduğu beyân olunmak üzre, mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İsmail Beşe b. Mehmed, Hüseyin Efendi b. Hasan, el-Hâc Halil b. 
Ali, Ali Beşe b. ( ), Hüseyin Ağa b. ( ) ve gayruhüm.

46 [13a-1] Abdüsselâm Efendi’nin Mehmed Ağa’daki alacağı için Musa 
b. Yakub’u vekil tayin ettiğinin anlaşıldığı
Mahmiye-i İstanbul’da Ali Paşa mahallesi ahâlîsinden Abdüsselâm Efendi b. İs-
hak nâm kimesne tarafından husûs-ı âti’l-beyâna ber vech-i âtî vekâlet iddi‘â 
eden bâ‘is-i hâze’l-kitâb Musa b. Yakub nâm kimesne meclis-i şer‘de, Mehmed 
Ağa b. Abdüllatîf nâm kimesne mahzarında bi’l-vekâle üzerine da‘vâ ve takrîr-i 
kelâm edip müvekkilim mezbûr Abdüsselâm Efendi’nin mezbûr Mehmed Ağa 
zimmetinde beynlerinde ma‘lûm Yusuf nâm gulâm semeninden iki yüz elli gu-
ruş ve mezbûr Mehmed Ağa müvekkilim mezbûr yedine def ‘ ve teslîm ettiği 
hat ve hatmi hâvî ve târih-i kitâb şehrinin yedi[nci] günü ile müverrah temes-
sükü mûcebince müvekkilim mezbûr yedinden iktirâz ve kabz ettiği üç yüz elli 
beş guruş ve bir def ‘a dahi yirmi beş guruşu, cem‘an altı yüz otuz guruş hakkı 
olmağla meblağ-ı mezbûru ve yedine bi tarîki’l-âriye teslîm ettiği kahve rengi 
çukaya kaplı sansar boğazı kürkü taleb ve da‘vâ ve ahz u kabza ve kendiye îsâle 
ve kabz ve îsâl mütevakkıf olduğu umûrun küllîsine merkūm Abdüsselâm Efen-
di tarafından beni vekîl ve nâib-i menâb nasb ve ta‘yîn edip ben dahi vekâlet-i 
mezbûreyi kabûl etmeğin hâlâ mezbûr Mehmed Ağa’ya suâl olunup müvekkilim 
mezbûr Abdüsselâm Efendi yedinden iştirâ ve kabz ettiği beynlerinde ma‘lûm 
Yusuf nâm gulâm semeninden hakkı olan iki yüz elli guruş ve zikr olunan te-
messükü mûcebince iktirâz ve kabz ettiği üç yüz elli beş guruş ve bir def ‘a dahi 
yirmi beş guruş ve bi tarîki’l-âriye yedine teslîm ettiğini zikr olunan sansar bo-
ğazı kürkünü bana def ‘ ve teslîme mezbûr Mehmed Ağa’ya tenbîh olunmak 
matlûbumdur dedikde gıbbe’s-suâl mezbûr Mehmed Ağa cevâbında mezbûr 
Abdüsselâm Efendi’ye bundan akdem deynim ancak zikr olunan gulâm seme-
ninden iki yüz elli guruş ve cihet-i karzdan yirmi beş guruş ve bir samur paça-
sı kürk semeninden seksen guruş, cem‘an üç yüz elli beş guruş olmağla târih-i 
mezbûr ile müverrah mârrü’z-zikr temessükü mezbûr Abdüsselâm Efendi’ye ver-
diğimden sonra mârrü’z-zikr samur paçası kürkü mezbûr Abdüsselâm Efendi’ye 
teslîm ol dahi ahz u kabz etmiş idi deyip ve bi tarîki’l-âriye zikr olunan san-
sar boğazı kürkü yedinden ahz u kabz ettiğini ikrâr, lâkin müdde‘î-i mezbûrun 
vekâletini ve meblağ-ı mezbûr üç yüz elli beş guruşu iktirâz ve kabz ettiğini 
inkâr edicek müdde‘î-i mezbûrdan evvelâ vekâleti için beyyine taleb olunduk-
da udûl-i ricâl-i müslimînden olup zikr olunan Ali Paşa mahallesi ahâlîsinden 
Müezzin Ömer Efendi b. Mustafa ve Ömer Çelebi b. Maden ve Hüseyin Bey 
b. el-Hâc Mehmed nâm kimesneler li ecli’ş-şehâde meclis-i şer‘a hâzırûn olup 
istişhâd olunduklarında fi’l-hakīka mezbûr Abdüsselâm Efendi mezbûr Mehmed 
Ağa’nın zimmetinde hakkı olan meblağları ve zikr olunan sansar boğazı kür-
kü taleb ve da‘vâ ve ahz u kabz ve kendiye îsâle ve kabz ve îsâl mütevakkıf odu-
ğu umûrun küllîsine tarafından müdde‘î-i mezbûr Musa’yı bizim huzûrumuzda 
vekîl edip mezbûr Musa dahi vekâlet-i mezbûreyi kabûl eyledi biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye et-
tiklerinde ba‘de’t-ta‘dîl ve’t-tezkiyye şehâdetleri makbûle olup ve sâniyen mezbûr 
Mehmed Ağa müvekkil-i mezbûr Abdüsselâm Efendi’den üç yüz elli beş guru-
şu iktirâz ve kabz eylediğine beyyine taleb olundukda ityân için istimhâl etmek-
le mehl-i şer‘î ile imhâl olundukdan sonra mezbûr Mehmed Ağa’nın ikrârı mer-
tebesi olan meblağ-ı mezbûr iki yüz yetmiş beş guruş ve zikr olunan kahve rengi 
çukaya kaplı sansar boğazı kürkü müdde‘î-i mezbûre teslîme mezbûr Mehmed 
Ağa tenbîh olunup mâ vaka‘a bi’t-taleb ketb olundu.
Fi’l-yevmi’s-sâlis mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Hasan Çelebi b. Abdülmuttalib, İbrahim Çelebi b. Mehmed, Hüse-
yin Bey b. el-Hâc Mehmed, Ömer b. Maden.







47 [13b-1] Halil Çelebi b. İbrahim’in Ali Efendi b. Mürsel’e borcu 
olduğunu kabul ettiği
Mahmiye-i İstanbul’da Mahmud Paşa kurbunda Serv[i] mahallesi sâkinlerinden 
bâ‘is-i hâze’l-kitâb mefharü erbâbü’t-tahrîr ve’l-kalem Ali Efendi b. Mürsel 
dîvân-ı kāimmakām-ı hazret-i sadr-ı a‘zamîde akd olunan meclis-i şer‘-i şerîfde 
Halil Çelebi b. İbrahim nâm kimesne mahzarında üzerine da‘vâ ve takrîr-i 
kelâm edip bin seksen altı senesi Recebi gurresinde mezbûr Halil Çelebi yedim-
den beş yüz esedî guruş iktirâz ve kabz etmekle meblağ-ı mezbûr zimmetinde 
bana deyni olmağın mezbûr Halil Çelebi’nin halası olan gâ’ibe ani’l-meclis Bel-
kıs bt. Süleyman nâm hâtun mahmiye-i mezbûrede Demirtaş mahallesinde vâki‘, 
merhûme Hatice Hâtun ve Harameyn-i şerîfeyn ve Samanveren vakıflarından 
olan bir birine muttasıl üç kıt‘a arsa üzerine mu‘accelelerine mahsûb olmak 
üzre [binâ] ettiği hâriciyyesinde fevkānî iki bâb oda ve iki sofa ve tahtında dört 
dükkân ve dâhiliyyesinde fevkānî iki bâb oda ve iki sofa ve tahtânî iki mutfak ve 
bir kiler ve bir sofa kapısı ve zât-ı eşcâr hadîkayı müştemil menzilini, meblağ-ı 
mezbûr mukābelesinde rehin mesâbesinde olmak üzre mütevellîler izinleri ile 
bi tarîki’l-hıyâr bana ferâğ ve tefvîz ben dahi ber vech-i muharrer tefvîz ve 
kabûl etmiş idim hâlâ mezbûr Halil’e suâl olunup meblağ-ı mezbûr beş yüz gu-
ruşu bana edâ ve teslîme tenbîh olunmak matlûbumdur dedikde gıbbe’s-suâl 
mezbûr Halil Çelebi cevâbında kaziyye minvâl-i muharrer üzre olup meblağ-ı 
mezbûr beş yüz guruşu müdde‘î-i merkūm yedinden iktirâz ve kabz edip zim-
metinde müdde‘î-i merkūm Ali Efendi’ye vâcibü’l-edâ ve lâzımü’l-kazâ deyni 
olduğunu ikrâr etmeğin mûcebince meblağ-ı mezbûr beş yüz guruşu müdde‘î-i 
merkūm Ali Efendi’ye edâ ve teslîme merkūm Halil Çelebi’ye tenbîh olunmağın 
mâ vaka‘a bi’t-taleb ketb olundu.
Fi’l-yevmi’l-hâmis aşer mine’l-Muharremi’l-harâm li sene seb‘a ve semânîn ve 
elf.
Şuhûdü’l-hâl: Mefharü erbâbü’t-tahrîr ve’l-kalem Hasan Efendi tezkire-i ûlâ, 
Kıdvetü erbâbü’t-tastîr ve’l-kalem Yusuf Efendi tezkire-i sâniye, Mefharü’l-
emâsil ve’l-a‘yân muhzır Kasım Ağa, hâlâ çavuşbaşı Murad Ağa, Ali Efendi b. 
Mustafa.

48 [13b-2] Köse Ali Paşa’nın sağken kölesi İbrahim’i azat ettiği
Mahmiye-i İstanbul’da hısnı ebvâbından Unkapanı dâhilinde Harâccı Kara 
Mehmed mahallesinde sâkin olup sâbıkan kapudan iken vedâ‘-ı âlem-i fânî 
eden merhûm Köse Ali Paşa’nın sulbî kebîr oğlu umdetü’l-emâcid ve’l-ekârim 
câmi‘ü’l-mehâsin ve’l-mekârim Mehmed Bey taraf-ı bâhirü’ş-şereflerinden 
husûs-ı âti’z-zikre vekîl olduğu Mehmed Bey b. Abdullah ve el-Hâc Dilaver b. 
Abdülmennân nâm kimesneler şehâdetleriyle şer‘an sâbit olan İbrahim Çelebi 
b. Abdullah nâm kimesne meclis-i şer‘-i şerîf ve mahfili’d-dîn-i münîfde bi’l-
vekâle ikrâr ve takrîr-i kelâm edip müteveffâ-yı mûmâ-ileyh sıhhat ve nefâz 
ve tasarrufâtından işbu orta boylu açık kaşlı ala gözlü Çerkeziyyü’l-asl bâ‘is-i 
hâze’l-kitâb İbrahim b. Abdülvahhab nâm abd-i memlûkünü, bin seksen se-
nesinin Şa‘bânı’nın on sekizinci gününde, men a‘taka rakabeten mü’mineten 
a‘takallâhu bi külli uzvin minhâ uzven minhu mine’n-nâr hadîs-i şerîfiyle âmil 
olup malından tahrîr ve i‘tâk ve zümre-i ahrâr-ı asliyyîne idrâc ve ilhâk edip ye-
dine hat ve hatmini hâvî temessük dahi vermiş idi hâlâ mevsûf-ı mezbûr İbra-
him târih-i mezbûrdan beri sâir ahrâr-ı asliyyîn gibi hür olup üzerinde mevâlî 
için sâbit olan velâ’-i şer‘îden kimesnenin alâka ve medhali yoktur dedikde mâ 
hüve’l-vâki‘ gıbbe’t-taleb ketb olundu.
Fi’l-yevmi’r-râbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf min hicreti men lehü’l-izzi ve kemâlü’ş-şeref.
Şuhûdü’l-hâl: İbrahim b. Ahmed el-Muhzır, Seyyid Mehmed Efendi b. İsma-
il, Mehmed Efendi b. Mehmed, Mehmed Bey b. Abdullah, Dilaver b. Abdullah, 
el-Hâc Abdülbâkī Ağa b. ( ), Mehmed Bey b. ( ), Hüseyin Kethüdâ b. ( ), Derviş 
Ağa b. ( ), el-Hâc Abdi Ağa b. ( ), Ağrınur b. Mustafa Ağa ve gayruhüm.

49 [14a-1] Fâtıma bt. Ali’nin câriyesi Şahbaz’ı azat ettiği
Mahmiye-i İstanbul’da Hızır Bey mahallesinde sâkine olup zâtı ma‘rifet-i şer‘iyye 
ile ârifân mahalle-i mezbûre sükkânından Ali b. Mehmed ve Hasan b. Sefer nâm 
kimesneler ta‘rîfleri ile mu‘arrefe olan Fâtıma bt. Ali nâm hâtun meclis-i şer‘-i 
şerîf ve mahfil-i dîn-i münîfde ikrâr ve takrîr-i kelâm edip bana rıkkıyyetini 
mu‘terife işbu orta boylu açık kaşlı sarı ala gözlü Rûsiyyetü’l-asl bâ‘isetü hâze’l-
kitâb Şahbaz bt. Abdullah nâm câriyemi hasbeten lillâhi’l-meliki’l-Hallâk ve ta-
leben li merzâti’r-rabbi’r-Rezzâk malımdan tahrîr ve i‘tâk ve zümre-i harâir-i 
asliyyâta idrâc ve ilhâk eyled[im] ba‘de’l-yevm mevsûfe-i mezbûre Şahbaz sâir 
harâir-i asliyyât gibi hürre olup üzerinde velâ’-i şer‘îden gayrı hakkım kalmadı 
dedikde mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim b. Mustafa, Mehmed b. Şaban, Hasan b. Sefer, Veli Bey b. 
Mahmud, Mustafa Çelebi el-kantârî, Hüseyin Beşe terzi, Mehmed Çelebi b. (  ) 
terzi ve gayruhüm.







50 [14a-2, Arapça] Hâkimin, kocası gâib olan Âmine adlı kadına nafaka 
takdir ettiği ve kocası adına borçlanmasına izin verdiği
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir. Medîne-i mahmiye-i Kostantıniyye mahallâtından Altıpoğa-
ça mahallesinde sâkine olan Emine bt. …? Bey nâm hâtun meclis-i şer‘-i şerîfde 
Yusuf nâm zevcinin kendisine nafaka veya nafaka cinsinden bir şey bırakmadan 
gāib olduğuna dâir yemîn ettiğinde hâkim, mezbûrenin ve gāib-i mezbûrdan 
olma Osman nâm sagīr oğlunun nafakası, kisvesi ve sâir havâic-i zarûriyyesi için 
gāib zevci üzerine zeyilde geçen tarihden i‘tibâren her birine altışar akçe olmak 
üzre râyicü’l-vakt yevmî on iki akçe farz ve takdîr etti hâkim sonra meblağ-ı 
mefrûzu kendisinin ve sagīr-i mezbûr oğlunun havâic-i lâzımelerine sarf etme-
sine ve vakt-i hâcette istidâne edip ele geçtiğinde zevc-i gāibine rücû‘ etmesine 
mezbûre Emine’ye izin verdi.
Cerâ zâlike ve hurrire fi’l-hâmis ve’l-ışrîn mine’l-Muharremi’l-harâm sene seb‘a 
ve semâ[nîn] ve elf.
Şuhûdü’l-hâl: el-Hâc Kemaleddin kethüdâ-yı Hazret Efendi, el-Hâc Kasım Çe-
lebi tâbi‘-i Hazret Efendi, Hüseyin Çelebi tâbi‘-i Hazret Efendi, Muharrem Çe-
lebi, Mehmed Ağa Kethüdâ-yı sermuhzır, İbrahim b. Ahmed, İbrahim Çelebi b. 
Ahmed, Ebûbekir b. Hüseyin.

51 [14a-3] Mustafa Beşe b. Seyfullah’ın kölesi Şâhin’i mükâtebe 
yoluyla azat ettiği
Mahmiye-i İstanbul’da Seferikoz mahallesi sükkânından Mustafa Beşe b. Sey-
fullah nâm kimesne meclis-i şer‘-i şerîfde kendiye rıkkıyyetini mu‘terife olan 
işbu orta boylu açık kaşlı sarı ala gözlü Maltiyyü’l-asl sâhib-i hâze’l-kitâb Şâhin 
b. Abdülvahhab muvâcehesinde ikrâr ve takrîr-i kelâm edip mezbûr Şâhin 
târih-i kitâbdan bir sene tamâmına değin her gün bana yirmişer akçe vermek 
üzre mezbûr Şâhin’i kitâbete kat‘ edip mezbûr Şâhin dahi kitâbet-i mezbûru 
dahi kabûl eyledi. Mezbûr Şâhin bedel-i kitâbet-i mezbûreyi ber vech-i muhar-
rer bana edâ edip sene-i mezbûre tamâm oldukda, mezbûr Şâhin sâir ahrâr-ı 
asliyyîn gibi hür olsun dedikde mezbûr Şâhin mukırr-ı merkūm Mustafa Beşe’yi 
ikrâr-ı meşrûhunda tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Mehmed Beşe b. Timur, Receb Beşe b. Mustafa, Ahmed Beşe b. Ali, 
Mustafa b. Haydar, İbrahim b. Mehmed ve gayruhüm.







52 [14a-4] Fâtıma Hâtun bt. Ali Ağa’nın kölesi Rıdvan’ı azat ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlde[n] Mevlânâ Ömer Efendi b. İsmail irsâl olunup ol dahi umdetü’l-
muhadderât Fâtıma Hâtun bt. Ali Ağa’nın mahmiye-i İstanbul’da Kazasker Meh-
med Efendi mahallesinde vâki‘ menziline varıp zeyl-i rakīmde isimleri terkīm 
olunan udûl-i müslimîn ve sikāt-ı muvahhidîn mahzarlarında akd-i meclis-i 
şer‘-i mübîn eyledikde müşârün-ileyhâ Fâtıma husûs-ı câ’i’l-beyâna vekîl olup 
zâtı ma‘rifet-i şer‘iyye ile ârife mahalle-i mezbûre sâkinlerinden Hızır Beşe b. 
Abdülfettâh ve neccâr Osman Beşe b. Kasım nâm kimesneler şehâdetleri ile şer‘an 
vekâleti sâbite olan umdetü’l-akrân Odabaşı Ali Hamza Beşe b. Ali nâm kimes-
ne meclis-i ma‘kūd-ı mezbûrda bi’l-vekâle ikrâr ve takrîr-i kelâm edip müvekki-
lem müşârün-ileyhâ Fâtıma Hâtun kendiye rıkkını mu‘terif olan açık kaşlı gök 
gözlü orta boylu Rûsiyyetü’l-asl bâ‘is-i hâze’l-kitâb Rıdvan b. Abdülvahhab nâm 
abd-i memlûkümü, hasbeten li’l-hallâk ve taleben li rızâ’i(…) [14b] tahrîr ve i‘tâk 
ve zümre-i ahrâr-ı asliyyîne ilhâk eyledi ba‘de’l-yevm mevsûf-ı mezbûr Rıdvan 
sâir ahrâr-ı asliyyîn gibi hür olup üzerinde müvekkile-i müşârün-ileyhâ Fâtıma 
Hâtun’un hakk-ı velâ’-i şer‘îden mâ‘adâ hakkı kalmadı dedikde husûs-ı mezkûru 
Mevlânâ-yı mezbûr mahallinde tahrîr, ba‘dehu ma‘an irsâl olunan Hasan Çelebi b. 
Bayram ve Mehmed Çelebi b. Abdullah ile meclis-i şer‘-i hatîre gelip alâ vukū‘ihi 
inhâ ve takrîr eylediklerinde mâ hüve’l-vâki‘ bi’l-ibtigā ketb olundu.
Fî evâhiri’l-muharremi’l-harâm li sene seb‘a ve semânîn ve elf.
Şuhûdü’l-hâl: Odabaşı Yusuf Beşe b. Osman, Osman Çavuş b. (  ), Ali Beşe b. 
Mehmed, Mehmed Beşe b. Abdülfettâh, es-Seyyid Mustafa Çelebi el-kasab ve 
gayruhüm mine’l-hâzırîn.

53 [14b-1] Mercan v. Asvador’ın Hacı Mustafa’ya sahtiyan parasından 
borcu olduğunu kabul ettiği
Mahmiye-i İstanbul’da Tarsus mahallesi sâkinlerinden bâ‘is-i hâze’l-kitâb Hac[ı] 
Mustafa b. el-Hâc Osman nâm kimesne meclis-i şer‘-i şerîfde Mercan v. Asva-
dor nâm zimmî muvâcehesinde üzerine da‘vâ ve takrîr-i kelâm edip mezbûr 
Mercan bundan akdem yedimden iştirâ ve kabz eylediği adedi beynimizde 
ma‘lûm sahtiyan semeninden zimmetinde beş yüz akçe hakkım olmağla suâl 
olunup mezbûrun mezbûr Mercan’dan alıverilmesi matlûbumdur dedikde 
gıbbe’s-suâl mezbûr Mercan cevâbında fi’l-hakīka kaziyye minvâl-i muharrer 
üzre olup müdde‘î-i mezbûrun yedinden iştirâ ve kabz eylediğim adedi beyni-
mizde ma‘lûm sahtiyan semeninden zimmetimde beş yüz akçe deynimdir deyû 
ikrâr ve i‘tirâf etmeğin mûcebince müdde‘î-i mezbûr Hacı Mustafa’ya meblağ-ı 
mezbûr beş yüz akçeyi edâ ve teslîme merkūm Mercan’a tenbîh olunmağın mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Hacı Mustafa Çelebi b. Tevekkül, İbrahim Çelebi b. Mehmed, Veli 
Beşe b. Mahmud, İbrahim Çelebi b. Ahmed ve gayruhüm mine’l-hâzırîn.

54 [14b-2] Ayşe bt. İbrahim’in annesi Necibe’ye borcu 
olduğunu kabul ettiği
Mahmiye-i İstanbul’da Unkapanı dâhilinde Elvanzâde mahallesinde sâkine 
Ayşe bt. İbrahim nâm hâtun meclis-i şer‘-i şerîfde bâ‘isetü hâze’l-kitâb Necibe 
bt. Ömer nâm hâtun mahzarında ikrâr ve takrîr-i kelâm edip bundan akdem 
vâlidem mezbûr Necibe’nin menzilinde vâki‘ olan içinden olan yüz elli kıt‘a yal-
dız altınını izinsiz ahz ve kendi mesârifime sarf ile istihlâk etmekle meblağ-ı 
mezbûr yüz elli yaldız altını zimmetimde vâlidem mezbûre Necibe’ye vâcibü’l-
edâ ve lâzımü’l-kazâ deynimdir dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’r-râbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Ömer Beşe b. Mustafa, İbrahim Çelebi b. Mehmed, el-Hâc Kasım 
tevâbi‘, Mustafa el-Muhzır ve gayruhüm mine’l-hâzırîn.

55 [14b-3] Esmâ bt. Derviş’in eşi Sefer Beşe’den muhâla‘a 
yoluyla boşandığı
Mahmiye-i İstanbul’da Kule câmi‘i kurbunda Manisalı Çelebi mahallesi 
sâkinlerinden olup zâtı ma‘rifet-i şer‘iyye ile ârifân Mahmud b. Ömer ve Hasan 
Çelebi b. Mahmud nâm kimesneler ta‘rîfleri ile mu‘arrefe olan Esmâ bt. Derviş 
nâm hâtun meclis-i şer‘-i şerîfde zevc-i dâhili bâ‘is-i hâze’l-kitâb Sefer Beşe b. 
İbrahim nâm kimesne mahzarında ikrâr ve takrîr-i kelâm edip zevcim mezbûr 
Yusuf Beşe zimmetinde mütekarrir ve ma‘kūdun-aleyh olan bin beş yüz akçe 
mehr-i müeccelim ve nafaka ve iddet-i ma‘lûmem üzerlerine ve me’ûnet-i 
süknâm dahi kendi üzerime olup ve cihet-i karz-ı şer‘îden zimmetinde hak-
kım olan dört esedî guruş dahi bedel-i hul‘u olmak üzre zevcim mezbûr Sefer 
Beşe ile muhâla‘a-i sahîha-i şer‘iyye ile muhâla‘a edip mezbûr Sefer Beşe dahi 
muhâla‘a-i mezbûru kabûl eyledikden sonra hukūk-ı zevciyyete müte‘allika 
da‘vâdan her birimiz âharın ibrâ-i âmm-ı kātı‘ü’n-nizâ‘la ibrâ ve iskāt eyledik 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim Çelebi b. Mehmed, Ahmed Beşe b. (  ), Osman Beşe 
el-Muhzır, Abd[i] Beşe b. ( ) ve gayruhüm mine’l-hâzırîn.

56 [14b-4] Fâtıma bt. Mustafa’nın Bolu’daki evini kardeşi Seyfullah 
Efendi’ye sattığı
Vilâyet-i Anadolu’da Bolu kasabası ahâlîsinden olup elân mahmiye-i İstanbul’da 
Mehmed Paşa mahallesi sâkinlerinden zâtını ma‘rifet-i şer‘iyye ile ârifân el-Hâc 
Mehmed b. Hasan ve Hüseyin Beşe b. Süleyman nâm kimesneler ta‘rîfleri ile 
mu‘arrefe olan Fâtıma bt. Mustafa nâm hâtun meclis-i şer‘-i şerîf lâzımü’t-
teşrîfde, li ebeveyn er karındaşı bâ‘is-i hâze’l-kitâb Seyfullah Efendi mahzarın-
da ikrâr ve takrîr-i kelâm edip târih-i kitâbdan sekiz sene mukaddem yedimde 
mülküm ve hakkım olup kasaba-i mezbûre Akpınar mahallesinde vâki‘ bir ta-
rafdan el-Hâc Receb mülkü ve bir tarafdan Şaban oğlu Hüseyin mülkü ve bir ta-
rafdan Bayram nâm kimesne mülkü ve bir tarafdan tarîk-i âm ile [mahdûd] bir 
bâb oda ve bir sofa ve bir anbar ve bir su kuyusu ve avluyu ve bahçeyi müştemil 
mülk menzilimi, karındaşım mezbûr Seyfullah Efendi’ye târih-i kitâbda on bin 
akçeye bey‘-i kat‘î ile bey‘ ve temlîk, ol dahi iştirâ ve temellük ettiğinden sonra 
semeni olan meblağ-ı mezbûr on bin akçeyi târih-i mezbûrda mezbûr Seyfullah 
Efendi yedinden [15a] tamâmen ahz u kabz edip menzil-i mahdûd-ı mezbûr[u] 
mahallinde kabzına taslît etmekle zikr olunan menzil sene-i mezbûrdan beri 
mülk-i müşterâsı olmuşdur, keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Eş-Şeyh Müstakim Efendi, el-Hâc Mehmed b. Hasan, Hüseyin Beşe 
b. Süleyman, Bağdadlı Dede b. Mustafa, Musulî Çelebi Mustafa, Karagözzâde 
demekle ma‘rûf Usta Halil, İbrahim Çelebi b. Ahmed, Mustafa Çelebi b. el-Hâc 
Ahmed ve gayruhüm mine’l-hâzırîn.

57 [15a-1] Ayasofya-i Kebir Vakfı’ndan Hoca Hayreddin mahallesindeki 
nalçacı dükkânının Mehmed Bey tarafından kiraya verildiği
Mahmiye-i İstanbul’da hısnı ebvâbından Fenerkapısı dâhilinde Camcı ma-
hallesinde sâkin Mehmed b. Abdullah nâm kimesne meclis-i şer‘-i şerîf-i 
lâzımü’t-teşrîfde, sâbıkan mahmiye-i merkūmede mesned-ârâ-yı şerî‘at-i garrâ 
olan a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în yenbû‘ü’l 
fezâ’il ve’l-me‘âlî metbû‘ü’l-efâzıl ve’l-e‘âlî sa‘âdetlü Mehmed Efendi hazretle-
ri bâhirü’ş-şereflerinde husûs-ı âti’l-beyâna vekîl olduğu nehc-i şer‘î ve tarîk-i 
mer‘î ile sâbit olan bâ‘isü’l-vesîka Mehmed Bey b. Hüseyin nâm kimesne mah-
zarında ikrâr ve takrîr-i kelâm edip Ayasofya-i Kebîr vakfından olup icâreteyn-i 
ma‘lûmeteyn ile müvekkil-i mûmâ-ileyh hazretlerinin taht-ı tasarrufunda olup 
Unkapanı dâhilinde Hoca Hayreddin mahallesinde vâki‘ hâneye muttasıl lede’l-
ahâlî ve’l-cîrân ma‘lûmü’l-hudûd nalçacı dükkânını vekîl-i mezbûr Mehmed 
Bey her otuz günde yüz ikişer akçeye olmak üzre târih-i kitâb Safer’i gurre-
sinden bir sene tamâmına değin bin sekiz yüz akçeye bi’l-vekâle bana îcâr, ben 
dahi minvâl-i muharrer üzre istîcâr ve kabûl eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Es-Seyyid Mustafa Çelebi b. Ali, el-Hâc Mehmed b. Hüseyin, 
el-Hâc Ahmed b. Mehmed, İbrahim b. Mahmud, Mehmed Efendi b. Mehmed ve 
gayruhüm mine’l-hâzırîn.

58 [15a-2] Halime bt. el-Hâc Ferhad’ın Beşiktaş’taki çiftliğini oğlu 
el-Hâc Ahmed’e sattığı
Mahrûse-i Galata müzâfâtından kasaba-i Kasımpaşa’da el-Hâc Şaban mahallesi 
sâkinlerinden Halime bt. el-Hâc Ferhad nâm hâtunun sadrî oğlu ve tarafından 
husûs-ı âti’l-beyâna vekîl olduğu zâtını ma‘rifet-i şer‘iyye ile ârifân mahalle-i 
mezbûre sükkânından Ali Ağa b. Abdi ve Kara İmâm mahallesi sâkinlerinden 
Hüseyin Bey b. Mustafa nâm kimesneler şehâdetleri ile şer‘an sâbit olan İbra-
him Çelebi b. Ali nâm kimesne meclis-i şer‘-i şerîf-i enverde bâ‘is-i hâze’l-kitâb 
el-Hâc Ahmed b. Mehmed nâm kimesne mahzarında ikrâr ve takrîr-i kelâm 
edip vâlidem müvekkilem merkūm[e] Halime Hâtun’un akd-i âti’z-zikrin 
sudûruna değin yedinde mülkü olup mahrûse-i mezbûre a‘mâlinden kasaba-i 
Beşiktaş bağları hilâlinde vâki‘ bir tarafdan ba‘zan Ali Bey ve bir tarafdan ba‘zan 
Ebûbekir Bey tarlaları ve bir tarafdan ba‘zan Balmumcu Dimo ve ba‘zan Pa-
pak oğlu nâm zimmîler bağları ve bir tarafdan ba‘zan Mehmed Efendi ve ba‘zan 
Ali Kethüdâ bağları ve bir tarafdan tarîk-i âm ile mahdûd fevkānî on üç bâb 
ve tahtında üç bâb mahzen ve bir samanhâne ve bir anbar ve ahırı ve kenîfi ve 
bi’r-i mâyı ve sarnıcı ve zât-ı eşcâr-ı müsmire ve gayr-ı müsmire bir kıt‘a bah-
çe ve yedi kıt‘a bağı [ve] dört su kuyusu müştemil çiftlik ta‘bîr olunur menzi-
li, bi cümleti’t-tevâbi‘ ve’l-levâhık ve menzil-i mezbûr içinde olan on yedi dikel 
ve on çapa ve dokuz orak ve bir balta ve bir demir kürek ve bir bel ve iki sapan 
demiri ve iki tahra ve iki kasatura ve iki yaba ve bir el döğeni ve bir tarla tarağı 
ve iki döğen ve bir sarı sakallı orta boylu Rûs[iyy]ü’l-asl Merd nâm abdi ve beş 
inek ve altı buzağı ve iki öküzü bi safkatin vâhide merkūm el-Hâc Ahmed’e ta-
rafından îcâb ve kabûlü hâvî bey‘-i kat‘î ile sekiz yüz esedî guruşa bi’l-vekâle 
bey‘ ve teslîm ettiğinden sonra semen-i mezbûr sekiz yüz guruşun yedi yüz elli 
guruşunu nakid bana edâ ve teslîm edip ve elli guruşu mukābelesinde Ayasofya 
vakfından icâr-ı mu‘accele ve ayda on beş akçe icâre-i müeccele ile taht-ı tasar-
rufunda olup Mahmiye-i İstanbul’da Saraçhâne dâhilinde vâki‘ lede’l-ahâlî ve’l-
cîrân ma‘lûmü’l-hudûd bir bâb sarrâc dükkânının tasarrufunu izn-i mütevellî 
ile bana ferâğ ve tefvîz ve takās, ben dahi bi’l-vekâle meblağ-ı mezbûr yedi yüz 
elli guruşu kabz ve teslîm ve dükkân-ı mezbûru tefevvüz ve mukāssa ve kabûl 
eyledim min ba‘d zikr olunan çiftlik içinde olan eşyâ ve abd ve devâb merkūm 
el-Hâc Ahmed’in emlâki müşterâsıdır, keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î ve’t-tahlîfi’ [15b] l-mer‘î mâ vaka‘a bi’t-taleb 
ketb olundu.
Fi’l-yevmi’l-ışrîn mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Hüseyin b. Mustafa, el-Hâc Mahmud b. Mustafa, Ali b. Abdullah, 
Ahmed b. Mehmed, Ali b. Mehmed, Yahya Efendi b. Mehmed, Süleyman b. Ha-
san, Süleyman b. İbrahim, Takyecizâde Ahmed b. Mustafa, Hasan b. Şükrü, Mus-
tafa Bey b. Mehmed ve gayruhüm.

59 [15b-1] İbrahim b. Mehmed’in mirası hisseleri için Bayram 
Efendi’nin vekil olduğuna şahitlik edildiği
Mahmiye-i İstanbul’da Keçeci Pîrî mahallesinde sâkin iken bundan akdem vefât 
eden İbrahim b. Mehmed nâm kimesnenin verâseti, zevce-i metrûkesi Belkıs 
bt. Abdullah ve sulbiye kızı Ayşe ve li ebeveyn kız karındaşı Emine nâm hâtun 
münhasıra olup ba‘dehu mezbûre Ayşe dahi vefât edip verâseti vâlidesi mezbûre 
Belkıs’a ve li üm kız karındaşı diğer Ayşe ve li ebeveyn ammi oğulları Mehmed 
ve Osman ve diğer Mehmed ve Ahmed benân-ı Mustafa nâm kimesneler olup 
mezbûre diğer Ayşe dahi vefât edip verâseti, vâlidesi mezbûre Belkıs’a münhası-
ra olduğu şer‘an zâhir ve müte‘ayyin oldukdan sonra mezbûre Emine Hâtun’un 
oğlu ve tarafından husûs-ı âti’l-beyâna ber vech-i âtî vekâlet iddi‘â edip fahrü’l-
kuzât bâ‘is-i hâze’l-kitâb Bayram Efendi b. eş-Şeyh Receb nâm kimesne meclis-i 
şer‘-i şerîfde müteveffâ-yı evvel mezbûr İbrahim terekesinden olup mahalle-i 
mezbûrede vâki‘ beyne’l-ahâlî ve’l-cîrân ma‘lûmü’l-hudûd büyût-ı adîdeyi müş-
temil menzile vâzı‘atü’l-yed olduğu müte‘ayyin olan mezbûre Belkıs mahzarın-
da üzerine da‘vâ ve takrîr-i kelâm edip müteveffâ-yı mezbûre İbrahim’in tere-
kesinden olan menzil-i mezbûrdan müvekkile-i mezbûre Emine bi’l-irsi’ş-şer‘î 
kendiye isâbet ve intikāl eden hisse-i şer‘iyyesini taleb ve da‘vâ ve ahz u kabz 
ve bey‘ ve kabz-ı semene ve lâzım gelirse sulh ve ibrâya tarafından beni vekîl 
edip ben dahi vekâlet-i mezbûreyi kabûl etmekle hâlâ mezbûr Belkıs’a suâl olu-
nup menzil-i mezbûreden müvekkilem mezbûrenin hisse-i şer‘iyyesi olan kırk 
sekiz semenden on sekiz semeni bana teslîm olunmak matlûbumdur dedikde 
gıbbe’s-suâl Belkıs cevâbında müteveffâ-yı mezbûr İbrahim’in terekesinden olan 
menzil-i mezbûra vâzı‘atü’l-yed olduğunu ikrâr, lâkin mezbûr Bayram Efendi’nin 
ber vech-i muharrer mezbûr[e] Emine tarafından vekîl olduğunu inkâr etme-
ğin müdde‘î-i mezbûr Bayram Efendi’den ber vech-i muharrer vekâletine beyyi-
ne taleb olundukda udûl-i müslimînden olup mahalle-i mezbûre sâkinlerinden 
İmâm el-Hâc Ahmed Efendi b. Ramazan ve Mahmud Beşe b. Mehmed nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-hakīka mezbûr[e] Emine müteveffâ-yı mezbûr İbrahim’in terekesinden olan 
menzil-i mezbûrdan bi’l-irsi’ş-şer‘î kendiye intikāl eden hisse-i şer‘iyyesini ta-
leb ve da‘vâ ve ahz u kabza ve bey‘ ve kabz-ı semene ve lâzım gelirse sulh ve 
ibrâya mezbûr Bayram Efendi’yi bizim huzûrumuzda vekîl ve nâib-i menâb 
nasb ve ta‘yîn etmiş idi biz bu husûsa bu vech üzre şâhidleriz, şehâdet dahi 
ederiz deyû her biriedâ-i şehâdet-i şer‘iyye ettiklerinde gıbbe ri‘âyeti şerâit-i 
kabûl şehâdetleri makbûle olmağın mûcebince müdde‘î-i mezbûrun ber vech-i 
muharrer vekâletine ba‘de’l-hükmi’ş-şer‘î menzil-i mezbûrdan müvekkile-i 
mezbûrenin hissesi olan kırk sekiz sehimden on sekiz sehmi müdde‘î-i mezbûre 
teslîme mezbûre Belkıs’a tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Ebûbekir b. Hü-
seyin, Veli Bey b. Mahmud, Muharrem b. Şaban, İbrahim b. Mustafa ve gayru-
hüm mine’l-hâzırîn.

60 [15b-2] İbrahim Beşe b. Hasan’ın ve Firuze bt. Abdullah’ın 
Atik Ali Paşa mahallesine avârız vakfı
Elhamdü lillâhi’l-vâkıfi alâ küllî hâli’l-muttali‘ alâ mâ câle bi’l-bâl ve’s-salâti ve’s-
selâmü alâ nebiyyihi’l-mevsûf bi mekârimi’l-hısâl ve alâ âlihî ve sahbihî hayre 
sohbetin ve âl ve ba‘dehu sebeb-i inşâ-i kitâb-ı şer‘î ve bâ‘is-i imlâ’-i hitâb-ı mer‘î 
oldur ki Mahmiye-i İstanbul’da Ali Paşa-yı Atîk mahallesinde sâkin İbrahim 
Beşe b. Hasan nâm kimesne kendi tarafından asâleten ve mahalle-i mezkûrede 
sâkin Fîrûze bt. Abdullah nâm hâtun tarafından vakf-ı âti’l-beyâna ba‘dehu 
da‘vâ-yı rücû‘ ve istirdâda vekîl olduğu zâtı ma‘rifet-i şer‘iyye ile ârifân Meh-
med b. Hasan ve Ali b. Halil nâm kimesneler şehâdetleriyle şer‘an sâbit olmağla 
vekâlet[en] meclis-i şer‘-i şerîf-i enver ve mahfil-i dîn-i münîf-i ezherde, vakf-ı 







âti’l-beyân li ecli’t-tescîl mütevellî nasb ve ta‘yîn eylediği mahalle-i mezbûre 
avârızına mevkūfe nukūda bi’l-fi‘l mütevellî olan Siyavuş Bey b. Abdullah nâm 
kimesne mahzarında ikrâr ve takrîr-i kelâm edip kendi malımdan iki bin akçe 
müvekkile-i mezbûrenin malından dahi kezâlik iki bin akçe min haysi’l-mecmû‘ 
dört bin cedîd râyic fi’l-vakt akçeyi asâleten ve vekâleten ifrâz ve kemâl-i imtiyâz 
ile mümtâz kıldığımdan sonra hasbeten lillâhi te‘âlâ ve taleben li merzâti’r-
rabbi’l-a‘lâ vakf-ı sahîh-i muhalled ve haps-i sarîh-i müebbed ile asâleten ve 
vekâleten vakf ve haps edip şöyle şart eyledim ki meblağ-ı mezbûr senede anı 
on bir buçuk hesâbı üzre yed-i mütevellî ile rehn-i kavî ve kefîl-i melî ve lede’l-
iktizâ bu ikisinden biriyle alâ vechi’l-helâl istirbâh ve istiğlâl olunup hâsıl olan 
ribh ve nemâsı zikr olunan Ali Paşa-yı Atîk mahallesi avârızına verile ve fazla 
kalırsa asl-ı mâla zam oluna ve zikr olunan Ali Paşa-yı Atîk mahallesi avârızına 
mütevellî olanlar vakf-ı mezkûre dahi hasbî mütevellî olalar ve vakf-ı mezkûre 
ahâlî-i mahalle-i mezbûre hasbî nâzır olalar deyû meblağ-ı mezbûru asâleten 
ve vekâleten mütevellî-i mezkûre teslîm ol dahi minvâl-i muharrer üzre tesel-
lüm ve kabz eyledi dedikde gıbbe’t-tasdîki’ş-şer‘î mezbûr İbrahim Beşe asâleten 
ve vekâ[leten] inân-ı kelâmını cânib-i vakıfdan semt-i şikāka sârif olup vakf-ı 
nukūd ve ona müteferri‘ olan şurût [16a] ve kuyûd inde’l-eimmeti’s-selâse 
meşrû‘ olmamağla vakf-ı mezbûrdan asâleten ve vekâleten rücû‘ edip meblağ-ı 
mezbûru istirdâd ederim dedikde isre’l-istintâk mütevellî-i merkūm cevâba 
mütesaddî olup eğerçi hâl inde’l-eimmeti’s-selâse bast olunan minvâl üzre-
dir, lâkin vakf-ı nukūd Hazret-i İmâm-ı Züfer’den İmâm-ı Ensârî rivâyeti üzre 
sahîh ve câiz olmağla vakf-ı nukūd-ı mezbûrenin sıhhatine hüküm taleb ede-
rim deyû teslîmden imtinâ‘ edip hâkimü’ş-şer‘ huzûrunda müterâfi‘ân olduk-
larında hâkim-i müşârün-ileyh hazretleri dahi mubtıl-ı hayr olmakdan hazer 
edip vakf-ı nukūd-ı ma‘hûdun sıhhatine hükm eyledikden sonra merkūm İbra-
him Beşe inân-ı kelâmını semt-i âhara atf edip eğerçi hükm-i mezkûr ile vakf-ı 
mezbûre sıhhat hâsıla oldu lâkin Hazret-i İmâm-ı A‘zam mezheb-i hatîrinde sıh-
hat müstelzim-i lüzûm olmamağın nukūd-ı merkūmun vakfiyetinden asâleten 
ve vekâleten tekrâr rücû‘ eyledim dedikde mütevellî-i mersûm dahi tekrâr 
cevâba mütesaddî olup rivâyet-i mezkûre üzre sıhhatine hükm olunmağla sâir 
eimme kavilleri üzre dahi vakf-ı mezbûr sahîh olmuş olur, sıhhat ise lâ-siyemâ 
ba‘de’t-teslîm ile’l-mütevellî İmâmeyn-i Hümâmeyn katında müstelzim-i lüzûm 
olmağla lüzûmuna dahi hüküm taleb ederim deyicek hâkim-i mûmâ-ileyh 
hazretleri dahi imâmeyn-i müşârün-ileyhimâ kavilleri üzre vakf-ı mezbûrun 
lüzûmuna dahi hükm etmeğin ba‘de’l-yevm vakf-ı mezbûr sahîh ve lâzım olup 
naks ve nakzına mecâl muhâl oldu cerâ zâlike ve hurrire fi’l-yevmi’s-sânî ve’l-
ışrîn mine’l-Muharremi’l-harâm li sene seb‘a ve semânîn ve elf min hicreti men 
lehü’l-izzi ve’ş-şeref.
Şuhûdü’l-hâl: el-Hâc Hüseyin b. Mehmed, Mehmed Efendi b. Ahmed el-İmâm, 
Mehmed Efendi el-Müezzin, Mehmed b. Mehmed, Mehmed Ağa b. Receb ve 
gayruhüm mine’l-hâzırîn.

61 [16a-1] Emine bt. Durmuş’un mehrini zevci Ahmed 
Beşe’ye hibe ettiği
Mahmiye-i İstanbul’da Ördek Kasab mahallesi sâkinelerinden Emine bt. Dur-
muş nâm hâtun tarafından husûs-ı âti’l-beyâna vekîl olduğu mezbûre Emine 
Hâtun’un zâtını ma‘rifet-i şer‘iyye ile ârifân mahalle-i mezbûre sükkânından 
Mahmud Efendi b. Hasan ve el-Hâc Ahmed b. Ali nâm kimesneler şehâdetleri 
ile şer‘an sâbit olan Müezzin İbrahim Efendi b. Süleyman nâm kimesne meclis-i 
şer‘-i şerîf-i lâzımü’t-teşrîfde, mezbûre Emine Hâtun’un zevci Ahmed Beşe b. 
Habib nâm kimesne mahzarında bi’l-vekâle ikrâr ve takrîr-i kelâm edip hibe-i 
âtiyyetü’z-zikrin sudûruna değin müvekkile-i mezbûre Emine Hâtun[’un] 
mezbûr Ahmed Beşe zimmetinde mütekarrir ve ma‘kūdun-aleyh olan dört bin 
akçe mehr-i müeccelini mezbûr Ahmed Beşe’ye hibe-i sahîha-i şer‘iyye ile hibe 
ve temlîk, ol dahi meclis-i hibede ittihâb ve temellük ve kabûl eyledi dedikde 
gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Eş-Şeyh Mehmed Efendi b. Resûl, Kenan b. Abdullah, el-Hâc Si-
nan b. Mehmed, Osman b. Abdullah, Veli Bey b. Mahmud, Mustafa Çelebi b. Ah-
med, Abdullah Çelebi b. Mehmed.

62 [16a-2] Receb Çavuş’un Fütûha Hâtun Vakfı’na olan borcunu 
ödemesi ve rehin olan mallarını geri alması
Medîne-i Ebâ Eyyûb-i Ensârî merhûme Fütûha Hâtun vakfına bi’l-fi‘l mütevellî 
olan sâhib-i hâze’l-kitâb Mehmed Çavuş b. Abdullah nâm kimesne dîvân-ı 
kāimmakām-ı hazret-i sadr-ı a‘zamîde akd olunan meclis-i şer‘-i şerîfde 
medîne-i mezbûre Kiremitçi Süleyman mahallesi sükkânından Receb Çavuş b. 
Abdullah nâm kimesne mahzarında üzerine da‘vâ ve takrîr-i kelâm edip yedim-
de olan mâl-ı vakf-ı mezbûrdan otuz esedî guruşu mezbûr Receb Çavuş[’a] bin 
seksen altı senesinde idâne ve teslîm ol dahi istidâne ve kabz ettiğinden sonra 
mukābelesinde mecmû‘u yüz seksen sekiz dirhem bir sîm gülabdân ve bir sîm 
buhurdân ve bir sîm nahılını bana rehin vaz‘ ve teslîm ben dahi ahz u kabz et-
miş idim hâlâ mezbûr Receb Çavuş’a suâl olunup meblağ-ı mezbûru bana edâya 
ve rihân-ı mezbûreyi yedimden kabza tenbîh olunmak matlûbumdur dedikde 
gıbbe’s-suâl mezbûr Receb Çavuş cevâbında kaziyye minvâl-i muharrer üzre ol-
duğunu bi tav‘ihî ikrâr ve i‘tirâf etmeğin mûcebince meblağ-ı mezbûr otuz gu-
ruşu müdde‘î-i mezbûr Mehmed Çavuş’a edâ ve teslîme ve rihân-ı mezbûreyi 
kabza mezbûr Receb Çavuş’a tenbîh olunmağın mâ vaka‘a bi’t-taleb ketb olun-
du.
Fi’l-yevmi’l-hâmis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Mefharü erbâbü’t-tahrîr ve’l-kalem Hasan Efendi tezkire-i ûlâ, 
Kıdvetü ashâbü’t-tastîr ve’r-rakam Yusuf Efendi tezkire-i sâniye, Fahrü’l-akrân 
ve’l-emâsil hâlâ çavuşbaşı Murad Ağa, Zahrü’l-emâcid ve’l-a‘yân hâlâ Muhzır 
Kasım Ağa ve gayruhüm mine’l-hâzırîn.

63 [16b-1] Halil Çelebi’nin Ali Efendi’ye olan borcunu ödediği ve evin 
rehninin kaldırıldığı
Mahmiye-i İstanbul’da Mahmud Paşa kurbunda Serv[i] mahallesi sâkinlerinden 
umdetü ashâbü’t-tastîr ve’r-rakam zübdetü erbâbü’t-tahrîr ve’l-kalem Ali Efen-
di b. Mürsel meclis-i şer‘-i şerîf-i enverde bâ‘is-i hâze’l-kitâb Halil Çelebi b. (  ) 
nâm kimesne mahzarında ikrâr ve takrîr-i kelâm edip bin seksen altı Receb’i 
gurresinde mezbûr Halil Çelebi yedimden beş yüz esedî guruş iktirâz ve kabz 
etmekle meblağ-ı mezbûr zimmetinde bana deyn[i] olmağın mezbûr Ha-
lil Çelebi’nin hâlasımahmiye-i mezbûrede Demirtaş mahallesinde vâki‘ merhûme Hatice Hâtun ve 
Harameyn-i şerîfeyn ve Samanveren vakıflarından olan biri birine muttasıl üç 
kıt‘a arsa üzerine mu‘accele ile mahsûb olmak üzre binâ ettiği hâriciyyesinde 
fevkānî iki bâb oda ve iki sofa ve tahtında dört dükkân ve dâhiliyyesinde 
fevkānî iki bâb oda ve iki sofa ve tahtânî iki mutfak ve bir kiler ve bir su kuyusu 
ve zât-ı eşcâr hadîkayı müştemil menzilini, meblağ-ı mezbûr mukābelesinde re-
hin mesâbesinde olmak üzre evkāf-ı mezbûre mütevellîleri izinleri ile bi tarîki’l-
hıyâr bana ferâğ ve tefvîz ben dahi ber vech-i muharrer tefevvüz ve kabûl et-
miş idim hâlâ mezbûr Halil Çelebi meblağ-ı mezbûr beş yüz guruşu bana edâ ve 
teslîm ben dahi yedinden tamâmen ahz u kabz eylediğimden sonra fesh-i akd 
edip menzil-i mezbûru mezbûr Belkıs'a teslîm ol dahi kabz ve tesellüm eyledi 
min ba‘d meblağ-ı mezbûr beş yüz guruşdan mezbûr Halil Çelebi zimmetinde 
bir akçe ve bir habbe kalmadı dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’s-sâmin ve’l-ışrîn mine’l-Muharremi’l-harâm li sene seb‘a ve semânîn ve elf.Şuhûdü’l-hâl: Ali Efendi b. Mustafa, Çorbacızâde Ahmed Ağa, Ömer Ağa b. Şa-
ban, Mehmed Çavuş b. Süleyman, Ali Efendi b. Mehmed, Kethüdâ b. Ahmed 
Ağa, Ebûbekir Çavuş b. Hızır, Ömer Çavuş b. Abdullah, Ali Çelebi b. Yahya, Ab-
durrahman Efendi, Hüseyin Çelebi b. Üveys, el-Hâc Kemaleddin Ağa ve gayru-
hüm mine’l-hâzırîn.

64 [16b-2] Ahmed Ağa Vakfı eski mütevellisi olup vefat eden Ahmed 
b. Abdullah’ın vakfa ait borcunun terekesinden karşılanması
Mahmiye-i İstanbul’da merhûm Enik Ahmed Ağa vakfına bi’l-fi‘l mütevellî 
olan Hüseyin Çelebi b. İbrahim nâm kimesne meclis-i şer‘-i şerîfde vakf-ı 
mezbûre sâbıkan mütevellî olup mahmiye-i mezbûrede Nahılbend mahalle-
sinde sâkin iken vefât eden el-Hâc Ahmed b. Abdullah nâm kimesnenin zev-
cesi olan bâ‘isetü hâze’l-kitâb Hatice bt. Abdullah nâm hâtun mahzarında 
üzerine da‘vâ ve takrîr-i kelâm edip müteveffâ-yı mezbûr Ahmed zamân-ı 
tevliyyetinde yedinde mâl-ı vakf-ı mezbûrdan iki bin dört yüz guruşu ken-
di mesârifine sarf ile istihlâk edip zimmetinde vakf-ı mezbûre deyni oldu-
ğundan sonra kable’l-edâ fevt olmağla mezbûre Hatice Hâtun müteveffâ-yı 
mezbûr terekesinden mecmû‘ otuz guruş kıymetli bir neftî çuka bir kaplı sa-
mur paçası kürk ve bir maî çukaya kaplı beden kürkü ve bir mor çuka har-
mana ferâce ve bir maî kuşak kapama ve bir sof tuman çakşır ve bir çuka diz 
çakşır ve iki mahramene tülbent ve mahramene kavuk ve bir mahramene tül-
bent kürkü ve iki mahramene zıbını bey‘ ve semenlerinden meblağ-ı mezbûr 
otuz guruşu vakf-ı mezbûr için istîfâ etmek üzre bana teslîm ben dahi ahz u 
kabz edip iki bin üç yüz guruşu bâkī kalmışdı hâlâ mezbûre Hatice Hâtun’a 
suâl olunup müteveffâ-yı mezbûrun terekesine vâzı‘ü’l-yed olmağla meblağ-ı 
bâkī-i mezbûru müteveffâ-yı mezbûrun terekesinden bana edâ ve teslîme 
tenbîh olunmak matlûbumdur dedikde gıbbe’s-suâl mezbûre Hatice Hâtun 
cevâbında meblağ-ı bâkī mezbûr müteveffâ zimmetinde vakf-ı mezbûre dey-
ni olduğu[nu] ikrâr, lâkin müteveffâ-yı mezbûrun terekesinden müdde‘î-i 
mezbûrun kabzını i‘tirâf ettiği eşyâ-i mezkûrdan gayrı bir nesne kabz etme-
dim deyû inkâr etmekle müdde‘î-i mezbûrdan müdde‘âsını mübeyyine bey-
yine taleb olundukda beyyinem yoktur deyû ityân-ı beyyineden izhâr-ı aczi-
le istihlâf etmeğin mezbûr Hatice Hâtun müteveffâ-yı mezbûrun terekesin-
den müdde‘î-i mezbûr kabzını i‘tirâf ettiği eşyâ-i mezkûrdan gayrı bir nes-
ne kabz etmediğine yemîn teklîf olundukda ol dahi alâ vefki’l-mes’ûl yemîn 
billâhi’l-aliyyi’l-a‘lâ etmeğin mûcebince müdde‘î-i mezbûr bilâ-beyyine zevce 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-âşir mine’l-Muharremi’l-harâm li sene seb‘a ve semânîn ve elf.
Şuhûdü’l-hâl: Es-Seyyid Ahmed Çelebi b. Nasreddin, es-Seyyid Emrullah Efen-
di b. Hüseyin, Elfîrâh Mustafa Çelebi b. Mehmed, el-Hâc Ahmed b. Şaban, Meh-
med Çelebi b. Süleyman, Mehmed b. Abdullah, Sarrâc Ali, Zülfikār b. Abdullah, 
Mahmud b. Mahmud, Mehmed b. Ahmed, el-Hâc Ali b. Abdullah, Ahmed Ağa 
b. Ali el-Mübâşir, Hüseyin Beşe b. Ebûbekir el-Mübâşir ve gayruhüm mine’l-
hâzırîn.

65 [16b-3] Ayşe bt. İbrahim’in annesi ve kardeşlerine düşen mirasının 
vasîleri bulunan Bayram Efendi’den alındığı
Mahmiye-i İstanbul’da Keçeci Pîrî mahallesinde sâkine iken bundan akdem 
vefât eden Ayşe bt. İbrahim nâm sagīrenin verâseti vâlidesi Belkıs bt. Abdul-
lah nâm hâtun ile li üm karındaşı diğer Ayşe’ye ve li ebeveyn ammi oğulla-
rı Mehmed ve Osman ve diğer Mehmed ve Ahmed ibney Mustafa nâm ki-
mesneler olup ba‘dehu mezbûre diğer Ayşe dahi vefât edip verâseti, vâlidesi 
mezbûre Belkıs’a münhasıra olduğu şer‘an zâhir ve müte‘ayyin oldukdan son-
ra mezbûr Mehmed kendi tarafından asâleten ve karındaşları mezbûrûn Os-
man ve diğer Mehmed ve Ahmed tarafından husûs-ı âti’l-beyâna ber vech-i âtî 
vekâlet iddi‘â etmekle vekâleten meclis-i şer‘-i şerîfde sagīre-i mezbûrenin hâl-i 
hayâtında tesviye-i umûruna kıbel-i şer‘den mansûb vasîsi olmağla terekesi-
ne vâzı‘ü’l-yed olan fahrü’l-kuzât bâ‘is-i hâze’l-kitâb Bayram Efendi b. Receb 
nâm kimesne mahzarında üzerinde da‘vâ ve takrîr-i kelâm edip müteveffâ-yı 
mezbûr Ayşe’nin terekesinden ber mûceb-i defter-i kassâm vasiyy-i merkūm 
[17a] Bayram Efendi makbûz olan dokuz bin yüz seksen akçe ve merkūm Bay-
ram Efendi sagīre-i mezbûrenin hayâtında nafakasına ve fevt ve techîz ve 
tekfîne olan iki bin yüz elli akçeden bâkī yedinde olan yedi bin otuz akçe-
den karındaşlarım mezbûrlardan Osman ve diğer Mehmed ve Ahmed hisse-i 
şer‘iyyelerini mezbûr Bayram Efendi’den taleb ve da‘vâ ve ahz u kabza ve ken-
dilere îsâle ve ahz u kabz ve îsâl mütevakkıf olduğu umûrun küllîsine tarafla-
rından beni vekîl edip ben dahi vekâlet-i mezbûreyi kabûl etmekle hâlâ mezbûr 
Bayram Efendi cevâbında müteveffât-ı mezbûrenin terekesinden ber mûceb-i 
defter-i kassâm meblağ-ı bâkī-i mezbûr makbûzu olduğunu ikrâr, lâkin 
müdde‘î-i mezbûr Mehmed’in karındaşı mezbûrûn Osman ve diğer Mehmed 
ve Ahmed taraflarından ber vech-i muharrer vekîl olduğunu inkâ[r] etme-
ğin müdde‘î-i mezbûrdan ber vech-i muharrer vekâletine beyyine taleb olun-
dukda mahmiye-i mezbûrede Hoca Pîrî mahallesinde Receb b. Mehmed ve 
Şeyh Ebülvefâ mahallesinden Ömer b. Osman nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka mezbûrûn Os-
man ve diğer Mehmed ve Ahmed tereke-i müteveffât-ı mezbûreden kendilere 
isâbet eden [hisse-i] şer‘iyyelerini tereke-i müteveffât-ı mezbûreye vâzı‘ü’l-yed 
olan vasiyy-i mezbûr Bayram Efendi’den taleb ve da‘vâ ve ahz u kabza ve kendi-
lere îsâle ve ahz u kabz ve îsâl mütevakkıf olduğu umûrun küllîsine tarafların-
dan müdde‘î-i mezbûr Mehmed[’i] bizim huzûrumuzda vekîl ve nâib-i menâb 
nasb ve ta‘yîn edip ol dahi vekâlet-i mezbûreyi kabûl etmiş idi biz bu husûsa bu 
vech üzre şâhidleriz, şehâdet dahi ederiz deyû her biriedâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
müdde‘î-i mezbûrun ber vech-i muharrer vekâletine ba‘de’l-hükmi’ş-şer‘î 
müdde‘î-i mezbûr ile müvekkil-i merkūmûnun hisseleri olan meblağ-ı mezbûr 
üç bin beş yüz guruş akçeyi müdde‘î-i mezbûre edâ ve teslîme mezbûr Bayram 
Efendi’ye tenbîh olundukdan sonra müdde‘î-i mezbûr Mehmed meclis-i şer‘de 
merkūm Bayram Efendi mahzarında ikrâr ve takrîr-i kelâm edip ânifen teslîme 
tenbîh olunan meblağ-ı mezbûr üç bin beş yüz on beş akçeyi merkūm Bay-
ram Efendi bana def ‘ ve teslîm ben dahi bi’l-iltimâs asâleten ve vekâleten ahz 
u kabz eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Es-Seyyid Muharrem Çelebi b. es-Seyyid İsmail, Şeyh Mehmed 
Efendi kâtib, Musa Efendi b. ( ), Ahmed Çelebi b. el-Hâc Ferhad, Ahmed Efendi 
şeyh-i Ebülvefâ, Ahmed Efendi b. Mehmed el-Müezzin, İbrahim Çelebi b. Meh-
med, Veli Bey b. Mahmud.

66 [17a-1] Abdullah Efendi’nin Bezzâz-ı Cedid mahallesindeki arsa 
alımı için para verdiği eski damadı Abdülvehhâb’dan arazileri 
talep etmesi
Mahmiye-i İstanbul’da Bezzâz-ı Cedîd mahallesinde sâkin bâ‘is-i hâze’l-kitâb 
Abdullah Efendi b. İbrahim nâm kimesne meclis-i şer‘-i şerîfde sâbıkan dâmâdı 
olan Abdülvahhab Çelebi b. Hızır nâm kimesne üzerine da‘vâ ve takrîr-i kelâm 
[edip] târih-i kitâbdan dört sene mukaddem fahrü’l-akrân Hasan Ağa b. Ah-
med nâm kimesnenin silk-i mülkünde münselik olup mahalle-i mezbûrede vâki‘ 
bir tarafdan Güliser Hâtun vakfı ve bir tarafdan ba‘zan Ayşe Hâtun mülkü ve 
ba‘zan Hacı Ramazan veresesi mülkleri ve ba‘zan Abdurrahman Çelebi mülkü 
ve bir tarafından tarîk-i âm ile mahdûd olup bir su kuyusunu müştemil arsayı 
ve yine mezbûr Hasan Ağa’nın icâreteyn-i ma‘lûmeteyn ile taht-ı tasarrufunda 
olup hudûd-ı mezbûre dâhilinde vâki‘ tûlen ve arzen bi hesâb-ı terbî‘î yüz alt-
mış zirâ‘ olup bir su kuyusunu hâvî vakıf arsayı mezbûr Hasan Ağa’dan benim 
için iştirâ ve tesellüm ve tefevvüz ve kabûl eyledi deyû dört yüz elli altı guruşu-
mu mezbûr Abdülvahhab Çelebi’ye def ‘ ve teslîm ol dahi ahz u kabz ettiğinden 
sonra mezbûr Hasan Ağa’nın vekîli olan Receb Çelebi’den benim için bi’l-vekâle 
zikr olunan mülk arsayı ve üç yüz guruşa iştirâ ve tesellüm ve vakf arsayı yüz 
elli altı guruş bedel mukābelesinde izn-i mütevellî ile tefevvüz ve kabûl etmekle 
mârrü’z-zikr mülk arsa benim mülküm ve vakıf arsa hakk-ı makbûzum olmağ-
la mezbûr Abdülvahhab Çelebi’ye suâl olunup zikr olunan arsaları bana def ‘ ve 
teslîme tenbîh olunmak matlûbumdur dedikde gıbbe’s-suâl mezbûr Abdülvah-
hab Çelebi cevâbında kaziyye minvâl-i muharrer üzre olup meblağ-ı mezbûr 
dört yüz elli [altı] guruşu mezbûr Abdullah Efendi yedinden ahz u kabz ettiğin-
den sonra müdde‘î-i mezbûr için bi’l-vekâle zikr olunan arsaları iştirâ ve tesel-
lüm ve tefevvüz ve kabûl edip mârrü’z-zikr mülk arsa müdde‘î-i mezbûrun mül-
kü ve vakıf arsa hakk-ı müfevvezi olduğunu ikrâr ve i‘tirâf etmeğin mûcebince 
zikr olunan arsaları müdde‘î-i mezbûre teslîme mezbûr Abdülvahhab Çelebi’ye 
tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Mesnevî Mehmed Bey, dellâk İbrahim Beşe, Nalıncı Ahmed Efen-
di, Mustafa Çavuş, Hacı Hasan.

&lt;&lt;67 [17b-1] Ahmed b. Mehmed’in Karahisarlı el-Hâc Sefer’e olan 
borcunu İstanbul’da bulunan Sefer Çelebi’ye vermesi
Vilâyet-i Anadolu’da medîne-i Karahisar mahallâtından Sofular mahallesi 
ahâlîsinden olup mahmiye-i İstanbul’da Ali Paşa han’ına bi tarîki’l-müsâfere 
sâkin bâ‘is-i hâze’l-kitâb Sefer Çelebi b. el-Hâc Mustafa nâm kimesne meclis-i 
şer‘de, Ahmed b. Mehmed nâm kimesne mahzarında üzerine da‘vâ ve takrîr-i 
kelâm edip bundan akdem gâ’ib ani’l-meclis Karahisarî el-Hâc Sefer demekle 
ma‘rûf kimesnenin mezbûr Ahmed zimmetinde kösele semeninden on altı gu-
ruş hakkı olmağla mezbûr Hacı Sefer meblağ-ı mezbûr için beni mezbûr Ah-
med üzerine üçümüz bir arada iken rızâmız ile mûmâ-ileyhe hüccet-i şer‘iyye 
ile havâle edip ben dahi mezbûr Ahmed ile havâle-i mezbûreyi kabûl etmiş 
idim hâlâ mezbûr Ahmed’e suâl olunup havâle-i mezbûreye binâen meblağ-ı 
mezbûru bana edâ ve teslîme tenbîh olunmak matlûbumdur dedikde gıbbe’s-
suâl mezbûr Ahmed cevâbında kaziyye minvâl-i muharrer üzre olup havâle-i 
mezbûreye binâen meblağ-ı mezbûr zimmetinde müdde‘î-i mezbûreye binâen 
müdde‘î-i mezbûra edâya mezbûr Ahmed’e tenbîh olunmağın mâ vaka‘a bi’t-
taleb ketb olundu.
Fi’l-yevmi’s-sâmin ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Es-Seyyid Ahmed Çelebi, Mehmed Beşe, Ahmed Çelebi b. Ha-
lil, Mustafa Beşe Hacızâde, Mehmed b. Mehmed, Mustafa Beşe b. ( ), es-Seyyid 
Emin ( ), İbrahim Çelebi b. Mehmed, Ebûbekir b. Hasan.&gt;&gt;

68 [17b-2] Markos v. Kostosdur’un odabaşıya olan borcunu ödediği
Mahmiye-i İstanbul hısnı ebvâbından Balatkapısı dâhilinde el-Hâc İsâ mahal-
lesinde sâkin bâ‘is-i hâze’s-sifr Markos v. Kostosdur nâm zimmî meclis-i şer‘-i 
şerîfde Anton v. Mardiros nâm zimmî mahzarında takrîr-i kelâm ve ta‘bîr ani’l-
merâm edip gâ’ib ani’l-meclis ( ) nâm odabaşıya zimmetimde kırk beş esedî gu-
ruş deynim olmağla dâyinim olan gâ’ib-i mezbûre Anton’a def ‘ ve teslîm ol dahi 
yedimden ahz u kabz etmiş idi hâlâ suâl olunup tahrîr olunmak matlûbumdur 
dedikde gıbbe’s-suâl mezbûr Anton cevâbında fi’l-hakīka mezbûr Markos ye-
dinden ber vech-i muharrer kırk beş esedî guruşu ahz u kabz eylediğimden 
sonra meblağ-ı mezbûru bundan akdem dâyini olan merkūm (  ) odabaşıya 
tamâmen def ‘ ve teslîm ol dahi yedimden ahz u kabz eyledi deyû ikrâr ve i‘tirâf 
etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Osman Çelebi b. Mustafa, Mehmed b. Abdullah, Abdullah b. Ah-
med, İbrahim b. Ahmed el-Muhzır, Yagob v. Bandel, Misis v. Menen?, Bağdasar 
v. ( ).

69 [17b-3] Vefat eden Saatçizâde Mustafa Çelebi’nin alacakları 
için vasîsi Mehmed Efendi tarafından Mehmed Çelebi’nin 
vekil tayin edildiği
Mahmiye-i İstanbul’da Cebecibaşı mahallesinde sâkin iken bundan akdem 
vefât eden Saatçizâde demekle şehîr Mustafa Çelebi nâm müteveffânın zimem-i 
nâsda olan hukūkunu ahz u kabz ve düyûnunu edâya vasiyy-i muhtârı olan 
Mehmed Efendi b. Ali nâm kimesne meclis-i şer‘-i şerîfde hâfız-ı hâze’l-kitâb 
es-Seyyid Mehmed Çelebi b. es-Seyyid Bilâl nâm kimesne mahzarında ikrâr ve 
takrîr-i kelâm edip vasiyy-i muhtârı olduğum müteveffâ-yı mezbûrun zimem-i 
nâsda olan hukūkunu taleb ve da‘vâ ve ahz u kabza ve bana îsâle ve kabz ve îsâl 
mütevakkıf olduğu umûrun küllîsine tarafımdan mezbûr es-Seyyid Mehmed 
Çelebi’yi vekîl ve nâib-i menâb nasb ve ta‘yîn edip ol dahi vekâlet-i mezbûre[yi] 
kabûl ve merâsimini edâya ta‘ahhüd eyledi dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim Çelebi b. Ali, Mehmed Çelebi b. Ali, Halil Çelebi b. Receb, 
Mustafa b. Mehmed, Ahmed Efendi b. Mehmed, Hasan Efendi el-Müezzin, İbra-
him Çelebi b. ( ) ve gayruhüm.

70 [17b-4] Dimo v. Lambo’nun Yani v. Panayot’taki alacağında 
sulhe varıldığı
Mahmiye-i İstanbul’da Kumkapı kurbunda Süleyman Ağa mahallesi 
sâkinlerinden Dimo v. Lambo nâm zimmî meclis-i şer‘-i şerîfde bâ‘is-i hâze’s-sifr 
Yani v. Panayot nâm zimmî muvâcehesinde ikrâr ve takrîr-i kelâm edip mezbûr 
Yani’ye târih-i kitâbdan iki sene mukaddem üç bin üç yüz altmış akçemi sana 
ikrâz ve teslîm sen dahi iktirâz ve tesellüm ve kabz etmiş idin deyû bundan ak-
dem mezbûr Yani’den da‘vâ ve taleb ettiğimde ol dahi inkâr etmekle beynimizde 
münâza‘ât-ı kesîre ve muhâsamât-ı şedîde vâki‘a olmuşdu. el-hâletü hâzihî bey-
nimizde muslihûn tavassut edip mezbûr Yani ile beynimizde iki bin sekiz yüz 
altmış akçe üzerine inşâ-i akd-i sulh ettiklerinde ben dahi sulh-i mezbûru kabûl 
ve bedel-i sulh olan meblağ-ı mezbûr iki bin sekiz yüz altmış akçeyi tamâmen 
yedinden ahz u kabz eyledim ba‘de’l-yevm husûs-ı mezbûra müte‘allika âmme-i 
da‘vâdan mezbûr Yani’nin zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim Çelebi b. Ahmed, [18a] Veli Bey b. Mahmud, Mehmed b. 
Mehmed, Ebûbekir b. Hüseyin, Hristo v. Dimo, Yorgi v. Yani, Yorgi v. Dimo, Yor-
gi v. Papa Dimo.

71 [18a-1, Arapça] Hâkimin İsmail b. Ali adlı küçüğe nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh 
ve şer‘î bir hüccettir hâkim, İsmail b. Ali nâm sagīrin nafakası, kisvesi ve sâir 
havâic-i zarûriyyesi için Ebâ Eyyûb el-Ensârî mahallâtından Otakçılar ma-
hallesinde sâkine râfiatü hâze’l-kitâb Nimetullah bt. Abdullah nâm mutallaka 
annesinin talebiyle mezbûr babası üzerine zeyilde mezkûr tarihden i‘tibâren 
râyicü’l-vakt yevmî beş akçe farz ve takdîr etti hâkim sonra meblağ-ı mefrûzu 
sagīr-i mezbûrun nafakasına, kisvesine ve sâir havâic-i zarûriyyesine sarf etme-
ye ve vakt-i hâcette istidâne edip ele geçtiğinde babaya rücû‘ etmeye mezbûre 
Nimetullah’a izin verdi.
Cerâ zâlike ve hurrire fî gurreti Saferi’l-hayr sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Veli Beşe 
b. Mahmud, es-Seyyid Muharrem Efendi b. İsmail, Osman Çelebi b. Ömer, 
Ebûbekir b. Hüseyin
Hâzihî hüccetün sahîhatün şer‘iyyetün yu‘rabü mazmûnihâ an zikrin mâ 
hüvellâh

72 [18a-2] Ayşe bt. İbrahim’in mirasını elinde bulunduran Bayram 
Efendi b. Receb’in parayı vârislere verdiği
Mahmiye-i İstanbul’da Keçeci Pîrî mahallesinde sâkine iken bundan akdem vefât 
eden Ayşe bt. İbrahim nâm sagīrenin mîrâsını vâlidesi Belkıs bt. Abdullah nâm 
hâtun ile li üm karındaşı diğer Ayşe ve li ebeveyn ammi oğulları Mehmed ve 
Osman ve diğer Mehmed ve Ahmed ebnâ-i Mustafa nâm kimesnelere münha-
sıra olup ba‘dehu mezbûre diğer Ayşe dahi vefât edip verâsetiBelkıs'a münhasıra olduğu şer‘an zâhir ve müte‘ayyin oldukdan sonra mezbûr 
Mehmed kendi tarafından asâleten ve karındaşları mezbûrûn Osman ve di-
ğer Mehmed ve Ahmed tarafından husûs-ı âti’l-beyâna vech-i âtî vekâlet iddi‘â 
etmekle vekâleten meclis-i şer‘-i şerîfde sagīre-i mezbûrînler hâl-i hayâtında 
tesviye-i emrine kıbel-iyed olan fahrü’l-kuzât bâ‘is-i hâze’l-kitâb Bayram Efendi b. Receb nâm kimes-
ne mahzarında üzerine da‘vâ ve takrîr-i kelâm edip müteveffâ[t-ı] mezbûr[e] 
Ayşe’nin terekesinden ber mûceb-i defter-i kassâm vasiyy-i merkūm Bayram 
Efendi makbûzu olan doksan bin yüz seksen akçeden merkūm Bayram Efen-
di sagīr-i mezbûrenin hayâtında nafakasına ve fevt oldukda techîz ve tekfînine 
masrûf olan iki bin yüz elliden bâkī yedinde olan yedi bin otuz akçeden karın-
daşları mezbûrûn Osman ve diğer Mehmed ve Ahmed hisse-i âidleri taleb ve 
da‘vâ ve ahz u kabz ve kendilere îsâle ve ahz u kabz ve îsâl mütevakkıf olduğu 
umûrun küllîsine tarafından beni vekîl edip ben dahi vekâlet-i mezbûreyi kabûl 
etmekle hâlâ mezbûr Bayram Efendi’ye suâl olunup meblağ-ı bâkī-i mezbûrdan 
benim hissem karındaşlarım mezbûrûn Osman ve diğer Mehmed ve Ahmed 
hisseleri olan cem‘an üç bin beş yüz on beş akçeyi bana teslîme tenbîh olun-
mak matlûbumdur dedikde gıbbe’s-suâl mezbûr Bayram Efendi cevâbında 
müteveffât-ı mezbûrenin terekesinde ber mûceb-i defter-i kassâm meblağ-ı 
bâkī-i mezbûr makbûzu olduğunu ikrâr, lâkin müdde‘î-i mezbûr Mehmed’in ka-
rındaşları mezbûrân Osman ve diğer Mehmed ve Ahmed tarafından ber vech-i 
tahrîr vekîl olduğunu inkâr etmeğin müdde‘î-i mezbûr Mehmed’den vech-i 

 Metinde “vârisi”.
 Metinde “kabûl-i”.
muharrer vekâletine beyyine taleb olundukda udûl-i ahrâr-i ricâl-i müslimînden 
olup mahmiye-i mezbûrdan Hoca Pîrî mahallesinde Receb b. Mehmed ve Şeyh 
Ebülvefâ mahallesinden Ömer b. Osman nâm kimesne li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka mezbûrûn Osman ve di-
ğer Mehmed ve Ahmed tereke-i müteveffâ-yı mezbûrdan mezkûra bi haseb-i 
irs intikāl eden hisse-i şer‘iyyelerini tereke-i müteveffât-ı mezbûreye vâzı‘ü’l-
yed olan vasiyy-i mezbûr Bayram Efendi’den taleb ve da‘vâ ve ahz u kabz ve 
kendilere îsâle ve ahz u kabz ve îsâl mütevakkıf olduğu emrin cümlesine ta-
raflarından müdde‘î-i mezbûr Mehmed’i bizim huzûrumuzda vekîl ve nâib-i 
menâb nasbhusûsa bu vech üzre şâhidleriz, şehâdet dahi ederiz deyû her biriedâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebince müdde‘î-i mezbûrun ber vech-i muharrer vekâletine ba‘de’l-hükm-i 
şer‘î müdde‘î-i mezbûre ile müvekkil-i merkūmenin hisseleri olan meblağ-ı 
mezbûr [18b] üç bin beş yüz on beş akçeyi müdde‘î-i mezbûra teslîme mezbûr 
Bayram Efendi’ye tenbîh olundukdan sonra müdde‘î-i mezbûra meclis-i şer‘de 
merkūm Bayram Efendi huzûrunda ikrâr ve takrîr-i kelâm edip ânifen teslîmine 
tenbîh olunan meblağ-ı mezbûr üç bin beş yüz on beş akçeyi merkūm Bayram 
Efendi bana def ‘ ve teslîm ben dahi bi’t-tamâm îsâl ve vekâleten ahz u kabz ey-
ledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ihdâ ve ışrîn mine’l-Muharremi’l-harâm li sene seb‘a ve semânîn ve 
elf.
Şuhûdü’l-hâl: Ahmed Çelebi b. el-Hâc Murad, Ahmed Efendi el-İmâm-ı 
mahalle-i Şeyhülvefâ, Ahmed Efendi b. Mehmed el-Müezzin, İbrahim Çelebi 
b. Ahmed, Musa Efendi b. ( ), Veli Bey b. ( ), Mehmed Çelebi b. ( ) ve gayruhüm 
mine’l-hâzırîn.

73 [18b-1] Emine bt. Mustafa’nın eşi Yusuf b. Abdullah’tan muhâla‘a 
yoluyla boşandığı
Mahmiye-i İstanbul’da Hoca Üveys mahallesi sâkinelerinden Emine bt. Mustafa 
nâm hâtun meclis-i şer‘-i şerîfde zevc-i dâhili bâ‘is-i hâze’l-kitâb Yusuf b. Abdul-
lah nâm kimesne mahzarında ikrâr ve takrîr-i kelâm edip zevcim mezbûr Yusuf 
zimmetinde mütekarrir ma‘kūdun-aleyh olan bin sekiz yüz akçe mehr-i müec-
celimin sekiz yüz akçesini bana edâ ve teslîm. ben dahi yedinden ahz u kabz edip 
bâkī bin akçe mehr-i müeccelim ve nafaka-i iddet-i mu‘ayyene-i ma‘lûmemden 
üzerlerine ve me’ûnet-i süknâm dahi kendi üzerime olmak üzre zevcim mezbûr 
Yusuf ile muhâla‘a-i şer‘iyye ile muhâla‘a edip ol dahi muhâla‘a-i mezbûreyi kabûl ettikden sonra hukūk-ı zevciyyete müte‘allika âmme-i da‘vâdan her biri-
miz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim Çelebi b. Ahmed, İbrahim Çelebi b. Himmet, Derviş Çe-
lebi b. Hüseyin, el-Hâc Bilâl b. Abdullah, Veli Bey b. Mahmud, Ebûbekir b. Hü-
seyin ve gayruhüm.

74 [18b-2] Aynı dükkânı kullanan İstemad v. Nikola’nın kendisinden 
izinsiz Kiro v. Kogo’nun bir miktar parasını aldığını itiraf ettiği
Mahmiye-i İstanbul’da Yeni Odalar kurbunda Sofular mahallesinde vâki‘ çörek-
çi dükkânında hâlâ müste’cir olan bâ‘is-i hâze’s-sifr Kiro v. Kogo nâm zimmî 
meclis-i şer‘-i şerîfde İstemad v. Nikola nâm zimmî mahzarında takrîr-i kelâm 
ve ta‘bîr-i ani’l-merâm edip mezbûr İstemad bundan akdem dükkân-ı mezbûrda 
benim ile ma‘an sâkin iken iznimsiz zenbilim içinden elli beş esedî guruşu-
mu ahz u kabz ve kendi mesârifine sarfla istihlâk etmekle meblağ-ı mezbûr 
zimmetinde bana vâcibü’l-edâ deyni olmağın hâlâ mezbûr İstemad’a suâl olu-
nup takrîri tahrîr olunmak matlûbumdur dedikde gıbbe’s-suâl mezbûr İste-
mad cevâbında fi’l-hakīka kaziyye bâlâda tafsîli mürûr ettiği vech üzre olup 
mezbûr Kiro’ya vech-i muharrer üzre elli beş esedî guruşunu ahz edip zimme-
tinde vâcibü’l-edâ deyni olduğunu tâyi‘an ikrâr ve i‘tirâf etmeğin mâ hüve’l-vâki‘ 
bi’t-taleb ketb olundu.
Fi’l-yevmi’s-sânî min Saferi’l-hayr li sene seb‘a ve semânîn ve elf.

75 [18b-3] Ayşe bt. Hasan’ın eşi Muharrem b. Mahmud’dan muhâla‘a 
yoluyla boşandığı
Mahmiye-i İstanbul’da Derviş Ali mahallesi sâkinelerinden Ayşe bt. Hasan nâm 
hâtun zâtı ma‘rifet-i şer‘iyye ile ârifân müezzin Ömer Halîfe b. Ahmed ve Yu-
suf b. Abdullah nâm kimesneler ta‘rîfleri ile mu‘arrefe oldukdan sonra meclis-i 
şer‘-i şerîfde zevc-i dâhili bâ‘is-i hâze’l-kitâb Muharrem b. Mahmud nâm kimes-
ne mahzarında ikrâr ve takrîr-i kelâm edip zevcim mezbûr Muharrem zimme-
tinde mütekarrir ve ma‘kūdun-aleyh olan iki bin akçe mehr-i müeccelime ve 
nafaka-i iddet-i mu‘ayyene-i ma‘lûmem üzerlerine ve me’ûnet-i süknâm dahi 
kendi üzerime olmak üzre zevcim mezbûr Mehmed ile muhâla‘a-i sahîha-i 
şer‘iyye ile muhâla‘a edip ol dahi muhâla‘a-i mezbûreyi kabûl ettikden sonra 
hukūk-ı zevciyyete müte‘allika âmme-i da‘vâdan her birimiz âharın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî mine’s-Saferi’l-hayr li sene seb‘a ve semânîn ve elf.
Şuhûdü’l-hâl: Berber Mustafa Çelebi b. (  ), İvaz Beşe b. (  ), Mehmed Çelebi 
Kethüdâ-yı muhzırân, İbrahim Çelebi b. Ahmed, Durmuş b. Pîrî.

76 [19a-1] Eyüp’ten Papadya’nın mirasının paylaşımı konusunda 
vârislerinin davasının on beş yıl geçmekle görülmemesi gerektiği
Medîne-i Ebâ Eyyûb-i Ensârî’ye tâbî‘ Aya Yorgi nâm karyede sâkin bundan ak-
dem hâlike olan Papadya nâm nasrâniyenin sadrî oğlu Nikola’nın sulbî oğlu ol-
mağla hâlike-i mezbûre Papadya’nın usûbet cihetinden hasren vârisi olan Niki-
te nâm dahi meclis-i şer‘de, hâlik-i mezbûre Papadya’nın li ebeveyn kız karın-
daşı olup karye-i mezbûrede sâkine iken bundan akdem hâlike olan sagīrenin 
verâseti sadriye kızı Zaharine nâm nasrâniyeye münhasıra olup ba‘dehâ 
mezbûre Zaharine dahi hâlike olup verâseti, sulbiye kızı mezbûre Kristoline’ye 
ve li ebeveyn kız karındaşı Pağone’ye ve li ebeveyn er karındaşı Anastas ve 
Angeli’ye münhasıra olup ba‘dehu mezbûr Anastas dahi hâlik olup verâseti 
sulbî oğlu Manol nâm zimmîye münhasıra olup ba‘dehâ mezbûr Angeli dahi 
hâlik verâseti li ebeveyn kız karındaşı mezbûre Pağone’ye ve li eb kız karın-
daşları Hristofi ve Efendori’ye ve li ebeveyn er karındaşı oğlu mezbûre Manol’e 
münhasıra olup ba‘dehu mezbûr Hristofi dahi helâk olup verâseti zevci Pervâne 
nâm zimmîye ve sadriye kızı Deralıca’ya? ve li ebeveyn ammi oğlu mezbûre 
Manol’e münhasıra olup ba‘dehu mezbûre Pervâne dahi hâlik olup verâseti sul-
biye kızı mezbûr Deralıca’ya münhasıra olup ba‘dehâ mezbûre Deralıca dahi 
hâlike olup verâseti, vâlide-i hâlike-i mezbûre Hristoline’nin li ebeveyn ammi-
yesi mezbûre Pağone’ye münhasıra olduğu şer‘an sâbit oldukdan sonra hâlike-i 
mezbûre dahi Zaharine’nin terekesinden olup karye-i mezbûrede vâki‘ lede’l-
ahâlî ve’l-cîrân ma‘lûmü’l-hudûd bir kıt‘a menzile ve iki kıt‘a bağa vâzı‘atü’l-yed 
oldukları mütehakkik olan mezbûrât Pağone ve Hristofi ve Efendori’ye mah-
zarında üzerlerine da‘vâ ve takrîr-i kelâm edip karye-i mezbûrede vâki‘ lede’l-
ahâlî ve’l-cîrân hudûdu ma‘lûm bir kıt‘a menzile ve iki kıt‘a zât-ı eşcâr ve kü-
rüm bahçe, hâliketân-ı mezbûretân Papadya ve Zaharine babalarından irsen 
intikāl etmekle nısfları mûrisem mezbûre Papadya’nın terekesinden olup irsen 
bana intikāl etmiş iken mezbûrât Pağone ve Hristofi ve Efendori’ye zikr olan 
menzil ve bağların ve cümlesi hâlike-i mezbûre Zaharine’nin terekesinden ol-
mak üzre vaz‘-ı yed edip nısflarından benim tasarrufuma mâni‘ olurlar, hâlâ 
mezbûrât Pağone ve Hristofi ve Efendori’ye suâl olunup zikr olunan menzil ve 
bağların nısflarından benim tasarrufuma mâni‘a olmamak üzre tenbîh olunmak 
matlûbumdur dedikde gıbbe’s-suâl mezbûrân Pağone ve Hristofi ve Efendori 
cevâblarında hâlike-i mezbûre Papadya zikr olunan menzil ve bağlardan his-
sesini terekeden ahz ve istîfâ edip bi tarîki’t-tehârüc mezbûre Zaharine ile sulh 
olup zikr olunan menzil ve bağların cümlesi mezbûre Zaharine’nin mülkü ol-
duğundan mâ‘adâ müdde‘î-i mezbûr ve babası mezbûr Nikola altmış seneden 
beri karye-i mezbûrda bizim ile ve mûrisimiz mezbûrûn Deralıca ve Pervâne ve 
Angeli ve Yani ile bilâ-nizâ‘ sâkin olup zikr olunan menzil ve bağlara müte‘allika 
bir nesne da‘vâ etmeyip bilâ-özr-i şer‘î sükût etmişlerdi deyû deyicek gıbbe’s-
suâl müdde‘î-i mezbûr ve babası mezbûr Nikola altmış seneden beri ve karye-i 
mezbûrede mezbûrât Pağone ve Hristofi ve Efendori ve mûrisleri hâlikûn-ı 
mezbûrûn ile bilâ-nizâ‘ sâkin olup zikr olunan menzil ve bağlara müte‘allika bir 
nesne da‘vâ etmeyip bilâ-özr-i şer‘î sükût ettiklerini ikrâr etmeğin mûcebince 
on beş sene mürûr eden mülk akār da‘vâsını bilâ-emr istimâ‘dan hükkâm-ı şer‘ 
memnû‘lar olup ve müdde‘î-i mezbûrun da‘vâ-yı mezbûresini istimâ‘ için emir 
dahi olmamağla, müdde‘î-i mezbûrun da‘vâ-yı mezbûresine bilâ-emr istimâ‘ 
olunmayıp, müdde‘î-i mezbûr ber vech-i muharrer mu‘ârazadan men‘ olunup 
mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim Çelebi b. Mehmed, Ebûbekir b. Hüseyin, Veli Beşe b. 
Mahmud, Osman Beşe b. Ömer, Mehmed Ağa kethüdâyü’l-muhzırân.

77 [19a-2, Arapça] Hâkimin Fâtıma bt. Mehmed adlı küçüğe 
nafaka takdir ettiği
Hâkim, Fâtıma bt. Mehmed b. Abdurrahman nâm sagīrenin nafakası, kisvesi ve 
sâir havâic-i zarûriyyesi için medîne-i mahmiye-i Kostantıniyye mahallâtından 
Fîrûz Ağa mahallesinde sâkine Fâtıma bt. İbrahim nâm annesi ve hâdinesinin 
talebiyle mezbûr babası Mehmed üzerine, zeyilde mezkûr tarihden i‘tibâren 
râyicü’l-vakt yevmî üç akçe farz ve takdîr etti hâkim sonra meblağ-ı mefrûzu 
sagīr-i mezbûrun nafakasına, kisvesine ve sâir havâic-i zarûriyyesine sarf etme-
ye ve vakt-i hâcette istidâne edip ele geçtiğinde mezbûr Mehmed’e rücû‘ etme-
ye mezbûre Fâtıma’ya izin verdi.
Cerâ zâlike ve hurrire fî gurreti Saferi’l-muzaffer sene seb‘a ve semânîn ve elf.
Şuhûdü’l-hâl: Umdetü’l-erbâb ve’l-kalem Hasan Efendi tezkire-i ûlâ, kıdvetü 
ashâbi’t-tastîr ve’r-rakam Yusuf Efendi tezkire-i sâniye, fahrü’l-emâsil ve’l-a‘yân 
hâlâ muhzır ağa Kasım, fahrü’l-emâsil ve’l-akrân hâlâ çavuşbaşı Murad Ağa, 
fahrü’l-akrân selam çavuşu Ahmed Ağa ve gayruhüm mine’l-hâzırîn







78 [19b-1] Kefeli Camii müezzini Abdünnebi b. el-Hâc Ahmed’in 
uygunsuz hareketleri sebebiyle görevinin Mehmed Çelebi’ye 
verildiğinin tesbit edildiği
Merhûm cennet-mekân Sultan Selim Hân -aleyhi’r-rahmeti ve’r-rıdvân- evkāfı 
mülhakātından olup mahmiye-i İstanbul’da Kefeli câmi‘-i şerîfi’nde sâbıkan 
müezzin olan Abdünnebi b. el-Hâc Ahmed meclis-i şer‘-i hatîr-i lâzımü’t-
tevkīrde câmi‘-i mezkûrede hâlâ müezzin olan işbu râfi‘ü’l-kitâb Mehmed b. ( ) 
Çavuş mahzarında üzerine da‘vâ ve takrîr-i kelâm edip ben nice zamân câmi‘-i 
mezkûrda müezzin iken mezbûr Mehmed Çelebi hüccet-i mezkûremi berât 
ettirdip hâlâ tasarruf eder suâl olunsun dedikde gıbbe’s-suâl mezbûr Meh-
med Çelebi cevâbında merkūm Abdünnebi Ahmed b. Mustafa nâm kimesne-
nin birkaç akçesini alıp mahalle-i mezbûre sükkânından Mehmed b. Abdul-
lah nâm kimesnenin zevce-i menkûhası olan Fâtıma nâm hâtunu mutallakadır 
deyû mezbûr Ahmed’e nikâh edivermek için Hasan nâm kimesneye izin verip 
nikâh ettirdip, câmi‘-i mezkûrda evkāt-ı salâtda ezân ve ikāmet ve sâir hizmet-i 
lâzımesini edâ etmediğinden mâ‘adâ mahalle-i mezkûrede kahvehâne ihdâs 
edip nice müslimînin dahi vaktiyleedâ-i salâtda tekâsülüne bâ‘is olup dâimâ 
tezvîr ve şiddet ve fesâddan hâlî olmadığını sene-i hamsîn ve semânîn ve elf 
Zilka‘desi evâhirinde ahâlî-i mahalle-i mezkûreden cemm-i gafîr mahmiye-i 
mezkûrede mesned-nişîn-i şerî‘at-i garrâ olan umdetü’l-ulemâ’i’l-izâm Meh-
med Efendi huzûrlarında ihbâr ve haberleri hüccet olunup mûcebince cihet-i 
mezkûre bana tevcîh olunmak için yedime arz verilmekle, cihet-i mezkûre 
kıbel-i saltanat-ı aliyyeden bana tevcîh olunup yedime berât-i şerîf-i âlîşân 
ihsân olunmağın cihet-i mezkûreye mutasarrıfım. Husûs-ı mezkûr ahâlî-i 
mahalle-i mezkûreden istihbâr olunup haberleri tahrîr ve merkūm Abdünne-
bi bî-vech mu‘ârazadan men‘ olunması matlûbumdur deyû hüccet-i şer‘iyye ile 
berât-ı şerîf-i sa‘âdet-nişân ibrâz edip nazar olundukda fi’l-hakīka mazmûnu 
min külli’l-vücûh takrîr-i meşrûhuna muvâfıka bulunduğundan mâ‘adâ 
mahalle-i mezbûre ahâlîsinden Ahmed Efendi b. Mehmed el-İmâm ve sâbıkan 
kethüdâ yeri kâtibi Mustafa Efendi ve Ali Beşe b. Hasan ve sarrâc İbrahim Çe-
lebi b. Abdullah ve Kenan Bey b. Abdullah ve Rüstem Beşe b. Hasan ve Halil 
Beşe b. Mehmed ve mücellid Mehmed b. Abdullah ve Hasan Ağa b. Halil ve İsâ 
Çavuş b. Habib ve Mehmed b. Ali el-Kayyım ve el-Hâc İsmail Ağa b. Abdul-
lah ve Ahmed b. Abdullah ve hamamcı Hasan Çelebi b. Mehmed ve Murtaza 
Bey b. Abdullah ve Yakub b. Abdullah ve mataracı İbrahim b. Abdullah ve Meh-
med Odabaşı ve İvaz b. Abdullah ve hallâc Ömer Dede ve tüfenkçi Mehmed 
b. Mehmed ve Arslan Bey b. Abdullah ve attâr Süleyman b. Abdullah ve İbra-
him Beşe b. Mehmed ve Mehmed b. İbrahim ve berber el-Hâc Yusuf b. Abdul-
lah ve terzi Mehmed b. Abdullah ve Hüseyin Bey b. Abdullah nâm kimesneler 
li ecli’l-ihbâr meclis-i şer‘a hâzırûn olup fi’l-vâki‘ mezbûr Abdünnebi merkūm 
Ahmed’in birkaç akçesin alıp mezbûr Mehmed’in zevce-i menkûhası olan 
mezbûre Fâtıma’ya zevcinden mutallakadır deyû mezbûr Ahmed’e nikâh edi-
vermek için mezbûr Hasan’a izin verilip nikâh ettirdiğinden mâ‘adâ câmi‘-i 
mezkûr[un] her evkāt-ı salâtda ezân ve ikāmet ve sâir hizmet-i lâzımesini edâ 
etmeyip ve mahalle-i mezbûrede kahvehâne ihdâs edip dâimâ tezvîr ve şir-
ret ve fesâddan hâlî olmadığı târih-i mezkûrda hâkim-i mûmâ-ileyh hazretle-
rine i‘lâm olunup hüccet-i şer‘iyye tahrîr ve yedine arz verilip cihet-i mezkûre 
merkūm Mehmed Çelebi’ye tevcîh olunmuşdur hâlâ bâlâda tafsîl olunduğu 
minvâl üzre deyû her biri mezbûrun sû’-i hâlini kendi muvâcehesinde haber 
vermeğin, vâki‘ hâl hıfzan li’l-makāl ketb olundu.
Fi’l-yevmi’l-ışrîn min Zilhicceti’ş-şerîfe li sene seb‘a ve semânîn ve elf.
Şuhûdü’l-hâl: Mehmed Efendi b. Mustafa, Ramazan Beşe b. ( ), Mehmed Ağa b. 
( ), el-Hâc Mustafa b. Tevekkül, Mehmed b. Ahmed.

79 [19b-2] Abdurrahman b. Mehmed’in Hasan Efendi 
Vakfı’na borcunu ödemesi
Mahmiye-i İstanbul’da merhûm Hasan Efendi vakfına bi’l-fi‘l mütevellî olan 
bâ‘is-i hâze’l-kitâb Mehmed Efendi b. Mahmud nâm kimesne meclis-i şer‘-i 
şerîfde Abdurrahman b. Mehmed nâm kimesne mahzarında üzerine da‘vâ 
[ve] takrîr-i kelâm edip yedimde olan mâl-ı vakf-ı mezbûrdan elli esedî guru-
şu mezbûr Abdurrahman’a bin yetmiş dokuz senesinde edâ ve teslîm ol dahi 
istidâne ve tesellüm ve kabz etmiş idi hâlâ suâl olunup [20a] meblağ-ı mezbûru 
bana edâya tenbîh olunmak matlûbumdur dedikde gıbbe’s-suâl mezbûr Abdur-
rahman Efendi cevâbında kaziyye minvâl-i meşrûh üzre olduğunu bi tav‘ihî 
ikrâr ve i‘tirâf etmeğin mûcebince meblağ-ı mezbûr elli guruşu müdde‘î-i 
mezbûr Mehmed Efendi’ye [edâ ve teslîme] mezbûr Abdurrahman tenbîh olun-
mağın mâ vaka‘a bi’t-taleb ketb ü tahrîr olundu.
Fî gurreti Saferi’l-hayr min şühûri li sene seb‘a ve semânîn ve elf.
Şuhûdü’l-hâl: Abdullah Efendi b. Mahmud, el-Hâc Kenan el-Mübâşir, Ömer Çe-
lebi b. Ebûbekir, Yusuf Çelebi b. Mehmed ve gayruhüm mine’l-hâzırîn.

80 [20a-1] Kiriç v. Kirkor’un bakkal dükkânında el konulan 
eşyasının iadesi
Vilâyet-i Rum karyeden olup Mahmiye-i İstanbul’da Kovacı Dede[’de] vâki‘ 
dükkânda bakkal olan Kiriç v. Kirkor nâm zimmî meclis-i şer‘-i hatîr-i lâzım-ı 
tevkīrde sâhib-i hâze’l-kitâb Abdullah Efendi b. İbrahim nâm kimesne mahza-
rında ikrâr ve takrîr-i kelâm edip bundan akdem ben karye-i mezbûreye git-
tiğimde dükkân-ı mezkûr mu‘attal olmağın dîvân-ı şer‘den feth olunup içinde 
olan iki güğüm ve bir kazanım bi tarîki’l-emâne taraf-ı şer‘den mezbûr Abdul-
lah Efendi’ye teslîm ol dahi ahz u kabz edip hâlâ biz gelmekle mezbûr Abdul-
lah Efendi zikr olunan iki güğüm ve bir kazanı bana teslîm ben dahi ahz u kabz 
eyledim dedikde gıbbe’t-tasdîki’ş-şer‘î işbu hâzırân bi’l-meclis Farman Yodoro-
ki v. Ayor [ve] Diyaz v. Nikola ve Trandafilo v. Yorgi [ve] Dimitri v. Yorgo nâm 
zimmîlerden her biri mezbûr Kiriç’in nefsine ve hîn-i mütâlebede meclis-i şer‘a 
ihzârına tarafından emir ve kabûlü hâviye kefâlet ile kefîl olmağın mâ hüve mâ 
vaka‘a bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: el-Hâc Mustafa b. Ali, Nalçacı Ali b. ( ), attâr Hacı Hasan b. ( ), attâr 
Mehmed Çelebi b. ( ), İbrahim Çelebi b. Mehmed, Ebûbekir b. Hasan, Veli Beşe 
b. ( ) ve gayruhüm mine’l-hâzırîn.

81 [20a-2] Ayşe bt. Ali’nin Yenibahçe Karabaş mahallesindeki evini 
vakf ve İmam Hasan Efendi’yi mütevelli tayin ettiği
[Arapça] İşbu vesîka-i sahîha-i şer‘iyyede asl-ı vakıf ve vakfın şerâ’it ve zevâbıtına 
dâir yer alan husûslar benim tarafımdan görülmüştür eimme-i eşrâf beynin-
de cârî vakıf mes’elesindeki ihtilâfı da bilerek vakfın sıhhatine ve lüzûmuna 
umûmen ve husûsan hükm ettim. Ben fakīr, medîne-i Kostantıniyye müvellâsı 
Abdülkādir b. Kays’ım -ufiye anhümâ-.
Elhamdü li veliyyihî ve’s-salâti alâ nebiyyihî ve sahbihî ecma‘în ammâ ba‘d, işbu 
kitâb-ı sıhhat-nisâbın tastîrine sebeb ve dâ‘î oldur ki mahmiye-i İstanbul’da 
Yenibahçe kurbunda Karabaş mahallesi sâkinelerinden sâhibetü’l-hayrât ve’l-
hasenât Ayşe bt. Ali nâm hâtun meclis-i şer‘-i şerîf-i enver ve mahfil-i dîn-i 
münîf-i ezherde, vakf-ı âti’l-beyâna li ecli’t-tescîl ve li emri’l-itmâm ve’s-sebîl 
mütevellî nasb ve ta‘yîn eylediği İmâm Hasan Efendi b. Mustafa mahzarında 
ikrâr ve takrîr-i kelâm edip vakf-ı âti’z-zikrin sudûruna değin yedimde mül-
küm ve hakkım olup mahalle-i mezbûrede vâki‘ bir tarafdan tarîk-i âm ile 
mahdûd hâriciyye ve dâhiliyyeyi muhtevî olup ve dâhiliyyesinde fevkānî bir 
bâb oda ve bir kiler ve bir sofa ve tahtânî bir bâb oda ve bir mahtab ve zât-ı eşcâr 
hadîkayı ve hâriciyyesinde fevkānî bir bâb oda ve tahtında bir ahır ve müş-
terek su kuyusunu müştemil menzilimi, bi cümleti’t-tevâbi‘ ve’l-levâhık vakf-ı 
sahîh-i şer‘î ve haps-i sarîh-i mer‘î ile vakf ve haps edip şöyle şart eyledim ki 
menzil-i mezbûrda hayâtda olduğumca kendim sâkine olam vefâtımdan sonra 
dâhiliyyesinde sadriye kızım Hatice bt. İbrahim ba‘de vefâtihâ zevci Şaban Çe-
lebi ba‘de vefâtihî kızım mezbûre Hatice’nin ile’l-inkırâz evlâd ve evlâd-ı evlâdı 
dilerlerse her biri nevbetlerinde sâkin olalar, dilerlerse müşâhere îcâr edip gal-
lesine mutasarrıf olalar ve hâriciyyesinde sadriye kızım Sâime ba‘de vefâtihâ 
ile’l-inkırâz evlâdı ve evlâd-ı evlâdı ve evlâd-ı evlâd-ı evlâdı ve ba‘de’l-inkırâz 
kızım Âsiye ve ba‘de vefâtihâ evlâdı ve evlâd-ı evlâdı ve evlâd-ı evlâdı kezâlik 
dilerlerse her biri nevbetlerinde sâkin olalar, dilerlerse müsâhere îcâr edip gal-
lesine mutasarrıf [olalar] ba‘de inkırâzi’l-kül menzil-i mezbûre Medîne-i Mü-
nevvere mütevellîsi yediyle icâr-ı mu‘accele ve müeccele [20b] ile îcâr olu-
nup her sene hâsıla olan gallesi Medîne-i Münevvere fukarâsına irsâl ve îsâl 
oluna ve şart-ı mezkûreye ri‘âyet müte‘azzire olursa, galle-i menzil-i mezbûr 
mutlakā fukarâ-i müslimîne sarf oluna deyû ta‘yîn-i kuyûd ve tebyîn-i şurût 
edip menzil-i mezbûru mütevellî-i mezbûra teslîm ol dahi ba‘de’l-kabz ve’t-
tesellüm, sâir mütevellîler evkāfda tasarruf ettikleri gibi tasarruf eylediler de-
dikde gıbbe’t-tasdîki’ş-şer‘î vâkıfe-i mezkûre inân kelâmını semt-i âhara sarf kı-
lıp, vakf-ı akār İmâm-ı A‘zam katında sahîh olup lâkin lâzım olmaz husûsan 
vâkıf menfa‘at-i vakfı kendi nefsine şart eyleye. İmâm-ı Muhammed -aleyhi’r-
rahme- katında bâtıl olup binâen alâ zâlik vakfımdan rücû‘ ve sâbıku’z-zikr 
menzili istirdâd ve mülküme idhâl murâd ederim, mütevellî-i mezbûr menzil-i 
mezbûru bana red ve teslîm eylesin deyû takrîr mâ fi’z-zamîr ettikde, mütevellî-i 
merkūm mütesaddî-i cevâb-ı bâ sevâb olup eğerçi İmâm-ı A‘zam katında vakf-ı 
akār gayri lâzımdır, ammâ İmâm Muhammed katında lüzûm sıhhatden mün-
fek olmadığına ekser eimme-i Hanîfe câzimdir.tında vâkıf mücerred vakaftü demekle sıhhat ve lüzûm-ı vakf emr-i mütekar-
rirdir, vâkıf menfa‘at-i vakfı kendi nefsine şart ettiği sûretde butlân-ı vakf eğer-
çi kavl-i helâl idiği mukarrerdir, lâkin İmâm Ebû Yusuf bu takdîrce dahi sıhhat-i 
cevâz-ı vakfa zâhib olmak ile mâ aleyhi’l-fetvâ anların kavl-i şerîfleri idiği şems-
den ezhârdır pesbu vakfa butlân gelmez ve bi vechin mine’l-vücûh sıhhat ve 
lüzûmuna nakz ve halel müterettip olmaz deyû redden imtinâ‘ ve sıhhat ve 
lüzûm-ı vakfa hükm-i şer‘î talebiyle hâkim-i muvakki‘-i sadr-ı kitâb tûbâ-lehû 
ve hüsnü me’âb huzûrunda iltimâs-ı hasm-ı mâdde-i nizâ‘ edip müterâfi‘ân ol-
duklarında hâkim-i mûmâ-ileyh -esbağallâhu te‘alâ ni‘amehû aleyh- hazretleri 
dahi bu bâbda te’emmül ve i‘mâl-i fikr-i enîk ve im‘ân-ı nazar-ı dakīk buyurup, 
cânib-i sıhhat-i vakfı evlâ görmekle, âlimen bi’l-hilâf beyne’l-eimmeti’l-eslâf alâ 
kavl-i men yerâhu mine’l-eimmeti’l-eşrâf evvelâ vakf-ı mezbûrun sıhhatine ve 
sâniyen lüzûmuna hükm-i sahîh-i şer‘î ve kazâ-i sarîh-i mer‘î kılıp, ba‘de’l-yevm 
vakf-ı mezkûr bi’l-ittifâk sahîh ve lâzım ve devâm-ı te’bîdi müstelzim olup fe-
men beddelehû ba‘demâ semi‘ahû fe-innemâ ismuhû ale'llezîne yübeddilûnehû 

 Metinde “câmid”dir.
fe-inna'llâhe semî‘un alîm ve ecrü’l-vâkıf-ı ale’l-hayyi’l-cevâdi’l-kerîm, cerâ 
zâlike ve hurrire fi’l-yevmi’l-hâmis ve’l-ışrîn mine’l-Muharremi’l-harâm li sene 
seb‘a ve semânîn ve elf.
Şuhûdü’l-hâl: es-Seyyid Mehmed Efendi İmâm-ı mescid-i Müyesser, Ahmed 
Efendi İmâm-ı mescid-i Attâr Hoca, Nuh Ağa b. Benî Yusuf, el-Hâc Mehmed b. 
Hasan, el-Hâc Halil b. İbrahim, Mustafa Çelebi b. Mahmud, Mehmed Çelebi b. 
Hasan Efendi, Abdullah Çelebi b. Ramazan el-Müezzin, Süleyman Çelebi b. Ra-
mazan, Ahmed b. Ömer, Ahmed b. Ömer.

82 [20b-1] Abdullah Çelebi b. Mehmed’in Sâliha bt. Ahmed’den 
alacağını tahsil ettiği
Mahmiye-i İstanbul’da Kesmekaya mahallesinde sâkin Abdullah Çelebi b. Meh-
med nâm kimesne meclis-i şer‘-i şerîfde bâ‘isetü hâze’l-kitâb Sâliha bt. Ahmed 
nâm hâtun mahzarında ikrâr ve takrîr-i kelâm edip mezbûre Sâliha Hâtun zim-
metinde cihet-i karz-ı şer‘îden kırk esedî guruş hakkım olmağla hâlâ meblağ-ı 
mezbûru bana edâ ve teslîm ben dahi yedinden ahz u kabz ettiğimden son-
ra mezbûre Sâliha meblağ-ı mezbûr kırk esedî guruş mukābelesinde eşyâ-i 
memlûkesinden bana rehin vaz‘ ettiği bir al sandal kaplı nâfe kürkünü mezbûre 
Sâliha’ya def ‘ ve teslîm mezbûre Sâliha dahi yedimden ba‘de’l-ahz ve’l-kabz, 
mezbûre Sâliha zimmetinde meblağ-ı mezbûrdan bir akçe ve bir habbe hak-
kım bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Saferi’l-hayr li sene seb‘a ve semânîn ve elf.
Şuhûdü’l-hâl: Ahmed Çelebi b. Ali, çukadâr Mehmed Çelebi el-Hâc, el-Hâc Os-
man b. ( ), Mehmed Efendi b. Yusuf ve Molla Mahmud b. Ahmed, İbrahim Çele-
bi, Osman Beşe b. Ömer, Muharrem b. Şaban.

83 [20b-2] Bayram b. Abdullah’ın Mustafa Bey b. Nasûh tarafından 
dövüldüğü ve yaralandığı
Mahmiye-i İstanbul’da Mi‘mar Acem mahallesi sâkinlerinden râfi‘-i hâze’l-
kitâb Bayram b. Abdullah nâm kimesne, dîvân-ı kāimmakām-ı hazret-i sadr-ı 
a‘zamîde akd olunan meclis-i şer‘-i şerîfde Mustafa Bey b. Nasûh nâm kimes-
ne mahzarında üzerine da‘vâ ve takrîr-i kelâm edip mezbûr Mustafa Bey târih-i 
kitâbdan bir gün mukaddem ba‘de’l-asr mahalle-i mezbûrede vâki‘ menzilimin 
kapısı önüne sarhoş gelip sakalım yolup ve hançer ile sol küreğim üzerine ve 
sağ elimin sebbâbe parmağına işbu darb ve cerh etmekle hâlâ mezbûr Mustafa 
Bey’e suâl olunup mûceb-i şer‘îsi icrâ olunmak matlûbumdur dedikde gıbbe’s-
suâl ve’l-inkâr müdde‘î-i mezbûrdan müdde‘âsını mübeyyine [21a] beyyine 
taleb olundukda mahalle-i mezbûre ahâlîsinden Mehmed Efendi b. Mustafa ve 
Süleyman b. Abdi ve Musa b. Muharrem nâm kimesneler li ecli’ş-şehâde meclis-i 
şer‘a hâzırûn olup istişhâd olunduklarında fi’l-hakīka târih-i kitâbdan bir gün 
mukaddem ba‘de’l-asr mezbûr Bayram’ın mahalle-i mezbûrede vâki‘ menzili-
nin kapısı önüne mezbûr Mustafa Bey sarhoş gelip bizim huzûrumuzda mezbûr 
Bayram’ın sakalını yolup ve hançer ile sol küreği üzerine ve sağ elinin sebbâbe 
parmağına işbu darb ve cerh etmiş idi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-
ta‘dîl ve’t-tezkiyye şehâdetleri makbûle olmağın mûceb-i şer‘îsi ba‘de’l-ber’ icrâ 
olunmak üzre mâ vaka‘a bi’t-taleb ketb olundu.
Fi’l-yevmi’s-sânî ve ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Ali Efendi b. Süleyman, İsmail Efendi b. Süleyman, Halil b. İbra-
him, Yusuf b. Abdullah, Receb b. Mehmed ve gayruhüm mine’l-hâzırîn.

84 [21a-1] Gül bt. Samadis ile Kızıl v. Kirkor isimli 
Ermeniler’in evlendikleri
Mahmiye-i İstanbul’da Çerağī Hamza mahallesinde sâkine Gül bt. Samadin nâm 
Ermeniye meclis-i şer‘-i şerîfde bâ‘is-i hâze’s-sifr Kızıl v. Kirkor nâm Ermeni 
muvâcehesinde ikrâr ve takrîr-i kelâm edip altı bin akçe mehr-i müeccel tesmi-
yesi ile mezbûr Kızıl’a nefsimi nikâh ve tezvîc ve mezbûr Kızıl dahi tezevvüc ve 
kabûl eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti Cemâziyelevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Ebûbekir b. Hüseyin, Mehmed Çelebi 
b. Abdullah, Abdullah Efendi b. Veli, Ali b. Şaban, Mehmed b. Mehmed, Ali b. ( ), 
Ahmed b. Receb, Osman Çelebi b. Ömer ve gayruhüm.

85 [21a-2] Halil Kaptan b. Sarı Kethüdâ’nın Mustafa Beşe b. Süleyman 
ile el-Hâc Mustafa b. Mehmed’e borçlu olduğu
Mahmiye-i İstanbul’da Mahmud Paşa kurbunda sâkin olup şerîkler olan bâ‘isey 
hâze’l-kitâb Mustafa Beşe b. Süleyman ve el-Hâc Mustafa b. Mehmed nâm ki-
mesneler dîvân-ı kāimmakām-ı hazret-i sadr-ı a‘zamîde akd olan meclis-i şer‘-i 
şerîfde kasaba-i Beşiktaş sâkinlerinden Halil Kapudan b. Sarı Kethüdâ nâm ki-
mesne mahzarında üzerine da‘vâ ve takrîr-i kelâm edip mezbûr Halil Kapudan 
zimmetinde târih-i kitâbdan iki sene mukaddem yedimizden iştirâ ve kabz ey-
lediği otuz yedi re’s esb semenlerinden dört bin üç yüz otuz esedî guruş hak-
kımız olmağla hâlâ mezbûr Halil Kapudan’a suâl olunup meblağ-ı mezbûrun 
alıverilmesi matlûbumuzdur dediklerinde gıbbe’s-suâl mezbûr Halil Kapudan 
cevâbında kaziyye minvâl-i muharrer üzre olup iştirâ ve kabz ettiği mârrü’z-zikr 
otuz yedi re’s esb semenlerinden zimmetinde müdde‘iyân-ı mezbûrân Musta-
fa Beşe ve el-Hâc Mustafa’ya meblağ-ı mezbûr dört bin üç yüz otuz esedî guruş 
vâcibü’l-edâ ve lâzımü’l-kazâ deyni olduğunu ikrâr ve i‘tirâf etmeğin mûcebince 
meblağ-ı mezbûr dört bin üç yüz otuz guruşu müdde‘iyân-ı mezbûrân Mustafa 
Beşe ve el-Hâc Mustafa’ya edâ ve teslîme mezbûr Halil Kapudan’a tenbîh olun-
mağın mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene seb‘a ve semânîn ve 
elf.
Şuhûdü’l-hâl: Umdetü erbâbü’t-tahrîr ve’l-kalem Hasan Efendi tezkire-i ûlâ, 
kıdvetü ashâbi’s-satır ve’r-rakam Yusuf Efendi tezkire-i sâniye, Muhzır Kasım 
Ağa, çavuşbaşı Murad Ağa.

86 [21a-3] Mehmed Odabaşı b. Hüseyin’in Şaban Beşe b. Receb’e verdiği 
paranın ve diğer eşyanın Şaban Beşe tarafından Bağdad Ağası 
Ahmed Ağa’ya teslim edildiği
Mahmiye-i İstanbul’da Emin Bey mahallesi sükkânından Mehmed Odabaşı b. 
Hüseyin nâm kimesne meclis-i şer‘-i şerîf-i lâzımü’t-teşrîfde, Şaban Beşe b. Re-
ceb nâm kimesne mahzarında üzerine da‘vâ ve takrîr-i kelâm edip bundan ak-
dem mezbûr Şaban Beşe’ye beynimizde ma‘lûm bir husûs için bi tarîki’r-rüşvet 
yüz esedî guruş ile üçer guruş kıymetli dört zirâ‘ neftî çukamı def ‘ ve teslîm ol 
dahi yedimden ahz u kabz etmeğin hâlâ suâl olunup meblağ-ı mezbûr yüz esedî 
guruş ile mârrü’z-zikr çukanın aynı mevcûd ise aynını ve istihlâk ise kıymet-i 
şer‘iyyelerinin alıverilmesi matlûbumdur dedikde gıbbe’s-suâl mezbûr Şaban 
Beşe cevâbında mârrü’z-zikr çukamı ve meblağ-ı mezbûr yüz esedî guruşu 
müdde‘î-i mezbûr Mehmed Odabaşı sâbıkan Bağdad Ağası olan Ahmed Ağa 
nâm kimesneye teslîm eyle deyû bundan akdem bi tarîki’l-emâne bana def ‘ ve 
teslîm ben dahi yedinden ahz u kabz eylediğimden sonra ber vech-i muharrer 
makbûzum olan mârrü’z-zikr çuka ile [22b] meblağ-ı mezbûru merkūm Ah-
med Ağa’ya def ‘ ve teslîm ol dahi yedimden tamâmen ahz u kabz etmiş idi deyû 
def ‘ ile mukābele edicek isre’l-istintâk ve akībe’l-inkâr mezbûr Şaban Beşe’den 
def ‘-i mezbûrunu mübeyyine beyyine taleb olundukda udûl-i müslimînden 
olup mahmiye-i mezbûre mahallâtından Sufiler mahallesi sükkânından Ali 
Odabaşı b. Mustafa ve diğer Mehmed Odabaşı b. Ahmed nâm kimesneler li 
ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
müdde‘î-i mezbûr Mehmed Odabaşı meblağ-ı mezbûr yüz esedî guruş ile 
mârrü’z-zikr dört zirâ‘ çukasını hâlâ Bağdad Ağası olan mezbûr Ahmed Ağa’ya 
teslîm eyle deyû bundan akdem bizim huzûrumuzda merkūm Şaban Beşe’ye 
def ‘ ve teslîm ol dahi ber vech-i muharrer yedinden ahz u kabz etmiş idi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olduğun-
dan sonra mezbûr Şaban Beşe husûs-ı mezbûra emîn olup yemîn ile müsaddak 
olmağla ber vech-i muharrer makbûz olan meblağ-ı mezbûr yüz esedî guruş ile 
sâlifü’z-zikr dört zirâ‘ çukası merkūm Ahmed Ağa’ya tamâmen def ‘ ve teslîm 
edip yedinde bâkī kalmadığına yemîn teklîf olundukda ol dahi alâ vefki’l-mes’ûl 
yemîn billâhi te‘alâ etmeğin mûcebiyle müdde‘î-i mezbûr ber vech-i muharrer 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim Beşe b. Mustafa, İbrahim Çelebi b. Ahmed, Eyyûb b. Ali, 
Mustafa b. Ramazan, Veli Beşe b. Mahmud, Osman Beşe b. Ömer, Ebûbekir b. 
Hüseyin, Mustafa Çelebi b. el-Hâc Ahmed ve gayruhüm.

87 [21b-1] Kasımpaşa’da vefat eden Mehmed Çelebi b. Şaban’ın evinin 
borçlu olduğu Ahmed Çelebi b. Bâli’nin vârislerine kaldığı
Mahrûse-i Galata müzâfâtından kasaba-i Kasımpaşa’da Kulaksız Ahmed Çe-
lebi mahallesi sâkinlerinden iken bundan akdem vefât eden Mehmed Çelebi 
b. Şaban nâm kimesnenin vâlidesi ve hasren veresesi olan Hatice bt. Mehmed 
nâm hâtun meclis-i şer‘-i şerîfde mahalle-i mezbûre sâkinlerinden iken bun-
dan akdem vefât eden Ahmed Çelebi b. Bâli nâm kimesnenin verâseti zevce-i 
metrûke[si] diğer Hatice ve sulbiye kebîre kızı Sâliha nâm hâtunlara ve sulbi-
ye sagīre kızı Fâtıma’ya münhasıra olduğu şer‘an sâbit oldukdan sonra kendi 
tarafından asîl ve kızı mezbûre Sâliha tarafından husûs-ı âti’l-beyâna sâbitü’l-
vekâle vekîli olup ve sagīre-i mezbûre Fâtıma’nın tesviye-i umûruna vasîsi 
olan bâ‘isetü hâze’l-kitâb mezbûre diğer Hatice mahzarında ikrâr ve takrîr-i 
kelâm edip oğlum müteveffâ-yı mezbûr Mehmed Çelebi’nin terekesinden olup 
mahalle-i mezbûrede vâki‘ bir tarafdan Ebûbekir b. Mehmed mülkü ve bir ta-
rafdan Musa b. Ali mülkü ve bir tarafdan Ümmühâni Hâtun menzili ve bir ta-
rafdan tarîk-i âm ile mahdûd büyût-ı adîdeyi müştemil menzilimi, bi cümleti’t-
tevâbi‘ ve’l-levâhık mezbûre diğer Hatice Hâtun’a yüz altmış esedî guruşa 
bey‘-i kat‘î ile bey‘ ve teslîm mezbûre diğer Hatice dahi asâleten ve vekâleten 
ve vesâyeten iştirâ ve tesellüm ettiğinden sonra semen-i mezbûr altmış guru-
şu oğlum müteveffâ-yı mezbûr Mehmed Çelebi’nin zimmetinde müteveffâ-yı 
mezbûr Ahmed Çelebi’ye deyni olan altmış guruşa takās, mezbûre diğer Hati-
ce Hâtun dahi mukāssa ve kabûl eyledi ba‘de’l-yevm menzil-i mahdûd-ı mezkûr 
müteveffâ-yı mezbûr Ahmed Çelebi’nin terekesinden olmak üzre mezbûrât di-
ğer Hatice ve Sâliha ve Fâtıma’nın mülkleri ve hakk-ı sarflarıdır dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fî gurreti Saferi’l-hayr li sene seb‘a ve semânîn ve elf.
Şuhûdü’l-hâl: Hüseyin Çelebi b. Ahmed, Ali Efendi b. Abdurrahman, Mehmed 
Çelebi b. İsmail, Mehmed Çelebi b. Mehmed, Dilaver Çavuş b. Abdullah, el-Hâc 
Hüseyin b. Mehmed, İbrahim Çelebi b. Mehmed, İbrahim Çelebi b. Mehmed, 
Mehmed Ağa b. Abdullah ve gayruhüm.

88 [21b-2] Haydarpaşa mahallesinde oturan Fenârîzâde Seyyid 
Mehmed Efendi’nin İzmir kadısı iken bir tüccardan fazladan 
aldığı ipek harcı konusundaki davada anlaştıkları
Husûs-ı âti’l-beyânın mahallinde tahrîri için savb-ı şer‘-i şerîfden irsâl olu-
nan Mevlânâ Abdurrahman Efendi b. Hüseyin sâbıkan İzmir kadısı olan 
a‘lemü’l-ulemâ’i’l-izâm efdalü’l-fuzalâ’i’l-fihâm Fenârîzâde es-Seyyid Meh-
med Efendi’nin mahmiye-i İstanbul’da Haydarpaşa mahallesinde sâkin olduğu 
menziline varıp zeyl-i sahîfede muharrerü’l-esâmî olan müslimîn huzûrunda 
akd-i meclis-i şer‘-i mübîn eyledikde kasaba-i Musul ahâlîsinden olup medîne-i 
İzmir’de ticâret üzre sâkin iken bundan akdem hâlik olan Abdülazîm v. Mu-
rad nâm zimmînin li ebeveyn karındaşı oğlu ve vasiyy-i muhtârı olan Reshul-
lah? v. Abdülkerim nâm zimmî meclis-i ma‘kūd-ı merkūmda sâhib-i hâze’l-
kitâb mûmâ-ileyh es-Seyyid Mehmed Efendi mahzarında ikrâr ve takrîr-i 
kelâm edip mûmâ-ileyh es-Seyyid Mehmed Efendi medîne-i İzmir kadısı 
iken mezbûr Abdülazîm medîne-i mezbûrede hâlik oldukda, hâlâ Erzurum 
Ağası olan Bostancızâde el-Hâc Mehmed Ağa ile beynlerinde müşterek olan 
mecmû‘u altı bin guruş kıymetli elli beş yük bir denk ham ipekden mûmâ-
ileyh es-Seyyid Mehmed Efendi resm-i âdî nâmına benim yedimden yedi yüz 
elli guruş ahz etmekle bundan akdem zikr olunan ipeğin resm-i âdîsi ancak 
yüz elli guruşdur deyip ziyâdesini mûmâ-ileyh Mehmed Efendi’den taleb ve 
da‘vâ ettiğimde ol dahi cevâbında zikr olunan ipek elli bin guruş kıymet-
li olmağla resm-i âdîsi yedi yüz elli guruş iken ancak üç yüz guruş ahzetmiş 
idim deyip ziyâde beş yüz elli guruşu ahzını inkâr etmekle beynimizde nizâ‘-ı 
küllî vukū‘undan sonra muslihûn tavassut edip mûmâ-ileyh es-Seyyid Meh-
med Efendi ile beynimizde iki yüz esedî guruş üzerine inşâ-i akd-i sulh ettik-
lerinde ben dahi sulh-ı mezbûru kabûl ve bedel-i sulh olan meblağ-ı mezbûru 
mûmâ-ileyh es-Seyyid Mehmed Efendi yedinden tamâmen ahz u kabz [22a] 
ettiğimdenMehmed Ağa ziyâde-i mezbûre beş yüz elli guruş mûmâ-ileyh es-Seyyid Meh-
med üzerinden taleb ve da‘vâ edip hükm-i şer‘î lâhık olmağla ahz ederlerse 
ben zâmin ve kefîl oldum dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sânî min Saferi’l-hayr li sene seb‘a ve semânîn ve elf.
Şuhûdü’l-hâl: Mefharü’l-müderrisînü’l-kirâm es-Seyyid Ahmed Efendi b. (  ), 
Erzurumî el-Hâc Sâlih Ağa b. Mehmed, Harputlu Ahmed Çavuş b. Ebülka-
sım, Osman Çelebi b. Ahmed, Hüseyin Çelebi b. Abdünnebi, Mehmed Efendi 
b. Ömer, İbrahim Efendi b. Halil, Hüseyin Efendi b. Habib, es-Seyyid Lütfullah 
Efendi b. es-Seyyid Emrullah, Sefer? b. Ali el-Erzurumî ve gayruhüm.

89 [22a-1] Hızır Bey mahallesinden vefat eden Hasan Beşe’nin 
terekesi konusunda vârisleri ile vasîsi arasındaki alacak 
davasının sonuçlandığı
Mahmiye-i İstanbul’da Hızır Bey mahallesinde sâkin iken bundan akdem vefât 
eden Hasan Beşe b. Yusuf nâm kimesnenin verâseti li ebeveyn karındaşla-
rı İbrahim ve Halil nâm kimesnelere münhasıra olduğu şer‘an sâbit olduk-
dan sonra mezbûr İbrahim kendi tarafından asâleten ve mezbûr Halil tarafın-
dan husûs-ı âti’l-beyâna nehc-i şer‘î üzre vekîl olduğu sâbit olmağla vekâleten 
meclis-i şer‘-i şerîfde müteveffâ-yı mezbûrun vasiyy-i muhtârı ve terekesine 
vâzı‘ü’l-yed olan bâ‘is-i hâze’l-kitâb Ahmed Bey b. Ömer nâm kimesne mahza-
rında ikrâr ve takrîr-i kelâm edip mûrisim müteveffâ-yı mezbûr nukūd-ı tere-
kesinden otuz beş guruş nakid ki ve müteveffâ-yı mezbûrdan bey‘ ettiği attâr 
metâ‘ı semeninden dokuz guruş min haysi’l-mecmû‘ makbûzu olan kırk dört 
guruşu mezbûr Ahmed Bey’den taleb ve da‘vâ ettiğimden, ol dahi cevâbında 
müteveffâ-yı mezbûrun terekesinden yirmi iki guruş nakid ve attâr metâ‘ı se-
meninden dokuz guruş cem‘an makbûzum ancak otuz bir guruş olup meblağ-ı 
mezbûrun on yedi buçuk guruşu müteveffâ-yı mezbûrun techîz ve tekfînine 
sarf etmiş idim yedimde ancak on üç buçuk guruşu bâkī kalmış idi demekle 
beynimizde nizâ‘-ı küllî vukū‘undan sonra muslihûn tavassut edip mezbûr Ah-
med Bey ile beynimizde yirmi altı guruş üzerine inşâ-i akd-i sulh ettiklerinde 
ben dahi sulh-i mezbûru kabûl ve bedel-i sulh olan meblağ-ı mezbûr yirmi altı 
guruş mezbûr Ahmed Bey yedinden ahz u kabz ettiğimden sonra müteveffâ-
yı mezbûrun terekesine müte‘allika âmme-i da‘vâdan mezbûr Ahmed Bey’in 
zimmetini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fî yevmi’s-sânî min Saferi’l-hayr li sene seb‘a ve semânîn ve elf.
Şuhûdü’l-hâl: Ali Efendi el-İmâm, Mehmed Bey b. Mehmed?, Mehmed Çelebi b. 
Ahmed, Ahmed b. Receb, Mustafa b. Mehmed, Ebûbekir b. Şâkir?, Mustafa Çele-
bi b. Mehmed Efendi ve gayruhüm.

90 [22a-2] Sâliha bt. Abdullah’ın muhâla‘a yoluyla boşandığı 
Süleyman b. Ali’den nafaka talebinin reddi
Mahmiye-i İstanbul’da Burmalı Mescid mahallesinde sâkine Sâliha bt. Abdullah 
nâm hâtun, meclis-i şer‘-i şerîfde zevci Mustafa Süleyman b. Ali nâm kimesne 
mahzarında üzerine da‘vâ ve takrîr-i kelâm edip târih-i kitâbdan dört gün mu-
kaddem mezbûr Süleyman ile zimmetinde mütekarrir ve ma‘kūdun-aleyh altı 
yüz akçe mehr-i müeccelim üzerine muhâla‘a edip ol dahi muhâla‘a-i mezbûreyi 
kabûl edip yedimden iktirâz ve kabz eylediği yüz elli akçe ile bir don ve bir gömlek 
bâkī kalmış idi hâlâ mezbûr Süleyman’a suâl olunup meblağ-ı mezbûr ile zikr olu-
nan don ve gömlek alıverilip ve nafaka-i iddet ve me’ûnet-i süknâm için münkazi-
yematlûbumdur dedikde gıbbe’s-suâl mezbûr Süleyman cevâbında mezbûre Sâliha 
zimmetinde mütekarrir ve ma‘kūdun-aleyh olan mehr-i müeccelim ve nafaka-i 
iddet-i mu‘ayyenesi üzerlerine da‘vâ ve yedinden ahz eylediğim meblağ-ı mezbûr 
yüz elli akçe ve bir don olup ve bir gömlek benim olup ve me’ûnet-i süknâsı dahi 
kendi üzerine olmak üzre benim ile muhâla‘a olup ben dahi muhâla‘a-i mezbûreyi 
kabûl eylediğimden sonra hukūk-ı zevciyyete ve gayra müte‘allika da‘vâdan her 
birimiz âharın zimmetini ibrâ etmiş idik deyû def ‘le mukābele edicek gıbbe’l-
istintâk ve’l-inkâr mezbûr Süleyman'dan def ‘-i mezbûrunu mübeyyine beyyine 
taleb olundukda mahmiye-i mezbûrede Baba Hasan Alemî mahallesinde sâkin 
Osman b. Ali ve Abdülkādir b. Ali ve Ali b. Mehmed li ecli’ş-şehâde meclis-i şer‘a 
hâzırûn olup istişhâd olunduklarında fi’l-hakīka mezbûre Sâliha mezbûr Süley-
man zimmetinde mütekarrir ve ma‘kūdun-aleyh olan altı yüz akçe mehr-i müec-
celi ve nafaka-i iddet-i mu‘ayyenesi üzerlerine ve meblağ-ı mezbûr yüz elli akçe 
ve don ve bir gömlek üzerlerine ve me’ûnet-i süknâsı dahi kendi üzerine olmak 
üzre dahi mezbûr Süleyman ile bizim huzûrumuzda muhâla‘a olup mezbûr Sü-
leyman dahi muhâla‘a-i mezbûreyi kabûl ettiğinden sonra hukūk-ı zevciyyete 
ve gayra müte‘allika âmme-i de‘âvâdan her biri âharın zimmetini ibrâ ve iskāt 
eyledi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde [ba‘de’t-] ta‘dîl ve’t-tezkiyye şehâdetleri 
makbûle olmağın mûcebince mezbûre Sâliha ber vech-i muharrer mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’l-hâmis Saferi’l-hayr li sene seb‘a ve semânîn ve elf.Şuhûdü’l-hâl: İbrahim b. Mehmed, Osman b. Ömer, Ebûbekir b. Hüseyin, Mus-
tafa b. Şaban ve gayruhüm mine’l-hâzırîn.

91 [22b-1] Bakkal Kosta v. Yani’nin Yorgi v. Nikola’ya olan 
borcunu kabul ettiği
Mahmiye-i İstanbul’da Balatkapısı dâhilinde el-Hâc İsâ mahallesinde sâkin bâ‘is-i 
hâze’l-vesîka Yorgi v. Nikola nâm zimmî meclis-i şer‘-i şerîfde bakkal tâ’ifesinden 
Kosta v. Yani nâm zimmî mahzarında üzerine da‘vâ ve takrîr-i kelâm edip mezbûr 
Kosta zimmetinde bundan akdem yedinden iştirâ ve kabz eylediği beynimizde 
ma‘lûm bakkal metâ‘ı semeninden otuz sekiz bin akçe hakkım olup meblağ-ı 
mezbûrun on sekiz bin dört yüz on akçesini mukaddemâ mezbûr Kosta yedin-
den ahz u kabz edip on dokuz bin [beş yüz] doksan akçesi zimmetinde bâkī kal-
mağın hâlâ merkūm Kosta’ya suâl olunup meblağ-ı bâkī-i mezbûr on dokuz bin 
beş yüz doksan akçenin alıverilmesi matlûbumdur dedikde gıbbe’s-suâl mezbûr 
Kosta cevâbında fi’l-hakīka müdde‘î-i mezbûra bundan akdem ber vech-i mu-
harrer yedinden iştirâ ve kabz eylediği mârrü’z-zikr bakkal metâ‘ı bahâlarından 
zimmetinde bâkī on dokuz bin beş yüz doksan akçe vâcibü’l-edâ deyni olduğu-
nu tav‘an ikrâr ve i‘tirâf etmeğin mûcebince meblağ-ı bâkī-i mezbûr on dokuz 
bin beş yüz doksan akçeyi müdde‘î-i mezbûr Yorgi’ye edâ ve teslîme merkūm 
Kosta’ya tenbîh olunmağın mâ vaka‘a bi’t-taleb ketb olundu.
Fî gurreti Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Ahmed b. Ali, İbrahim b. Ahmed, Mehmed Efendi b. Meh-
med, Veli Beşe b. Mahmud, Dimitraki v. Kostantin, Todori v. Manol, Panayot v. 
İstati, Todor v. Dimo.

92 [22b-2] Şaban b. Ali’nin vasiyeti kaydı
Husûs-ı âti’l-beyânın mahallinde tahrîr[i] iltimâs olunmağın savb-ı şer‘den 
Mevlânâ Mehmed Efendi b. Nasûh irsâl olunup ol dahi Şaban b. Ali’nin mahmiye-i 
İstanbul’da Beyceğiz mahallesinde sâkin olduğu menziline varıp zeyl-i kitâbda 
muharrerü’l-esâmî olan müslimîn huzûrunda akd-i meclis-i şer‘-i mübîn eyle-
dikde mezbûr Şaban meclis-i ma‘kūd-ı mezbûrda bâ‘is-i hâze’l-kitâb Ali b. Re-
ceb nâm kimesne mahzarında ikrâr ve takrîr-i kelâm edip bi emrillâhi te‘âlâ dâr-ı 
fenâdan dâr-ı bekāya intikāl ettiğimde ancak malım olan altı bin akçenin iki bin 
dört yüz akçesi sünnet-i seniyye üzre techîz ve tekfînime ve iskāt-ı salâtıma sarf 
olunup ve bin akçesi zevcem Fâtıma bt. Ahmed nâm hâtunun zimmetimde mü-
tekarrir ve ma‘kūdun-aleyh mehr-i müecceli için verilip iki bin altı yüz akçesi 
dahi yine zevcem mezbûre Fâtıma’ya verilip ve menzil-i mezbûre içinde mevcûd 
olan mukaffel ve memhûr bir sepet sandığı içinde olan kütüb ile on yastık kılı-
fı ve iki beledî döşek kılıfı ve üç minder kılıfı ve bir köhne orta keçesi ve bir gü-
ğüm ve bir tencere ve bir kahve ibriği dahi üveyi kızım gāib ani’l-meclis Kerime 
nâm hâtunun mülküdür, mezbûre Kerime’ye teslîm oluna ve menzil-i mezbûrda 
olan sâir esâs-ı beyt ve evânî-i nühâsiyye ve gayri nühâsiyye ve bi’l-cümle ism-i 
mâl ıtlâk olunur cemî‘ eşyâ dahi mezbûre Fâtıma’nın mülküdür, benim alâka 
ve medhalim yoktur deyû ber vech-i muharrer vasiyyet edip tenfîzine mezbûr 
Ali’yi vasiyy-i muhtâr nasb ve ihtiyâr eyledim, vasiyy-i mezbûr Ali dahi vesâyet-i 
mezbûreyi kabûl eyledi dedikde gıbbe’t-tasdîki’ş-şer‘î husûs-ı mezbûru Mevlânâ-
yı mezbûr mahallinde tahrîr ve ma‘an irsâl olunan Derviş b. Veli ile meclis-i şer‘a 
gelip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî min Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Çelebi b. Abdullah, Mustafa Çelebi b. Mahmud el-Müezzin, 
Mahmud Çelebi b. Muharrem el-Müezzin, Ahmed Efendi? b. Abdullah, Veli Çe-
lebi b. el-Hâc Mehmed, Mehmed Çelebi b. Müstakim, Mehmed Çelebi b. Abdün-
nebi, Şaban b. Hasan ve gayruhüm.

93 [22b-3] Seyyid Ali b. Hüseyin’in evini Çorlu ahalisinden Mustafa 
b. Himmet’e sattığı ve alacağını taksite bağladığı
Mahmiye-i İstanbul’da Acıçeşme mahallesinde sâkin Seyyid Ali b. Hüseyin nâm 
kimesne meclis-i şer‘de vilâyet-i Rumeli’nde kasaba-i Çorlu ahâlîsinden Kasa-
boğlu demekle ma‘rûf Mustafa b. Himmet nâm kimesne mahzarında ikrâr ve 
takr îr-i kelâm edip silk-i mülkümde münselik olup kasaba-i mezbûrda İmâret 
mahallesinde vâki‘ bir tarafdan Haydar oğlu menzili ve iki tarafdan merhûm 
Sultan Selim Hân medreseleri ve taraf-ı râbi‘i tarîk-i âm ile mahdûd fevkānî bir 
bâb oda ve tahtânî bir bâb oda ve havluyu müştemil olan mülk menzilimi, bi 
cümleti’t-tevâbi‘ ve’l-levâhık ve’l-hukūk ve’l-merâfık [bey‘ edip] dört bin sekiz 
yüz akçenin iki bin beş yüz akçesini mezbûr Mustafa yedinden ahz u kabz edip 
bâkī iki bin üç yüz otuz [akçesini] dahi hâlâ edâya iktidârı olmamağla te’cîle 
tâlib olmağın ben dahi meblağ-ı bâkī-i mezbûru târih-i kitâbdan yüz seksen gün 
tamâmına değin te’cîl edip mezbûr Mustafa dahi eyyâm-ı mezbû[r] hulûlüne 
değin meblağ-ı bâkī-i [23a] mezbûr iki bin üç yüz akçeyi tamâmen bana edâya 
ta‘ahhüd ve iltizâm ettiğinden sonra menzil-i mahdûd-ı mezbûru mahallinde 
kabz ve tasarrufa mezbûr Mustafa’ya taslît eyledim, menzil-i mahdûd-ı mezbûr 
ba‘de’l-yevm merkūm Mustafa’nın mülk-i müşterâsıdır. Keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Saferi’l-hayr li sene seb‘a ve semânîn ve elf.
Şuhûdü’l-hâl: Ahmed b. Mehmed, Hüseyin b. Abdullah, Hasan b. Keyvan, Ah-
med b. Şaba[n].

94 [23a-1] Mosi v. Menteş isimli yahudiye Ömer b. Yakub’un oda ve 
dükkân kirasından borcu olmadığı
Mahrûse-i Üsküdar müzâfâtından Kuzguncuk nâm karye ahâlîsinden Mosi 
v. Menteş nâm yahudi meclis-i şer‘-i şerîfde bâ‘is-i hâze’l-kitâb Ömer b. Yakub 
nâm kimesne mahzarında üzerine da‘vâ ve takrîr-i kelâm edip mezbûr Ömer 
târih-i kitâbdan on yedi ay mukaddem mahmiye-i İstanbul’da Gümrük kurbun-
da Balıkpazarı’nda vâki‘ beyne’l-ahâlî ve’l-cîrân ma‘lûmü’l-hudûd yevmî sekiz 
akçeye olmak üzre bir dükkânımı ve dükkân-ı mezbûr üzerinde vâki‘ beşer ak-
çeye olmak üzre bir odayı îcâr ve teslîm ol dahi ber vech-i muharrer istîcâr ve te-
sellüm ettiğinden sonra mârrü’z-zikr dükkân ve oda ücretlerinden târih-i kitâba 
gelince mezbûr Ömer zimmetinde min haysi’l-mecmû‘ altı bin altı yüz otuz akçe 
hakkım olmağla hâlâ suâl olunup meblağ-ı mezbûrun alıverilmesi matlûbumdur 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine 
beyyine taleb olundukda ityân-ı beyyineden izhâr-ı acz ile istihlâf etmeğin fi’l-
hakīka müdde‘î-i mezbûrun sâlifü’z-zikr oda ile dükkânını vech-i muharrer üzre 
istîcâr etmeyip elân oda-i mezkûr ile dükkân-ı mezbûr ücretlerinden müdde‘î-i 
mezbûra ber vech-i muharrer zimmetinde altı bin altı yüz otuz akçe lâzımü’l-edâ 
deyni olmadığına mezbûr Ömer’e yemîn teklîf olundukda ol dahi alâ hasebi’l-
mes’ûl yemîn billâhi’l-aliyyi’l-a‘lâ etmeğin mûcebince müdde‘î-i mezbûr ber 
vech-i muharrer mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: İbrahim b. Mehmed, Ebûbekir b. Hüseyin, Mehmed b. Mehmed, 
Abdullah Efendi el-kâtib ve gayruhüm.

95 [23a-2] Ali Bey b. Sefer’e Ayşe Hâtun bt. Abdüllatif ’in 
borcunu eda etmesi gerektiği
Nişân-ı şerîf-i âlîşân-ı sâmî-mekân
Mahmiye-i İstanbul’da Aşkī mahallesinde sâkin bâ‘is-i hâze’l-kitâb Ali Bey b. Se-
fer nâm kimesne meclis-i şer‘-i şerîfde mahmiye-i merkūmede Cafer Subaşı ma-
hallesinde sâkine olup zâtı ma‘rifet-i şer‘iyye ile ârifân Veli Beşe b. Mahmud ve 
Mahmud Çavuş b. Hüseyin nâm kimesneler ma‘rifetleriyle mu‘arrefe olan Ayşe 
Hâtun bt. Abdüllatîf mahzarında üzerine da‘vâ ve takrîr-i kelâm edip mezbûre 
Ayşe Hâtun zimmetinde cihet-i karz-ı şer‘îden yüz elli altı esedî guruş hakkım 
olmağla suâl olunup meblağ-ı mezbûrun alıverilmesi matlûbumdur dedik-
de gıbbe’s-suâl mezbûre Ayşe Hâtun cevâbında fi’l-hakīka müdde‘î-i mezbûra 
cihet-i mezkûreden yüz elli altı esedî guruş zimmetimde vâcibü’l-edâ deynim-
dir deyû tâyi‘aten ikrâr ve i‘tirâf etmeğin mûcebiyle meblağ-ı mezbûr yüz elli altı 
esedî guruşu müdde‘î-i mezbûra edâ ve teslîme mezbûre Ayşe Hâtun’a tenbîh 
olunmağın mâ vaka‘a bi’t-taleb ketb olundu.
Fi’l-yevmi’s-sâdis min Saferi’l-muzaffer li sene seb‘a ve semânîn ve elf.
Şuhûdü’l-hâl: Mehmed Çavuş el-Mübâşir, Mehmed Çelebi b. Ahmed, Ahmed 
Çelebi b. Ahmed, İbrahim Çelebi b. Ahmed ve gayruhüm.

96 [23a-3] Rum Patriği Bartinos’un eski Rum patriğinin Osman Paşa’ya 
olan borcunu üstlendiği ve metrepolitlerin buna kefil olduğu
Min hattıhî
Husûs-ı âti’l-beyânın mahallinde tahrîri iltimâs olunmağın savb-ı şer‘-i kavîm-i 
lâzımü’t-ta‘zîmden Mevlânâ Abdurrahman b. İbrahim irsâl olunup ol dahi 
Dârü’l-hilâfeti’l-aliyye Kostantıniyye el-mahmiyye -humiyet ani’l-âfât ve’l-
beliyye- hısnı ebvâbından Fenerkapısı dâhilinde Rum patriği olanlar sâkin ol-
dukları menzile varıp zeyl-i rakīmde isimleri terkīm olunan udûl-i müslimîn ve 
sikāt-ı muvahhidîn mahzarlarında akd-i meclis-i şer‘-i mübîn eyledikde bi’l-fi‘l 
Rum patriği olan Bartinos v. Simo nâm râhib meclis-i ma‘kūd-ı mezkûrede hâlâ 
kāimmakām-ı sadâret-i uzmâ ve nâib-i menâb-ı vekâlet-i kübrâ olan düstûr-ı 
ekrem müşîr-i efham nizâmü’l-âlem nâzım-ı menâzımü’l-ümem sa‘âdetlü Os-
man Paşa -dâme berruhû ve feşâ- hazretleri taraf-ı bâhirü’ş-şereflerinden husûs-ı 
câ’i’l-beyâna vekîl olduğu mahmiye-i [23b] mezbûre mahallâtından Karaki Hü-
seyin Çelebi mahallesi sâkinlerinden Ahmed Ağa b. el-Hâc Hasan ve Küçük Ka-
raman kurbunda Pîrinççi Sinan mahallesi sâkinlerinden Osman Ağa b. Meh-
med nâm kimesneler şehâdetleri ile şer‘an sâbit olan umdetü erbâb-ı tahrîr ve’l-
kalem zübdetü ashâb-ı tastîr ve’r-rakam Ömer Efendi b. Mehmed nâm kimesne 
mahzarında bi’t-tav‘i’s-sâf ikrâr ve i‘tirâf edip bundan mukaddem Rum patriği 
olan Diyonisyos v. Atrasimyos nâm râhib müvekkil-i müşârün-ileyh hazretle-
rine zimmetinde vâcibü’l-edâ ve lâzımü’l-kazâ deyni olan on bin kıt‘a esedî gu-
ruş deyni için rızâmız ile müvekkil-i mûmâ-ileyh hazretlerini havâle-i sahîha-i 
şer‘iyye ile benim üzerime havâle edip ben dahi havâle-i mezbûreyi kabûl eyle-
meğin müvekkil-i müşârün-ileyh hazretlerine cihet-i havâle-i mezkûreden zim-
metimde vâcibü’l-edâ ve lâzımü’l-kazâ on bin kıt‘a esedî guruş deynim vardır 
dedikde gıbbe’t-tasdîki’l-mu‘teber kendi tarafından asîller ve Vidin metrepo-
lidi Danyal ve Ahyolu metrepolidi diğer Danil ve Misivri metrepolidi Tevafa-
ni ve Kayseriye metrepolidi Gregoryos ve İznik metrepolidi Sofranyos ve Bursa 
metrepolidi Kalanikos ve Dimetoka metrepolidi Gregoryos ve Ilıca metrepolidi 
Teodosyos ve Rodos metrepolidi Yuvakim ve Midilli metrepolidi diğer Gregor-
yos ve Sakız metrepolidi Yerasimos ve Malkara metrepolidi Makaryos ve Nik-
sar metrepolidi Kiryos ve Finike metrepolidi Zaharyas ve Menekşe metrepolidi 
Lavranoyos ve Anabolu metrepolidi Krilos ve Ağrıboz metrepolidi diğer Danil 
ve İstefe metrepolidi Zikil ve Kapıdağı metrepolidi Metrekani ve Edirne met-
repolidi Fenafitos ve Tırnova metrepolidi diğer Zikil ve Filibe metrepolidi Di-
yonisyos ve Selânik metrepolidi Kalanikos ve Yenişehir metrepolidi Yakovas ve 
Siroz metrepolidi diğer Krilos ve Narda metrepolidi Vartalomos ve Ballıbadra 
metrepolidi diğer Danil ve Gördös metrepolidi ve Vekalistos ve Sofya metrepo-
lidi Melinos ve Amasya metrepolidi Yerasimos ve Yanya metrepolidi diğer Kri-
los ve Silistre metrepolidi diğer Makaryos ve Varna metrepolidi âhar Makaryos 
ve Karaferye metrepolidi Yavaki ve İzmir metrepolidi diğer Makaryos ve Gü-
mülcine metrepolidi Ayayina ve İsmail metrepolidi Lorendi nâm râhibler ta-
raflarından nehc-i şer‘î üzre sâbitetü’l-vekâle vekîller olup İznikmid metrepoli-
di olan Teofitos v. Mihal ve Ereğli metrepolidi olan Tolomos v. Mataryos ve Ka-
dıköy metrepolidi olan Yeremya v. Kristi ve Mizistre metrepolidi olan Serdori 
v. Plohroni ve Terkos metrepolidi olan Makaryos v. Yorgi ve Silivri metrepolidi 
olan Antimos v. Todori nâm râhiblerden her biri bi’l-asâle ve’l-vekâle meblağ-ı 
mezbûr on bin kıt‘a esedî guruşa kefîl ve zâmin olduk dediklerini Mevlânâ-
yı mezbûr mahallinde tahrîr, ba‘de ma‘an irsâl olan İbrahim b. Halil ve İvaz b. 
Abdülmennân ile meclis-i şer‘-i hatîre gelip alâ vukū‘ihi inhâ ve takrîr eyledik-
lerinde mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sâlis min Saferi’l-muzaffer li sene seb‘a ve semânîn ve elf.
Şuhûdü’l-hâl: Mehmed Ağa b. Abdülkādir, Osman Ağa b. Mehmed, Bektaş Beşe 
b. Ahmed, Mehmed Beşe b. Abdülmennân, Ahmed Beşe b. Abdullah, Ali Beşe b. 
Hüseyin, Hasan Beşe b. Receb, Osman Beşe b. Süleyman, diğer Mehmed Beşe b. 
Abdüssettar ve gayruhüm mine’l-hâzırîn.

97 [23b-1] Baş tezkireci Hasan Efendi’nin eski Rum Patriği 
Diyonisyos’tan alacağını yeni patrik Bartinos v. Simo’ya havale 
ettiği ve bu borca metrepolitlerin de kefil olduğu
Husûs-ı âti’l-beyânın mahallinde tahrîr[i] iltimâs olunmağın savb-ı şer‘-i ka-
vîm-i lâzımü’t-ta‘zîmden Mevlânâ Abdurrahman Efendi b. İbrahim irsâl olu-
nup ol dahi Dârü’l-hilâfeti’s-seniyye Kostantıniyye-i mahmiyye -humiyet ani’l-
âfât- hısnı ebvâbından Fenerkapısı dâhilinde Abdi Subaşı mahallesinde Rum 
patriği olanlar sâkin oldukları menzile varıp zeyl-i sütûrda zeyl-i mastûre olan 
müslimîn mahzarlarında meclis-i şer‘-i mübîn eyledikde mahmiye-i mezkûrede 
hâlâ kāimmakām-ı sadâret-i uzmâ ve nâib-i menâb-ı vekâlet-i kübrâ olan, 
düstûr-ı ekrem müşîr-i efham nizâmü’l-âlem nâzım-ı menâzımü’l-ümem 
sa‘âdetlü Osman Paşa -dâme birruhû ve feşâ- hazretlerinin hâliyâ baş tezki-
recileri olan umde[tü] erbâb-ı inşâ ve’l-intişâ zübdetü ashâbü’t-tastîr ve’l-imlâ 
Hasan Efendi taraflarından husûs-ı câ’i’z-zikre vekîl olup mahmiye-i mezbûre 
mahallâtından Karaki Hüseyin Çelebi mahallesi sâkinlerinden Ahmed Çe-
lebi b. el-Hâc Hasan ve Küçük Karaman kurbunda Pîrinççi Sinan mahalle-
si sâkinlerinden Osman Ağa b. Mehmed nâm kimesneler şehâdetleri ile şer‘an 
vekâleti sâbite olan umdetü erbâbü’t-tahrîr ve’l-kalem zübdetü ashâbü’t-tastîr 
ve’r-rakam Ömer Efendi b. Mehmed nâm kimesne meclis-i ma‘kūd-ı mezbûrda 
bi’l-fi‘l Rum patriği olan Bartinos v. Simo nâm râhib muvâcehesinde takrîr-i 
kelâm ve ta‘bîr ani’l-merâm edip müvekkilim müşârün-ileyh Hasan Efendi’nin 
merkūm Bartinos’dan mukaddem Rum patriği olan merkūm Diyonisyos zim-
metinde bin kıt‘a esedî guruş hakkı olup merkūm Diyonisyos’un dahi Barti-
nos zimmetinde bin kıt‘a esedî guruş hakkı olmağın merkūm Diyonisyos mü-
vekkilim müşârün-ileyh Hasan Efendi’yi merkūm Bartinos üzerine üçü bir 
yerde iken rızâları ile havâle-i sahîha-i şer‘iyye ile havâle edip ol dahi havâle-i 
mezbûreyi kabûl eylemeğin müvekkil-i müşârün-ileyh Hasan Efendi’nin cihet-i 
havâle-i mezkûrdan merkūm Bartinos zimmetinde bin kıt‘a esedî guruş hak-
kı vardır, suâl olunup takrîri tahrîr olunmak matlûbumdur dedikde gıbbe’s-suâl 
merkūm Bartinos cihet-i havâle-i mezkûrdan müvekkil-i müşârün-ileyh Hasan 
Efendi’ye zimmetimde vâcibü’l-edâ ve lâzımü’l-kazâ bin kıt‘a esedî guruş dey-
nim vardır deyû bi’t-tav‘i’s-sâf ikrâr ve i‘tirâf ettiğinden sonra kendiler tarafla-
rından asîller ve Vidin metrepolidi Danil ve Ahyolu metrepolidi diğer Danil [ve] 
Misivri metrepolidi Tevafani ve Kayseriye metrepolidi Gregoryos ve İznik met-
repolidi [24a] Sofranyos ve Bursa metrepolidi Kalanikos ve Dimetoka metrepo-
lidi Gregoryos ve Ilıca metrepolidi Teodosyos ve Rodos metrepolidi Yavakim ve 
Midilli metrepolidi diğer Gregoryos ve Sakız metrepolidi Yerasimos ve Malkara 
metrepolidi Makaryos ve Niksar metrepolidi Kiryos ve Finike metrepolidi Za-
haryas ve Menekşe metrepolidi Lavranoyos ve Anabolu metrepolidi Krilos ve 
Ağrıboz metrepolidi diğer Danil ve İstefe metrepolidi Zikil ve Kapıdağı metre-
polidi Metrekani ve Edirne metrepolidi Fenafitos ve Tırnova metrepolidi diğer 
Zikil ve Filibe metrepolidi Diyonisyos ve Selânik metrepolidi Kalanikos ve Ye-
nişehir metrepolidi Yakovas ve Siroz metrepolidi diğer Krilos ve Narda metre-
polidi Vartolomos ve Ballıbadra metrepolidi diğer Danil ve Gördös metrepoli-
di Vakalistos ve Sofya metrepolidi Melinos ve Amasya metrepolidi Yerasimos ve 
Yanya metrepolidi diğer Krilos ve Silistre metrepolidi diğer Makaryos ve Varna 
metrepolidi âhar Makaryos ve Karaferye metrepolidi Yavaki ve İzmir metrepo-
lidi diğer Makaryos ve Gümülcine metrepolidi Ayayina ve İsmail metrepolidi 
Lorendi nâm râhibler taraflarından husûs-ı câ’i’l-beyâna nehc-i şer‘î ve tarîk-i 
mer‘î üzre sâbitetü’l-vekâle vekîller olup İznikmid metrepolidi olan Teofitos v. 
Mihal ve Ereğ[l]i metrepolidi olan Tolomos v. Mataryos ve Kadıköy metrepo-
lidi olan Yeremya v. Kristi ve Mizistre metrepolidi olan Serdori v. Plohroni ve 
Terkos metrepolidi olan Makaryos v. Yorgi ve Silivri metrepolidi olan Antimos v. 
Todori nâm râhibler her biri mine’l-asâle ve’l-vekâle meblağ-ı mezkûr bin kıt‘a 
esedî guruşa kefîl ve zâmin olduk dediklerini Mevlânâ-yı mezbûr mahallin-
de tahrîr, ba‘de ma‘an irsâl olunan İbrahim b. Halil ve İvaz b. Abdülmennân ile 
meclis-i şer‘-i hatîre gelip alâ vukū‘ihi inhâ ve takrîr eylediklerinde mâ hüve’l-
vâki‘ bi’l-ibtigā ketb ve imlâ olundu.
Fi’l-yevmi’s-sâlis min Saferi’l-muzaffer li sene seb‘a ve semânîn ve elf.
Şuhûdü’l-hâl: Mehmed Ağa b. Abdülkādir, Osman Ağa b. Mehmed, Bektaş b. 
Ahmed, Mehmed Beşe b. Abdülmennân, Ahmed Beşe b. Abdullah, Ali Beşe b. 
Hüseyin, Hasan Beşe b. Receb, Osman Beşe b. Süleyman, diğer Mehmed Beşe b. 
Abdüssettar ve gayruhüm mine’l-hâzırîn.

98 [24a-1] Emetullah bt. İsmail’in kocası İvaz b. Mehmed’den 
muhâla‘a yoluyla boşandığı
Mahmiye-i İstanbul’da Sultan Hamamı mahallesi sâkinlerinden Emetullah bt. 
İsmail nâm hâtun meclis-i şer‘-i şerîfde zevc-i muhâlı‘ı bâ‘is-i hâze’l-kitâb İvaz b. 
Mehmed nâm kimesne mahzarında ikrâr ve takrîr-i kelâm edip zevcim mezbûr 
İvaz zimmetinde mütekarrir ve ma‘kūdun-aleyh mehr-i müeccelim olan bin iki 
yüz akçe üzerine ve nafaka-i iddet-i ma‘lûmem kendi üzerime olup ve me’ûnet-i 
süknâm dahi kendi üzerime olmak üzre zevcim mezbûr İvaz ile muhâla‘a-i 
sahîha-i şer‘iyye ile muhâla‘a olup ol dahi [muhâla‘a-i] mezbûreyi kabûl ey-
lediğinden sonra hukūk-ı zevciyyete müte‘allika âmme-i da‘vâdan her birimiz 
âharın zimmetini ibrâ-i âmm-ı kātı‘ü’l-hısâm ile ibrâ ve iskāt eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Saferi’l-hayri’l-muzaffer li sene seb‘a ve semânîn ve elf.
Şuhûdü’l-hâl: Mehmed b. Ali, Habib b. İbrahim, İbrahim Çelebi b. Ahmed, Ali b. 
Bâli, Hüseyin b. Mustafa ve gayruhüm mine’l-hâzırîn.

99 [24a-2] Mehmed Çelebi’nin ortakçısı Yani v. Hristo zimmetindeki 
alacağının vârisleri tarafından tahsil edildiği
Mahmiye-i İstanbul’da Mercan Ağa mahallesinde sâkin iken bundan akdem vefât 
eden Mehmed Çelebi b. Bayezid nâm kimesnenin verâseti zevce-i metrûkeleri 
Yasemin bt. Abdullah ve Dilgüşâ bt. Abdullah nâm hâtunlar ile sulbî kebîr oğlu 
Ahmed ve sulbî sagīr oğlu Mehmed ve sulbiye sagīre kızları Havvâ ve Hatice’ye 
münhasıra olduğu şer‘an zâhir ve mütehakkik oldukdan sonra mezbûrûn Ah-
med ve Yasemin ve Dilgüşâ taraflarından husûs-ı âti’l-beyâna vekîlleri oldu-
ğu yedinde olan mazmûn-ı münîf-ı hüccet-i şer‘iyye ile sâbit olup ve sagīrûn-ı 
mezbûrûn Mehmed ve Havvâ ve Hatice’nin tesviye-i umûrlarına taraf-ı şer‘den 
mansûb vasîleri olan el-Hâc Mehmed Efendi b. Abdurrahman nâm kimesne 
meclis-i şer‘de bâ‘is-i hâze’s-sifr Yani v. Hristo nâm zimmî mahzarında asâleten ve 
vekâleten ikrâr ve takrîr-i kelâm edip bundan akdem merkūm Yani ile müteveffâ-
yı mezbûr Mehmed Çelebi hayâtında mahmiye-i mezbûrede Kuyumcular fırı-
nında ekmekçilik san‘atında şerîkler olup mâl-ı şirket-i mezbûrdan ba‘de küllî 
hesâb müteveffâ-yı mezbûrun mezbûr Yani zimmetinde on dört bin akçe hakkı 
bâkī kalıp kable’l-ahz mezbûr Mehmed Çelebi vefât etmekle ben dahi meblağ-ı 
bâkī-i mezbûru mezbûr Yani’den vekâleten ve vesâyeten taleb ve da‘vâ ettiğim-
de ol dahi inkâr edip ben dahi müdde‘âmı isbâta kādir olmayıp mezbûrun dahi 
yemîn etmesi mukarrer olmağla sulh sıgār-ı mezbûrûn hakkında dahi enfa‘ ol-
mağın muslihûn tavassut edip mezbûr Yani ile beynimizde bin akçe üzerine 
inşâ-i akd-i sulh eylediklerinde ben dahi sulh-i mezbûru kabûl ve bedel-i sulh 
olan meblağ-ı mezbûr bin akçeyi mezbûr Yani yedinden tamâmen ahz u kabz 
ettikden sonra husûs-ı mezbûra müte‘allika da‘vâdan mezbûre- [24b] nin zim-
metini bi’l-vekâle ve bi’l-vesâye ibrâ-i âmm-ı kātı‘ü’l-hısâm ile ibrâ ve iskāt edip 
ve mezbûr Yani zimmî beynlerinde ma‘lûm yüz yirmi beş guruş kıymetli beş 
re’s bârgire müte‘allika da‘vâdan mezbûrûn Ahmed ve Mehmed ve Yasemin ve 
Dilgüşâ ve Havvâ ve Hatice’den her birinin zimmetini ibrâ-i âm ile ibrâ ve iskāt 
eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Beşe b. el-Hâc Murad, Mahmud Çelebi b. Mustafa, el-Hâc 
Nasûh b. Mehmed, Halil Beşe b. Ahmed, Mehmed Ağa b. ( ) serzağarcı, İbrahim 
Çelebi b. Mehmed ve gayruhüm mine’l-hâzırîn.

100 [24b-1] Halil Beşe b. Receb’in İbrahim Beşe b. Mehmed’den 
alacağını tahsil ettiği
Mahmiye-i İstanbul’da Hızır Bey mahallesi sükkânından Halil Beşe b. Receb 
nâm kimesne meclis-i şer‘-i şerîf-i hatîr-i lâzımü’t-tevkīrde bâ‘is-i hâze’l-kitâb 
İbrahim Beşe b. Mehmed nâm kimesne mahzarında ikrâr ve takrîr-i kelâm edip 
bundan akdem mezbûr İbrahim Beşe zimmetinde cihet-i karz-ı şer‘îden yirmi 
beş kıt‘a esedî guruş hakkım olup mezbûr İbrahim Beşe’den taleb ve da‘vâ eyle-
diğimde, ol dahi inkâr etmeğin beynimizde münâza‘ât-ı kesîre ve muhâsamât-ı 







şedîde vukū‘undan sonra muslihûn tavassut edip beynimizde on kıt‘a esedî gu-
ruş üzerine inşâ-i akd-i sulh ettiklerinde ben dahi sulh-i mezbûru kabûl ve 
bedel-i sulh olan meblağ-ı mezbûr on kıt‘a esedî guruşu mezbûr İbrahim Beşe 
yedinden tamâmen ahz u kabz eylediğimden sonra husûs-ı mezbûra müte‘allika 
da‘vâdan mezbûr İbrahim Beşe’nin zimmetini ibrâ-i âmm-ı kātı‘ü’n-nizâ‘ ile 
ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sâmin min Saferi’l-hayr li sene seb‘a ve semânîn ve elf min hicreti 
men lehü’l-izzi ve kemâlü’ş-şeref.
Şuhûdü’l-hâl: el-Hâc Kasım b. Receb, Musa Efendi b. Mustafa, Hasan Beşe b. 
Mehmed, Ali Beşe b. Abdullah, el-Hâc Mahmud b. Abdullah, Mehmed Ağa 
kethüdâ-yı muhzırân ve gayruhüm.

101 [24b-2] Ferhas b. Toros’un Divriği’de Eski Sağır mahallesindeki 
eviyle bağının vârisleri tarafından Avanos v. Elmas’a satıldığı
Fi’l-asl vilâyet-i Anadolu’da kasaba-i Divriği’de Eski Sağır mahallesi ahâlîsinden 
olup mahmiye-i İstanbul’da Ali Paşa-yı atîk mahallesinde sâkine iken bundan 
akdem hâlike olan, Ferhas b. Toros nâm Nasrâniyye’nin verâseti sulbî kebîr 
oğlu Tanilba ile sulbiye kebîre kızı Marta’ya münhasıra olduğu şer‘an zâhir 
oldukdan sonra mezbûrân Tanil ve Marta meclis-i şer‘-i şerîfde bâ‘is-i hâze’s-
sifr Avanos v. Elmas nâm zimmî mahzarında her biri ikrâr ve takrîr-i kelâm 
edip hâlike-i mezbûrenin terekesinden olup kasaba-i mezbûrede mârrü’z-zikr 
Eski Sağır mahallesinde vâki‘ bir tarafdan Manik Ermeni mülkü ve bir taraf-
dan Avanos Ermeni mülkü ve bir tarafdan Kestos Ermeni mülkü ve bir ta-
rafdan tarîk-i âm ile mahdûd bir bâb oda ve kiler ve bir ahırı müştemil bir 
kıt‘a menzili ve yine mahalle-i mezbûrede vâki‘ iki tarafdan Verkili nâm zimmî 
bağı ve iki tarafdan tarîk-i âm ile mahdûd bağı cümle tevâbi‘ ve levâhıkları 
ile mezbûr Avanos’a on esedî guruş ile bir sîm balık dişi hançere tarafeynden 
îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile bey‘ ol 
dahi ber vech-i muharrer iştirâ ve kabûl ettiğinden sonra semeni olan meblağ-ı 
mezbûr on esedî guruş ile mârrü’z-zikr hançeri mezbûr Avanos’un yedinden 
bi’t-tamâm ve’l-kemâl ahz u kabz edip zikr olunan menzili ve bağı mahallerin-
de zabta mezbûr Avanos’a taslît eyledik dediklerinde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’r-râbi‘ min Saferi’l-hayr li sene seb‘a ve semânîn ve elf.
Şuhûdü’l-hâl: Fenârî v. Sahak, Abraham v. Murat, Sanik v. Matık, Murat [v.] Ke-
şiş, Kiruz v. Nosok ve gayruhüm.







102 [24b-3] Fâtıma Hâtun bt. Abdullah’ın kocası Abdülhalim 
Efendi’den muhâla‘a yoluyla boşandığı
Husûs-ı âti’l-beyânın mahallinde tahrîri için bi’l-iltimâs savb-ı şer‘-i şerîf-i en-
verden mevlâ[nâ] es-Seyyid Muharrem Efendi b. es-Seyyid İsmail Efendi irsâl 
olunup ol dahi umdetü’l-mevâli’l-izâm Abdülhalim Efendi b. Sâdi Efendi’nin 
mahmiye-i İstanbul’da el-Hâc Muhyiddin mahallesinde sâkin olduğu menzi-
line varıp zeyl-i sahîhada muharrerü’l-esâmî olan müslimîn huzûrunda akd-i 
meclis-i şer‘-i mübîn eyledikde mûmâ-ileyh Abdülhalim Efendi’nin zevcesi 
olup zâtı ma‘rifet-i şer‘iyye ile ârifân mahalle-i mezbûre sükkânından Mustafa 
Efendi b. Mehmed ve Hasan Bey b. Mehmed ta‘rîfleriyle mu‘arrefe olan, fahrü’l-
muhadderât Fâtıma Hâtun bt. Abdullah meclis-i ma‘kūd-ı mezbûrda mûmâ-
ileyh Abdülhalim Efendi mahzarında ikrâr-ı tâm ve takrîr-i kelâm edip zevcim 
mûmâ-ileyh Abdülhalim Efendi zimmetinde mütekarrir ve ma‘kūdun-aleyh 
olan yetmiş guruş mehr-i müeccelim ve nafaka-i iddet-i mu‘ayyene-i ma‘lûmem 
üzerlerine ve me’ûnet-i süknâm dahi kendi üzerime olmak üzre zevcem mûmâ-
ileyh Abdülhalim ile muhâla‘a-i sahîha-i [25a] şer‘iyye ile muhâla‘a edip ol dahi 
muhâla‘a-i mezbûreyi kabûl eylediğinden sonra hukūk-ı zevciyyete müte‘allika 
da‘vâdan her birimiz âharın zimmetini ibrâ ve iskāt eyledik dedikde gıbbe’t-
tasdîki’ş-şer‘î husûs-ı mezbûru Mevlânâ-yı mezbûr mahallinde tahrîr ve ma‘an 
irsâl olunan Durmuş b. Pîr Veli ile meclis-i şer‘a gelip alâ vukū‘ihi inhâ ve takrîr 
etmeğin mâ vaka‘a bi’t-taleb ketb olundu.
Fi’s-sâdis min [Safer]i’l-hayr li sene seb‘a ve semânîn ve elf.
Şuhûdü’l-hâl: Ahmed Efendi el-mu‘arref bi câmi‘-i Mihrimah, Mustafa Efendi b. 
Mehmed, Hüseyin Bey b. Mehmed, Mustafa Çelebi b. Ali.

103 [25a-1] Tosya’nın Belen köyünden olup vefat eden Hasan Beşe 
b. el-Hâc Mehmed’in Mustafa Ağa b. Abdullah zimmetindeki 
alacağını kardeşi Musa Beşe’nin tahsil ettiği
Vilâyet-i Anadolu’da kasaba-i Tosya’ya tâbi‘ Belen nâm karye ahâlîsinden olup 
medîne-i Bağdad’da vefât eden Hasan Beşe b. el-Hâc Mehmed nâm kimesnenin 
li eb er karındaşı ve hasren vârisi olan Musa Beşe nâm kimesne meclis-i şer‘-i 
şerîfde Mustafa Ağa b. Abdullah nâm kimesne tarafından husûs-ı âti’l-beyâna 
vekîl olup vekâleti mahmiye-i İstanbul’da Keçeci Pîrî mahallesi sâkinlerinden 
İmâm Ahmed Efendi b. Ali ve Ahmed Çelebi b. Mustafa nâm kimesneler 
şehâdetleriyle sâbite olan Mustafa b. Yunus nâm kimesne mahzarında ikrâr ve 
takrîr-i kelâm edip bundan akdem müvekkil-i mezbûr Mustafa Ağa bin sek-
sen iki senesinde medîne-i mezbûrda ağa iken karındaşı mezbûr vefât ettikde, 
muhallefâtından dört yüz yirmi dört guruşu ahz u kabz etmekle bundan akdem 
meblağ-ı mezbûru taleb ve da‘vâ ettiğimde ol dahi inkâr etmeğin beynimiz-
de münâza‘ât-ı kesîre ve muhâsamât-ı şedîde vâkı‘a olmuş idi el-hâletü hâzihî 
muslihûn tavassut edip müvekkil-i mezbûr Mustafa ile beynimizde yedi guruş 
üzerine inşâ-i akd-i sulh ettiklerinde ben dahi sulh-i mezbûru kabûl ve bedel-i 
sulh olan meblağ-ı mezbûr yedi guruşu müvekkil-i mezbûr Mustafa Ağa ye-
dinden tamâmen ahz u kabz ettiğimden sonra meblağ-ı mezbûr dört yüz yirmi 
dört guruşa müte‘allika da‘vâdan müvekkil-i mezbûr Mustafa Ağa’nın zimmeti-
ni ibrâ-i kātı‘ü’l-hısâm ile ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Ramazan b. el-Hâc Şaban, Ahmed Efendi b. Ali el-İmâm, 
Ahmed b. Mustafa, Ali Çelebi b. Abdullah, Halil Çelebi b. İbrahim, Mustafa Çe-
lebi b. Ahmed, Receb Beşe b. Ali, Hüseyin Çelebi b. Mehmed, Mustafa Çelebi b. 
İsmail.

104 [25a-2] Ali b. Abdullah’ın Eğin kasabasındaki bağ hissesiyle 
oda ve ağaçlarını Serkis v. Avram’a sattığı
Havâss-ı Refî‘a kazâsı müzâfâtından kasaba-yı Hasköy’de Kiremitçi Ahmed Çe-
lebi mahallesi sâkinlerinden Ali b. Abdullah nâm kimesne meclis-i şer‘-i şerîfde 
bâ‘is-i hâze’s-sifr Serkis v. Avram nâm zimmî muvâcehesinde ikrâr ve takrîr-i 
kelâm edip vilâyet-i Anadolu’da Eğin kasabası kurbunda Murad kenarı nâm 
mevzi‘de vâki‘ bir tarafdan nehir ve bir tarafdan Revan ve bir tarafdan Hoker ve 
bir tarafdan Mardiros nâm zimmîler bağları ile mahdûd bir kıt‘a bağın üç se-
himden bir sehm-i şâyi‘i mülküm ve hakkım olmağla zikr olunan bir sehim ile 
kasaba-i mezbûrede Mihren mahallesinde vâki‘ bir tarafdan Yusuf Ağa mülkü 
ve bir tarafdan Küçük Ali mülkü ve bir tarafdan Osman Bey mülkü ve bir ta-
rafdan tarîk-i hâs ile mahdûd bir bâb odayı cümle tevâbi‘ ve levâhıkı ve kâffe-i 
hukūk ve merâfıkı ile ve nehr-i mezbûrun kenarında vâki‘ yedi aded mülk ka-
vağımı bi safkatin vâhidetin mezbûr Serkis’e tarafeynden îcâb ve kabûlü hâvî 
şurût-ı müfsideden ârî bey‘-i bâtt-ı sahîh-i şer‘î ile otuz sekiz esedî guruşa bey‘ 
ol dahi iştirâ ve kabûl ettiğinden sonra semeni olan meblağ-ı mezbûr otuz se-
kiz esedî guruşu bana edâ ve teslîm ben dahi ahz u kabz edip zikr olunan bağın 
üç sehimden bir sehmini ve Odayı ve yedi kavağı mahallerinde zabta mezbûr 
Serkis’i taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’t-tâsi‘ ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Ali Çelebi b. ( ) cebeci, Mehmed Efendi b. Abdülkādir, Osman Bey 
b. Mehmed, Süleyman Bey b. ( ), Ali b. Ramazan ve gayruhüm.

105 [25b-1] Vefat eden Rumeli Kazaskeri Abdürrahimzâde Mehmed 
Efendi’nin Büyükçekmece’deki çiftlik, bahçe, arsa, eşya ve 
hayvanlarının Hüseyin Ağa’ya satıldığı
Sâbıkan Rumeli kazaskeri iken medîne-i Selânik’de bâ takdîr-i Yezdânî vedâ‘-i 
âlem-i fânî eden merhûm Abdürrahimzâde Mehmed Efendi’nin necl-i necîbleri 
mefharü’l-mehâdîmü’l-kirâm Ahmed Efendi tarafından husûs-ı âti’l-beyâna 
vekîl olduğu, Osman b. Receb ve Yusuf Bey b. Abdullah nâm kimesneler 
şehâdetleriyle şer‘an sâbit olan Osman Efendi b. Mehmed nâm kimesne meclis-i 
şer‘-i şerîfde kendi tarafından asîl ve zevcesi fahrü’l-muhadderât Ayşe bt. Ab-
dullah nâm hâtun tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân Mahmud Efendi b. Fazlullah ve İbrahim Çelebi b. İsmail nâm 
kimesneler şehâdetleriyle şer‘an sâbit olan, mefharü’l-emâcid ve’l-ekârim sâhib-i 
hâze’l-kitâb Hüseyin Ağa b. İsmail mahzarında ikrâr ve takrîr-i kelâm edip 
müvekkilim mûmâ-ileyh Ahmed Efendi yedinde mülkü olup Havâss-ı Aliyye 
kazâsı müzâfâtından Büyükçekmece nâhiyesinde tâbi‘-i Perascık nâm karyede 
vâki‘ Emirpaşa Çiftliği demekle ma‘rûf tahdîd ve tavsîfden müstağnî muhavva-
teyn muhtevî muhavvata-i hâriciyyesinde iki bâb fevkānî oda ve iki sofa ve bir 
kenîf ve bir kebîre ahır ve muhavvata-i dâhiliyyesinde dört bâb fevkānî oda ve 
iki sofa ve câmekânlı bir hamam ve bir matbah ve bir fırın ve üç anbar ve Meh-
med Ağa çiftliği ile müşterek mâ-i cârîyi müştemil çiftliği ve karşısında vâki‘ bir 
köşk ve bir havuz ve bir tahtânî odayı müştemil bahçeyi ve çiftlik-i mezbûra 
muttasıl bir kıt‘a bağı ve kurbunda vâki‘ etrâf-ı erba‘ası taş duvarlı arsayı, cümle 
tevâbi‘ ve levâhıkları ve kâffe-i hukūk ve merâfıkları ile ve çiftlik-i mezkûr için-
de olan dört çift kara sığır ve bir çift su sığırı öküzü ve dört re’s kara ineği ve üç 
manda ve bir keçe ve bir kaliçe ve bir tencere ve on iki yastık ve iki sahan ve se-
kiz yorganı bi safkatin vâhidetin mûmâ-ileyh Hüseyin Ağa’ya bin dört yüz elli 
esedî guruşa bey‘ ve çiftlik-i mezbûr ile ma‘an tasarruf olunup taht-ı tasarrufun-
da olan ma‘lûmü’l-hudûd ve ma‘dûdü’l-kıt‘a tarlalar ve çayırları yüz esedî gu-
ruş bede[li] mukābelesinde ma‘rifet-i sâhib-i arz ile ferâğ ve tefvîz mûmâ-ileyh 
Hüseyin Ağa dahi müvekkilesi merkūme Ayşe Hâtun ile beynlerinde müşterek 
olmak üzre asâleten ve vekâleten iştirâ ve tefevvüz ve kabûl ettiğinden sonra 
semen-i mezbûr bin dört yüz guruşu ve bedel-i merkūm yüz guruşu cem‘an bin 
beş yüz elli guruşu müvekkilim mûmâ-ileyh Ahmed Efendi’ye tamâmen edâ ve 
teslîm ol dahi ahz u kabz edip zikr olunan çiftliği ve bahçeyi ve arsayı ve eşyâ-i 
mezkûre ve devâbb-ı merkūmeyi ve tarlaları ve çayırları mahallerinde zabt ve 
tasarrufa mûmâ-ileyh Hüseyin Ağa’yı taslît eyledi dedikde gıbbe’t-tasdîki’ş-şer‘î 
ve tahkīki’l-mer‘î mâ vaka‘a bi’t-taleb ketb olundu.
Fi’l-yevmi’r-râbi‘ mine’s-Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Efendi b. İbrahim el-İmâm, Abdi b. İslâm, İshak b. Ah-
med, Abdi Beşe b. Mustafa, Yusuf b. Abdullah, Mehmed b. Ahmed, Mustafa Beşe 
b. Abdullah, Abdullah Çelebi b. Ahmed Efendi, Mehmed b. Abdi ve gayruhüm 
mine’l-hâzırîn.

106 [25b-2] Zâhide bt. Abdullah’ın ev hissesini kocası Mahmud Çelebi 
b. Mehmed’e sattığı ve eşyalarını da hibe ettiği
Mahmiye-i İstanbul’da Abdi Çelebi mahallesinde sâkine olup zâtını ma‘rifet-i 
şer‘iyye ile ârifân imâm Mehmed Efendi b. Osman ve müezzin Mehmed Halîfe 
b. Emrullah nâm kimesneler ta‘rîfleri ile mu‘arrefe olan Zâhide bt. Abdullah 
nâm hâtun meclis-i şer‘-i hatîr-i lâzımü’t-tevkīrde işbu bâ‘isü’l-kitâb zevci Mah-
mud Çelebi b. Mehmed nâm kimesne mahzarında ikrâr-ı tâm ve takrîr-i kelâm 
edip akd-i âti’z-zikrin sudûruna değin yedimde mülk ve hakkım olup mahalle-i 
mezbûrda vâki‘ bir tarafdan balıkçı Mustafa menzili ve bir tarafdan Ahmed Bey 
menzili ve iki tarafdan tarîk-i âm ile mahdûd olup fevkānî iki bâb oda ve bir 
sofa ve bir matbah ve tahtânî iki bâb oda ve kenîfi ve bir su kuyusunu ve hav-
luyu müştemil menzilde olan üç sehimden bir sehim hissemi zevcim mezbûr 
Mahmud Çelebi’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
yüz kıt‘a esedî guruşa bey‘ ve teslîm ol dahi iştirâ ve tesellüm eylediğinden son-
ra menzil-i mezbûrun semeni olan meblağ-ı mezbûr yüz esedî guruş ile zim-
metinde mütekarrir ve ma‘kūdun-aleyh olan altmış guruş mehr-i müeccelim-
den elli beş guruşunu ve eşyâ-i memlûkemden bir tek cedîd münakkaş yorganı-
mı ve bir tek cedîd çirişkârî yorganı ve iki köhne Yemenî yorganımı ve iki köh-
ne îdî firâşımı ve üç köhne minderimi ve iki köhne yaz keçesi ve dört köhne ku-
maş yastığı ve dört köhne Yemenî yastığı ve dört köhne kilimi ve dört tencere-
mi ve üç köhne velensemi ve iki güğümü ve beş sagīr sahanımı ve beş top keten 
bezi ve bir leğen ve bir ibriği dahi zevcim merkūm Mahmudmüfsideden ârî hibe-i sahîha-i şer‘iyye ile hibe ve teslîm ol dahi meclis-i hibe-
de ittihâb ve kabûl ve kabz eylediğinden sonra ba‘de’l-yevm menzil-i mezbûrun 
semeni olan meblağ-ı mezbûr yüz esedî guruşdan ve mehr-i müeccelim olan 
meblağ-ı mezbûr altmış guruşun elli beşer guruşundan ve sâlifü’z-zikr eşyâlarda 
benim kat‘â alâka ve medhalim kalmayıp, meblağayn-i mezkûreyn ile mârrü’z-
zikr eşyâlar zevcim mezbûr Mahmud Çelebi'nin mülk-i mevhûbu ve menzil-i 
mahdûd-ı mezbûrun üç sehimden bir sehmi mülk-i müşterâsı olmuşdur. Keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’l-hâmis min Saferi’l-muzaffer li sene seb‘a ve semânîn ve elf.
Şuhûdü’l-hâl: Ahmed Çelebi b. Derviş Yorganî?, İvaz Efendi b. Şaban, Kefeli 
Mustafa Bey, İbrahim Çelebi b. Mehmed, Abdullah Çelebi b. Ali, Mehmed Çe-
lebi b. Mustafa, Mehmed Çelebi b. Ali, el-Hâc Kemaleddin Kethüdâ-yı Hazret-i 
Efendi, Hazînedâr el-Hâc Hüseyin ve gayruhüm mine’l-hâzırîn.

107 [26a-1] Vefat eden Rumeli kazaskeri Abdürrahimzâde Mehmed 
Efendi’nin yine vefat eden hanımının bazı menzil, bağ ve çiftlik 
hisselerinin Mehmed Efendi’ye intikal ettiği
&lt;&lt; Sâbıkan Rumeli kazaskeri iken medîne-i Selânik’de bâ takdîr-i Yezdânî vedâ‘-i 
âlem-i fânî eden merhûm Abdürrahimzâde Mehmed Efendi’nin verâseti zevcesi 
Raziye Hanım bt. el-merhûm Rencber zâde Ahmed Paşa’ya ve sulbî kebîr oğul-
ları mefharü’l-müderrisînü’l-kirâm ve Davud Efendi ve Mehmed Efendi ve Ah-
med Efendi’ye ve sulbiye kebîre kızı fahrü’l-muhadderât Hatice Hanım’a mün-
hasıra olup ba‘dehu mezbûre Raziye Hanım vefât edip verâseti sadrî oğulları 
mûmâ-ileyhim ve Davud Efendi ve Mehmed Efendi ve Ahmed Efendi ve sad-
riye kızı mûmâ-ileyhâ Hatice Hanım’a münhasıra olup tashîh-i mes’elesi elli 
altı olup sihâm-ı mezbûreden on altışar sehimi mûmâ-ileyhim ve Davud Efen-
di ve Mehmed Efendi ve Mehmed Efendi ve Ahmed Efendi’den her birine ve 
sekiz sehmi mûmâ-ileyhâ Hatice Hâtun’a isâbet eylediği şer‘an sâbit oldukdan 
sonra mûmâ-ileyh ve Davud Efendi tarafından husûs-ı âti’l-beyâna vekîl oldu-
ğu Mehmed Efendi b. Abdülhalim ve el-Hâc Yusuf b. Abdullah nâm kimesneler 
[şehâdetiyle] şer‘an sâbit olan Osman Efendi b. Mehmed nâm kimesne meclis-i 
şer‘-i şerîf-i enverde sâhib-i hâze’l-kitâb mûmâ-ileyh Mehmed Efendi mahzarın-
da ikrâr ve takrîr-i kelâm edip merhûm-ı mezbûrun terekesinden olup vilâyet-i 
Anadolu’da Yoros kazâsına tâbi‘ Kanlıncak nâm kasaba kurbunda vâki‘ tahdîd 
ve tavsîfden müstağnî büyût-ı adîde ve hamam ve köşkü müştemil yalı ta‘bîr 
olunur iki kıt‘a menzil ve kurbunda vâki‘ ma‘lûmü’l-hudûd bağdan elli altı se-
himden hissesi olan on altı sehm-i şâyi‘ bi cümleti’t-tevâbi‘ ve’l-levâhık bi safka-
tin vâhidetin altı yüz esedî guruşa müşârün-ileyh Mehmed Efendi’ye bey‘-i kat‘î 
ile bey‘ ve teslîm ol dahi iştirâ ve tesellüm edip ve mezbûr merhûm-ı mezbûrun 
ile’l-vefât taht-ı tasarrufunda olup ba‘de vefâtihî intikāl-i âdî ile mûmâ-ileyhim 
Davud Efendi ve Mehmed Efendi ve Ahmed Efendi’ye intikāl edip zikr olu-
nan yalı kurbunda vâki‘ merkūmü’l-hudûd ma‘dûdü’l-kıt‘a çayır ve tarlalardan 
üç sehimden mûmâ-ileyh Davud Efendi hissesi olan bir sehim üç yüz guruş 
bedel mukābelesinde müşârün-ileyh Mehmed Efendi’ye ferâğ ve tefvîz ol dahi 
tefevvüz ve kabûl eylediğinden sonra semen-i mezbûr altı yüz guruş ve bedel-i 
merkūm üç yüz guruş, cem‘an dokuz yüz guruşu mûmâ-ileyh ve Davud Efen-
di zimmetinde müşârün-ileyh Mehmed Efendi’ye mandıradan olan hissesi se-
meninden dört yüz altmış guruş ve Büyükçekmece’de vâki‘ çiftlikde olan hissesi 
semeninden üç yüz kırk guruş ve mûmâ-ileyh Ahmed Çelebi’den havâle olunan 
yüz guruş min haysi’l-mecmû‘ müşârün-ileyh Mehmed Efendi’ye deyni olan 
dokuz yüz guruşa takās, müşârün-ileyh Mehmed Efendi dahi mukāssa ve kabûl 
eyledi ba‘de’l-yevm zikr olunan iki kıt‘a menzil ve bağdan elli altışar sehim-
den mûmâ-ileyh Davud Efendi’nin hissesi olan on altışar sehim müşârün-ileyh 
Mehmed Efendi’nin mülküdür ve mârrü’z-zikr çayır ve tarlalardan üçer se-
himden mûmâ-ileyh Davud Efendi’nin hissesi olan birer sehim müşârün-ileyh 
Mehmed Efendi’nin hakk-ı müfevvezidir, emsâli gibi mutasarrıf olsun dedik-
de müşârün-ileyh Mehmed Efendi mukırr-ı merkūm [u] ikrâr-ı meşrûhunda 
tasdîk ve tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: el-Hâc Kemaleddin Kethüdâ-yı Hazret-i Efendi, el-Hâc Hüse-
yin hazînedâr, Mustafa Çelebi b. (  ), Musa Çelebi b. (  ), el-Hâc Kasım b. Receb, 
el-Hâc Mehmed b. ( ) ve gayruhüm &gt;&gt;

108 [26a-2] Ayşe bt. Abdullah’ın kocası Hasan Çavuş 
b. Sefer’den boşandığı
Mahmiye-i İstanbul’da Abdi Subaşı mahallesi sâkinelerinden olup zâtı ma‘rifet-i 
şer‘iyye ile ârifân Mehmed Çelebi b. Abdullah ve Müezzin Yusuf Halîfe b. Mus-
tafa nâm kimesneler ta‘rîfleri ile mu‘arrefe olan Ayşe bt. Abdullah nâm hâtun 
meclis-i şer‘-i şerîfde zevc-i dâhili bâ‘is-i hâze’l-kitâb Hasan Çavuş b. Sefer nâm 
kimesne mahzarında ikrâr ve takrîr-i kelâm edip zevcim mezbûr Hasan Ça-
vuş zimmetinde mütekarrir ve ma‘kūdun-aleyh olan üç yüz esedî guruş mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olmak üzre zevcim mezbûr Hasan Çavuş ile muhâla‘a-i sahîha-i 
şer‘iyye ile muhâla‘a edip ol dahi muhâla‘a-i mezbûreyi kabûl kıldıkdan sonra 
hukūk-ı zevciyyete müte‘allika de‘âvâdan ben mezbûr Hasan Çavuş’un zimme-
tini ibrâ ve iskāt edip ve mezbûr Hasan Çavuş dahi cihet-i karz-ı şer‘îden zim-
metimde hakkı olan yüz dokuz guruşun elli guruşundan mâ‘adâsına ve gay-
ra müte‘allika âmme-i da‘vâdan benim zimmetimi ibrâ ve iskāt eyledi dedikde 
mezbûr Hasan Çavuş mukırra-i merkūm[e] Ayşe Hâtun’u ikrâr-ı meşrûhunda 
vicâhen ve şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Çavuş b. Hasan, İmâm Mustafa Efendi b. Mehmed, Mü-
ezzin Yusuf Halîfe b. Mustafa, Osman Bey b. Mustafa, İdris Çavuş b. ( ), Mehmed 
Beşe b. Abdullah, el-Hâc İsmail b. Mehmed, Mehmed Çelebi b. Ali.

109 [26a-3] Müderris İsa Efendi’nin analığı Havvâ’nın Rus asıllı 
câriyesi Andelib bt. Abdullah’ı azat ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden Mevlânâ Ömer Efendi b. İsmail irsâl olunup ol dahi umdetü’l-
müderrisîn İsâ Efendi b. Ali nâm kimesnenin mahmiye-i İstanbul’da Yenibah-
çe kurbunda Mi‘mar Sinan Ağa mahallesinde [26b] vâki‘ menziline varıp zeyl-i 
rakīmde isimleri terkīm olunan udûl-i müslimîn ve sikāt-ı muvahhidîn mah-
zarlarında akd-i meclis-i şer‘-i mübîn eyledikde müşârün-ileyh İsâ Efendi’nin 
vâlideliği olup menzil-i mezkûrunda sâkine olan Havvâ bt. Mehmed ve İbra-
him Çelebi b. Ahmed nâm kimesneler ta‘rîfleri ile mu‘arrefe oldukdan son-
ra meclis-i ma‘kūd-ı mezbûrda bi’t-tav‘[i’]s-sâf ikrâr ve i‘tirâf edip bana rıkk-ı 
sâbıkını mu‘terife olan açık kaşlı, gök ala gözlü, orta boylu Rûsiyyetü’l-asl An-
delib bt. Abdullah nâm câriye-i memlûkemi târih-i kitâbdan üç sene mukad-
dem yedimde mülküm ve hakkım olduğu hâlde hasbeten lillâhi’l-hallâk tahrîr 
ve i‘tâk ve zümre-i harâir-i asliyyâta ilhâk eylemiş idim. Mevsûfe-i mezbûre An-
delib târih-i mezkûrdan beri sâir harâir-i asliyyât gibi hürre olup hakk-ı velâ-i 
şer‘îden mâ‘adâ üzerinde hak ve alâkam kalmamışdır dedikde husûs-ı mezkûru 
Mevlânâ-yı mezbûr mahallinde tahrîr ba‘dehu ma‘an irsâl olunan Hasan Çelebi 
b. Bayram ve Yusuf b. Abdullah ile meclis-i şer‘a gelip alâ vukū‘ihi inhâ ve takrîr 
eyledikde mâ hüve’l-vâki‘ bi’l-ibtigā ketb olundu.
Fi’l-yevmi’t-tâsi‘ min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Abdi Ağa b. Ali, es-Seyyid Hüseyin Çelebi b. Ali, Mehmed 
Efendi b. Abdurrahman, Sirkeci el-Hâc Mehmed b. Hüseyin, Ahmed Çelebi b. 
el-Hâc Abdi Ağa, İbrahim Çelebi b. el-Hâc Abdi, Molla Ahmed Efendi b. Receb, 
Kenan Bey b. Abdüssettar.

110 [26b-1] Müderris İsa Efendi’nin analığı Havvâ bt. Mehmed’in 
vasiyeti ve vasî olarak İsa Efendi’yi reddedip Süleyman Efendi 
b. Hasan Efendi’yi tayini
Husûs-ı câ’i’l-beyânın mahallinde tahrîri iltimâs olunmağın savb-ı şer‘-i 
celîl-i lâzımü’t-tescîlde Ömer Efendi b. İsmail irsâl olunup ol dahi umdetü’l-
müderrisîn İsâ Efendi b. Ali nâm kimesnenin mahmiye-i İstanbul’da Yenibahçe 
kurbunda Mi‘mar Sinan Ağa mahallesinde vâki‘ menziline varıp zeyl-i sütûrda 
isimleri mastûr olan udûl-i müslimîn ve sikāt-ı muvahhidîn mahzarlarında akd-i 
meclis-i şer‘-i mübîn eyledikde müşârün-ileyh İsâ Efendi’nin vâlideliği olup 
menzil-i mezkûrunda sâkine olan Havvâ bt. Mehmed nâm hâtun zâtı ma‘rifet-i 
şer‘iyye ile ârifân olup mahalle-i mezbûre sâkinlerinden olan Ahmed Çelebi b. 
Mehmed ve İbrahim Çelebi b. Ahmed nâm kimesneler ma‘rifetleri ile mu‘arrefe 
oldukdan sonra meclis-i ma‘kūd-ı mezbûrede Musa b. İsâ Efendi tarafından 
husûs-ı câi’z-zikre nehc-i şer‘î üzre sâbitü’l-vekâle vekîl olan, umdetü kuzâti’l-
İslâm Süleyman Efendi b. Hasan nâm kimesne mahzarında bi’t-tav‘i’s-sâf ikrâr 
ve i‘tirâf edip içinde sâkine olduğum müşârün-ileyh İsâ Efendi’nin işbu menzili 
içinde olan esâs-ı menzil ve evânî-i nühâsiyye ve gayr-ı nühâsiyye kalîl ve kesîr 
celîl ve hakīr her ne var ise cümlesi mûmâ-ileyh İsâ Efendi’nindir, benim yirmi 
miskāl altından mesmû‘ bir çift bilezik ve bir çift incili küpem ve kırmızı çuka-
ya kaplı bir sincab kürküm ve bir Selânik orta keçem ve bir sîm ön kuşağım ve 
sedef düğmeli telli mor sandal kaftanım ve bir bakır kazanım ve bir bakır sepe-
tim ve bir döşek ve iki Yemenî yorganım ve bir beyaz kırmızı bürük ihrâmlarım 
ile hâlâ lâbise olduğum libâsım ve mûmâ-ileyh İsâ Efendi zimmetinde olan na-
kid yüz elli kıt‘a esedî guruşumdan mâ‘adâ ism-i mâl ıtlâk olunur bir nesnem 
yoktur bi irâdeti’l-meliki’l-Müte‘âl dâr-ı fenâdan dâr-ı bekāya intikāl ve irtihāl 
eylediğimde, eşyâ-i mezkûrem bey‘ olunup semenlerinden iki bin akçesi techîz 
ve tekfîne sünnet-i seniyye-i Nebeviyye üzre harc ve sarf ve bin akçesi ile iskāt-ı 
salâtım olunup yüz akçesi dahi sülehâdan bir kimesneye verilip ol dahi alıp 
mukābelesinde defn olduğum hîn mu‘tâd üzre bana telkīn eyleye ve bir mikdârı 
ile tabh-ı ta‘âm olunup müslimîne it‘âm, bâkīsi merkūm Süleyman Efendi re’y 
ettiği vücûh-ı hayrâta sarf oluna ve mûmâ-ileyh İsâ Efendi’ye olan yüz elli kıt‘a 
esedî guruşum alınıp elli kıt‘a esedî guruşu mu‘takam Andelib bt. Abdullah nâm 
hâtuna verilip bâkī yüz kıt‘a esedî guruş vakf ve anı on bir buçuk hesâbı üzre 
yed-i mütevellî ile ale’l-vechi’l-helâl istirbâh ve istiğlâl olunup bi fazli’llâhi te‘alâ 
sâhib olan ribh ve nemâsından yevmî bir buçuk akçesini mahalle-i mezkûre 
câmi‘-i şerîfine imâm olan kimesne mutasarrıf olup mukābelesinde her gece 
ba‘de edâ-i salâti’l-işâ câmi‘-i şerîf-i mezkûrun mihrâbında cehr ve tertîl ile 
bir kere sûre-i Mülk-i şerîf tilâvet edip sevâbını kereminden rûhuma ihdâ 
eyleye ve yirmi bir akçesine dahi hayâtında oldukça câmi‘-i şerîfde müezzin 
kāimmakāmı olan Molla Ahmed b. Receb ba‘de vefâtihî câmi-i şerîf-i mezkûrda 
her kim müezzin olursa ola mutasarrıf olup mukābelesinde fî vaktin sânî min 
evkāti’s-salâti’l-hams kable’l-ikāme mahfil-i câmi‘-i şerîf-i mezkûrda cehr ve 
tertîl ile üç İhlâs-ı şerîf tilâvet edip kereminden sevâbını rûhuma ihdâ eyle-
ye ve vakf-ı mezkûruma merkūm Süleyman Efendi hayâtda oldukça mütevellî 
ve ahâlî-i mahalle-i mezkûra hasbî nâzır olalar ve bin seksen altı Şa‘bânı’nda 
vech-i mezkûr üzre vasiyyet edip tenfîzine mûmâ-ileyh İsâ Efendi[’yi] vasiyy-i 
muhtâr nasb ve ihtiyâr eylemiş idim hâliyâ ba‘zı şurûtu tefsîr ve mûmâ-ileyh 
İsâ Efendi’yi vesâyetden ihrâc edip vech-i meşrûh üzre olan işbu vasiyyetimi 
tenfîze merkūm Süleyman Efendi[’yi] vasiyy-i muhtâr nasb ve ihtiyâr edip ol 
dahi vasiyyet-i mezbûreyi kabûl ve merâsimini edâya ta‘ahhüd eyledi dedik-
de gıbbe’t-tasdîki’ş-şer‘î husûs-ı mezkûru Mevlânâ-yı mezkûr mahallinde tahrîr 
ba‘dehu ma‘an irsâl olunan Hasan Çelebi b. Bayram ve Yusuf b. Abdullah ile 
meclis-i şer‘-i hatîre gelip alâ vukū‘ihi inhâ ve takrîr ettiklerinde mâ vaka‘a bi’t-
taleb ketb olundu.
Fi’l-yevmi’t-tâsi‘ min Saferi’l-hayr li sene seb‘a ve semânîn ve elf.
Şuhûdü’l-hâl: Şâhidûne’s-sâbikūn.

111 [26b-2] Süleyman Ağa’nın Akşehir’in Karaöyük köyündeki zeâmet 
gelirini toplayanlarla olan anlaşmazlığı ve durumun teftişine 
karar verildiği
Min hattıhî
Vilâyet-i Anadolu’da kasaba-i Akşehir müzâfâtından Karaöyük nâm karye ve 
gayriden otuz bin akçe ze‘âmete mutasarrıf olan fahrü’l-akrân Süleyman Ağa 
b. Hamza meclis-i şer‘-i şerîfde Mustafa Beşe b. Ahmed ve Süleyman Bey b. 
Ebûbekir nâm kimesneler mahzarlarında üzerlerine da‘vâ ve takrîr-i kelâm 
edip ze‘âmet-i mezbûrenin bin seksen beş ve seksen altı senelerinde hâsıla ola-
cak mahsûlâtını mezbûrân Mustafa Beşe ve Süleyman Bey’e der-uhde edip 
anlar dahi ale’l-iştirâki’s-seviy iltizâm ve kabûl ve seneteyn-i mezbûreteynde 
ze‘âmet-i mezbûrenin mahsûlâtını re‘âyâsından cem‘ ve tahsîl ettiklerinden son-
ra ber vech-i muharrer der-uhde ettikleri meblağ-ı mezbûrun iki yüz [27a] on 
guruşunu mezbûr Mustafa Beşe ve yüz guruşunu mezbûr Süleyman Bey bana 
def ‘ ve teslîm ben dahi ahz u kabz edip iki yüz doksan guruşu bâkī kalmağ-
la hâlâ mezbûrân Mustafa Beşe ve Süleyman Bey’e suâl olunup meblağ-ı bâkī-i 
mezbûrun alıverilmesi matlûbumdur dedikde gıbbe’s-suâl mezbûrân Musta-
fa Beşe ve Süleyman Bey cevâblarında, ze‘âmet-i mezbûreyi ber vech-i mu-
harrer der-uhde ve iltizâm edip seneteyn-i mezbûreteynde ze‘âmet-i mezbûre 
mahsûlâtından ancak üç yüz altmış guruş makbûzumuz olmağla meblağ-ı 
mezbûrdan müdde‘î-i mezbûra üç yüz yirmi guruş teslîm edip mâ‘adâsı olan 
kırk guruşu dahi müdde‘î-i mezbûrun emri ile at ve hizmetkârına sarf etmiş 
idik deyip ziyâde makbûzları olduğunu inkâr etmeğin müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyine için istimhâl 
etmekle mahallinde teftîşine havâle olundukdan sonra mezbûr Süleyman Bey 
müdde‘î-i mezbûr ile kasaba-i mezbûreye varıp seneteyn-i mezbûreteynden 
ze‘âmet-i mezbûrenin mahsûlâtını teftîş ve müdde‘î-i mezbûr ile husûmet ve 
redd-i cevâba tarafından vekâlet-i devriyye ile mezbûr Mustafa Beşe’yi vekîl ve 
nâib-i menâb nasb ve ta‘yîn eyledikde ol dahi vekâlet-i mezbûreyi kabûl etme-
ğin mâ vaka‘a bi’t-taleb ketb olundu.
Fi’l-hâdî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Kemaleddin Ağa kethüdâ, Hüseyin Ağa b. Üveys, İbrahim Çelebi 
b. Mehmed, el-Hâc Kadri b. Durmuş el-Mübâşir, Ebûbekir b. Hüseyin, Osman 
Çelebi b. Ömer, Ali Beşe b. Hüseyin el-Mübâşir, el-Hâc Kasım b. Receb.

112 [27a-1, Arapça] Hâkimin, Fâtıma bt. Ahmed adlı kadına ve Havvâ ve 
İsmail adlı çocuklarına nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, medîne-i mahmiye-i Kostantıniyye mahallâtından 
Sultan mahallesinde sâkine, Ahmed Çelebi b. Hüseyin nâm kimesnenin zevce-i 
mutallakası ve ondan hâmile olan Fâtıma bt. Ahmed nâm hâtunun doğumuna 
kadar nafakası, kisvesi ve sâir havâic-i zarûriyyesi için ve ayrıca Havvâ ve İsma-
il nâm müşterek çocuklarının nafakaları, kisveleri ve sâir havâic-i zarûriyyeleri 
için mezbûr babaları üzerine, zeyilde geçen tarihden i‘tibâren mezbûre Fâtıma’ya 
yevmî beş akçe, sagīreteyn-i mezbûreteynin her birisi için de dörder akçe ol-
mak üzre cem‘an on üç akçe farz ve takdîr etti hâkim ayrıca meblağ-ı mefrûz-i 
mezbûru kendi ihtiyâcına ve sagīreteyn-i mezbûreteynin ihtiyâclarına sarf et-
mesi ve vakt-i hâcette istidâne edip ele geçtiğinde mezbûr Ahmed Çelebi’ye 
rücû‘ etmesi için mezbûre Fâtıma’ya izin verdi.
Cerâ zâlike ve hurrire fi’l-yevmi’s-sâmin min Saferi’l-hayr sene seb‘a ve semânîn 
ve elf.
Şuhûdü’l-hâl: el-Hâc Halil b. İbrahim, Abdurrahman Çelebi b. Şeyh Mehmed 
Efendi, Mustafa Beşe b. Nasûh, Mustafa Çelebi b. Mehmed el-İmâm

113 [27a-2] Emetullah bt. Mahmud’un Ahmed Efendi b. İlyas’tan 
muhâla‘a yoluyla boşandığı
Mahmiye-i İstanbul’da Tercüman Yunus mahallesi sâkinelerinden olup zâtı 
ma‘rifet-i şer‘iyye ile ârifân mahalle-i mezbûre sâkinlerinden Müezzin Meh-
med Çelebi b. Murad nâm kimesneler ta‘rîfleri ile mu‘arrefe olan Emetullah bt. 
Mahmud nâm hâtun meclis-i şer‘-i şerîfde zevc-i dâhili bâ‘is-i hâze’l-kitâb Ah-
med Efendi b. İlyas mahzarında ikrâr ve takrîr-i kelâm edip zevcim mezbûr Ah-
med Efendi zimmetinde mütekarrir ve ma‘kūdun-aleyh mehr-i müeccelim olan 
yüz esedî guruş ve nafaka-i iddet-i ma‘lûmem üzerlerine ve me’ûnet-i süknâm 
dahi kendi üzerime olmak üzre ve mezbûr Ahmed Efendi’nin firâşından hâsıl 
sadrî oğlum Mustafa nâm sagīri yedi yaşına değin kendi malımdan infâk ve 
iksâ etmek üzre zevcim mezbûr Ahmed Efendi ile muhâla‘a-i sahîha-i şer‘iyye 
ile muhâla‘a edip ol dahi muhâla‘a-i mezbûreyi kabûl ettiğinden sonra zevciy-
yette kāime iken mezbûr Ahmed Efendi’ye hibe ve teslîm eylediğim bir sîm 
gaddâreye ve hukūk-ı zevciyyete müte‘allika âmme-i da‘vâdan mezbûr Ahmed 
Efendi’nin zimmetini [27b] ibrâ ve iskāt edip ol dahi benim zimmetimi ibrâ ve 
iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Çelebi b. Hasan, Hüseyin Çelebi b. Mustafa, Mah-
mud Çelebi b. İsmail, Mehmed Efendi b. Ali Efendi, İbrahim Çelebi b. Ahmed, 
Ebûbekir b. Hüseyin ve gayruhüm.

114 [27b-1, Arapça] Hâkimin, Mehmed b. Ahmed adlı küçüğe 
nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, Mehmed b. Ahmed nâm sagīrin nafakası, kisvesi ve 
sâir havâic-i zarûriyyesi için medîne-i mahmiye-i Kostantıniyye mahallâtından 
Hüsrev Paşa mahallesinde sâkine olan râfiatü hâzihi’l-vesîka Râbia bt. Sefer 
nâm mutallaka annesi ve hâdinesinin talebiyle mezbûr babası üzerine zeyilde 
mezkûr tarihden i‘tibâren râyicü’l-vakt yevmî beş akçe farz ve takdîr etti hâkim 
ayrıca meblağ-ı mefrûzu sagīr-i mezbûrun havâic-i zarûriyyesine sarf etmesi 
ve vakt-i hâcette istidâne edip ele geçtiğinde mezbûr Ahmed’e rücû‘ etmesi için 
mezbûre Râbia’ya izin verdi.
Cerâ zâlike ve hurrire fi’l-yevmi’s-sâmin min Saferi’l-hayr sene seb‘a ve semânîn 
ve elf.
Şuhûdü’l-hâl: Mehmed Efendi b. Mehmed, İbrahim b. Ahmed el-Muhzır, Meh-
med Ağa kethüdâ-yı muhzırân ve gayruhüm

115 [27b-2] Hacca giden Müstedâm Çavuş camii imamı Mehmed’in 
yerine Ali’nin vekil tayin edildiği
[Derkenâr:] Kâbe-i mükerreme’ye izin emridir, ma‘lûm ola.
Akzâ kuzâti’l-müslimîn evlâ vülâti’l-muvahhidîn ma‘denü’l-fezâ’il ve’l-ya-
kīn hüccetü’l-hak ale’l-halki ecmâ‘în vâris-i ulûmi’l-enbiyâ’i ve’l-mürselîn 
el-muh tas bi mezîdi inâyeti’l-meliki’l-Mu‘în Mevlânâ İstanbul kadısı -zîdet 
fezâ’i lu hû- tevkī‘-i refî‘-i hümâyûn vâsıl olıcak ma‘lûm ola ki dârende-i fermân-ı 
hümâyûn Mehmed dergâh-ı mu‘allâma gelip mahmiye-i İstanbul’da Sancakdâr 
Hayreddin mahallesinde vâki‘ müteveffâ Müstedâm Çavuş câmi‘i’nin berât-ı 
şerîfi [ile] imâm ve hatîb olup inâyet-i Rabbânî karîn-i hısâl ve hidâyet-i 
Samedânî rehin-i âmâli olup işbu sene-i mübârekede tavâf-ı Beytullâhi’l-harâm 
ve ziyâret-i Ravza-i mutahhara-i Hazret-i Resûl-i seyyidü’l-enâm -ve aleyhi 
efdalü’s-salât ve’s-selâm- niyyet ve azîmet etmekle izn-i şerîfim verilmek bâbında 
inâyet recâ etmeğin bi’l-fi‘l şeyhü’l-İslâm olan a‘lemü’l-ulemâ’i’l-mütebahhirîn 
Mevlânâ Ali -edâmallâhu te‘âlâ fezâ’iluhû-nun işâretiyle yerine nasb eylediği 
vekîli edâ-i hizmet etmek üzre izn-i hümâyûn erzânî kılınmışdır. Buyurdum ki 
mezbûr işbu sene-i mübârekede hacc-ı mebrûru edâ edip gelince yerine nasb 
eylediği vekîli edâ-i hizmet eylediğinden sonra min ba‘d imâmet ve hitâbetine 
âharı dahl ve ta‘arruz ettirmeyesiz, şöyle bilesiz alâmet-i şerîfe i‘timâ[d] kılasız.
Tahrîren fî evâhiri şehri Muharremi’l-harâm sene seb‘a ve semânîn ve elf.
Mahrûse-i [Kostantıniyye].

116 [27b-3] Habeş asıllı Reyhan b. Abdullah’ın Ali Bey b. Ahmed’in 
kölesi olduğunun tesbiti
Vilâyet-i Rumeli’nde Pra[va]di kasabasında hallâc İbrahim mahallesi 
ahâlîsinden olup mahmiye-i İstanbul’da Debbâğ Yunus mahallesinde bi tarîki’l-
müsâfir sâkin bâ‘is-i hâze’l-kitâb Ali Bey b. Ahmed nâm kimesne meclis-i şer‘-i 
şerîfde işbu orta boylu, açık kaşlı, Habeşiyyü’l-asl Reyhan b. Abdullah nâm 
şâbb-ı emred mahzarında üzerine da‘vâ ve takrîr-i kelâm edip mezbûr Rey-
han abd-i memlûküm olup târih-i kitâbdan üç buçuk sene mukaddem yedim-
den ibâk edip hâlâ bana rıkka inkıyâddan imtinâ‘ eder mezbûr Reyhan’a suâl 
olunup bana rıkka inkıyâd etmek üzre tenbîh olunmak matlûbumdur dedikde 
gıbbe’s-suâl mezbûr Reyhan cevâbında târih-i kitâbdan üç buçuk sene mukad-
dem mâlikim âhar kimesne idi deyip müdde‘î-i mezbûrun abd-i memlûk ol-
duğunu [28a] inkâr edicek müdde‘î-i mezbûrdan müdde‘âsını mübeyyine bey-
yine taleb olundukda udûl-i müslimînden olup kasaba-i mezbûrede mahalle-i 
mezbûre sâkinlerinden Abdülbâkī Çelebi b. Ahmed ve Ebûbekir b. Musa nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-hakīka işbu mevsûf-ı mezbûr Reyhan müdde‘î-i mezbûr Ali Bey’in yedinde 
mülkü olup târih-i kitâbdan üç buçuk sene mukaddem yedinden ibâk etmiş idi 
biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle ol-
dukdan sonra müdde‘î-i mezbûr Ali Bey’e mevsûf-ı mezbûr Reyhan âhara bey‘ 
ve hibe ve bâ taraf-ı şer‘iyyeden bir tarîk ile mülkünden ihrâc etmediğine yemîn 
teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ etmeğin 
mûcebince mevsûf-ı mezbûr Reyhan müdde‘î-i mezbûra rakīk olup inkıyâd et-
mek üzre teslîm olunmağın mâ vaka‘a bi’t-taleb ketb olundu.
Min Saferi’l-hayr li sene seb‘a ve semânîn ve elf
Şuhûdü’l-hâl: Ebûbekir b. Hüseyin, Ömer Çelebi b. (  ) berber, Şaban Çelebi b. 
el-Hâc Mustafa.

117 [28a-1] Cafer Çelebi’nin mecnun olan amca oğlu Mustafa 
b. Abdullah’a vasî tayin edildiği
Mahmiye-i İstanbul’da el-Hâc Muhyiddin mahallesi ahâlîsinden Derviş b. Ra-
mazan ve Mustafa b. Bâli ve Hüseyin Beşe b. Hasan ve Ömer Efendi b. Abdul-
lah ve Ali Çelebi b. Abdullah ve Ali Çelebi b. Mehmed nâm kimesneler meclis-i 
şer‘-i şerîfde mahalle-i mezbûre ahâlîsinden olup işbu hâzır bi’l-meclis Musta-
fa b. Abdullah nâm kimesne cünûn-ı mutbık ile mecnûn olduğunu ihbâ[r] et-
meleriyle mezbûr Mustafa’nın ahvâlini zabt ve emvâlini hıfz için taraf-ı şer‘den 
bir vasî nasb ve ta‘yîn olunmak ehem ve elzem ve ammi oğlu bâ‘is-i hâze’l-kitâb 
Cafer Çelebi b. Abdullah müstakīm ve her vechile vesâyet uhdesinden gelme-
ğe kemâ yenbağī kādir olmağın mecnûn-ı mezbûrun ahvâlini zabt ve emvâlini 
hıfz için taraf-ı şer‘den mezbûr Cafer Çelebi vasî nasb ve ta‘yîn olunup ol dahi 
vesâyet-i mezbûreyi kabûl ve hizmet-i lâzımesin edâya ta‘ahhüd ve iltizâm et-
meğin mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed kethüdâ-yı muhzır, Osman Çelebi b. 
(  ) el-Muhzırân, Hasan Çelebi b. (  ) el-Muhzırân, Mehmed b. Mehmed ve gay-
ruhüm mine’l-hâzırîn.

118 [28a-2] Safiye bt. Abdullah’ın kocası İsmail b. Aydın’dan 
muhâla‘a yoluyla boşandığı
Mahmiye-i İstanbul’da İskenderpaşa mahallesinde sâkine olup zâtı ma‘rifet-i 
şer‘iyye ile ârifân Hasan Efendi b. Burhan ve Osman b. Abdullah nâm kimes-
neler ta‘rîfleri ile mu‘arrefe olan Safiye bt. Abdullah nâm hâtun meclis-i şer‘-i 
şerîfde zevci dâhili bâ‘is-i hâze’l-kitâb İsmail b. Aydın nâm kimesne mahzarın-
da ikrâr-ı tâm ve takrîr-i kelâm edip zevcim mezbûr İsmail zimmetinde mü-
tekarrir ve ma‘kūdun-aleyh olan bin yüz akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre mezbûr İsmail ile muhâla‘a-i sahîha-i şer‘iyye ile muhâla‘a edip ol dahi 
muhâla‘a-i mezbûreyi kabûl ettiğinden sonra hukūk-ı zevciyyete müte‘allika 
cemî‘ da‘vâdan her birimiz âharın zimmetini ibrâ ve iskāt eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim b. Mustafa el-Muhzır, İbrahim Çelebi b. Ahmed, Mehmed 
Efendi Müftüzâde, Veli Beşe el-Muhzır ve gayruhüm.

119 [28b-1] Malkoç v. Kirkor’un hamamcı el-Hâc Ali Ağa 
b. Abdullah’a olan borcu karşılığı evini ona satmayıp 
rehin verdiğinin tesbit edildiği
Mahmiye-i İstanbul’da Langa kurbunda İnebey mahallesi ahâlîsinden olup 
tüccâr tâ’ifesinden olan bâ‘is-i hâze’l-kitâb Malkoç v. Kirkor nâm zimmî tara-
fından husûs-ı âti’l-beyâna vekîl olduğu yedinde olan hüccet-i vekâlet ile sâbit 
ve tarafından vekâlet-i sâbite ile vekîl olduğu mahzar-ı hasm-ı câhidde nehc-i 
şer‘î ve tarîk-i mer‘î üzre hâze’l-kitâb mahkûmun-bihâ ve müsta‘mel olan To-
ros v. Melkon nâm zimmî dîvân-ı kāimmakām-ı hazret-i sadr-ı a‘zamîde akd 
olunan meclis-i şer‘-i şerîf-i enverde zikri âtî menzile vâzı‘ü’l-yed olduğu şer‘an 
mütehakkik olan hamamcı el-Hâc Ali Ağa b. Abdullah nâm kimesne tarafın-
dan husûs-ı âti’l-beyâna vekîl olduğu yedinde olan mazmûnu müsbit hüccet-i 
şer‘iyye ile sâbit olan Mevlânâ Mehmed Ağa b. Ahmed Bey mahzarında üzeri-
ne da‘vâ ve takrîr-i kelâm edip müvekkil-i mezbûr Malkoç mezbûr el-Hâc Ali 
Ağa yedinden ikrâz ve kabz eylediği, yedi yüz seksen esedî guruş mukābelesinde 
bin seksen senesinde yedinde mülkü olup mahalle-i mezbûrede vâki‘ bir ta-
rafdan Manuk v. Sagar ve bir tarafdan Papasoğlu Haçok nâm zimmîler mülk-
leri ve bir tarafdan tarîk-i âm ve bir tarafdan cidâr-ı hısna müntehî fevkānî 
ve tahtânî büyût-ı adîde ve matbah ve camcı dükkânı ve su kuyusu ve zât-ı 
eşcâr-ı hadîkayı müştemil menzilini mezbûr el-Hâc Ali Ağa’ya rehin vaz‘ ve 
teslîm ol dahi irtihân ve tesellüm ettikden sonra mezbûr Malkoç bi’d-defe‘ât 
meblağ-ı mezbûru mezbûr el-Hâc Ali Ağa’ya edâ ettiğinden mâ‘adâ otuz altı 
guruş dahi ziyâde teslîm etmeğin hâlâ vekîl-i mezbûr Mehmed Ağa’ya suâl olu-
nup müvekkil-i mezbûr el-Hâc Ali Ağa menzil-i mezbûru bana teslîm etmek 
üzre tenbîh olunmak matlûbumdur dedikde gıbbe’s-suâl vekîl-i merkūm Meh-
med Ağa cevâbında müvekkil-i mezbûr el-Hâc Ali Ağa meblağ-ı mezbûru ahz 
ettiğini inkâr ettiğinden mâ‘adâ mezbûr Malkoç menzil-i mahdûd-ı mezbûru 
sene-i mezbûre Zilhiccesi’nin yirminci günü bin üç yüz seksen guruşa mü-
vekkilim mezbûr el-Hâc Ali Ağa’ya bey‘ ve teslîm ol dahi iştirâ ve tesellüm ve 
semen-i mezbûr bin üç yüz seksen guruşu mezbûr Malkoç’a teslîm ol dahi ahz 
u kabz etmekle menzil-i mezbûr mülkü olmak üzre vaz‘-ı yed eder deyû def ‘ 
ile mukābele edicek gıbbe’l-istintâk mezbûr Toros cevâbında mezbûr Malkoç 
menzil-i mezbûru mezbûr el-Hâc Ali Ağa’ya semen-i mezbûra bey‘ etmediğin-
den mâ‘adâ mezbûr el-Hâc Ali Ağa bin seksen bir senesi evâsıtında menzil-i 
mahdûd-ı mezbûr müvekkilim mezbûr Malkoç mülkü olup ber vech-i muharrer 
yedinde rehin olduğu şuhûd mahzarında ikrâr dahi etmiş idi deyû mezbûr Meh-
med Ağa’yı def ‘ ile mukābele ve hâlâ şeyh-i meşâyihü’l-İslâm müftî-i âmmeti’l-
enâm hallâlü’l-müşkilâtü’d-dîniyye keşşâfü’l-mu‘dilâtü’l-yakīniyye ferîdü’d-dehr 
vahîdü’l-asr sa‘âdetlü Ali Efendi hazretlerinin imzâ-i şerîfleri ile mümzât bir 
kıt‘a fetvâ-yı şerîfe ibrâz edip mazmûnûnda Zeyd, Amr’ın yedinde olan men-
zil için mülküm olup şu kadar akçe deyni mukābelesinde sana rehin ve teslîm 
etmiş idim. Meblağ-ı mezbûru al menzili ver deyû da‘vâ ve Amr sen menzil-i 
mezbûru falan târihde deyn-i mezbûr mukābelesinde bana bey‘ etmiş idin deyû 
da‘vâ ettikde Zeyd sen ol târihden sonra menzil-i mezbûr benim mülküm olup 
tarafımdan yedine rehin olduğunu ikrâr etmiş idin deyû da‘vâ ve Amr’ın ikrâr-ı 
meşrûhunu isbât edicek Amr’ı def ‘a kādir olur mu, el-cevâb olur deyû buyu-
rulmağın vekîl-i mezbûr Mehmed Ağa istintâk olundukda ol dahi cevâbında 
müvekkil-i mezbûr el-Hâc Ali Ağa menzil-i mezbûrun ber vech-i muhar-
rer rehnini ikrâr ettiğini inkâr etmeğin müdde‘î-i mezbûrdan mezbûr el-Hâc 
Ali Ağa’nın ber vech-i muharrer ikrârına beyyine taleb olundukda mahalle-i 
mezbûre ahâlîsinden İmâm Ali Efendi b. İbrahim ve Müezzin Musa Halîfe b. Ha-
san ve Veli Beşe b. Hamza ve Ali Çelebi b. Hasan nâm kimesneler li ecli’ş-şehâde 
meclis-i şer‘a hâzırûn olup istişhâd olunduklarında fi’l-hakīka mezbûr el-Hâc 
Ali Ağa bin seksen senesinden bir buçuk sene sonra mahalle-i mezbûrede vâki‘ 
bir tarafdan Manuk v. Sagar ve bir tarafdan Papasoğlu Haçok mülkleri ve bir 
tarafdan cidâr-ı hısn ve bir tarafdan tarîk-i âm ile mahdûd fevkānî ve tahtânî 
büyût-ı adîde ve matbah ve camcı dükkânı ve su kuyusu ve zât-ı eşcâr bah-
çeyi müştemil menzil-i merkūm bi’l-fi‘l mülküdür, zimmetinde olan hakkım 
mukābelesinde yedinde rehindir deyû bizim huzûrumuzda ikrâr ve bizi işhâd 
etmeğin biz bu husûsa bu vech üzre şâhidleriz, şehâdet dahi ederiz deyû her biri 
edâ-i şehâdet-i şer‘iyye ettiklerinde şuhû[d]-ı mezbûrûnun keyfiyyet-i hâllerini 
suâl için savb-ı şer‘-i şerîfden irsâl olunan Mevlânâ Mustafa Efendi b. Abdüla-
ziz mahalle-i mezbûreye varıp ahâlîsinden eş-Şeyh Ebûbekir Efendi b. Ali ve ke-
resteci Mustafa Bey b. Abdullah ve es-Seyyid Ali Çelebi b. Mustafa ve Musa Bey 
b. Hasan ve mumcu Mustafa Beşe b. Abdullah ve Hüseyin Ağa b. Mehmed ve 
Ömer Bey b. Osman ve Hasan Bey b. Hasan ve Attâr Mustafa Bey b. Abdullah ve 
Ali Beşe b. Ahmed ve hamamcı Abdullah Bey b. Şaban ve Mehmed b. Derviş ve 
Hasan Beşe b. Mehmed ve el-Hâc Salim b. Salim ve Mehmed Çelebi b. Ahmed 
nâm kimesnelerden şuhûd-ı mezbûrûnun keyfiyyet-i hâllerini suâl eyledikde ve 
her biri şuhûd-ı mezkûrûn için adl ve makbûlü’ş-şehâdedir velev aleynâ deyû 
haber verdiklerinde, Mevlânâ-yı mezbûr mahallinde tahrîr ve ma‘an ba‘s olu-
nan Ali b. Şaban ile meclis-i şer‘a gelip alâ vukū‘ihi inhâ ve takrîr etmekle sırren 
ve alenen ta‘dîl ve tezkiyye olunduklarından sonra şehâdetleri makbûle olmağın 
mûcebince müdde‘î-i mezbûr meblağ-ı mezbûru müvekkil-i merkūm Malkoç 
[29a] merkūm el-Hâc Ali Ağa’ya ber vech-i muharrer edâ ettiğini ba‘de’l-beyân 
müvekkil-i merkūm el-Hâc Ali Ağa menzil-i mezbûru müdde‘î-i mezbûra 
teslîm etmek üzre vekîl-i merkūm Mehmed Ağa’ya tenbîh olunup beynlerinde 
semen-i mezbûrda nizâ‘-ı küllî vâki‘ olup tavassut-ı muslihîn ile bin esedî gu-
ruşa sulh ve ibrâ olunmağın müvekkil-i merkūm dahi hâzır olup kabûl etmeğin 
mâ vaka‘a bi’t-taleb ketb olundu.
Fi’l-yevmi’l-hâmis aşer [min] Saferi’l-muzaffer sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Yusuf Efendi tezkire-i sâniye, 
mefharü’l-emâsil ve’l-akrân hâlâ muhzır Kasım Ağa, kıdvetü’l-emâsil ve’l-eşbâh 
hâlâ çavuşbaşı Murad Ağa, fahrü’l-akrân Ahmed Ağa b. Ali, zahrü’l-akrân se-
lam çavuşu Ahmed Ağa, fahrü’l-akrân el-Hâc Kemaleddin Kethüdâ-yı Hazret-i 
Efendi, fahrü’l-akrân muhzırbaşı Mehmed Ağa, el-Hâc Mehmed b. Ali, Musa 
Halîfe b. el-Hâc Receb, el-Hâc Kasım b. Receb.

[Derkenâr:] Müvekkil-i merkūm bi’l-asâle hâzır olup sulh-i mezbûru kabûl ve 
hücceti âhar sicilde mastûrdur.

120 [29a-1] Ayşe bt. Mustafa’nın kocası Ali Beşe b. İsmail’den 
muhâla‘a yoluyla boşandığı
Mahmiye-i İstanbul’da Merkez Efendi mahallesinde sâkinelerinden olup zâtı 
ma‘rifet-i şer‘iyye ile ârifân mahalle-i mezbûre sükkânından İbrahim b. Osman 
İlyas ve Eyyûb b. Hüseyin nâm kimesneler ta‘rîfleri ile mu‘arrefe olan Ayşe bt. 
Mustafa nâm hâtun meclis-i şer‘-i şerîfde zevc-i dâhili bâ‘is-i hâze’l-kitâb Ali 
Beşe b. İsmail nâm kimesne mahzarında ikrâr ve takrîr-i kelâm edip zevcim 
mezbûr Ali Beşe zimmetinde mütekarrir ve ma‘kūdun-aleyh bin beş yüz mehr-i 
müeccelim ve nafaka-i iddet-i ma‘lûmem üzerlerine mezbûr Ali Beşe yedine 
teslîm eylediğim bir Yemenî yorgan ve bir beledî yastık ve sekiz makrama ve üç 
don ve üç gömlek kendinin olup me’ûnet-i süknâm dahi kendi üzerime olmak 
üzre, zevcim mezbûr Ali Beşe ile muhâla‘a-i sahîha-i şer‘iyye ile muhâla‘a edip 
ol dahi muhâla‘a-i mezbûreyi kabûl ettiğinden sonra hukūk-ı zevciyyete ve gay-
ra müte‘allika âmme-i da‘vâdan her birimiz âharın zimmetini ibrâ ve iskāt eyle-
dik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim b. Hüseyin, Mehmed b. Musa, İbrahim b. İlyas, Eyyûb b. 
Hüseyin, Ali b. Durmuş, Hüseyin b. Abdullah, İbrahim b. Mehmed ve gayruhüm 
mine’l-hâzırîn.

121 [29a-2] Çatalca’dan Hasan Beşe b. Ali’nin kaybolan beygirinin 
Osman Beşe b. Mehmed’de olduğu ve iadesi
Havâss-ı Aliyye kazâsına tâbi‘ Çatalca kasabası ahâlîsinden bâ‘is-i hâze’l-kitâb 
Hasan Beşe b. Ali nâm kimesne meclis-i şer‘-i şerîf-i hatîr-i lâzımü’t-tevkīrde 
Osman Beşe b. Mehmed nâm kimesne mahzarında üzerine da‘vâ ve takrîr-i 
kelâm edip târih-i kitâbdan üç gün mukaddem kasaba-i Silivri’de mülküm 
olan işbu kır bârgiri üzerinde olan eğeriyle zâyi‘ olmuş idi hâlâ mezbûr Os-
man Beşe yedinde bulunmağla suâl olunup zikr olunan bârgiri ve eğeri bana 
teslîme tenbîh olunmak matlûbumdur dedikde gıbbe’s-suâl mezbûr Osman 
Beşe cevâbında zikr olunan bârgiri eğeri ile târih-i kitâbdan iki [gün] mukad-
dem Büyükçekmece[’de] ismi ma‘lûmum olmayan bir kimesneden altı bu-
çuk guruşa iştirâ ve kabz etmiş idim deyip müdde‘î-i mezbûrun mülkü oldu-
ğu ma‘lûmum değildir deyicek müdde‘î-i mezbûr Hasan Beşe’den müdde‘âsını 
mübeyyine beyyine taleb olundukda kasaba-i Kasımpaşa’da Seferikoz mahalle-
si sükkânından Ali Beşe b. Mustafa ve mahmiye-i İstanbul’da Mehmed Ağa ma-
hallesi sükkânından el-Hâc Yusuf b. Himmet nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka sâlifü’z-zikr 
bârgir ve üzerinde olan eğer müdde‘ î-i mezbûr Hasan Beşe’nin târih-i kitâbdan 
üç gün mukaddem yedinde mülkü idi, biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiyye şehâdetleri makbûle olup müdde‘î-i mezbûr tahlîf-i şer‘î ile 
tahlîf olundukdan sonra mûcebince sâlifü’z-zikr bârgiri ve üzerinde olan eğeri 
müdde‘î-i mezbû[r] Hasan Beşe’ye teslîme mezbûr Osman Beşe’ye tenbîh birle, 
mâ vaka‘a bi’t-taleb ketb olundu.
Fi’l-yevmi’s-sâbi‘ min Saferi’l-hayr li sene seb‘a ve semânîn ve elf min hicreti 
men lehü’l-izzi ve kemâlü’ş-şeref.
Şuhûdü’l-hâl: İbrahim Çelebi b. Mehmed, Osman Çelebi b. ( ), Kara Mustafa b. Şa-
ban, Veli Beşe b. Mahmud, Hüseyin Beşe b. Mehmed ve gayruhüm mine’l-hâzırîn.

122 [29a-3] Mustafa b. Osman’ın Emine bt. Halil ile 
evlenmekten vazgeçtiği
Vilâyet-i Anadolu’da Bolu sancağında Onikidîvân kazâsına tâbi‘ Arıelma nâm 
karye ahâlîsinden Mustafa Bey b. Osman nâm kimesne meclis-i şer‘-i şerîf-i 
lâzımü’t-teşrîfde, kazâ-i mezbûre sâkinelerinden bâ‘isetü hâze’l-vesîka Emine bt. 
Halil nâm bikrin li ebeveyn karındaşı ve tarafından husûs-ı âti’l-beyâna vekîl[i] olup 
bimâ hüve nehci’s-sübût şer‘an vekâleti sâbit olan Abdullah nâm kimesne mahza-
rında ikrâr ve takrîr-i kelâm [edip] bundan akdem müvekkile-i mezbûre Emine’ye 
tezevvüc için nâmzât olmuş idim hâlâ müvekkile-i mezbûreyi tezevvücden ferâgat 
eyledim, ba‘de’l-yevm mezbûre Emine kendi nefsini dilediği kimesneye [tezvîc] 
[29b] eylesin dedikde vâki‘u’l-hâl hıfzan li’l-makāl bi’t-taleb ketb olundu .
Fi’l-yevmi’s-sâlis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Çelebi b. Hanefi, el-Hâc Ahmed Çelebi b. Mümin, Ömer 
Bey b. Ali, Hasan Bey b. Abdullah, İbrahim Çelebi b. Ahmed, Bayram Çelebi b. 
Abdullah, Osman b. Ömer, Mehmed Çelebi b. Mehmed ve gayruhüm.

123 [29b-1] Gevher bt. Abdullah’ın vasiyeti kaydı
Mahmiye-i İstanbul’da Molla Ahaveyn mahallesi sâkinelerinden Gevher bt. Ab-
dullah nâm hâtun tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân mahalle-i mezbûre müezzini Mustafa Çelebi b. Ahmed ve 
İmâm Ahmed Efendi b. Ali nâm kimesneler şehâdetleriyle şer‘an sâbit olan 
İbrahim Çelebi b. Mehmed nâm kimesne meclis-i şer‘-i şerîfde bâ‘is-i hâze’l-
kitâb el-Hâc Yusuf b. Âbidin nâm kimesne mahzarında bi’l-vekâle ikrâr ve 
takrîr-i kelâm edip müvekkilem mezbûre Gevher Hâtun bi emrillâhi te‘alâ dâr-ı 
fenâdan dâr-ı bekāya intikāl ve irtihāl ettiğimde cemî‘ malımın sülüsü techîz ve 
tekfîn ve sâir levâzımı defn ve iskāt-ı salâtıma ve fazla kalırsa vücûh-ı hayrâta 
harc ve sarf olunduğundan sonra sülüsânı dahi mezbûr el-Hâc Yusuf ’a verile 
deyû târih-i kitâbdan altı ay mukaddem vasiyyet edip tenfîzine mezbûr el-Hâc 
Yusuf ’u vasiyy-i muhtâr nasb ve ihtiyâr edip mezbûr el-Hâc Yusuf dahi vesâyet-i 
mezbûreyi kabû[l] ve merâsimini edâya ta‘ahhüd etmiş idi dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Saferi’l-hayr li sene seb‘a ve semânîn ve elf.
Şuhûdü’l-hâl: Ahmed Efendi b. Yahya el-İmâm, Mustafa Efendi b. Ahmed 
el-Müezzin, Hasan Çelebi b. Ebûbekir, Osman Beşe b. Mahmud, Ali Çelebi b. 
Abdullah, Yusuf Beşe b. Abdullah, Bâkī Çelebi b. Abdullah.

124 [29b-2] Havvâ bt. Mustafa’nın el-Hâc Veli b. Nasûh’tan 
muhâla‘a yoluyla boşandığı
Mahmiye-i İstanbul’da Kazasker Mehmed Efendi mahallesinde sâkine olup zâtı 
ma‘rifet-i şer‘iyye ile ârifân Halil Çelebi b. Abdullah ve Yasin Beşe b. Ali nâm 
kimesneler ta‘rîfleriyle mu‘arrefe olan Havvâ bt. Mustafa nâm hâtun meclis-i 
şer‘-i şerîfde zevc-i dâhili işbu bâ‘isü’l-vesîka el-Hâc Veli b. Nasûh nâm kimesne 
mahzarında ikrâr ve takrîr-i kelâm edip zevci mezbûr el-Hâc Veli zimmetinde 
mütekarrir ve ma‘kūdun-aleyh olan üç bin akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olup ve 
mahalle-i mezbûrede vâki‘ menzilim ücretinden zimmetinde hakkım olan altı 
yüz akçe ve yedimden müşterâ ve makbûz kapama bahâsından dahi kezâlik 
zimmetinde hakkım olan yüz kırk akçe dahi bedel-i hul‘ olmak üzre mezbûr 
el-Hâc Veli ile muhâla‘a edip ol dahi muhâla‘a-i mezbûreyi kabûl eyledi dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Umdetü’l-meşâyihi’l-kirâm Şükûri Efendi, Mehmed Efendi 
el-kâtib, Halil b. Abdullah, Hasan Beşe b. Ali, İbrahim b. Ahmed, Mehmed b. 
Ahmed el-Müezzin.

125 [29b-3] Zâhide bt. Abdullah’ın vasiyeti kaydı
Mahmiye-i İstanbul’da Abdi Çelebi mahallesinde sâkine olup zâtını ma‘rifet-i 
şer‘iyye ile ârifân İmâm Mehmed Efendi b. Osman ve Müezzin Mehmed Halîfe 
b. Emrullah nâm kimesnelerin ta‘rîfleri ile mu‘arrefe olan Zâhide bt. Abdul-
lah nâm hâtun meclis-i şer‘-i hatîr-i lâzımü’t-tevkīrde işbu bâ‘isü’l-kitâb Musta-
fa Beşe b. Abdullah nâm kimesne mahzarında takrîr-i kelâm ve ta‘bîr-i merâm 
edip işbu hâzır bi’l-meclis zevcim Mahmud Çelebi zimmetinde mütekarrir ve 
ma‘kūdun-aleyh mehr-i müeccelim olan altmış esedî guruşdan bâkī kalan beş 
guruş ve cihet-i karz-ı şer‘îden yüz kıt‘a esedî guruş ile cem‘an yüz beş kıt‘a 
esedî guruş zevcim mezbûr Mahmud Çelebi zimmetinde hakkım olmağla ben 
bi emrillâhi te‘alâ dâr-ı bekāya intikāl ve rıhlet eylediğimde meblağ-ı mezbûr 
yüz beş kıt‘a esedî guruşun yetmiş beş guruşunu hîn-i vefâtımda techîz ve 
tekfîne ve eyyâm-ı mu‘tâdda tabh-ı ta‘âm için harc ve sarf oluna ve yirmi beş 
guruşu dahi külle yevm üçer İhlâs-ı şerîf kırâ’at edip sevâbını rûhuma ihdâ 
etmek üzre mahalle-i mezbûrede imâm olan Mehmed Efendi’ye hayâtda ol-
dukça verile ve beş guruşu dahi üç hatm-i şerîf tilâvet edip kezâlik sevâbını 
rûhuma ihdâ etmek üzre mahalle-i mezbûre müezzini olan Mehmed Halîfe’ye 
verile deyû ber vech-i muharrer ettiğim vasiyyetimin tenfîzine mezbûr Mustafa 
Beşe’yi vasiyy-i muhtâr nasb ve ihtiyâr eylediğimde, mezbûr Mustafa Beşe dahi 
kabûl ve merâsimini edâya ta‘ahhüd eyledi [30a] dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Saferi’l-muzaffer li sene seb‘a ve semânîn ve elf.
Şuhûdü’l-hâl: Ahmed Çelebi b. Derviş Kadırgalı? Ali, İvaz Efendi b. Şaban, Kefe-
li Mustafa Bey, İbrahim Çelebi b. Mehmed, Abdülkerim Çelebi b. Ali, Mehmed 
Çelebi b. Nasûh, Mehmed Çelebi b. Ali, el-Hâc Kemaleddin Kethüdâ-yı Hazret-i 
Efendi, Hazînedâr el-Hâc Hüseyin ve gayruhüm.

126 [30a-1] Belkıs bt. Abdullah’ın kocası Receb b. Hüseyin’den 
muhâla‘a yoluyla boşandığı
Mahmiye-i İstanbul’da Manisalı Çelebi mahallesi sâkinelerinden olup zâtı 
ma‘rifet-i şer‘iyye ile ârifân Ali b. Receb ve Şaban b. Abdullah nâm kimesne-
ler ta‘[rîf]leri ile mu‘arrefe olan Belkıs bt. Abdullah nâm hâtun zevc-i dâhili 
bâ‘is-i hâze’l-kitâb Receb b. Hüseyin nâm kimesne mahzarında ikrâr ve takrîr-i 
kelâm edip zevcim mezbûr Receb zimmetinde mütekarrir ve ma‘kūdun-aleyh 
olan altı bin akçe mehr-i müeccelim ve nafaka-i iddet-i ma‘lûmem üzerlerine 
ve mezbûr Receb’in firâşından hâsıl sadrî sagīr oğlum Hasan’ı yedi yaşına de-
ğin kendi malımdan infâk ve iksâ edip me’ûnet-i süknâm dahi kendi üzerime 
olmak üzre zevcim mezbûr Receb ile muhâla‘a-i sahîha-i şer‘iyye ile muhâla‘a 
edip ol dahi muhâla‘a-i mezbûreyi kabûl ettiğinden sonra hukūk-ı zevciyyete 
müte‘allika âmme-i de‘âvâdan her birimiz âharın zimmetini ibrâ ve iskāt eyle-
dik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Saferi’l-hayr li sene seb‘a ve semânîn ve elf.
Şuhûdü’l-hâl: Receb b. Ali, Şaban b. Abdullah, el-Hâc Kasım b. Receb, Mehmed 
Çelebi b. Abdullah, Osman b. Ömer, Veli b. Mahmud ve gayruhüm.

127 [30a-2] Fâtıma Hâtun bt. Mustafa Paşa’nın Üsküp’teki tarla, çayır 
ve çiftliğiyle içindekileri Ahmed Ağa b. Mehmed’e sattığı
Husûs-ı âti’l-beyânın mahallinde tahrîr[i] iltimâs olunmağın savb-ı şer‘îden 
Mevlânâ İbrahim Efendi b. Şaban irsâl olunup ol dahi Fâtıma Hanım bt. Mus-
tafa Paşa nâm hâtunun mahmiye-i İstanbul’da Tercüman Yunus mahallesinde 
sâkine olduğu menziline varıp zeyl-i kitâbda muharrerü’l-esâmî olan müslimîn 
huzûrunda akd-i meclis-i şer‘-i mübîn eyledikde zâtı ma‘rifet-i şer‘iyye ile ârifân 
Yusuf Bey b. Abdullah ve Halil Bey b. Ali nâm kimesneler ta‘rîfleriyle mu‘arrefe 
olan mezbûre Fâtıma Hanım meclis-i ma‘kūd-ı mezbûrda bâ‘is-i hâze’l-kitâb 
Ahmed Ağa b. Mehmed nâm kimesne mahzarında ikrâr ve takrîr-i kelâm edip 
akd-i âti’z-zikrin sudûruna değin yedimde mülküm ve hakkım olup vilâyet-i 
Rumeli’nde medîne-i Üsküp kurbunda vâki‘ bir tarafdan müşterî-i mezbûr mül-
kü ve Muhyiddin Efendi mülkü ve iki tarafdan tarîk-i âm ile mahdûd tahtânî 
on bâb oda ve bir sofa ve bir kule ve bir tahta anbar ve iki ahır ve bir sofa ve 
bir samanhâne ve yanında bir bâb oda ve bir sofa ve fevkānî bir fırını müştemil 
çiftlik ta‘bîr olunur mülk menzilim içinde mevcûd olan üç çift kara sığır ökü-
zü ve iki kara sığır ineği ve iki kısrak ve bir aygır at ve iki araba ve üç saban ve 
yüz İstanbul keyli buğday ve yüz keyl arpa ve çavdar ve sâir beynimizde ma‘lûm 
olan âlâtı cümle tevâbi‘ ve levâhıkı ve kâffe-i hukūk ve merâfıkı ile mezbûr Ah-
med Ağa’ya tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile dokuz yüz esedî guruşa bey‘ ol dahi ber vech-i muharrer ba‘de’l-
iştirâ ve’l-kabûl tefvîz-i câ’i’z-zikrin sudûruna değin taht-ı tasarrufumda olup 
çiftlik-i mezbûr sınırı dâhilinde vâki‘ lede’l-ahâlî ve’l-cîrân her birinin hudûdu 
ma‘lûm tahmînen altmış gırbâl tohum istî‘âb eder tarlalarımı ve otuz araba alef 
tahsîl olur bir kıt‘a çayırımı sâhib-i arz ma‘rifetiyle mezbûr Ahmed Ağa’ya yüz 
esedî guruş bedel mukābelesinde ferâğ ve tefvîz ol dahi ber vech-i muharrer te-
fevvüz ve kabûl ettiğinden sonra semen-i mezbûr dokuz yüz esedî guruşu ile 
bedel-i ferâğ olan yüz esedî guruş min haysi’l-mecmû‘ bin esedî guruşun dört 
yüz esedî guruşunu mezbûr Ahmed Ağa yedinden ahz u kabz edip bâkī altı 
yüz esedî guruşunu târih-i kitâbdan yüz sekiz gün tamâmına değin te’cîl edip 
mezbûr Ahmed Ağa dahi ecel-i mezkûr hulûlünde meblağ-ı bâkī-i mezbûr altı 
yüz esedî guruşu dahi tamâmen bana edâya ta‘ahhüd ettiğinden sonra zikr olu-
nan çiftlik ve tarlalar ve çayırı mahallerinde zabt ve tasarrufa mezbûr Ahmed 
Ağa’yı taslît eyledim ba‘de’l-yevm zikr olunan mülk çiftlik cemî‘ müştemilâtıyla 
merkūm Ahmed Ağa’nın mülk-i müşterâsı olup ve zikr olunan tarlalar ve çayır 
hakk-ı müfevvezidir. Keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î husûs-ı mezbûru Mevlânâ-yı mezbûr mahallinde tahrîr ve ma‘an 
irsâl olunan Durmuş b. Pîr Veli ile [30b] meclis-i şer‘a gelip alâ vukū‘ihi inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’l-hâdî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Nasûh Çelebi b. Yusuf, Abdurrahman Bey b. Ali, Mehmed Beşe 
b. Süleyman, Mehmed Çelebi b. el-Hâc Ahmed, el-Hâc Mahmud b. Yusuf, Ali b. 
Mustafa, Hasan b. Receb, Ahmed b. Hüseyin.

128 [30b-1] Vefat eden Kaptanıderya Ali Paşa’nın Tersane mukātaası 
kalemiyesinden üzerine kalan borcunun terekesinden ödenmesi
Min hattıhî
Tersâne-i âmire’de koğuş emîni olan mefhar-i erbâbü’t-tahrîr ve’l-kalem bâ‘is-i 
hâze’l-kitâb Ahmed Efendi b. Abdurrahman nâm kimesne dîvân-ı kāimmakām-ı 
hazret-i sadr-ı a‘zamîde akd olan meclis-i şer‘-i şerîfde mahmiye-i İstanbul’da 
Harâccı Kara Mehmed mahallesi sâkinlerinden olup kapudan iken bundan ak-
dem vefât eden merhûm Ali Paşa b. el-merhûm Mustafa Paşa’nın verâseti zevcesi 
fahrü’l-muhadderât Rukiye Hanım bt. Mehmed Paşa ve sulbî kebîr oğlu Mehmed 
Bey ve sulbî sagīr oğlu Ebûbekir Bey ve sulbiye kebîre kızları Aliye Hanım ve 
Hümâ Hanım ve sulbiye sagīre kızı Ayşe Hanım’a münhasıra olduğu şer‘an sâbit 
oldukdan sonra müteveffâ-yı merkūmun terekesine vâzı‘ü’l-yed olan merkūm 
Mehmed Bey ile kendi tarafından asîl ve sagīrân-ı mezbûrân Ebûbekir Bey ve 
Ayşe Hanım’ın vasiyy-i muhtârları olmağla kezâlik müteveffâ-yı mezbûrun tere-
kesine vâzı‘atü’l-yed olan mûmâ-ileyhâ Rukiye Hanım ile merkūmetân Aliye Ha-
nım ve Hümâ Hanım taraflarından husûs-ı âti’l-beyâna vekîller olduğu, zâtlarını 
ma‘rifet-i şer‘iyye ile ârifân müteveffâ-yı mezbûrun etbâ‘ından Abdülbâkī Ağa 
b. Ahmed ve kethüdâsı Ahmed Ağa b. Ali nâm kimesneler şehâdetleriyle şer‘an 
sâbit olan, Ömer Efendi b. Hüseyin nâm kimesne mahzarında üzerlerine da‘vâ 
ve takrîr-i kelâm edip târih-i kitâbdan bir buçuk ay mukaddem Tersâne-i âmire 
mukāta‘âtından kovuş emânetini bin seksen yedi senesine mahsûb olmak üzre, 
hâlâ Tersâne-i âmire emîni olan umdetü’l-emâcid ve’l-ekârim Yusuf Efendi 
bana der-uhde eylediğinde mukāta‘a-i mezbûre kalemiyyesi için yedimde olan 
ocaklık malından bin kıt‘a esedî guruşu merhûm-ı mezbûr Ali Paşa’ya def ‘ ve 
teslîm ol dahi ahz u kabz eylediğinden sonra mukāta‘a-i mezbûreyi merkūm Ali 
Paşa’nın zamânında zabt etmezden mukaddem merkūm Ali Paşa vefât etmekle 
hâlâ terekesine vazı‘aynel-yed olan mezbûrân Mehmed Bey ve Ömer Efendi’ye 
suâl olunup meblağ-ı mezbûr bin esedî guruşu merhûm-ı mezbûrun tereke-
sinden bana edâ ve teslîme tenbîh olunmak matlûbumdur dedikde gıbbe’s-suâl 
ve akībe’l-inkâr müdde‘î-i mezbûrdan müdde‘âsını mübeyyine beyyine ta-
leb olundukda udûl-i müslimînden olup merhûm-ı mezbûrun kethüdâsı olan 
merkūm Ahmed Ağa b. Ali ve dîvân efendisi olan Sâlih Efendi bin Süleyman 
nâm kimesneler li ecli’ş-şehâde meclis-i şer‘a hâzırân olup istişhâd olunduk-
larında fi’l-hakīka târih-i kitâbdan bir buçuk ay mukaddem Tersâne-i âmire 
mukāta‘âtından kovuş emâneti bin seksen yedi senesinde mahsûb olmak üzre 
emîn-i mûmâ-ileyh Yusuf Efendi müdde‘î-i mezbûra der-uhde eylediğinde 
mukāta‘a-i mezbûre kalemiyyesi için müdde‘î-i mezbûr bin kıt‘a esedî guru-
şu merhûm-ı mezbûr Ali Paşa’ya ber hayâtında bizim huzûrumuzda def ‘ ve 
teslîm ol dahi ahz u kabz etmişdir biz bu husûsa bu vech üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle olup müdde‘î-i mezbûr tahlîf-i şer‘î ile tahlîf olun-
dukdan sonra mûcebince meblağ-ı mezbûr bin guruşu merhûm-ı mezbûrun te-
rekesinden müdde‘î-i mezbûra edâ ve teslîm merkūmân Mehmed Bey ve Ömer 
Efendi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Umdetü ashâbü’t-tahrîr ve’l-kalem Yusuf Efendi tezkire-i 
ûlâ, kıdvetü ashâbü’t-tastîr ve’l-kalem Hasan Efendi tezkire-i sâniye, hâlâ 







çavuşbaşı kāimmakāmı olan fahrü’l-emâsil ve’l-akrân Murad Ağa, Muhzır 
Ağa kāimmakāmı olan fahrü’l-akrân Kasım Ağa, hâlâ İskenderiye vâlisi olan 
mefharü’l-ümerâ’i’l-kirâm Süleyman Paşa b. Mehmed, zahrü’l-akrân ve’l-eşbâh 
Cebecibaşı Fazlullah Ağa, hâlâ Reis olan mefharü erbâbü’t-tahrîr ve’l-kalem 
Mustafa Efendi b. Mehmed, hâlâ Tersâne-i âmire Rûznâmecisi olan mefharü 
erbâbü’t-tahrîr ve’l-kalem İbrahim Efendi b. Mehmed, fahrü’l-küttâb Ahmed 
Efendi b. Ali, zindan kâtibi olan Mustafa Efendi b. Ahmed.

129 [31a-1] el-Hâc Mehmed b. Ahmed’in evini çocukları Hasan, 
Nuh ve Fâtıma’ya sattığı
Mahmiye-i İstanbul’da Cafer Subaşı mahallesinde sâkin el-Hâc Mehmed b. Ah-
med nâm kimesne meclis-i şer‘-i şerîfde sulbî kebîr oğlu bâ‘is-i hâze’l-kitâb Ha-
san nâm kimesne mahzarından ikrâr ve takrîr-i kelâm edip akd-i âtî sudûruna 
değin yedimde mülküm olup mahmiye-i mezbûrede vâki‘ bir tarafı mahalle-i 
mezbûre mescid-i şerîfinde müezzin olanlara meşrût vakıf menzil ve bir tara-
fı tarîk-i âm ile mahdûd olup iki bâb fevkānî beyti ve bir sofayı ve bir ahırı ve 
cüneyneyi müştemil olan mülk menzilimi, bi cümleti’t-tevâbi‘ ve’l-levâhık oğ-
lum mezbûr Hasan ile sulbî sagīr oğlu Nuh ve sagīre kızım Fâtıma’ya yüz guru-
şa bey‘-i kat‘î ile bey‘ ve teslîm mezbûr Hasan asâleten ve sagīrân-ı mezbûrân 
taraflarından ben velâyeten li’z-zekeri misli hazzi’l-ünseyeyn iştirâ ve tesellüm 
ettiğimden sonra semen-i mezbûr yüz guruşdan mezbûrûn Hasan ve Nuh ve 
Fâtıma’nın zimmetlerini ibrâ eyledim dedikde mezbûr Hasan mukırr-ı merkūmu 
ikrâr-ı meşrûhunda tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâlis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Mustafa, Mehmed Beşe b. Mustafa, Seyyid Ha-
san b. Seyyid Hasan, İbrahim, Seyyid Mustafa Efendi b. Abdülkerim, Seyyid 
Muharrem Efendi b. İsmail, Mehmed b. Mustafa, Ali Beşe b. Himmet, Musa b. 
Yakub ve gayruhüm mine’l-hâzırîn.

130 [31a-2] Saraylı Timurhan bt. Abdullah’ın Mustafa Kaptan b. Ali’ye 
olan borcunu ödemesi gerektiği
Mahmiye-i İstanbul’da Şehremini câmi‘-i şerîfi kurbunda Molla Hüsrev ma-
hallesi ahâlîsinden bâ‘is-i hâze’l-kitâb Mustafa Kapudan b. Ali nâm kimesne 
meclis-i şer‘-i şerîfde mahmiye-i mezbûrede Çukur mahallesi sâkinelerinden 
Saraylı Timurhan bt. Abdullah nâm hâtun mahzarında üzerine da‘vâ ve takrîr-i 
kelâm edip bin seksen beş senesi Zilhiccesi evâilinde mezbûre Timurhan üç 
paftalı bir ön cevâhir kuşağı ile yetmiş iki paftalı bir altın kuşağını âhara rehin 
vaz‘ edip kendi için akçe iktirâz etmek üzre bana def ‘ ve teslîm ben dahi ber 
vech-i muharrer ahz ettiğimden sonra zikr olunan kuşakları Mustafa Efen-
di nâm kimesneye rehin vaz‘ edip mukābelesinde yüz altmış guruş ahz etti-
ğimden sonra mezbûre Timurhan’a ikrâz ve teslîm ol dahi ahz u kabz et-
miş idi hâlâ mezbûre Timurhan’a suâl olunup meblağ-ı mezbûru bana edâ ve 
teslîme mezbûre Timurhan’a tenbîh olunmak matlûbumdur dedikde gıbbe’s-
suâl mezbûre Timurhan cevâbında zikr olunan kuşaklarımı târih-i mezbûrda 
müdde‘î-i mezbûrun zevcesi işbu hâzır bi’l-meclis Aliye nâm hâtuna bi tarîki’l-
emâne teslîmetmiş idim, ber vech-i muharrer meblağ-ı mezbûru ahz u kabz et-
tiğini inkâr etmeğin müdde‘î-i mezbûrdan müdde‘âsını mübeyyine beyyine ta-
leb olundukda mahrûse-i Üsküdar müzâfâtından Taşköprü kasabası ahâlîsinden 
olup misâfiren zikr olunan Molla Hüsrev mahallesinde sâkin olan Hasan Reis 
b. Hüseyin nâm kimesne ile mahalle-i mezbûre sâkinelerinden olup atîkātdan 
olan Belkıs bt. Abdullah ve Safiye bt. Abdullah ve Emine bt. Abdullah nâm 
hâtunlar li ecli’ş-şehâde meclis-i şer‘a hâzırûn olup istişhâd olunduklarında fi’l-
hakīka târih-i mezbûrda müdde‘î-i mezbûr Mustafa Kapudan meblağ-ı mezbûr 
yüz altmış guruşu mezbûre Timurhan’a bizim huzûrumuzda ikrâz [ve] teslîm ol 
dahi iktirâz ve kabz etmiş idi biz bu husûsa bu vech üzre şâhidleriz, şehâdet dahi 
ederiz deyû her biri edâ-i şehâdet-i şer‘iyye ettiklerinde şuhûd-ı mezbûrûnun 
keyfiyyet-i hâllerini suâl için savb-ı şer‘-i şerîfden irsâl olunan Mevlânâ Musta-
fa Efendi b. Abdülaziz zikr olunan Molla Hüsrev mahallesine varıp ahâlîsinden 
İmâm Ahmed Efendi b. Hamza ve Mustafa Çelebi b. Süleyman ve Osman Beşe 
b. İbrahim ve Mustafa Beşe b. Hüseyin ve Sâlih Çelebi b. Abdullah ve Ahmed 
Efendi b. Ali ve el-Hâc Nasûh b. Mehmed ve Yusuf Beşe b. Abdullah ve el-Hâc 
Hüseyin b. Abdullah ve Ebûbekir Beşe b. Hüseyin ve Mustafa Efendi b. Ahmed 
ve Odabaşı Mustafa Beşe b. Sefer ve Hasan Çelebi b. Ahmed ve İsmail b. Mus-
tafa ve Ali Efendi [31b] ve Ali Efendi b. Mahmud ve Mehmed Beşe b. Nurul-
lah nâm kimesnelerden şuhûd-ı mezbûrûnun keyfiyyet-i hâllerini suâl eyledik-
de her biri şuhûd-ı mezbûrûn için adl ve makbûlü’ş-şehâdedir deyû haber ver-
diklerini Mevlânâ-yı mezbûr mahallinde tahrîr, ba‘dehu ma‘an irsâl olunan Mu-
harrem b. Şaban ile meclis-i şer‘a gelip alâ vukū‘ihi inhâ ve takrîr etmekle sırren 
ve alenen ta‘dîl ve tezkiyye olunduklarından sonra şehâdetleri makbûle olma-
ğın mûcebince meblağ-ı mezbûr ba‘de teslîmi’r-rehn müdde‘î-i mezbûra edâ ve 
teslîm mezbûre Timurhan’a tenbîh olunmağın mâ vaka‘a bi’t-taleb ketb olundu.
Fi’l-yevmi’s-sânî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Hasan Efendi tezkire-i ûlâ, 
mefharü’l-eşbâh ve’l-ekfâ çavuşbaşı Murad Ağa, umdetü’l-emâsil ve’l-e‘âlî Muh-
zır Kasım Ağa, fahrü’l-akrân Kemaleddin Kethüdâ-yı Hazret-i Efendi, fahrü’l-
akrân muhzırbaşı Receb Ağa.







131 [31b-1] Hatice bt. Hasan’ın evini Yahya Beşe’ye sattığı
Mahmiye-i İstanbul’da Kasım Ağa mahallesinde sâkine olup zâtı ma‘rifet-i 
şer‘iyye ile ârifân İmâm İbrahim Efendi b. Mahmud ve Hüseyin Çelebi b. Osman 
nâm kimesneler ta‘rîfleriyle mu‘arrefe olan Hatice bt. Hasan nâm hâtunun sul-
biye kızı ve tarafından husûs-ı âti’l-beyâna vekîl olduğu zâtını ma‘rifet-i şer‘iyye 
ile ârifân Süleyman Çelebi b. Hasan ve Halil Beşe b. Abdullah nâm kimesneler 
şehâdetleri ile şer‘an sâbite olan Ümmühâni bt. Mehmed nâm kimesne mahza-
rında bi’l-vekâle ikrâr ve takrîr-i kelâm edip akd-i âti’z-zikrin sudûruna değin 
müvekkilem mezbûrenin yedinde mülkü ve hakkı olup mahalle-i mezbûrede 
vâki‘ bir tarafdan Ümmühâni Hâtun mülkü ve bir tarafdan Ayşe Hâtun mül-
kü ve bir tarafdan müezzine meşrût vakf menzil ve bir tarafdan tarîk-i âm ile 
mahdûd fevkānî üç bâb oda ve bir sofa ve bir ahır ve bir su kuyusu ve bir kenîf 
ve hadîkayı müştemil menzilini cümle tevâbi‘ ve levâhıkı ve kâffe-i hukūk ve 
merâfıkı ile mezbûr Yahya Beşe’ye tarafeynden îcâb ve kabûlü hâvî şurût-ı müf-
sideden ârî bey‘-i bâtt-ı sahîh-i şer‘î ile yüz esedî guruşa bey‘ ve teslîm ol dahi 
iştirâ ve tesellüm ve kabz ettiğinden sonra semeni olan meblağ-ı mezbûr yüz 
esedî guruşu mezbûr Yahya Beşe’ye hibe ve teslîm ol dahi meclis-i hibede ittihâb 
ve tesellüm ve kabz eyledi ba‘de’l-yevm menzil-i mahdûd-ı mezkûr mezbûr Yah-
ya Beşe’nin mülk-i müşterâsıdır. Keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Cafer Efendi b. Abdülkerim, Mustafa b. Rıdvan, Abdullah Çelebi b. 
Hasan, Ali Çelebi b. Mehmed, Kenan Bey b. Abdullah el-Cündî, es-Seyyid Meh-
med Çelebi b. es-Seyyid Cafer, Osman b. Mehmed, Mustafa Çelebi b. Halil Beşe, 
Ahmed Çelebi b. es-Seyyid Mustafa.

132 [31b-2, Arapça] Hâkimin Yorgi v. Yani adlı küçüğe Aleksi 
v. Kodori’yi vasî nasbettiği
Hâkim, hâfız-ı hâze’l-kitâb Aleksi v. Kodori nâm kimesneyi Yorgi v. Yani nâm 
sagīrin tesviye-i umûru ve mukaddemâ mahmiye-i Kostantıniyye mahallâtından 
Sofular mahallesinde sâkin iken mürd olan mezbûr babasından kendisine irs-i 
şer‘le intikāl eden emvâlin zabtı için rüşd ânına ve hadd-i bülûğuna kadar 
ihtiyâcına binâen vasiyy-i şer‘î nasb etti. O da vesâyet-i mezbûreyi kabûl edip 
hizmet-i lâzımesini edâyı ta‘ahhüd etti.
Cerâ zâlike ve hurrire fi’l-yevmi’s-sâlis aşere min Saferi’l-hayr sene seb‘a ve 
semânîn ve elf.
Şuhûdü’l-hâl: Mehmed b. Ahmed, Bayram b. Abdullah, Mehmed b. Mehmed, 
Osman b. Ömer, İbrahim Çelebi b. Ahmed, Ebûbekir b. Hüseyin ve gayruhüm 
mine’l-hâzırîn

133 [31b-3] Panurye’nin vefat eden kocasına borcu olan Dimitraki’den 
kendi hissesine düşen kısmını alacağı
Bakkal tâ’ifesinden olup husûs-ı âti’l-beyâna vech-i âtî vekâlet iddi‘â eden bâ‘is-i 
hâze’r-rakīm Aleksi v. Feranci nâm zimmî meclis-i şer‘-i şerîfde Dimitraki v. İs-
todoli nâm zimmî muvâcehesinde üzerine da‘vâ ve takrîr-i kelâm edip fi’l-asl 
vilâyet-i Rumeli’nde Kalavrete kazâsına tâbi‘ Grebene nâm karye ahâlîsinden 
olup mahmiye-i İstanbul’da bakkal iken hâlik olan Yani v. Todori nâm zimmînin 
verâseti sulbî sagīr oğlu Yorgi ile zevce-i metrûkesi Panurye nâm Nasrâniyye’ye 
münhasıra olup mezbûre Panurye hâlik-i mezbûrun zimem-i nâsda olan 
hukūkundan [32a] hisse-i şer‘iyyesi taleb ve da‘vâ ve ahz u kabz ve kendiye îsâl 
ve kabz ve îsâl mütevakkıf olduğu umûrun küllîsine tarafından beni vekîl ve 
nâib-i menâb nasb ve ta‘yîn, ben dahi vekâlet-i mezbûreyi kabûl edip hâlik-i 
mezbûr Yani’nin mezbûr Dimitraki zimmetinde hüccet-i cihet-i karz-ı şer‘îden 
beş yüz akçe hakkı olup kable’l-istîfâ hâlik olmağla mezbûr Dimitraki’ye suâl 
olunup meblağ-ı mezbûrdan müvekkile-i mezbûrenin hissesi olan altmış iki 
akçenin alıverilmesi matlûbumdur dedikde gıbbe’s-suâl mezbûr Dimitra-
ki cevâbında fi’l-hakīka cihet-i karz-ı şer‘îden meblağ-ı mezbûr beş yüz akçe 
zimmetinde hâlik-i mezbûra vâcibü’l-edâ ve lâzımü’l-kazâ deyni olduğu[nu] 
ikrâr, lâkin sagīr-i mezbûr Yorgi ve Panurye’nin ber vech-i muharrer verâset 
ve vekâlet[ine] beyyine taleb olundukda karye-i mezbûre ahâlîsinden Panayot 
v. Todori ve Valısar? v. Todori ve Yorgi v. Dimo nâm zimmîler li ecli’ş-şehâde 
meclis-i şer‘a hâzırûn olup istişhâd olunduklarında fi’l-hakīka hâlik-i mezbûr 
yanında mezbûr Yorgi sulbî oğlu ve mezbûre Panurye zevce-i metrûkesidir ve 
hâlik-i mezbûrun verâseti mezbûrân Yorgi ve Panurye’ye münhasıradır gay-
rı verâseti ve terekesine müstahakk-ı âhar olduğu ma‘lûmumuz değildir ve 
mezbûre Panurye hâlik-i mezbûrun zimem-i nâsda olan hukūkundan hisse ta-
leb ve da‘vâ ve ahz u kabza ve kendiye îsâle ve kabz ve îsâl mütevakkıf oldu-
ğu umûrun küllîsine tarafından mezbûr Aleksi’yi bizim huzûrumuzda vekîl ve 
nâib-i menâb nasb ve ta‘yîn edip ol dahi vekâlet-i mezbûreyi kabûl etmiş idi 
biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye ettiklerinde gıbbe’r-ri‘âye şerâ’iti’l-kabûl şehâdetleri makbûle 
olmağın mûcebince mezbûrân Yorgi ve Panurye’nin ber vech-i muharrer 
verâsetlerine ve müdde‘î-i mezbûrun mezbûre Panurye tarafından vekâletine 
ba‘de’l-hükmi’ş-şer‘î meblağ-ı mezbûr beş yüz akçeden mezbûre Panurye’nin 
hissesini vekîl-i mezbûr Aleksi’ye teslîme mezbûr Dimitraki’ye tenbîh olunma-
ğın mâ vaka‘a bi’t-taleb ketb olundu.
Fi’l-yevmi’s-sâlis aşer mine’s-Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. Ahmed, Bayram b. 
Abdullah, Mehmed b. Mehmed, Osman Çelebi b. Ömer, Ebûbekir b. Hüseyin, 
Muharrem b. Mehmed ve gayruhüm mine’l-hâzırîn.

134 [32a-1] Raziye bt. Mehmed Çavuş’un kocası Bahârî Mehmed b. 
Davud’dan muhâla‘a yoluyla boşandığı
Mahmiye-i İstanbul’da Kurt Ağa Çeşmesi mahallesi sâkinelerinden Raziye 
bt. Mehmed Çavuş nâm hâtun meclis-i şer‘-i şerîfd[e] zevc-i muhâlı‘ı bâ‘is-i 
hâze’l-kitâb Bahârî Mehmed b. Davud nâm kimesne mahzarında ikrâr-ı tâm 
ve takrîr-i kelâm edip zevcim mezbûr Bahârî Mehmed zimmetinde mütekar-
rir ve ma‘kūdun-aleyh mehr-i müeccelim olan iki bin akçe ile nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre, 
zevcim mezbûr Bahârî Mehmed ile muhâla‘a-i sahîha-i şer‘iyye ile muhâla‘a 
edip ol dahi muhâla‘a-i mezbûreyi kabûl ettiğinden sonra hukūk-ı zevciyyete 
müte‘allika de‘âvâdan her birimiz âharın zimmetini ibrâ ve iskāt eyledik dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: es-Seyyid Muharrem Efendi el-kâtib, Musa Efendi b. (  ), İbrahim 
Çelebi b. Ahmed, Ali b. Abdullah ve gayruhüm.

135 [32a-2] Zâhide bt. Abdullah’ın ev hissesini kocası Mahmud Çelebi b. 
Mehmed’e hibe ettiği
Mahmiye-i İstanbul’da Abdi Çelebi mahallesinde sâkine olup zâtı ma‘rifet-i 
şer‘iyye ile ârifân İmâm Mehmed Efendi b. Osman ve Müezzin Mehmed Halîfe 
b. Emrullah nâm kimesneler ta‘rîfleriyle mu‘arrefe olan Zâhide bt. Abdullah 
nâm hâtun meclis-i şer‘-i hatîr-i lâzımü’t-tevkīrde işbu bâ‘is-i hâze’l-kitâb zev-
ci Mahmud Çelebi b. Mehmed nâm kimesne mahzarında ikrâr ve takrîr-i kelâm 
edip akd-i âti’z-zikrin sudûruna değin yedimde mülk ve hakkım olup mahalle-i 
mezbûrede vâki‘ bir tarafdan balıkçı Mustafa ve bir tarafdan Ahmed Bey men-
zili ve iki tarafdan tarîk-i âm ile mahdûd olup fevkānî iki bâb oda ve bir sofa 
ve bir matbah ve tahtânî iki bâb oda ve kenîfi ve su kuyusunu ve havluyu müş-
temil menzilde olan üç sehimden bir sehim hissemi zevcim mezbûr Mahmud 
Çelebi’ye tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile yüz kıt‘a esedî guruşa bey‘ ve teslîm ol dahi ber vech-i mu-
harrer iştirâ ve tesellüm eylediğinden sonra semeni olan meblağ-ı mezbûr yüz 
esedî guruşu mezbûr Mahmud Çelebi’ye hibe-i sahîha-i şer‘iyye ile hibe ve 
temlîk edip ol dahi meclis-i hibede ittihâb ve kabûl eyledi ba‘de’l-yevm menzil-i 
mahdûd-ı mezkûrun üç sehimden hissem olan bir sehm-i şâyi‘ mezbûr Mah-
mud Çelebi’nin mülk-i müşterâsıdır, keyfe mâ yeşâ’ ve yahtâr [32b] mutasarrıf 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis [min] Saferi’l-hayr li sene seb‘a ve semânîn ve elf.
Şuhûdü’l-hâl: Ahmed Çelebi b. Derviş, İvaz Efendi b. Şaban, Kefeli Mustafa 
Bey, İbrahim Çelebi b. Mehmed, Abdülkerim Çelebi b. Ali, Mustafa Çelebi b. 
Nasûh, Mehmed Çelebi b. Ali, el-Hâc Kemaleddin Kethüdâ-yı Hazret-i Efendi, 
Hazînedâr el-Hâc Hüseyin Ağa ve gayruhüm mine’l-hâzırîn.

136 [32b-1] İbrahim Beşe b. Mahmud’un keresteci el-Hâc Mustafa b. 
Abdullah’a olan borcunu ödemesi gerektiği
Keresteci tâ’ifesinden olup mahmiye-i İstanbul’da Çerağī Hamza mahalle-
si sâkinlerinden bâ‘is-i hâze’l-kitâb el-Hâc Mustafa b. Abdullah nâm kimes-
ne meclis-i şer‘-i şerîfde İbrahim Beşe b. Mahmud nâm kimesne mahzarın-
da üzerine da‘vâ ve takrîr-i kelâm edip mezbûr İbrahim Beşe zimmetinde ye-
dimden iştirâ ve kabz eylediği beynimizde ma‘lûm kereste bahâ[sından] ba‘de 
küllî hesâb on bin yüz yedi akçe hakkım olup hattâ şuhûd mahzarında ikrâr 
dahi ettiğinden sonra meblağ-ı mezbûrun dört bin akçesini mezbûr İbrahim 
Beşe bana edâ ve teslîm ben dahi ahz u kabz edip altı bin yüz yedi akçe bâkī 
kalmış idi hâlâ mezbûr İbrahim Beşe’ye suâl olunup meblağ-ı bâkī-i mezbûru 
bana edâ ve teslîme tenbîh olunmak matlûbumdur dedikde gıbbe’s-suâl ve’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
tâ’ife-i mezbûreden olup mahmiye-i mezbûrede Murad Paşa türbesi kurbun-
da Camcı mahallesi sâkinlerinden Mehmed Efendi b. Mehmed ve Hüseyin Ağa 
mahalle[si] sâkinlerinden Süleyman b. Mustafa nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka mezbûr İbrahim 
Beşe müdde‘î-i mezbûr yedinden iştirâ ve kabz eylediği kereste bahâsından ba‘de 
küllî hesâb zimmetinde müdde‘î-i mezbûr el-Hâc Mustafa’ya vâcibü’l-edâ ve 
lâzımü’l-kazâ on bin yüz yedi akçe deyni olduğu[nu] bizim huzûrumuzda ikrâr 
ve bizi istişhâd etmiş idi biz bu husûsa bu vech üzre şâhidleriz, şehâdet dahi 
ederiz deyû her biri edâ-i şehâdet-i şer‘iyye ettiklerinde şâhidân-ı mezbûrânın 
keyfiyyet-i hâllerini suâl için savb-ı şer‘den irsâl olunan Mevlânâ es-Seyyid Mu-
harrem Efendi b. es-Seyyid İsmail evvelâ zikr olunan Camcı mahallesine va-
rıp ahâlîsinden Şeyh Yahya Efendi b. Mustafa ve Ömer Çelebi b. Abdullah ve 
Hasan Bey b. Hamza ve Mustafa Beşe b. Ali ve Mehmed Efendi b. İsmail ve Re-
ceb b. Yusuf ve Mehmed Efendi b. Yusuf nâm kimesnelerden şâhid-i mezbûr 
Mehmed Efendi’nin keyfiyyet-i hâlini suâl edip ve sâniyen zikr olunan Hüse-
yin Ağa mahallesine varıp ahâlîsinden Ömer Çelebi b. Süleyman ve el-Hâc Mü-
min b. Halil ve Hasan b. Mustafa ve Abdi Çelebi b. Ali ve Mehmed Çelebi b. 
Hüseyin ve Ali Dede b. Mustafa ve Mehmed Beşe b. Hüseyin ve Halil Çele-
bi b. Abdullah nâm kimesnelerden mezbûr Süleyman’ı suâl eyledikde her biri 
şâhidân-ı mezbûrân için adl ve makbûlü’ş-şehâdedir velev aleynâ deyû haber 
verdiklerini Mevlânâ-yı mezbûr mahallinde tahrîr ve ma‘an irsâl olunan Meh-
med b. Ahmed ile meclis-i şer‘a gelip alâ vukū‘ihi inhâ ve takrîr etmekle sırren 
ve alenen ta‘dîl ve’t-tezkiyye olundukdan sonra şehâdetleri makbûle olmağın 
mûcebince meblağ-ı bâkī-i mezbûr altı bin yüz yedi akçeyi müdde‘î-i merkūma 
edâ ve teslîme mezbûr İbrahim Beşe’ye tenbîh olunmağın mâ vaka‘a bi’t-taleb 
ketb olundu.
Fi’l-yevmi’r-râbi‘ aşer min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Abdurrahman b. Musa, Musa Halîfe b. Receb, el-Hâc Ka-
sım b. Receb, Mustafa Beşe b. Abdullah, ve Hasan Beşe çukadâr ve gayruhüm.

137 [32b-2] Vefat eden Ali Çavuş b. Abdullah’ın borcunun terekesini 
alan kardeşi Mustafa’dan tahsil edildiği
Mahmiye-i İstanbul’da bi’l-fi‘l beytülmâl emîni olan umdetü’l-emâsil ve’l-emâcid 
Mustafa Ağa b. Mehmed Ağa tarafından husûs-ı âti’l-beyâna vekîl olduğu Ömer 
Çavuş b. İbrahim ve Fazlullah Çelebi b. Mehmed nâm kimesneler şehâdetleri 
ile şer‘an sâbit olan Ahmed Ağa b. Mustafa nâm kimesne meclis-i şer‘-i şerîfde 
mahmiye-i mezbûrede Haydarhâne mahallesinde sâkin iken bundan akdem 
vefât eden Ali Çavuş b. Abdullah nâm kimesnenin li ebeveyn karındaşı olup ve 
hasren vârisi olmağla terekesine vâzı‘ü’l-yed olan bâ‘is-i hâze’l-kitâb diğer Mus-
tafa Bey nâm kimesne mahzarında bi’l-vekâle ikrâr ve takrîr-i kelâm edip mü-
vekkilim mûmâ-ileyh kendi malından müteveffâ-yı mezbûra hayâtında bin sek-
sen beş senesi evâsıtında bin üç yüz elli guruş ikrâz ve teslîm ol dahi iktirâz 
ve kabz ettiğinden sonra müteveffâ-yı mezbûr hayâtında meblağ-ı mezbûrun 
bi’d-defe‘ât bin yüz elli yedi guruşunu müvekkil-i mûmâ-ileyhe edâ ve teslîm 
ol dahi yedinden ahz u kabz ve istîfâ etmiş idi bâkīsin yüz doksan üç guruş 
müteveffâ-yı mezbûrun zimmetinde iken kable’l-edâ fevt olmağla hâlâ merkūm 
diğer Mustafa’dan meblağ-ı bâkī-i mezbûr yüz doksan üç guruşu müteveffâ-
yı mezbûrun tereke-i vâfiyesinden da‘vâ ve taleb ettiğinde, ol dahi edâdan 
imtinâ‘ etmeğin beynlerinde nizâ‘-ı küllî vukū‘undan sonra muslihûn tavassut 
edip mezbûr diğer Mustafa ile müvekkil-i mûmâ-ileyh beynlerinde yüz guruş 
üzerine inşâ-i akd-i sulh ettiklerinde müvekkil-i mezbûr dahi sulh-i mezbûru 
kabûl ve bedel-i sulh olan meblağ-ı mezbûr yüz esedî guruş mezbûr diğer Mus-
tafa yedinden tamâmen ahz u kabz eyledi ba‘de’l-yevm tereke-i mezbûre ve 
husûs-ı [33a] mezbûra müte‘allika âmme-i de‘âvâdan mezbûr diğer Mustafa’nın 
zimmetini ibrâ-i âmm-ı râfi‘ü’l-hisâm ile ibrâ ve iskāt eyledi dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Ömer Çavuş b. Mehmed Çavuş b. Fazlı Ağa b. ( ), İsmail Çelebi b. 
Haydar, el-Hâc Mustafa b. Mahmud, Mahmud Çelebi b. Ali ve gayruhüm.

138 [33a-1] Vefat eden Osman b. el-Hâc İbrahim’in terekesinden 
kızı Ayşe Hâtun’un payına düşen parayı, ablası Kerime 
Hâtun’dan aldığı
Fi’l-asl vilâyet-i Anadolu’da Devrekâni kazâsına tâbi‘ Başakpınar nâm karye 
ahâlîsinden olup mahmiye-i İstanbul’da Süleymaniye kurbunda Mehmed Paşa 
mahallesinde sâkin iken bundan akdem vefât eden Osman b. el-Hâc İbrahim’in 
verâseti zevce-i metrûkesi Sâliha bt. ( ) nâm hâtun ile sulbiye kebîre kızı Kerime 
ve li ebeveyn kız karındaşı Ayşe nâm hâtunlara münhasıra ve tashîh-i mes’elesi 
sekiz sehimden olup sihâm-ı mezbûreden bir sehmi mezbûre Sâliha’ya ve 
dört sehmi mezbûre Kerime Hâtun’a ve üç sehmi dahi mersûme Ayşe Hâtun’a 
isâbet ettiği şer‘an mütehakkik oldukdan sonra mezbûre Ayşe’nin oğlu ve tara-
fından husûs-ı âti’l-beyâna vekîl olduğu zâtını ma‘rifet-i şer‘iyye ile ârifân Sa-
tılmış b. Osman ve İsâ b. Ahmed nâm kimesneler şehâdetleriyle şer‘an sâbit 
olan Mustafa b. Hüseyin nâm kimesne meclis-i şer‘-i enverde müteveffâ-yı 
mezbûrun terekesine vâzı‘atü’l-yed olan bâ‘isetü hâze’l-vesîka merkūme Ke-
rime Hâtun mahzarında bi’l-vekâle ikrâr ve takrîr-i kelâm edip müteveffâ-yı 
mezbûrun muhallefâtından mezbûre Kerime Hâtun’un makbûzu olan tereke-
den ber vech-i muharrer müvekkilem mezbûre Ayşe Hâtun’a isâbet eden bin 
beş yüz yirmi cedîd râyic fi’l-vakt akçemi vekâletim hasebiyle mezbûre Kerime 
Hâtun’un makbûzu olan terekeden ber vech-i muharrer müvekkilem mezbûre 
Ayşe Hâtun’a isâbet eden bin beş yüz yirmi cedîd râyic fi’l-vakt akçeyi vekâletim 
hasebiyle mezbûre Kerime Hâtunba‘d müvekkilem mezbûre Ayşe Hâtun'un tereke-i müteveffâ-yı mezbûrdan 
merkūme Kerime Hâtun yedinde bir akçe ve bir habbe hakkı bâkī kalmadı de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Saferi’l-hayr li sene seb‘a ve semânîn ve elf.Şuhûdü’l-hâl: Mustafa Beşe b. İbrahim, Ali Efendi b. İlyas, Hasan Beşe b. Meh-
med, Abdülvahhab Çelebi b. Mehmed, Satılmış b. Osman, Veli Beşe el-Muhzır 
ve gayruhüm mine’l-hâzırîn.

139 [33a-2] Vefat eden Mehmed Çelebi b. Osman’ın borçlarını ödemeye 
terekesinin yetmediği ve vârislerinin nafakası için menzilinin 
Mehmed Ağa’ya satıldığı
Mahmiye-i İstanbul’da Arpa Emîni mahallesi sâkinlerinden iken bundan ak-
dem vefât eden Mehmed Çelebi b. Osman’ın verâseti zevce-i metrûkeleri Emi-
ne bt. Mahmud ve Şerife Sâliha bt. es-Seyyid Ali Efendi nâm hâtunlara ve 
sulbî sagīr oğulları Mehmed ve es-Seyyid Mustafa ve sulbiye sagīre kızı Şeri-
fe Fâtıma’ya münhasıra olduğu şer‘an sâbit oldukdan sonra kendi tarafından 
asîl ve sagīr-i mezbûr Mehmed’in vâlidesi ve kıbel-i şer‘den mansûbe vasîsi 
olan mezbûre Emine ile kezâlik kendi tarafından asîl ve sagīrân-ı mezbûrân 
es-Seyyid Mustafa ve Şerife Fâtıma’nın vâlideleri ve kıbel-i şer‘den mansûbe 
vasîleri olan mezbûre Şerife Sâliha zâtları ma‘rifet-i şer‘iyye ile ârifân olan Mus-
tafa Bey b. Abdülhalil Mehmed Ağa b. Gāzi nâm kimesne mahzarında her biri 
asâleten ve vesâyeten ikrâr ve takrîr-i kelâm edip müteveffâ-yı mezbûr Mehmed 
Çelebi’nin düyûn-ı kesîresi olup tereke-i menkūlesi vefâ etmediğinden mâ‘adâ 
sıgār-ı mezbûrûnun nafakaya ihtiyâcları olmağla müteveffâ-yı mezbûrun te-
rekesinden olup mahalle-i mezbûrede vâki‘ bir tarafdan Emine Hâtun mülkü 
ve iki tarafdan Gevher Hâtun mülkü olan bahçe ve bir tarafdan tarîk-i âm ile 
mahdûd bir bâb tahtânî oda ve bir sofa ve bir kenîf ve bahçeyi müştemil menzili 
dahi bey‘ lâzım olmağın bundan akdem menzil-i mezbûru Sûk-ı sultânî’de kirâr 
ve mirâr nidâ ve müzâyede ettirip iki yüz seksen guruşa mezbûr Mehmed Ağa 
üzerinde karâr edip ziyâde ile tâlib-i âhar zuhûr etmeyip, meblağ-ı mezbûr iki 
yüz seksen guruşa tarafeynden îcâb ve kabûlü hâvî bey‘-i kat‘î ile bey‘ ve teslîm 
ol dahi iştirâ ve tesellüm ve semen-i mezbûr iki yüz seksen guruşu bize edâ ve 
teslîm biz dahi yedinden tamâmen ahz u kabz eyledik ba‘de’l-yevm menzil-i 
mahdûd-ı merkūm mezbûr Mehmed Ağa’nın mülk-i müşterâsıdır. Keyfe mâ 
yeşâ’ ve yahtâr mutasarrıf olsun dediklerinde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâdî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Bey b. Abdullah, Hüseyin Halîfe b. Mustafa el-Müezzin, 
Mustafa b. Musa, İvaz Bey b. (…?) es-Seyyid Ali Efendi el-İmâm, Mehmed 
Halîfe el-Müezzin, el-Hâc Abdünnebi b. Derviş, Mustafa Bey b. Abdullah, Mus-
tafa Halîfe el-Müezzin, el-Hâc Mehmed Efendi.







140 [33b-1] Arzuman v. Asvador’un evini Derviş Odabaşı b. Yusuf ’a bey‘ 
bi’l-istiğlâl yoluyla sattığı
Mahmiye-i İstanbul’da Kefeli mahallesinde sâkin Arzuman v. Asvador nâm 
zimmî meclis-i şer‘-i şerîfde Derviş Odabaşı b. Yusuf nâm kimesne mahzarında 
ikrâr ve takrîr-i kelâm edip yedimde mülk hakkım olup mahalle-i mezbûrede 
vâki‘ bir tarafdan Meryem Hâtun mülkü ve bir tarafdan el-Hâc Mehmed mül-
kü ve iki tarafdan tarîk-i âm ile mahdûd büyût-ı adîdeyi müştemil menzilimi 
mezbûr Derviş Odabaşı’ya dört yüz esedî guruşa bi tarîki’l-istiğlâl bey‘ ve teslîm 
ol dahi ba‘de’l-iştirâ ve kabûl semeni olan meblağ-ı mezbûr dört yüz esedî guru-
şu mezbûr Odabaşı yedinden tamâmen ahz u kabz eylediğimden sonra merkūm 
Derviş Odabaşı menzil-i mahdûd-ı mezbûru gıbbe’t-tahliyyeti’ş-şer‘iyye ve’t-
tekābuzi’l-mer‘î her otuz günde dörder esedî guruş ücret ile bana îcâr, ben dahi 
ber vech-i muharrer istîcâr ve kabûl eyledim dedikde gıbbe’t-tasdîki’ş-şer‘î 
mezbûr Arzuman’ın dâmâdı Mardiros v. Kirakos nâm zimmî meblağ-ı mezbûr 
dört yüz guruşa ve menzil-i mezkûrun ücretine emir ve kabûlü hâviye kefâlet-i 
sahîha-i şer‘iyye ile kefîl olmağın mâ vaka‘a bi’t-taleb ketb olundu.
Fi’l-yevmi’s-sâdis aşer min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Hüseyin b. Yahya, Eyyûb Odabaşı b. (  ), Eyyûb b. Hasan, 
el-Hâc Hüseyin b. Yahya, Receb b. Ali, Ali b. Abdullah, Mehmed Bey b. Hasan, 
Süleyman Beşe b. ( ), Himmet b. Mehmed ve gayruhüm.

141 [33b-2] Yakub Ağa’nın vakfa ait olup kiraladığı eve el koyan 
İmam Mahmud Efendi’nin evden çıkması gerektiği
Mahmiye-i İstanbul’da Nahılbend mahallesi sâkinlerinden bâ‘is-i hâze’l-kitâb 
Yakub Ağa nâm kimesne tarafından husûs-ı âti’l-beyâna vekîl olduğu nehc-i 
şer‘î ve tarîk-i mer‘î üzre şer‘an sâbit olan Yusuf Çelebi b. Abdullah nâm ki-
mesne meclis-i şer‘-i şerîfde mahmiye-i mezbûrede merhûm Hüseyin Çelebi 
vakfına hâlâ mütevellî olmağla vakf-ı mezbûrdan olan zikri âtî menzile vâzı‘ü’l-
yed olduğu mütehakkik olan İmâm Mahmud Efendi nâm kimesne mahza-
rında üzerine da‘vâ ve takrîr-i kelâm edip vakf-ı mezbûrdan olup mahalle-i 
mezbûrede vâki‘ iki tarafdan vakf-ı mezbûrdan olup Hacı Hasan nâm kimes-
ne tasarrufunda olan menzil ve iki tarafdan tarîk-i âm ile mahdûd dâhiliyye 
ve hâriciyye fevkānî ve tahtânî iki odayı ve tahtapûş ve ahırı müştemil icâre-i 
mu‘accele ve yevmî üç akçe icâre-i müeccele ile müvekkilim mezbûr Yakub 
Ağa’nın taht-ı tasarrufunda iken mütevellî-i mezbûr Mahmud Efendi menzil-i 
mezbûra bi gayr-ı vech vaz‘-ı yed edip müvekkilim merkūm Yakub Ağa’nın ta-
sarrufuna mâni‘ olur, hâlâ mütevellî-i mezbûra suâl olunup menzil-i mezbûrdan 
kasr-ı yed edip müvekkilim merkūm Yakub Ağa için bana teslîme tenbîh olun-
mak matlûbumdur dedikde gıbbe’s-suâl merkūm Mahmud Efendi cevâbında 
müvekkilim merkūm Yakub Ağa’nın ber vech-i muharrer taht-ı tasarrufunda 
olan menzil-i mezbûru tarafından vekîli olan Süleyman nâm kimesne bedel-i 
ma‘lûm makbûz mukābelesinde Hasan nâm kimesneye benim iznim ile ferâğ 
ve tefvîz mezbûr Hasan dahi tefevvüz ve kabûl ettikden sonra bilâ-veled fevt ol-
mağla menzil-i mezbûr intikāl-i âdiyle vakf-ı mezbûra âid olmağla vaz‘-ı yed 
ederim deyû def ‘ ile mukābele edicek gıbbe’l-istintâk ve’l-inkâr mezbûr Ahmed 
Efendi’den def ‘-i mezbûru mübeyyine beyyine taleb olundukda ityân-ı beyyine-
den izhâr-ı acz ettiğinden mâ‘adâ menzil-i mezbûrun hakk-ı tasarrufu müvek-
kilim merkūm Yakub Ağa üzerinde olduğu temessükde mastûrü’l-esâmî ve mu-
kayyed bulunmağın menzil-i mezbûrdan kasr-ı yed edip müvekkil-i merkūm 
Yakub Ağa için müdde‘î-i mezbûra teslîm etmek üzre mütevellî-i mezbûr Mah-
mud Efendi’ye tenbîh olunmağın mâ vaka‘a bi’t-taleb ketb olundu.
Tahrîren fi’l-yevmi’l-hâmis ve’l-ışrîn min Zilhicceti’ş-şerîfe li sene seb‘a ve 
semânîn ve elf.
Şuhûdü’l-hâl: Pîr Mehmed b. Ali, Mehmed Çelebi b. Şaban, Mustafa Çelebi b. 
Hasan, İsmail Çelebi b. el-Hâc Murad, Receb Çelebi b. Murad ve gayruhüm.

142 [33b-3] Velizâde Ahmed Efendi’nin İbrahim Beşe b. Mustafa’ya 
olan borcunu mirasçısı kızı Emetullah Hâtun’un ödediği
Mahmiye-i İstanbul’da Pîrinççi Sinan mahallesi sâkinlerinden İbrahim Beşe b. 
Mustafa nâm kimesne meclis-i şer‘-i şerîfde Kirmasti mahallesinde sâkin iken 
bundan akdem vefât eden Velizâde Ahmed Efendi’nin sulbiye kebîre kızı ve te-
rekesine vâzı‘atü’l-yed olan fahrü’l-muhadderât Emetullah nâm hâtun tarafın-
dan husûs-ı âti’l-beyâna vekîl olduğu zâtını ma‘rifet-i şer‘iyye ile ârifân olan 
Süleyman Çelebi b. Osman ve Mehmed Çelebi b. Abdullah nâm kimesneler 
şehâdetleriyle şer‘an sâbit olan Osman b. Mehmed nâm kimesne mahzarında 
ikrâr ve takrîr-i kelâm edip müvekkile-i mezbûrenin babası müteveffâ-yı mezbûr 
Ahmed Efendi’nin hayâtında emri ile ba‘zı levâzımına kendi malımdan sarf ey-
lediğim bin beş yüz parayı ve emrim ile mezbûr Ahmed Efendi ulûfemden yir-
mi beş guruşu ve bundan akdem vefât eden Rıfâîzâde demekle şehîr Mehmed 
Efendi zimmetinde hüccet-i deyn-i şer‘îden hakkım olan iki yüz guruşumu ahz 
[ve] kabz eylediğimden sonra zimmetimde müctemi‘ olan, cem‘an iki yüz alt-
mış iki buçuk guruşumu kable’l-edâ mezbûr Ahmed Efendi vefât etmekle tere-
kesine vâzı‘atü’l-yed olan müvekkile-i mezbûre Emetullah Hâtun’dan bundan 
akdem taleb [ve] da‘vâ eylediğimde, beynimizde münâza‘ât-ı kesîre vukū‘undan 
sonra muslihûn tavassut edip beynimizde altmış guru[ş] üzerine inşâ-i akd-i 
sulh ettiklerinde ben dahi sulh-i mezbûru kabûl ve bedel-i sulh olan meblağ-ı 
mezbûr altmış guruşu yedinden tamâmen ahz u kabz ettiğimden sonra husûs-ı 
mezkûra müte‘allika da‘vâdan müvekkile-i mezbûre Emetullah Hâtun’un zim-
metini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâdis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-müderrisîn Atâullâh b. Osman, es-Seyyid Yusuf b. es-
Seyyid Mustafa, Ahmed Çelebi b. Ali, Osman b. Ömer, İbrahim Çelebi b. Ahmed, 
Ahmed Çelebi b. Esad, Mehmed Çelebi b. İlyas ve gayruhüm.

143 [34a-1] Vefat eden Kaptanıderya Ali Paşa’nın has gelirini 
iltizama aldığı Ahmed Ağa’nın peşin verdiği parayı vârislerin 
ona ödemesi gerektiği
Min hattıhî
Kavak Hisarı sâkinlerinden bâ‘is-i hâze’l-kitâb Ahmed Ağa b. Mirşah nâm ki-
mesne dîvân-ı kāimmakām-ı hazret-i sadr-ı a‘zamîde akd olunan meclis-i şer‘-i 
şerîfde mahmiye-i İstanbul’da Harâccı Kara Mehmed mahallesi sâkinlerinden 
olup kapudan iken vefât eden merhûm Ali Paşa b. el-merhûm Mustafa Paşa’nın 
verâseti zevce-i metrûkesi fahrü’l-muhadderât Rukiye Hanım bt. Mehmed Paşa 
ve sulbî kebîr oğlu Mehmed Bey ve sulbî sagīr oğlu Ebûbekir Bey ve sulbiye kebîr 
kız[ları] Aliyemünhasıra olduğu şer‘an sâbit oldukdan sonra müteveffâ-yı mezbûrun tereke-
sine vâzı‘atü’l-yed olup kendi tarafından asîl ve sagīrân-ı mezbûrân Ebûbekir 
Bey ve Ayşe Hanım'ın vasiyy-i muhtârları olan mûmâ-ileyhâ Rukiye Hanım ile 
merkūmetân Aliye Hanım ve Hümâ Hanım taraflarından husûs-ı âti’l-beyâna 
vekîlleri olduğu zâtlarını ma‘rifet-i şer‘iyye ile ârifân müteveffâ-yı mezbûrun 
etbâ‘ından Abdülbâkī Ağa b. Ahmed ve kethüdâsı Ahmed Ağa b. Ali nâm ki-
mesneler şehâdetleriyle şer‘an sâbit olan Ömer Efendi b. Hüseyin nâm kimesne 
ile kezâlik müteveffâ-yı mezbûr terekesine vâzı‘ü’l-yed olan mûmâ-ileyh Meh-
med Bey mahzarlarında üzerlerine da‘vâ ve takrîr-i kelâm edip müteveffâ-yı 
mezbûr Ali Paşa hayâtında kapudanlık hâslarından Navla hâssının bin seksen 
yedi senesinde hâsıla olan olacak mahsûlâtını iki bin esedî guruşa bana der-
uhde ben dahi iltizâm ve kabûl ettiğimden sonra meblağ-ı mezbûrun bin guru-
şunu ber vech-i peşîn müteveffâ-yı mezbûra def ‘ ve teslîm ol dahi ahz u kabz 
edip hattâ ikrâr dahi edip yedime hat ve hatmini hâvî işbu temessük dahi ver-
diğinden sonra ben zikr olunan hâssı zabt etmezden mukaddem merkūm Ali Paşa vefât edip meblağ-ı mezbûr bin guruş zimmetinde kalmağla merkūmân 
[Mehmed] Bey ve Ömer Efendi'ye suâl olunup meblağ-ı mezbûru müteveffâ-
yı mezbûrun terekesinden bana edâ ve teslîme tenbîh olunmak matlûbumdur 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyi-
ne beyyine taleb olundukda müteveffâ-yı mezbûrun kethüdâsı olan merkūm 
Ahmed Ağa ile hazînedârı olan diğer Ahmed Ağa b. Abdullah nâm kimesne 
li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
müteveffâ-yı mezbûr Ali Paşa hayâtında müdde‘î-i mezbûr Ahmed Ağa'ya zikr 
olunan Navla hâssından sene-i merkūmede hâsıla olan mahsûlâtını iki bin guru-
şa der-uhde edip ber vech-i peşîn meblağ-ı mezbûrun bin guruşunu müdde‘î-i 
mezbûr Ahmed Ağa'dan ahz u kabz ettiğini bizim huzûrumuzda ikrâr edip ye-
dine hat ve hatmi hâvî işbu temessükü vermiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerinde 
ba‘de’t-ta‘dîl ve’t-tezkiyye şehâdetleri makbûle olup müdde‘î-i mezbûr Ahmed 
Ağa tahlîf-i şer‘î ile tahlîf olundukdan sonra mûcebince meblağ-ı mezbûr bin 
guruşu müteveffâ-yı mezbûrun terekesinden müdde‘î-i mezbûr Ahmed Ağa'ya 
edâ ve teslîm[e] merkūmân Ömer Ağa ve Mehmed Bey'e tenbîh olunmağın mâ 
vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Hasan Efendi tezkire-i ûlâ, 
Kıdvetü ashâbü’t-tastîr ve’t-terkīm Yusuf Efendi tezkire-yi sâniye, Mefharü’l-
emâsil ve’l-a‘yân hâlâ muhzır Kasım Ağa, Kıdvetü’l-emâsil ve’l-akrân hâlâ ça-
vuşbaşı Murad Ağa, Mefharü’l-ümerâ’i’l-kirâm Ammârzâde Ali Paşa, Fahrü’l-
akrân Ahmed Ağa ve gayruhüm mine’l-hâzırîn.

144 [34a-2] Vefat eden Kaptanıderya Ali Paşa’nın derya beylerinden 
Baba Hasan Bey’e olan borcunun terekesinden ödenmesi
Min hattıhî
Sâbıkan sâlyâne beylerinden olup hâlâ İnebahtı sancağına mutasarrıf olan 
mefharü’l-ümerâ’i’l-kirâm bâ‘is-i hâze’l-kitâb Baba Hasan Bey b. Ali dîvân-ı 
kāimmakām-ı hazret-i sadr-ı a‘zamîde akd olunan meclis-i şer‘-i şerîfde 
mahmiye-i mezbûrede Harâccı Kara Mehmed mahallesi sâkinlerinde olup ka-
pudan iken bundan akdem vefât eden merhûm Ali Paşa b. el-merhûm Mus-
tafa Paşa’nın verâseti zevce-i metrûkesi fahrü’l-muhadderât Rukiye Hanım bt. 
Mehmed Paşa ve sulbî kebîr oğlu Mehmed Bey ve sulbî sagīr oğlu Ebûbekir 
Bey’e ve sulbiye kebîre kızları Aliye Hanım’a ve Hümâ Hanım’a ve sulbi-
ye sagīre kızı Aliye Hanım’a münhasıra olduğu şer‘an sâbit oldukdan sonra 
müteveffâ-yı mezbûrun terekesine vâzı‘atü’l-yed olup kendi tarafından asîl ve 
sagīrân-ı mezbûrân Ebûbekir Bey ve Aliye Hanım’ın vasiyy-i muhtârları olan 
mûmâ-ileyhâ Rukiye Hanım ile merkūmetân Ayşe Hanım ve Hümâ Hanım 
taraflarından husûs-ı âti’l-beyâna vekîlleri olduğu zâtlarını ma‘rifet-i şer‘iyye 
ile ârifân müteveffâ-yı mezbûrun etbâ‘ından Abdülbâkī Ağa b. Ahmed ve 
kethüdâsı olan Ahmed Ağa b. Ali nâm kimesneler şehâdetleriyle şer‘an sâbit 
olan Ömer Efendi b. Hüseyin nâm kimesne ile kezâlik müteveffâ-yı mezbûrun 
terekesine vâzı‘ü’l-yed olan mûmâ-ileyh Mehmed Bey mahzarında üzerlerine 
[34b] da‘vâ ve takrîr-i kelâm edip bin seksen dört senesine mahsûb olmak üzre 
taraf-ı mîrîden bana ta‘yîn ve sâlyâne olunan vazîfemden altı bin beş yüz yir-
mi bir guruş merhûm-ı mezbûr Ali Paşa hayâtında ahz u kabz ve mesârifine 
sarf ile istihlâk ettiğinden sonra meblağ-ı mezbûrun bi’d-defe‘ât dört bin do-
kuz yüz elli beş guruşunu bana def ‘ ve teslîm ben dahi ahz u kabz edip bin beş 
yüz altmış [altı] guruşu bâkī kalıp hattâ merhûm-ı mezbûr Ali Paşa hayâtında 
ikrâr dahi ettiğinden sonra vefât edip zimmetinde kalmağla merkūmân Meh-
med Bey’e ve Ömer Efendi’ye suâl olunup meblağ-ı bâkī-i mezbûru müteveffâ-
yı mezbûrun terekesinden bana edâ ve teslîme tenbîh olunmak matlûbumdur 
dedikde gıbbe’s-suâl ve’l-inkâr müdde‘î-i merkūmdan müdde‘âsını mübey-
yine beyyine taleb olundukda merhûm-ı mezbûrun kethüdâsı olan merkūm 
Ahmed Ağa ile etbâ‘ından olup mahmiye-i mezbûrede Ali Paşa mahallesi 
sâkinlerinden Yusuf Ağa b. Hasan nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka merhûm-ı mezbûr Ali Paşa 
hayâtında müdde‘î-i merkūma ta‘yîn ve sâlyâne olunan vazîfesinde altı bin 
beş yüz yirmi bir guruşu ahz u kabz ve mesârifine sarf ile istihlâk ettiğini bi-
zim huzûrumuzda ikrâr ve bizi işhâd etmiş idi hâlâ müdde‘î-i mezbûr için 
meblağ-ı merkūmdan kabzını i‘tirâf ettiğinden, bâkī-i meblağ-ı mezbûr bin beş 
yüz altmış altı guruş müteveffâ-yı mezbûrun terekesinden edâ olunmak lâzım 
ve vâcib ve lâzib ve müstahakdır biz bu husûsa bu vech üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye ettiklerinden, ba‘de’t-ta‘dîl 
ve’t-tezkiyye şehâdetleri makbûle olup müdde‘î-i merkūm tahlîf-i şer‘î ile tahlîf 
olundukdan sonra mûcebince meblağ-ı bâkī-i mezbûr altmış altı esedî guru-
şu müteveffâ-yı mezbûrun terekesinden müdde‘î-i merkūm Baba Hasan Bey’e 
edâ ve teslîme merkūmân Mehmed Bey’e ve Ömer Efendi’ye tenbîh olunmağın 
mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Hasan Efendi tezkire-i ûlâ, kıd-
vetü ashâbü’t-tastîr ve’r-rakam Yusuf Efendi tezkire-i sânîye, fahrü’l-emâsil ve’l-
a‘yân hâlâ Muhzır Kasım Ağa, çavuşbaşı Murad Ağa, fahrü’l-ümerâ’i’l-kirâm 
Ammârzâde Ali Paşa, Fahrü’l-akrân selam Çavuşu Ahmed Ağa ve gayruhüm 
mine’l-hâzırîn.







145 [34b-1] Derya beylerinden Ammârzâde Ali Paşa’nın vefat eden 
Kaptanıderya Ali Paşa’da olan alacağının terekesinden tahsili
Deryâ beylerinden olup Ammâ[r]zâde demekle şehîr mefharü’l-ümerâ’i’l-kirâm 
bâ‘is-i hâze’l-kitâb Ali Paşa dîvân-ı kāimmakām-ı hazret-i sadr-ı a‘zamîde akd 
olunan meclis-i şer‘-i şerîfde bundan akdem kapudan iken vefât eden merhûm 
Ali Paşa b. el-merhûm Mustafa Paşa’nın verâseti zevce-i metrûkesi fahrü’l-
muhadderât Rukiye Hanım bt. el-Merhûm Mehmed Paşa ve sulbî kebîr oğlu 
Mehmed Bey ve sulbî sagīr oğlu Ebûbekir Bey’e ve sulbiye sagīre kızı Aliye 
Hanım’a [ve Hümâ Hanım’a] ve sulbiye sagīre kızı Ayşe Hanım’a münhasıra ol-
duğu şer‘an sâbit oldukdan sonra müteveffâ-yı mezbûrun tereke-i vâfiyesine 
vâzı‘atü’l-yed olup kendi tarafından asîl ve sagīrân-ı mezbûrân Ebûbekir Bey 
ve Ayşe Hanım’ın vasiyy-i muhtârları olan mûmâ-ileyhâ Rukiye Hanım ile 
merkūmân Aliye Hanım ve Hümâ Hanım tarafından husûs-ı âti’l-beyâna 
vekîlleri olduğu zâtları ma‘rifet-i şer‘iyye ile ârifân müteveffâ-yı mezbûrun 
kethüdâsı Ahmed Ağa b. Ali ve etbâ‘ından Abdülbâkī Ağa b. Ahmed nâm kimes-
neler şehâdetleriyle şer‘an sâbit olan Ömer Efendi b. Hüseyin nâm kimesne ile 
mûmâ-ileyh Mehmed Bey mahzarında üzerlerine da‘vâ ve takrîr-i kelâm edip 
müteveffâ-yı mezbûr Ali Paşa’ya hayâtında bin seksen beş senesinde altı bin 
dört yüz esedî guruşumu ikrâz ve teslîm ol dahi iktirâz ve kabz edip hattâ şuhûd 
mahzarında ikrâr dahi edip yedime hat ve hatmini hâvî işbu temessükü verdi-
ğinden sonra meblağ-ı mezbûrun bi’d-defe‘ât iki bin beş yüz guruşunu bana edâ 
ve teslîm ben dahi ahz u kabz edip hattâ şuhûd mahzarında ikrâr dahi edip ye-
dime hat ve hatmi hâvî işbu temessükü verdiğinden sonra meblağ-ı mezbûrun 
bi’d-defe‘ât iki bin beş yüz guruşunu bana edâ ve teslîm ben dahi ahz u kabz 
edip üç bin dokuz yüz guruşu bâkī kalıp kable’l-edâ merkūm Ali Paşa vefât edip 
zimmetinde kalmağla hâlâ merkūmân [35a] Mehmed Bey ve Ömer Efendi’ye 
suâl olunup meblağ-ı bâkī-i mezbûr üç bin dokuz yüz guruşu müteveffâ-yı 
mezbûrun terekesinden bana edâ ve teslîme tenbîh olunmak matlûbumdur 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine 
beyyine taleb olundukda müteveffâ-yı mezbûrun Dîvân efendisi Sâlih Efendi b. 
Süleyman ve kethüdâsı olan merkūm Ahmed Ağa li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka müteveffâ-yı mezbûr Ali Paşa 
hayâtında müdde‘î-i mûmâ-ileyh Ali Paşa yedinden altı bin dört yüz esedî gu-
ruş iktirâz ve kabz ettiğini bizim huzûrumuzda ikrâr ve bizi işhâd ettiğinden 
sonra hat ve hatmini hâvî işbu temessükü vermiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerinde 
ba‘de’t-ta‘dîl ve’t-tezkiyye şehâdetleri makbûle olup müdde‘î-i mezbûr Ali Paşa 
tahlîf-i şer‘î ile tahlîf olundukdan sonra mûcebince meblağ-ı bâkī-i merkūm 
üç bin dokuz yüz esedî guruşu müteveffâ-yı mezbûrun tereke-i vâfiyesinden 
müdde‘î-i mûmâ-ileyh Ali Paşa’ya edâ ve teslîme merkūmân Mehmed Bey ve 
Ömer Efendi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Hasan Efendi tezkire-i ûlâ hâlâ, 
mefharü’l-eşbâh ve’l-ekfâ çavuşbaşı Murad Ağa, umdetü’l-emâsil ve’l-e‘âlî muh-
zır Kasım Ağa hâlâ, fahrü’l-akrân el-Hâc Kemal Kethüdâ-yı Hazret-i Efendi, 
muhzırbaşı Mehmed Ağa.

146 [35a-1] Beşiktaş’tan Mehmed Ağa b. Veli’nin vefat eden 
Kaptanıderya Ali Paşa’da olan alacağının terekesinden tahsili
Mahrûse-i Galata müzâfâtından kasaba-i Beşiktaş sâkinlerinden bâ‘is-i hâze’l-
kitâb Mehmed Ağa b. Veli nâm kimesne dîvân-ı kāimmakām-ı hazret-i sadr-ı 
a‘zamîde akd olunan meclis-i şer‘-i şerîfde bundan akdem kapudan iken 
vefât eden merhûm Ali Paşa b. el-merhûm Mustafa Paşa’nın verâseti zevce-i 
metrûkesi fahrü’l-muhadderât Rukiye Hanım bt. el-merhûm Mehmed Paşa 
ve sulbî kebîr oğlu Mehmed Bey ve sulbî sagīr oğlu Ebûbekir Bey’e ve sulbiye 
kebîre kızı Aliye Hanım ve Hümâ Hanım ve sulbiye sagīre kızı Ayşe Hanım’a 
münhasıra olduğu şer‘an sâbit oldukdan sonra müteveffâ-yı mezbûrun tereke-i 
vâfiyesine vâzı‘atü’l-yed olup kendi tarafından asîl ve sagīrân-ı mezbûrân 
Ebûbekir Bey ve Ayşe Hanım’ın vasiyy-i muhtârları olan mûmâ-ileyhâ Ruki-
ye Hanım ile merkūmetân Aliye Hanım ve Hümâ Hanım taraflarından husûs-ı 
âti’l-beyâna vekîlleri olup zâtlarını ma‘rifet-i şer‘iyye ile ârifân müteveffâ-yı 
mezbûrun kethüdâsı Ahmed Ağa b. Ali ve etbâ‘ından Abdülbâkī Ağa b. Ah-
med nâm kimesneler şehâdetleriyle şer‘an sâbit olan Ömer Efendi b. Hüse-
yin nâm kimesne ile kezâlik tereke-i müteveffâ-yı mezbûra vâzı‘ü’l-yed olan 
mûmâ-ileyh Mehmed Bey mahzarında üzerlerine da‘vâ ve takrîr-i kelâm edip 
müteveffâ-yı mezbûr Ali Paşa hayâtında kapudanlık hâslarından Liyanve ve Gi-
lindire hâslarının bin seksen altı senesinde hâsıla olacak mahsûllerini yüz elli 
bin akçeye bana der-uhde ben dahi ber vech-i tahrîr iltizâm ve kabûl ettiğim-
den sonra meblağ-ı mezbûrun yetmiş beş bin akçesini ber vech-i peşîn merkūm 
Ali Paşa’ya def ‘ ve teslîm ol dahi ahz u kabz edip hattâ şuhûd mahzarında ikrâr 
dahi ettiğinden sonra yedimde hat ve hatmi hâvî işbu temessükü dahi verdi-
ğinden sonra ben zikr olunan hâsları zabt etmezden mukaddem merkūm Ali 
Paşa vefât edip meblağ-ı mezbûr zimmetimde kalmağla hâlâ merkūmân Meh-
med Bey ve Ömer Efendi’ye suâl olunup meblağ-ı mezbûr yetmiş beş bin ak-
çeyi müteveffâ-yı mezbûrun tereke-i vâfiyesinden bana edâ ve teslîme tenbîh 
olunmak matlûbumdur dedikde gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda müteveffâ-yı mezbûrun 
kethüdâsı olan merkūm Ahmed Ağa ile hazînedârı olan diğer Ahmed Ağa b. 
Abdullah nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka müteveffâ-yı mezbûr Ali Paşa hayâtında zikr olu-
nan Liyanve [35b] ve Gilindire hâslarının bin seksen altı senesinde hâsıla olacak 
mahsûllerini müdde‘î-i mezbûr Mehmed Ağa’ya yüz elli bin akçeye der-uhde 
ve yetmiş beş bin akçesini mezbûr Mehmed Ağa yedinden ber vech-i peşîn 
ahz u kabz ettiğini bizim huzûrumuzda ikrâr ve bizi işhâd edip hat ve hatmi 
hâvî işbu temessükü vermiş idi biz [bu] husûsa bu vech üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle olup müdde‘î-i mezbûr Mehmed Ağa tahlîf-i şer‘î 
ile tahlîf olundukdan sonra mûcebince meblağ-ı mezbûr yetmiş beş bin ak-
çeyi müteveffâ-yı mezbûrun tereke-i vâfiyesinden müdde‘î-i mezbûr Mehmed 
Ağa’ya edâ ve teslîme merkūmân Mehmed Bey ve Ömer Efendi’ye tenbîh olun-
mağın mâ vaka‘a bi’t-taleb ketb olundu.
Fi’l-yevmi’s-sânî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Efendi tezkire-i ûlâ hâlâ, çavuşbaşı Murad Ağa, muhzır 
Kasım Ağa hâlâ, Kemaleddin Kethüdâ-yı Hazret-i Efendi, muhzırbaşı Mehmed 
Ağa hâlâ.

147 [35b-1] Yasef v. Mayer isimli yahudinin Kaptanıderya Ali Paşa’daki 
alacağının terekesinden tahsili
Mahmiye-i İstanbul’da Balat hâricinde Karabaş mahallesi sâkinlerinden bâ‘is-i 
hâze’r-rakīm Yasef v. Mayer nâm yahudi dîvân-ı kāimmakām-ı hazret-i sadr-ı 
a‘zamîde akd olunan meclis-i şer‘-i şerîfde bundan akdem kapudan iken 
vefât eden merhûm Ali Paşa b. el-merhûm Mustafa Paşa’nın verâseti zevce-i 
metrûkesi fahrü’l-muhadderât Rukiye Hanım bt. el-merhûm Mehmed Paşa ve 
sulbî kebîr oğlu Mehmed Bey sulbî sagīr oğlu Ebûbekir Bey’ekızı Ayşe Hanım'a münhasıra olduğu şer‘an sâbit oldukdan sonra müteveffâ-
yı mezbûrun tereke-i vâfiyesinde vâzı‘atü’l-yed olup kendi tarafından asîl ve 
sagīrân-ı mezbûrân Ebûbekir Bey ve Ayşe Hanım'ın vasiyy-i muhtârları olan 
mûmâ-ileyhâ Rukiye Hanım ile merkūmetân Aliye Hanım ve Hümâ Hanım ta-
raflarından husûs-ı âti’l-beyâna vekîlleri olduğu zâtlarını ma‘rifet-i şer‘iyye ile 
ârifân mezbûrun etbâ‘ından Abdülbâkī Ağa b. Ahmed ve kethüdâ Ahmed Ağa 
b. Ali nâm kimesneler şehâdetleriyle şer‘an sâbit olan, Ömer Efendi b. Hüse-
yin nâm kimesne ile kezâlik müteveffâ-yı mezbûrun terekesine vâzı‘ü’l-yed olan 
mûmâ-ileyh Mehmed Bey mahzarlarında üzerlerine da‘vâ ve takrîr-i kelâm edip 
müteveffâ-yı mezbûr Ali Paşa zimmetinde hayâtında bin seksen altı senesi îd-i şerîfi peşkeşi için yedimden iştirâ ve kabz eylediği beynimizde ma‘lûm emti‘a-i 
mütenevvi‘a bahâlarından bâkī sekiz bin dört yüz doksan dokuz buçuk guruş 
dibâ bahâsından yüz on altı buçuk guruş, min haysi’l-mecmû‘ sekiz bin altı yüz 
on altı guruş hakkım olup hattâ şuhûd mahzarında ikrâr dahi edip yedime hat 
ve hatmi hâvî temessük verdiğinden sonra meblağ-ı mezbûru kable’l-edâ vefât 
edip zimmetinde kalmağla hâlâ merkūmân Mehmed Bey ve Ömer Efendi'ye 
suâl olunup meblağ-ı merkūm sekiz bin altı yüz on altı guruşu müteveffâ-yı 
mezbûrun tereke-i vâfiyesinden bana edâya tenbîh olunmak matlûbumdur 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyi-
ne beyyine taleb olundukda müteveffâ-yı mezbûrun Dîvân efendisi olan Sâlih 
Efendi ve Hazînedârı olan Ahmed Ağa b. Abdullah ve kethüdâsı olan merkūm 
Ahmed Ağa li ecli’ş-şehâde meclis-i şer‘a hâzırûn olup istişhâd olunduklarında 
fi’l-hakīka müteveffâ-yı mezbûr Ali Paşa hayâtında müdde‘î-i mezbûr yedin-
den iştirâ ve kabz ettiği beynlerinde ma‘lûme emti‘a-i mütenevvi‘a bahâlarından 
sekiz bin altı yüz on altı guruş vâcibü’l-edâ ve lâzımü’l-kazâ deyni olduğunu 
bizim huzûrumuzda ikrâr ve bizi işhâd etmiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerin-
de ba‘de’t-ta‘dîl ve’t-tezkiyye şehâdetleri makbûle olup müdde‘î-i mezbûr Yasef 
tahlîf olundukdan sonra mûcebince meblağ-ı mezbûr sekiz bin altı yüz on altı 
guruşu müteveffâ-yı mezbûrun [36a] tereke-i vâfiyesinden müdde‘î-i mezbûr 
Yasef ’e edâ ve teslîme mezbûrân Mehmed Bey ve Ömer Efendi’ye tenbîh olun-
mağın mâ vaka‘a bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene seb‘a ve semânîn ve elf.
Şuhûdü’l-hâl: ( ).

148 [36a-1] Kaptanıderya Ali Paşa’nın kethüdâsının Mehmed Ağa 
b. Hüseyin’e Ali Paşa adına aldığı eşyanın kalan borcunu 
ödemesi gerektiği
Mahmiye-i İstanbul’da Beyceğiz mahallesi sâkinlerinden râfi‘-i hâze’l-kitâb 
Mehmed Ağa b. Hüseyin nâm kimesne dîvân-ı kāimmakām-ı hazret-i sadr-ı 
a‘zamîde merhûm Kapudan Ali Paşa’nın kethüdâsı olan fahrü’l-akrân Ahmed 
Ağa b. el-merhûm Ali Ağa nâm kimesne mahzarında üzerine da‘vâ ve takrîr-i 
kelâm edip merkūm Ahmed Ağa merhûm-ı mezbûrun kerîmelerine cihâz için 
yedimden iştirâ ve kabz eylediği evânî-i nühâsiyye semenlerinden zimmetinde 
hakkım olan dört yüz yirmi altı guruşun yüz yirmi yedi buçuk guruşunu bana 
edâ ve teslîm ben dahi ahz u kabz edip iki yüz doksan sekiz buçuk guruşu bâkī 
kalmağla hâlâ merkūm Ahmed Ağa’ya suâl olunup meblağ-ı bâkī-i mezbûr iki 
yüz doksan sekiz buçuk guruşun alıverilmesi matlûbumdur dedikde gıbbe’s-suâl 
merkūm Ahmed Ağa cevâbında kaziyye minvâl-i muharrer üzre olup zikr olu-
nan evânî-i nühâsiyye semenlerinde meblağ-ı bâkī-i mezbûr iki yüz doksan se-
kiz buçuk guruş zimmetinde müdde‘î-i mezbûra vâcibü’l-edâ ve lâzımü’l-kazâ 
deyni olduğunu ikrâr ve i‘tirâf etmeğin mûcebince meblağ-ı bâkī-i mezbûr iki 
yüz doksan sekiz buçuk guruşu müdde‘î-i mezbûra edâ ve teslîme merkūm Ah-
med Ağa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Efendi tezkire-yi ûlâ, Yusuf Efendi tezkire-yi sâniye, Murad 
Ağa, Muhzır Kasım Ağa, Ali Efendi.

149 [36a-2] Ahmed Ağa b. Ömer’in Kaptanıderya Ali Paşa’dan 
alacağının terekesinden ödenmesi
Mahmiye-i İstanbul’da Hobyar mahallesi sâkinlerinden bâ‘is-i hâze’l-kitâb Ah-
med Ağa b. Ömer nâm kimesne dîvân-ı kāimmakām-ı hazret-i sadr-ı a‘zamîde 
akd olunan meclis-i şer‘-i şerîfde mahmiye-i İstanbul’da Harâccı Kara Meh-
med mahallesi sâkinlerinden olup kapudan iken vefât eden merhûm Ali Paşa 
b. el-merhûm Mustafa Paşa’nın verâseti zevce-i metrûkesi fahrü’l-muhadderât 
Rukiye Hanım bt. Mehmed Paşa ve sulbî kebîr oğlu Mehmed Bey ve sulbî sagīr 
oğlu Ebûbekir Bey’e ve sulbiye kebîre kızları Aliye ve Hümâ Hanım’a ve sul-
biye sagīre kızı Ayşe Hanım’a münhasıra olduğu şer‘an sâbit oldukdan sonra 
müteveffâ-yı mezbûrun tereke-i vâfiyesine vâzı‘atü’l-yed olup kendi tarafından 
asîl ve sagīrân-ı mezbûrân Ebûbekir Bey ve Ayşe Hanım’ın vasiyy-i muhtârları 
olan mûmâ-ileyhâ Rukiye Hanım ve merkūmetân Aliye Hanım ve Hümâ Ha-
nım taraflarından husûs-ı âti’l-beyâna vekîlleri olduğu zâtlarını ma‘rifet-i 
şer‘iyye ile ârifân müteveffâ-yı mezbûrun etbâ‘ından Abdülbâkī Ağa b. Ah-
med ve kethüdâsı Ahmed Ağa b. Ali nâm kimesneler şehâdetleriyle şer‘an sâbit 
olan Ömer Efendi b. Hüseyin nâm kimesne ile kezâlik müteveffâ-yı mezbûrun 
tereke-i vâfiyesine vâzı‘ü’l-yed olan mûmâ-ileyh Mehmed Efendi mahzarında 
üzerlerine da‘vâ ve takrîr-i kelâm edip müteveffâ-yı mezbûr Ali Paşa hayâtında 
kapudanlık hâslarından doğan yuvası hâssının bin seksen dört senesinde hâsıla 
olacak mahsûlâtını yüz bin akçeye bana der-uhde ben dahi iltizâm ve kabûl ey-
lediğimden sonra meblağ-ı mezbûr elli bin akçesi ber vech-i peşîn müteveffâ-yı 
mezbûra def ‘ ve teslîm ol dahi ahz u kabz edip hattâ ikrâr dahi edip yedime 
hat ve hatmini hâvî işbu temessükü dahi verdiğinden sonra ben zikr olunan 
hâssı zabt etmezden mukaddem merkūm Ali Paşa vefât etmekle hâlâ mezbûrân 
Mehmed Bey ve Ömer Efendi’ye suâl olunup meblağ-ı mezbûru müteveffâ-yı 
mezbûr tereke-i vâfiyesinden bana edâ ve teslîme tenbîh olunmak matlûbumdur 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine 
beyyine taleb olundukda müteveffâ-yı mezbûrun kethüdâsı olan merkūm Ah-
med Ağa ile hazînedârı olan diğer Ahmed Ağa b. Abdullah nâm [36b] kimesne-
ler li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
müteveffâ-yı mezbûr Ali Paşa hayâtında müdde‘î-i mezbûr Ahmed Ağa’ya zikr 
olunan doğan yuvası hâssının sene-i merkūmede hâsıla olacak mahsûlâtını yüz 
bin akçeye der-uhde edip ber vech-i peşîn meblağ-ı mezbûrun elli bin akçesini 
müdde‘î-i mezbûr Ahmed Ağa’dan ahz u kabz ettiğini bizim huzûrumuzda ikrâr 
ve bizi işhâd edip yedimize emri ile hat ve hatmi hâvî işbu temessükü vermiş idi 
biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
olup müdde‘î-i mezbûr Ahmed Ağa tahlîf-i şer‘î ile tahlîf olundukdan sonra 
mûcebince meblağ-ı mezbûr elli bin akçeyi müteveffâ-yı mezbûrun tereke-i 
vâfiyesinden müdde‘î-i mezbûr Ahmed Ağa’ya edâ ve teslîme merkūmân Meh-
med Bey ve Ömer Efendi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’s-sânî aşer min Saferi’l-hayr li sene seb‘a ve semânîn ve elf.
Şuhûdü hâzihi’l-hücceti aynı şuhûdi hüccetin kubeyle hâzihî.

150 [36b-1] Ali Ağa b. Abdurrahman’ın Kaptanıderya Ali Paşa’dan 
alacağının terekesinden ödenmesi
Mahmiye-i İstanbul’da Kırkçeşme kurbunda Yakub Ağa mahallesi sâkinlerinden 
fahrü’l-akrân bâ‘is-i hâze’l-kitâb Ali Ağa b. Abdurrahman nâm kimesne dîvân-ı 
kāimmakām-ı hazret-i sadr-ı a‘zamîde akd olunan meclis-i şer‘-i şerîfde bun-
dan akdem kapudan iken vefât eden merhûm Ali Paşa b. el-merhûm Musta-
fa Paşa’nın verâseti zevce-i metrûkesi fahrü’l-muhadderât Rukiye Hanım bt. 
el-merhûm Mehmed Paşa ve sulbî kebîr oğlu Mehmed Bey ve sulbî sagīr oğlu 
Ebûbekir Bey’e ve sulbiye kebîre kızları Aliye Hanım ve Hümâ Hanım ve sul-
biye sagīre kızı Ayşe Hanım’a münhasıra olduğu şer‘an sâbit oldukdan [sonra] 
müteveffâ-yı mezbûrun tereke-i vâfiyesine vâzı‘atü’l-yed olup kendi tarafın-
dan asîl ve sagīrân-ı mezbûrânın vasiyy-i muhtârları olan mûmâ-ileyhâ Ruki-
ye Hanım ile merkūmetân Aliye Hanım ve Hümâ Hanım taraflarından husûs-ı 
âti’l-beyâna vekîlleri olduğu zâtlarını ma‘rifet-i şer‘iyye ile ârifân müteveffâ-yı 
mezbûrun kethüdâsı Ahmed Ağa b. Ali ve etbâ‘ından Abdülbâkī Ağa b. Ah-
med nâm kimesneler şehâdetleri şer‘an sâbit olan Ömer Efendi b. Hüseyin 
nâm kimesne ile kezâlik müteveffâ -yı mezbûrun tereke-i vâfiyesine vâzı‘ü’l-
yed olan mûmâ-ileyh Mehmed Bey mahzarlarında üzerlerine da‘vâ ve takrîr-i 
kelâm edip müteveffâ-yı mezbûr Ali Paşa’ya hayâtında bir def ‘a altı bin iki yüz 
esedî guruşumu ve bir def ‘a dahi dokuz bin yedi yüz esedî guruşumu ikrâz ve 
teslîm merkūm Ali Paşa dahi iktirâz ve tesellüm edip hattâ şuhûd mahzarında 
ikrâr dahi edip yedime hat ve hatmini hâvî işbu iki kıt‘a temessükü dahi ver-
diğinden sonra meblağayn-i mezbûreyn cem‘an on beş bin dokuz yüz guru-
şun dört bin yüz seksen üç guruşunu bana edâ ve teslîm ben dahi ahz u kabz 
edip on bir bin yedi yüz on yedi guruşu bâkī kalıp kable’l-edâ merkūm Ali 
Paşa vefât edip zimmetinde kalmağla hâlâ merkūmân Mehmed Bey ve Ali 
Efendi’ye suâl olunup meblağ-ı bâkī-i mezbûr on bir bin yedi yüz on yedi gu-
ruşu müteveffâ-yı mezbûrun tereke-i vâfiyesinden bana edâ ve teslîme tenbîh 
olunmak matlûbumdur dedikde gıbbe’s-suâl ve’l-inkâr müdde‘î-i merkūmdan 
müdde‘âsını mübeyyine beyyine taleb olundukda müteveffâ-yı mezbûrun 
kethüdâsı olan merkūm Ahmed Ağa [ve] Dîvân efendisi olan Sâlih Efendi b. 
Süleyman ve hazînedârı olan diğer Ahmed Ağa b. Abdullah nâm kimesneler 
li ecli’ş-şehâde meclis-i şer‘a hâzırûn olup istişhâd olunduklarında fi’l-hakīka 
müteveffâ-yı mezbûr Ali Paşa hayâtında müdde‘î-i merkūm Ali Ağa’dan bir 
def ‘a altı bin iki yüz guruş ve bir def ‘a dahi dokuz bin yedi yüz [37a] guruş 
iktirâz ve kabz ettiğini bizim huzûrumuzda ikrâr ve bizi işhâd ettiğinden son-
ra hat ve hatmi hâvî işbu iki kıt‘a temessükü vermiş idi biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye ettik-
lerinde ba‘de’t-ta‘dîl ve’t-tezkiyye şehâdetleri makbûle olup müdde‘î-i merkūm 
Ali Ağa tahlîf-i şer‘î ile tahlîf olundukdan sonra mûcebince meblağ-ı bâkī-i 
mezbûr on bir bin yedi yüz on yedi guruşu müteveffâ -yı mezbûr Ali Paşa’nın 
tereke-i vâfiyesinden müdde‘î-i merkūm Ali Ağa’ya edâ ve teslîme merkūmân 
Mehmed Bey ve Ömer Efendi’ye tenbîh olunmağın mâ vaka‘a bi’t-taleb ketb 
olundu.
Fi’l-yevmi’s-sânî aşer min Saferi’l-hayr li sene seb‘a ve semânîn ve elf.
Şuhûdü hâzihi’l-hücceti aynı şuhûdi hücceti kabîli hâzihî.

151 [37a-1] Vefat eden Kadı Abdülfettâh’ın Arab Mehmed mahallesinde 
ev ve bahçesinin vârislerince es-Seyyid Hüseyin Çelebi b. el-Hâc 
Hüdâverdi’ye satıldığı
Mahmiye-i İstanbul’da Arab Mehmed mahallesi sâkinlerinden olup Maraş ka-
dısı oldukdan sonra vefât eden Altıparmak merhûm Abdülfettâh[’ın] verâseti 
sulbî kebîr oğulları fahrü’l-müderrisînü’l-kirâm Abdülbâkī Efendi ve Abdü-
laziz Efendi’ye ve sulbiye kebîre kızı fahrü’l-muhadderât Ayşe Hâtun mahza-
rında olduğu şer‘an sâbit oldukdan sonra mûmâ-ileyhimâ Abdülaziz Efendi 
ve Abdülbâkī Efendi kendi taraflarından asâleten ve merkūme Ayşe Hâtun 
tarafından husûs-ı âti’l-beyâna vekîl oldukla[rı] zâtını ma‘rifet-i şer‘iyye ile 
ârifân mahmiye-i İstanbul’da Acem mahallesi sâkinlerinden Hasan Efendi b. 
Ömer ve Ahmed Çelebi b. Süleyman nâm kimesneler şehâdetleriyle şer‘an 
sâbit olmağla vekâleten meclis-i şer‘-i şerîfde mahrûse-i mezbûre ahâlîsinden 
sâhib-i hâze’l-kitâb es-Seyyid Hüseyin Çelebi b. el-Hâc Hüdâverdi nâm ki-
mesne mahzarında ikrâr ve takrîr-i kelâm edip merhûm-ı mezbûrun tereke-
sinden olup mahrûse-i mezbûrede mârrü’z-zikr Arab Mehmed mahallesin-
de vâki‘ bir tarafdan fahrü’l-kuzât Mehmed Efendi mülkü ve bir tarafdan Ahî 
Mahmud vakfı olan bahçe ve bir tarafdan ba‘zan Hazret-i Emir vakfı olan 
menzil ve ba‘zan nişâncı Hüseyin mülkü ve ba‘zan es-Seyyid Mehmed Çelebi 
b. el-Hâc Mustafa menzili ve bir tarafdan tarîk-i âm ile mahdûd hâriciyye ve 
dâhiliyyeyi muhtevî hâriciyyesinde fevkānî bir bâb oda ve tahtânî iki harâb 
oda ve dâhiliyyesinde fevkānî iki bâb oda ve tahtında bir ahır ve bir fırın 
ve bir kiler ve zât-ı eşcâr bahçe ve iki bi’r-i mâ su cârî olup dört çeşmeyi 
müştemil menzili, bi cümleti’t-tevâbi‘ ve’l-levâhık mukaddemâ merkūm es-
Seyyid Hüseyin Çelebi’ye tarafından îcâb ve kabûlü hâvî şurût-ı müfsideden 
ârî bey‘-i kat‘î ile dört yüz yirmi guruşa bey‘ ve teslîm ve merhûm-ı mezbûr 
Ahî Mahmud vakfından icâreteyn-i ma‘lûmeteyn ile babamız merhûm-ı 
merkūmun ile’l-vefât taht-ı tasarrufunda olup ba‘de vefâtihî intikāli âdî ile 
bize ve müvekkile-i merkūme Ayşe Hâtun’a intikāl edip bir tarafdan menzil-i 
mezbûr ve bir tarafdan merhûm İshak Efendi veresesi mülkleri ve bir taraf-
dan Raziye? Hâtun menzili ve bir tarafdan el-Hâc Ahmed menzili ile mahdûd 
mârrü’z-zikr zât-ı eşcâr-ı müsmire ve gayr-ı müsmire ve bahçeyi yüz esedî 
guruşa bedeli mukābelesinde izn-i mütevellî ile ferâğ ve tefvîz merkūm es-
Seyyid Hüseyin Çelebi dahi menzil-i mezbûru ber vech-i muharrer iştirâ ve 
tesellüm ve bahçe-i mezbûru tefvîz ve kabûl ettiğinden sonra semen-i mezbûr 
dört yüz yirmi guruşu ve bedel-i merkūm yüz guruşu, cem‘an beş yüz yirmi 
guruşu bize tamâmen edâ ve teslîm biz dahi asâleten ve vekâleten yedinden 
ahz u kabz etmiş idik. Min ba‘d menzil-i mezbûr merkūm es-Seyyid Hüseyin 
Çelebi’nin mülk-i müşterâsıdır, keyfe mâ yeşâ’ ve yahtâr mutasarrıf olsun ve 
bahçe-yi mezkûre hakk-ı müfevvezidir emsâli gibi tasarruf eylesin dedikle-
rinde merkūm es-Seyyid Ahmed Çelebi mûmâ-ileyhimâ Abdülaziz Efendi ve 
Abdülbâkī Efendi’nin kelimât-ı meşrûhalarını tasdîk ve tahkīk etmeğin mâ 
vaka‘a bi’t-taleb ketb olundu.
Fi’s-sâlis aşer min Saferi’l-muzaffer li sene seb‘a ve semânîn ve elf.
Şuhûdü’l-hâl: Fahrü’l-kuzât-ı müteşerri‘în Receb Efendi b. Abdülkādir, es-
Seyyid Ali Efendi b. Abdülkādir, es-Seyyid Said Mehmed Çelebi b. es-Seyyid 
Mehmed, es-Seyyid Mustafa Çelebi b. es-Seyyid Mehmed, es-Seyyid Receb b. 
es-Seyyid Mehmed, es-Seyyid Mustafa Çelebi b. es-Seyyid Mehmed, es-Seyyid 
Mehmed Çelebi b. Hüdâverdi, Habib Efendi b. Veli, Ahmed Çelebi b. Veli, İb-
rahim Çelebi b. Emir, Abdurrahman Çelebi b. Ebûbekir ve gayruhüm mine’l-
hâzırîn.







152 [37a-2] Mehmed Ağa b. Kanber’in Fâtıma bt. Mustafa’daki 
alacağının tahsil edildiği
Mahrûse-i Bursa’da Alaca Mescid mahallesinde sâkin Mehmed Ağa b. Kan-
ber nâm kimesne tarafından husûs-ı âti’l-beyâna vekîl olup vekâleti mahrûse-i 
mezbûrede Abdal Mehmed mahallesinde sâkin Mehmed b. Ahmed ve Yeşil 
İmâret mahallesinden İsmail Çelebi b. Abdullah nâm kimesneler şehâdetleriyle 
şer‘an sâbite olan İsmail Efendi b. Mahmud nâm kimesne meclis-i şer‘-i şerîf-i 
enver ve mahfil-i [37b] dîn-i münîf-i ezherde, sâbıkan mahrûse-i mezbûrede 
mesned-ârâ-yı şerî‘at-ı garrâ olan a‘lemü’l-ulemâ’i’l-mütebahhirîn efdalü’l-
fuzalâ’i’l-müteverri‘în Kevâkib[î]zâde Şeyh Mehmed Efendi’nin kethüdâları 
olup mahmiye-i İstanbul hısnı ebvâbından Balatkapısı dâhilinde el-Hâc İsâ ma-
hallesinde sâkin bâ‘is-i hâze’l-kitâb fahrü’l-akrân İbrahim Ağa b. Muzaffer nâm 
kimesnenin zevcesi ve tarafından husûs-ı câ’i’z-zikre sâbitü’l-vekâle vekîli olan 
Fâtıma bt. Mustafa nâm hâtun mahzarında bi’l-vekâle ikrâr-ı tâm ve takrîr-i 
kelâm edip mahrûse-i merkūme esvâkından Uzunçarşı demekle ma‘rûf sûkda 
vâki‘ bir tarafdan müvekkil-i mezbûr Mehmed Ağa mülkü ve bir tarafdan Ali b. 
Nurullah mülkü ve bir tarafdan Çukur Kahve demekle ma‘rûf dükkân ve bir ta-
rafdan tarîk-i âm ile mahdûd arsanın senede merhûm Gāzi Timurtaş vakfına üç 
yüz seksen dört akçe mukāta‘ası olan iki kepenk bezzâz dükkânını mukaddemâ 
muhterik olmağla mahrûse-i mezbûrede Câmi-i kebîr mahallesinde sâkin iken 
bundan akdem vefât eden el-Hâc Osman b. Abdullah nâm kimesne hayâtında 
malı ile mülkü olmak üzre nefsi için binâ ve mülkiyyet üzr[e] nice eyyâm muta-
sarrıf olduğundan sonra vefât ettikde, dükkân-ı mezkûr zevce-i metrûkesi Ayşe 
bt. Ali nâm hâtun ile sulbiye sagīre kızı Fâtıma’ya intikāl edip ba‘dehu mezbûre 
Fâtıma dahi vefât edip hissesi vâlidesi mezbûra Ayşe’ye intikāl etmiş iken 
müteveffâ-yı mezbûra Fâtıma’nın hîn-i vefâtında merkūm İbrahim Ağa vakf-ı 
mezbûra kāimmakām-ı mütevellî bulunmağla, mârrü’z-zikr dükkânın binâsını 
müteveffâ-yı mezbûr el-Hâc Osman, mütevellî izinsiz binâ etmekle vakfın olur 
deyû fuzûlen alıp bi’t-tevliyye müvekkilim mezbûr Mehmed Ağa’ya üç yüz on 
beş esedî guruş ücret-i mu‘accele ile îcâr ve meblağ-ı mezbûr üç yüz on beş esedî 
guruşu yedinden tamâmen ahz u kabz edip yedine hat ve hatmi hâvî temessük 
dahi verdiğinden sonra mezbûr Ayşe’nin vekîli Ahmed Efendi b. Mehmed nâm 
kimesne dükkân-ı mezkûru müteveffâ-yı mezbûr el-Hâc Osman ber vech-i mu-
harrer mülkü olup ba‘de vefâtihî mezbûr Ayşe ile müteveffât-ı mezbûre Fâtıma’ya 
ba‘de vefâtihâ merkūme Ayşe’ye intikāl eylediğini müvekkil-i mezbûr Mehmed 
Ağa muvâcehesinde bundan akdem mahrûse-i mezkûrede hâkimü’ş-şer‘ olan 
umdetü’l-mevâli’l-izâm ve’l-e‘âli’l-kirâm Mehmed Efendi b. Hüseyin huzûrunda 
vech-i şer‘î üzre isbât ve ba‘de’l-hükm dükkân-ı mezkûru müvekkil-i mezbûr 
Mehmed Ağa yedinden alıp kabz ve zabt etmekle ben dahi mezbûr İbrahim 
Ağa’nın müvekkilim mezbûr Mehmed Ağa’dan ber vech-i muharrer makbûzu 
olan meblağ-ı mezbûr üç yüz on beş esedî guruşu vekâlet-i mahkiyem hase-
biyle merkūm İbrahim Ağa’nın zevcesi vekîli olan mezbûre Fâtıma Hâtun’dan 
bi’l-vekâle da‘vâ ve taleb eylediğimde, ol dahi edâdan imtinâ‘ etmeğin beyni-
mizde münâza‘ât-ı şedîde ve muhâsamât-ı ekîde vukū‘undan sonra muslihûn 
tavassut edip yetmiş kıt‘a esedî guruşu ile işbu orta boylu, açık kaşlı, sarı ala göz-
lü Rûsiyyetü’l-asl tahmînen on iki yaşında Latife nâm bikr câriye üzerine vekîl-i 
mezbûre Fâtıma Hâtun ile beynimizde inşâ-i akd-i sulh eylediklerinde ben dahi 
bi’l-vekâle sulh-i mezbûru kabûl ve bedel-i sulh olan meblağ-ı mezbûre yetmiş 
esedî guruş ile câriye-i mezkûreyi merkūme Fâtıma Hâtun yedinden bi’l-vekâle 
ahz u kabz ettiğimden sonra husûs-ı mezkûra müte‘allika âmme-i de‘âvî ve 
mütâlebâtdan ben bi’l-vekâle mezbûr İbrahim Ağa’nın zimmetini ibrâ-i âmm-ı 
kātı‘ü’n-nizâ‘la ibrâ ve iskāt edip ve mezbûre Fâtıma Hâtun dahi bedel-i sulh 
olan meblağ-ı mezbûr ile câriye-i mezkûreye müte‘allika da‘vâdan benim ve 
müvekkil-i mezbûr Mehmed Ağa’nın zimmetini ibrâ ve iskāt eyledi dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed b. Mustafa, Süleyman b. Mehmed, Seyyid Mehmed b. 
Mustafa, Habib Beşe b. Osman, Hasan Efendi el-İmâm, Ali Dede b. ( ) el-Müezzin, 
el-Hâc Yusuf b. Himmet, Şâhin b. Abdullah, el-Hâc Mustafa b. Tevekkül, İbra-
him b. Ahmed, Durmuş b. Abdullah ve gayruhüm.

153 [38a-1] Ayşe bt. Mehmed’in İstanbul’da vakfa ait evini kocası 
İsmail Bey b. İbrahim’e hibe ettiği
Mahmiye-i Edirne’de Sitti Hâtun mahallesinde Ayşe b. Mehmed nâm hâtun ta-
rafından husûs-ı âti’l-beyâna vekîl olduğu zâtını ma‘rifet-i şer‘iyye ile ârifân 
Hüseyin Bey b. Hasan ve Hasan Bey b. Mehmed nâm kimesneler şehâdetleriyle 
şer‘an sâbit olan Mehmed Bey b. Mahmud nâm kimesne meclis-i şer‘-i şerîfde 
mezbûre Ayşe’nin zevci olan bâ‘is-i hâze’l-kitâb fahrü’l-akrân İsmail Bey b. İb-
rahim mahzarında bi’l-vekâle ikrâr ve takrîr-i kelâm edip müvekkilem mezbûre 
Ayşe’nin mahmiye-i İstanbul’da Peykhâne kurbunda merhûm Dizdârzâde Meh-
med Efendi evkāfından olup yine merhûm-ı mezbûrun mescid-i şerîfine mut-
tasıl olup icâre-i mu‘accele ve müeccele ile taht-ı tasarrufunda olan menzilini 
izn-i mütevellî ile meccânen zevci mezbûr İsmail Bey’e ferâğ ve tefvîz edip ol 
dahi tefevvüz ve kabûl eyledi ba‘de’l-yevm mârrü’z-zikr olan menzil-i mezbûr 
İsmail Bey’in mülk-i müfevvezidir, emsâli tasarrufu gibi tasarruf eylesin dedik-
de gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed b. Ahmed, Mehmed b. Mehmed, Ali Çelebi b. Yusuf, İb-
rahim Çelebi b. İsmail ve gayruhüm.

154 [38a-2] Abdülkadir Efendi b. Yusuf ’un Avanos v. Aziz zimmetindeki 
alacağını kefili Ayder v. Baragat’tan tahsil ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i enver-
den Mevlânâ Hüseyin Efendi b. Himmet irsâl olunup ol dahi Hezarfen Hü-
seyin Efendi’nin mahmiye-i İstanbul’da Fethiye câmi‘-i şerîfi kurbunda vâki‘ 
sâkin oldukları menzile varıp zeyl-i kitâbda muharrerü’l-esâmî olan müslimîn 
huzûrunda akd-i meclis-i şer‘-i mübîn eyledikde meclis-i ma‘kūd-ı mezbûrda 
mahmiye-i merkūmede Tahtaminâre mahallesinde sâkin Abdülkādir Efendi b. 
Yusuf nâm kimesne Koyrova? cemâ‘atinden Ayder v. Baragat nâm yahudi mah-
zarında ikrâr-ı tâm ve takrîr-i kelâm edip mezbûr Ayder gāib ani’l-meclis Ava-
nos v. Gazar nâm zimmî zimmetinde cihet-i karzdan yüz kırk iki buçuk guruş 
hakkım olmağla meblağ-ı mezbûr yüz kırk iki buçuk guruşumu mezbûr Ay-
der kefîl bi’l-mâl olmağın meblağ-ı mezbûru bundan akdem mezbûr Ayder’den 
kefâletine binâen da‘vâ ve taleb eylediğimde, mezbûr Ayder meblağ-ı mezbûra 
kefîl olduğunu bi’l-külliye inkâr edip ben dahi müdde‘âmı vech-i şer‘î ve tarîk-i 
mer‘î üzre isbât sadedinde iken beynimizde münâza‘ât-ı kesîre ve muhâsamât-ı 
şedîde vâki‘ olmuş idi el-hâletü hâzihî beynimize muslihûn tavassut edip 
mezbûr Ayder ile beynimizde elli kıt‘a esedî guruş ile levni beynimizde ma‘lûm 
yirmi beş aded Tokat bezi çintiyân üzerine inşâ-i akd-i sulh ettiklerinde ben 
dahi sulh-i mezbûru kabûl ve bedel-i sulh olan meblağ-ı mezbûr elli guruş ile 
sâlifü’z-zikr yirmi beş aded çintiyân mezbûr Ayder yedinden bi’t-tamâm ve’l-
kemâl ahz u kabz edip ba‘de’l-yevm meblağ-ı mezbûr yüz kırk iki buçuk guru-
şa ve sâir ahz [u] i‘tâya ve bi’l-cümle hukūk-ı ma‘lûme ve mechûle da‘vâsından 
kefîl-i mezbûr Ayder ile gāib-i mezbûr Avanos’un zimmetlerini ibrâ-i âmm-ı 
kātı‘ü’l-hısâm ile ibrâ ve iskāt eyledim dedikde gıbbe’t-tasdîki’ş-şer‘î husûs-ı 
mezbûru Mevlânâ-yı mezbûr mahallinde tahrîr ve ma‘an irsâl olunan Durmuş 
Beşe b. Veli ile meclis-i şer‘a gelip alâ vukū‘ihi inhâ ve takrîr etmeğin mâ hüve’l-
vâki‘ bi’t-taleb ketb olundu.
Fi’l-yevmi’s-sânî aşer min Saferi’l-muzaffer li sene seb‘a ve semânîn ve elf.
Şuhûdü’l-hâl: Abdülbâkī Çelebi b. Hasan el-Müezzin, Abdullah Efendi b. Rıd-
van, Molla Süleyman b. Mustafa, Molla Mehmed b. Gazanfer ve Molla Mustafa 
b. Mehmed ve Aslan b. Bilâl.







155 [38a-3] Ayder b. Baragat’ın Avanos’ta olan alacağını vekili Serkis v. 
Bağdasar’dan tahsil ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘den 
irsâl olunup ol dahi Hezarfen Hüseyin Efendi’nin mahmiye-i İstanbul’da Fet-
hiye câmi‘-i şerîfi kurbunda vâki‘ sâkin olduğu menziline varıp zeyl-i kitâbda 
muharrerü’l-esâmî olan müslimîn huzûrunda akd-i meclis-i şer‘-i mübîn eyle-
dikde meclis-i [38b] ma‘kūd-ı mezbûrda Koyrova? cemâ‘atinden [Ayder v. Ba-
ragat] husûs-ı âti’l-beyâna vekîl olduğu bimâ hüve nehci’s-sübût şer‘an sâbit 
olan hayyât tâ’ifesinden Serkis v. Bağdasar nâm zimmî mahzarında ikrâr-ı tâm 
ve takrîr-i kelâm edip gāib-i mezbûr Avanos zimmetinde cihet-i karz-ı şer‘îden 
yüz kırk iki buçuk guruş hakkım olup ve Abdülkādir Efendi nâm kimesneye 
dahi deyni olan yüz kırk iki buçuk guruşa ve Tavake nâm yahudi’ye deyni olan 
yirmi üç guruşa dahi ben kefîl bi’l-mâl olmağla cem‘an kefîl olduğum yüz altmış 
beş buçuk guruşu mezbûr Abdülkādir Efendi ve Tavake yedinden kefâletime 
binâen hükm-i hâkimü’ş-şer‘ ahz u kabz ettiklerinden sonra kefâlete[n] edâ ey-
lediğim yüz altmış beş buçuk guruşu ile kendi malım olan yüz kırk iki buçuk 
guruşu ki min haysi’l-mecmû‘ üç yüz sekiz guruş vekîl-i mezbûr Serkis’den bun-
dan akdem da‘vâ ve taleb eylediğimde, vekîl-i mezbûr Serkis dahi inkâr etmekle 
beynimizde münâza‘ât-ı kesîre ve muhâsamât-ı şedîde vâkı‘a olmuş idi el-hâletü 
hâzihî beynimizde muslihûn tavassut edip vekîl-i mezbûr Serkis ile beynimizde 
yirmi aded guruş ile levni beynimizde ma‘lûm seksen aded Tokat bezi çintiyân 
üzerine inşâ-i akd-i sulh ettiklerinde ben dahi sulh-i mezbûru kabûl ve bedel-i 
sulh olan meblağ-ı mezbûr yirmi kıt‘a esedî guruş ile sâlifü’z-zikr seksen aded 
çintiyân vekîl-i mezbûr Serkis’den bi’t-tamâm ve’l-kemâl ahz u kabz eylediğim-
den sonra ba‘de’l-yevm gāib-i mezbûr Avanos zimmetinde hakkım olan yüz 
kırk iki buçuk guruşa ve kefâlete[n] edâ eylediğim yüz kırk iki buçuk guruşa ve 
yirmi üç guruşa ve sâir hukūk-ı ma‘lûme ve mechûleye müte‘allika cemî‘ de‘âvî 
ve eymân-ı muhâsamâtdan gāib-i mezbûr Avanos’un zimmetini ibrâ-i âmm-ı 
kātı‘ü’l-hısâm ile ibrâ ve iskāt eyledim dedikde gıbbe’t-tasdîki’ş-şer‘î husûs-ı 
mezbûru Mevlânâ-yı mezbûr mahallinde tahrîr ve ma‘an irsâl olunan Durmuş 
Beşe b. Veli ile meclis-i şer‘a gelip alâ vukū‘ihi inhâ ve takrîr etmeğin mâ hüve’l-
vâki‘ ketb olundu.
Fi’l-yevmi’s-sânî aşer min Saferi’l-muzaffer li sene seb‘a ve semânîn ve elf.
Şuhûdü hâzihi’l-hücce aynı şuhûdi hücceti kabîli hâzihî.







156 [38b-1] Kaptanıderya Ali Paşa kethüdâsı Ahmed Ağa’nın Mustafa 
Çelebi’ye saraç metaından kalan borcunu ödemesi gerektiği
Mahmiye-i İstanbul’da (  ) mahallesi sâkinlerinden olup sarrâc tâ’ifesinden olup 
bâ‘is-i hâze’l-kitâb Mustafa Çelebi b. Ahmed nâm dîvân-ı kāimmakām-ı hazret-i 
sadr-ı a‘zamîde akd olunan meclis-i şer‘de, bundan akdem kapudan iken vefât 
eden merhûm Kapudan Ali Paşa’nın kethüdâsı olan fahrü’l-akrân Ahmed Ağa b. 
Ali nâm kimesne mahzarında üzerlerine da‘vâ ve takrîr-i kelâm edip merhûm 
Ahmed Ağa bundan akdem yedimde iştirâ ve kabz eylediği beynimizde ma‘lûm 
sarrâc metâ‘ı bahâsından zimmetinde hakkım olan doksan beş guruş bir sülü-
sün yirmi guruşunu bana edâ ve teslîm ben dahi yedinden ahz u kabz edip yet-
miş beş guruş bir sülüsü bâkī kalmış idi hâlâ merkūm Ahmed Ağa’ya suâl olu-
nup meblağ-ı bâkī-i mezbûrun alıverilmesi matlûbumdur dedikde gıbbe’s-suâl 
merkūm Ahmed Ağa cevâbında kaziyye minvâl-i muharrer üzre olup zikr olu-
nan sarrâc metâ‘ı bahâsından meblağ-ı bâkī-i mezbûr yetmiş beş guruş bir sü-
lüs zimmetinde müdde‘î-i mezbûra vâcibü’l-edâ ve lâzımü’l-kazâ deyni olduğu-
nu ikrâr ve i‘tirâf etmeğin mûcebince meblağ-ı bâkī-i mezbûr yetmiş beş guruş 
bir sülüsü müdde‘î-i mezbûr Mustafa Çelebi’ye edâ ve teslîme mezbûr Ahmed 
Ağa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mefharü’l-erbâbü’t-tahrîr ve’l-kalem Hasan Efendi tezkire-yi ûlâ, 
kıdvetü ashâbü’t-tastîr ve’r-rakam Yusuf Efendi tezkire-yi sâniye, hâlâ çavuş-ı 
kāimmakām olan fahrü’l-akrân Murad Ağa, hâlâ Muhzır Ağa kāimmakāmı olan 
kıdvetü’l-emâsil ve’l-akrân Kasım Ağa, muhzırbaşı olan fahrü’l-ekfâ Mehmed 
Ağa b. Mehmed Efendi ve gayruhüm.

157 [38b-2] Diyarbakır muhtesibi Ahmed Ağa’nın Kadı 
Mutahhar Efendi’deki alacağının bir kısmını tahsil ve bir 
kısmını da tecil ettiği
Husûs-ı âti’l-beyânın mahallinde tahrîri için bi’l-iltimâs savb-ı şer‘-i şerîfden 
irsâl olunan Mevlânâ Abdurrahman Efendi b. Hüseyin, mahmiye-i İstanbul’da 
Kızıltaş mahallesinde fahrü’l-akrân Abdurrahman Ağa b. Osman’ın sâkin oldu-
ğu menzile varıp zeyl-i vesîkada mastûrü’l-esâmî müslimîn huzûrunda akd-i 
meclis-i şer‘-i mübîn eyledikde medîne-i Diyârbekir ahâlîsinden olup bin sek-
sen beş senesi şehri Rebî‘ulevveli’nde muhtesib olan Ahmed Ağa b. Mehmed 
nâm kimesne meclis-i ma‘kūd-ı mezbûrda [39a] sene-i mezbûrda medîne-i 
merkūme kadısı olan umdetü’l-mevâli’l-izâm kıdvetü’l-e‘âli’l-kirâm sâhib-i 
hâze’l-kitâb Mutahharzâde demekle şehîr Mutahhar Efendi mahzarında ikrâr 
ve takrîr-i kelâm edip medîne-i mezbûrede esfâr için ehl-i hırefden cem‘ ve 
tahsîl etmek üzre kendi malımdan bin guruşu mûmâ-ileyh Mutahhar Efendi’ye 
def ‘ ve teslîm ol dahi ahz u kabz edip ben dahi meblağ-ı mezbûru ehl-i hıref-
den cem‘ ve tahsîl edememekle, bundan akdem meblağ-ı mezbûr bin [guruş] ile 
medîne-i mezbûrda mûmâ-ileyh Mutahhar Efendi emretmekle üç ayda iştirâ 
ediverdiğim zahîreye masrûfum olan seksen yedi bin akçeyi mûmâ-ileyh Mu-
tahhar Efendi’den taleb ve da‘vâ ettiğimde ol dahi cevâbında meblağ-ı mezbûr 
bin guruşu senden mukaddem muhtesib olan es-Seyyid Ömer ile beyninizde 
ba‘zı hesâbın olmağla mezbûr es-Seyyid Ömer’e teslîm etmiş idik deyip ve ber 
vech-i muharrer zahîreye seksen yedi bin akçe masrûfum olduğunu inkâr et-
mekle beynimizde nizâ‘-ı küllî vukū‘undan sonra muslihûn tavassut edip mûmâ-
ileyh Mutahhar Efendi ile beynimizde iki yüz esedî guruş üzerine inşâ-i akd-i 
sulh ettiklerinden, ben dahi sulh-i mezbûru kabûl ve bedel-i sulh olan meblağ-ı 
mezbûr iki yüz esedî guruşun yetmiş esedî guruşunu nakid, otuz esedî guruşu 
için işbu müşâhed olan sîm gaddâreyi mûmâ-ileyh Mutahhar Efendi yedinden 
ahz u kabz edip bâkī yüz esedî guruşunu târih-i kitâbdan on ay tamâmına değin 
te’cîl ettiğimden sonra husûseyn-i mezbûreyne müte‘allika âmme-i de‘âvâdan 
mûmâ-ileyh Mutahhar Efendi’nin zimmetini ibrâ-i âmm-ı kātı‘ü’l-hısâm ile 
ibrâ ve iskāt eyledim dedikde gıbbe’t-tasdîki’ş-şer‘î ve’t-tahkīki’l-mer‘î husûs-ı 
mezbûru Mevlânâ-yı mezbûr mahallinde tahrîr, ba‘dehu irsâl olunan Mehmed 
b. Ahmed ile meclis-i şer‘a gelip alâ vukū‘ihi inhâ ve takrîr etmeğin mâ vaka‘a 
bi’t-taleb ketb olundu.
Fi’l-yevmi’s-sânî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Sefer Efendi b. Ali, Fahrü’l-akrân 
ve’l-iştibâh Abdurrahman Ağa b. Osman, Fahrü’l-eimmeti’l-kirâm Mehmed 
Efendi b. Abdünnebi, Abdülkādir Çelebi b. Ali, Mehmed Çelebi b. Ramazan, Ah-
med Bey b. Mahmud, Mehmed Beşe b. Veli çukadâr-ı Molla Veli.

158 [39a-1] el-Hâc Ahmed Efendi’nin Kasım b. Tahir’e, vasîsi 
olduğu Mustafa b. el-Hâc Mehmed’in yerine hacca gitmesi 
için para verdiği
Mahmiye-i İstanbul’da Sultan Süleyman Hân -aleyhi’r-rahmeti ve’l-gufrân- 
câmi‘-i şerîfi kurbunda Samanveren mahallesin[d]e sâkin bâ‘is-i hâze’l-kitâb 
el-Hâc Ahmed Efendi b. Abdülkerim nâm kimesne meclis-i şer‘-i şerîfde Medîne-i 
Münevvere’de Bâbü’r-rahme mahallesi ahâlîsinden olup umdetü’l-emâcid ve’l-
ekârim ve câmi‘ü’l-mehâsin ve’l-mekârim zü’l-kadri’r-refî‘ ve’l-câhi’l-menî‘ iz-
zetlü Hasan Ağa hazretlerinin mahalle-i mezbûrede vâki‘ sa‘âdethânelerine bi 
tarîki’l-müsâfere sâkin olan el-Hâc Kasım b. Tahir nâm kimesne mahzarında 
takrîr-i kelâm ve ta‘bîr ani’l-merâm edip mahalle-i mezbûrede sâkin iken bun-
dan akdem vefât eden Mustafa b. el-Hâc Mehmed nâm kimesne hayâtında 
sülüs-i cemî‘ malımdan üç yüz elli esedî guruş ikrâz ve bir ehil ve müstakīm 
kimesneye verilip benim için hacc-ıbeni vasiyy-i muhtâr nasb ve ihtiyâr edip musırran fevt olduğundan sonra 
müteveffâ-yı mezbûrun veresesi sülüs-i terekesinden meblağ-ı mezbûr üç yüz 
elli esedî guruşu ber vech-i muharrer ifrâz ve bana tamâmen def ‘ ve teslîm 
ben dahi vesâyet-i mahkiyem hasebiyle ahz u kabz etmiş idim hâlâ ber vech-i 
muharrer makbûzum olan meblağ-ı mezbûr üç yüz elli guruşu müteveffâ-yı 
mezbûr için hacc-ı şerîf etmek mezbûr el-Hâc Kasım'a mûmâ-ileyh Hasan Ağa 
ma‘rifetiyle def ‘ ve teslîm ol dahi ber vech-i muharrer yedimden ahz u kabz 
eylediğimden sonra işbu bin seksen yedi senesinde müteveffâ-yı mezbûr için 
hacc-ı şerîf etmek ta‘ahhüd eyledi dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Hüseyin b. Üveys, el-Hâc Mehmed b. Cum‘a, Mehmed 
Efendi b. Mehmed, Fahrü’l-müderrisînü’l-kirâm Mehmed Efendi, Hüseyin 
Bey b. Abdullah, Ali Efendi b. ( ), Ahmed Efendi, Fener? imâmı Ahmed Efendi, 
hazînedâr el-Hâc Ali Ağa ve gayruhüm mine’l-hâzırîn.

159 [39a-2] Dunvak v. Mefruc’un, fırınında tezgâhtarlık yaptığı 
ekmekçi Avanos v. Arıcan’a olan borcunu vârislerine 
ödemesi gerektiği
Mahmiye-i İstanbul’da Cebealikapısı dâhilinde Molla Hüsrev mahallesinde vâki‘ 
ekmekçi fırınında ekmekçi iken hâlik olan Avanos v. Arıcan? nâm zimmînin 
[verâseti] zevcesi Hekina [nâ]m Nasrâniye ile li ebeveyn karındaşları Avakim ve 
Norsen ve Nehabet ve Aknargos nâm zimmîlere münhasıra olduğu şer‘an sâbit 
oldukdan sonra mezbûr Nehabet kendi tarafından asâleten ve mezbûrûn He-
kina ve Avakim ve Norsen ve Aknargos taraflarından husûs-ı âti’l-beyâna vekîl 
olduğu nehc-i şer‘î ve tarîk-i mer‘î üzerine da‘vâ ve takrîr-i kelâm edip mezbûr 
Dunvak v. Mefruc? nâm zimmî mahzarında üzerine da‘vâ ve takrîr-i kelâm edip 
mezbûr Dunvak hâlik-i mezbûrun hayâtında zikr olunan fırında destgâhdârı 
olmağla bey‘ ediverdiği ekmek bahâsından elli esedî guruş ile beş yüz akçe-
yi kendi mesârifine sarfla istihlâk edip zimmetinde hâlik-i [39b] mezbûra dey-
ni olup hattâ mûrisimiz mezbûr Avanos hâlik oldukdan sonra mezbûr Dun-
vak şuhûd mahzarında ikrâr dahietmiş idi hâlâ mezbûr Dunvak’a suâl olunup 
meblağayn-i mezbûreyni bana edâya tenbîh olunmak matlûbumdur dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyine 
taleb olundukda zikr olunan Molla Hüsrev mahallesinde vâki‘ fırında ekmekçi 
olan Zarok v. Minas ve Kumkapı dâhilinde Nişâncı Paşa mahallesinde vâki‘ ek-
mekçi fırınında ekmekçi olan Bağdasar v. Kasbar nâm zimmîler li ecli’ş-şehâde 
meclis-i şer‘a hâzırân olup istişhâd olunduklarında elli guruş ile beş yüz akçe-
yi kendi mesârifine sarf ile istihlâk edip zimmetinde hâlik-i mezbûra deyni ol-
duğunu bizim huzûrumuzda ikrâr ve bizi işhâdetmiş idi biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye ettik-
lerinde şâhidân-ı mezbûrânın keyfiyyet-i hâllerini suâl için savb-ı şer‘den irsâl 
olunan Mevlânâ Mehmed Efendi b. Nasûh evvelâ zikr olunan Molla Hüsrev ma-
hallesine varıp ahâlîsinden Mustafa Beşe b. Yusuf ve Ramazan Çelebi b. Yusuf ve 
Ali Çelebi b. Mustafa ve es-Seyyid Çelebi b. Zülfikār ve Mustafa Çelebi b. İbra-
him nâm kimesnelerden şâhid-i mezbûr Zarok’un keyfiyyet-i hâlini suâl edip ve 
sâniyen zikr olunan Nişâncı Paşa mahallesine varıp ahâlîsinden Mustafa b. Mah-
mud ve Hasan b. Mahmud ve Mehmed Çelebi b. Abdullah ve Mahmud Efendi 
b. Yusuf ve Ali Beşe b. Yusuf ve Hüseyin Çelebi b. Mehmed nâm kimesnelerden 
şâhid-i mezbûr Bağdasar’ın keyfiyyet-i hâlini suâl eyledikde her biri şâhidân-ı 
mezbûrânın lisânlarında ve ellerinde hatâsı yoktur, makbûlü’ş-şehâdedir deyû 
haber verdiklerini Mevlânâ-yı mezbûr mahallinde tahrîr ve ma‘an irsâl olunan 
Durmuş b. Mehmed ile meclis-i şer‘a gelip alâ vukū‘ihi inhâ ve takrîr etmeğin 
sırren ve alenen ta‘dîl ve tezkiyye olunduklarından sonra şehâdetleri makbûle 
olmağın mûcebince meblağayn-i mezbûreyn elli esedî guruş ile beş yüz akçe-
yi müdde‘î-i mezbûra edâ ve teslîme mezbûr Dunvak’a tenbîh olunmağın mâ 
vaka‘a bi’t-taleb ketb olundu.
Fi’l-yevmi’s-sânî min Saferi’l-hayr li sene seb‘a ve semânîn ve elf min hicreti 
men lehü’l-izzi ve’l-kemâlü’ş-şeref.
Şuhûdü’l-hâl: İbrahim Çelebi b. Mehmed, Ebûbekir b. Hüseyin, Veli b. Mahmud, 
Osman b. Ömer, Mehmed b. Abdullah ve gayruhüm.

160 [39b-1] Kaptanıderya Ali Paşa’nın Eyyûb Efendi’ye olan 
borcunun tereke malından ödenmesi
Mahmiye-i İstanbul’da ( ) mahallesi sâkinelerinden umdetü’l-emâcid ve’l-ekârim 
sâhib-i hâze’l-kitâb Eyyûb Efendi b. (  ) dîvân-ı kāimmakām-ı hazret-i sadr-ı 
a‘zamîde akd olunan meclis-i şer‘-i şerîfde bundan akdem kapudan iken vefât 
eden merhûm Ali Paşa b. el-merhûm Mustafa Paşa’nın verâseti zevce-i metrûkesi 
fahrü’l-muhadderât Rukiye Hanım bt. el-merhûm Mehmed Paşa ve sulbî kebîr 
oğlu Mehmed Bey ve sulbî sagīr oğlu Ebûbekir Bey’e ve sulbiye kebîr[e] kızları 
Aliye Hanım’a ve Hümâ Hanım’a ve sulbiye sagīre kızı Ayşe Hanım’a münhasıra 
olduğu şer‘an sâbit oldukdan sonra müteveffâ-yı mezbûrun tereke-i vâfiyesine 
vâzı‘atü’l-yed olup kendi tarafından asîl ve sagīrân-ı mezbûrân Ebûbekir Bey 
ve Ayşe Hanım’ın vasiyy-i muhtârları olan mûmâ-ileyhâ Rukiye Hanım ile 
merkūmetân Aliye Hanım ve Hümâ Hanım taraflarından husûs-ı âti’l-beyâna 
vekîlleri olduğu zâtlarını ma‘rifet-i şer‘iyye ile ârifân müteveffâ-yı mezbûrun 
etbâ‘ından Abdülbâkī Ağa b. Ahmed ve kethüdâsı Ahmed Ağa b. Ali nâm ki-
mesneler şehâdetleri ile şer‘an sâbit olan Ömer Efendi b. Hüseyin nâm kimes-
ne ile kezâlik müteveffâ-yı mezbûrun terekesine vâzı‘ü’l-yed olan mûmâ-ileyh 
Mehmed Bey mahzarlarında üzerlerine da‘vâ ve takrîr-i kelâm edip müteveffâ-
yı mezbûr Ali Paşa’nın zimmetinde hayâtında emri ile sûr-ı hümâyûn peşkeşi 
için iştirâ ediverdiğim seksen altı senesi îd-i şerîfi peşkeşi için iştirâ ediverdi-
ğim emti‘a-i mütenevvi‘a bahâlarından bâkī on sekiz yük otuz altı bin akçe hak-
kım olup hattâ şuhûd mahzarında ikrâr ve yedine hat ve hatmini hâvî iki kıt‘a 
teme[ssü]k dahi verdiğinden sonra ciheteyn-i mezkûreteynden hakkım olan 
meblağayn-ı mezbûreyn, cem‘an yirmi dört yük yetmiş dört bin dört yüz ak-
çeyi kable’l-edâ merhûm Ali Paşa vefât edip zimmetinde kalmağla merkūmân 
Mehmed Bey ve Ömer Efendi’ye suâl olunup müteveffâ-yı merkūmun tereke-i 
vâfiyesinden bana edâ ve teslîme tenbîh olunmak matlûbumdur dedikde 
gıbbe’s-suâl merkūmân Mehmed Bey ve Ömer Efendi cevâblarında [40a] ka-
ziyye minvâl-i muharrer üzre olup müdde‘î-i mûmâ-ileyh Eyyûb Efendi’nin 
ciheteyn-i mezkûreteynden meblağayn-i mezbûreyn cem‘an yirmi dört yük 
yetmiş dört bin dört yüz akçe müteveffâ-yı mezbûr Ali Paşa zimmetinde hak-
kı olduğunu müteveffâ-yı mezbûrun muhallefâtından ba‘de’l-ihrâci’d-düyûni’l-
müsbete meblağ-ı mezbûr kendiler kabz eyledikleri asâleten ve vekâleten her 
biri ikrâr ve i‘tirâf etmeğin alâ mûceb-i i‘tirâfihimâ müteveffâ-yı mezbûr Ali 
Paşa’nın terekesinden meblağ-ı mezbûr yirmi dört yük yetmiş dört bin dört yüz 
akçeyi müdde‘î-i mûmâ-ileyh Eyyûb Efendi’ye edâ ve teslîme merkūmân Meh-
med Bey ve Ömer Efendi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’s-sânî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Efendi tezkire-i ûlâ, Yusuf Efendi tezkire-i sâniye, Fahrü’l-
akrân Kemaleddin Kethüdâ-yı Hazret-i Efendi.

161 [40a-1] Vefat eden Fâtıma bt. Sefer’in mirası konusunda 
mirasçıların anlaştıkları
Mahmiye-i İstanbul’da Hoşkadem mahallesinde sâkine iken bundan akdem 
vefât eden Fâtıma bt. Sefer nâm hâtunun verâseti li ebeveyn er karındaşı kızı-
nın oğlu fahrü’l-eimmeti’l-kirâm Mehmed Efendi b. Hüseyin nâm kimesne ile 
mezbûr Mehmed Efendi’nin li ebeveyn kız karındaşı zahrü’l-muhadderât Sâliha 
nâm hâtuna münhasıra olduğu şer‘an mütehakkik oldukdan sonra mezbûr Meh-
med Efendi asâleten ve mezbûre Sâliha Hâtun’un zevci ve tarafından husûs-ı 
âti’l-beyâna vekîl olduğu zâtını ma‘rifet-i şer‘iyye ile ârifân mezbûr Mehmed 
Efendi ve Mustafa Efendi b. Şaban ve İsmail Beşe b. Abdullah nâm kimesne-
ler şehâdetleri ile şer‘an sâbit olan diğer Mehmed Efendi b. İslâm nâm kimes-
ne vekâleten meclis-i şer‘-i şerîfde mahalle-i mezbûre sâkinelerinden bâ‘isetü 
hâze’l-vesîka diğer Fâtıma bt. el-Hâc Mustafa nâm hâtunun zevci ve tarafın-
dan husûs-ı câ’i’z-zikre vekîl olduğu kezâlik zâtını ma‘rifet-i şer‘iyye ile ârifân 
mezbûrân Mustafa Efendi ve İsmail Beşe şehâdetleriyle şer‘an sâbit olan Ahmed 
Çelebi b. Abdullah nâm kimesne mahzarında her biri ikrâr ve takrîr-i kelâm 
edip müvekkile-i mezbûre diğer Fâtıma müteveffât-ı mezbûrenin li ebeveyn 
hâletinber mûceb-i defter-i kassâm yüz yirmi esedî guruşuna vâzı‘atü’l-yed olmağın 
meblağ-ı mezbûr yüz yirmi esedî guruşu mezbûre diğer Fâtıma'dan asâleten ve 
vekâleten da‘vâ ve taleb eylediğimizde, ol dahi edâdan imtinâ‘ etmeğin beyni-
mizde nizâ‘-ı küllî vukū‘undan sonra muslihûn tavassut edip mezbûre Fâtıma 
ile altmış esedî guruş üzerine beynimizde inşâ-i akd-i sulh eylediklerinde biz 
dahi asâleten ve vekâleten sulh-ı mezbûru kabûl ve bedel-i sulh olan meblağ-ı 
mezbûr altmış esedî guruşu mezbûre diğer Fâtıma yedinden ahz u kabz eyledi-
ğimizden sonra tereke-i müteveffât-ı mezbûreye müte‘allika âmme-i de‘âvî ve 
mütâlebâtdan asâleten ve vekâleten müvekkile-i mezbûre Fâtıma'nın zimmetini 
ibrâ-i âm ile ibrâ ve iskāt eyledi dediklerinde vekîl-i mezbûr Ahmed Çelebi dahi 
bi’l-vekâle takrîr-i kelâm edip zevcem mezbûre diğer Fâtıma Hâtun dahi kezâlik 
husûs-ı mezkûre müte‘allika cemî‘ de‘âvî ve muhâsamâtdan merkūm Mehmed 
Efendi ile müvekkile-i mezbûre Sâliha Hâtun'un zimmetlerini ibrâ ve iskāt eyle-
di dedikde gıbbe’t-tesâdiki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mefharü’l-eimmeti’l-kirâm Şaban Efendi, Zahrü’l-eimmeti’l-
fihâm Mustafa Efendi, Mehmed Efendi b. Ahmed, İsmail Beşe b. (  ) ve gayru-
hüm.

162 [40a-2] Fırıncı Marat v. Zarin’in, ortağı Bağdasar’ın Tanaş Reis v. 
Papas’a olan borcunu ödemesi gerektiği
Mahmiye-i İstanbul’da Kiremitçi mahallesi ahâlîsinden Tanaş Reis v. Pa-
pas nâm zimmî meclis-i şer‘-i şerîfde ekmekçi tâ’ifesinden olup mahmiye-i 
merkūmede Kırkçeşme kurbunda vâki‘ fırında ekmekçi olan Marat v. Zarin 
nâm zimmî mahzarında üzerine da‘vâ ve takrîr-i kelâm edip mezbûr Marat’ın şerîki Bağdasar nâm zimmî zimmetinde bundan akdem yedimden iştirâ ve 
kabz eylediği beynimizde ma‘lûm buğday bahâsından on bin akçe hakkım 
olmağla mezbûr Bağdasar meblağ-ı mezbûr için beni merkūm Marat üzeri-
ne cümlemiz bir meclisde iken tarafeynden emir ve kabûlü hâviye havâle-i 
sahîha-i şer‘iyye ile havâle etmeğin hâlâ mezbûr Marat’a suâl olunup cihet-i 
havâle-i mezkûreden bana deyni olan meblağ-ı mezbûr on bin akçenin alı-
verilmesi matlûbumdur dedikde gıbbe’s-suâl merkūm Marat cevâbında fi’l-
hakīka mezbûr Bağdasar ber vech-i muharrer deyni olan meblağ-ı mezbûr 
için dâyini müdde‘î-i mezbûr Tanaş’ı üçümüz bir yerde iken üzerime emir ve 
kabûlü hâviye havâle-i sahîha-i şer‘iyye ile havâle etmekle hâlâ cihet-i havâle-i 
mezbûreden müdde‘î-i mezbûr Tanaş’a on bin akçe zimmetimde vâcibü’l-
edâ deynimdir deyû tav‘an ikrâr ve i‘tirâf etmeğin mûcebiyle cihet-i havâle-i 
mersûmeden müdde‘î-i mezbûra deyni olan meblağ-ı mezbûr on bin akçeyi 
müdde‘î-i mezbûr Tanaş’a edâ ve teslîme merkūm Marat’a tenbîh olunmağın 
mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Abdurrah-
man Efendi b. Hüseyin, Hasan Beşe el-Mübâşir, Mehmed b. Ahmed.

163 [40b-1] Kaptanıderya Ali Paşa kethüdâsı Ahmed Ağa’nın Ali 
Paşa’nın kızının çeyizi için aldığı yapağı bahasından Abdullah 
b. Ebûbekir’e olan borcunu ödemesi gerektiği
Mahrûse-i Galata müzâfâtından kasaba-i Tophâne’de Ağa Hamamı mahalle-
si sâkinlerinden râfi‘-i hâze’l-kitâb Abdullah b. Ebûbekir nâm kimesne dîvân-ı 
kāimmakām-ı hazret-i sadr-ı a‘zamîde akd olunan meclis-i şer‘-i şerîfde 
merhûm Kapudan Ali Paşa’nın kethüdâsı olan fahrü’l-akrân Ahmed Ağa b. Ali 
nâm kimesne mahzarında üzerine da‘vâ ve takrîr-i kelâm edip merkūm Ah-
med Ağa merhûm-ı mezbûrun kerîmelerine cihâz için yedimden iştirâ ve kabz 
eylediği yapağı bahâsından zimmetinde hakkım olan yüz yirmi beş guruşun 
altmış guruşu bana edâ ve teslîm ben dahi yedinden ahz u kabz edip altmış 
beş guruşu bâkī kalmağla hâlâ merkūm Ahmed Ağa’ya suâl olunup meblağ-ı 
bâkī-i mezbûrun alıverilmesi matlûbumdur dedikde gıbbe’s-suâl merkūm Ah-
med Ağa cevâbında kaziyye minvâl-i muharrer üzre olup zikr olunan yapa-
ğı bahâsından meblağ-ı bâkī-i mezbûr altmış beş guruş zimmetinde müdde‘î-i 
mezbûra vâcibü’l-edâ ve lâzımü’l-kazâ deyni olduğunu ikrâr ve i‘tirâf etmeğin 
mûcebince meblağ-ı bâkī-i mezbûr altmış beş guruşu müdde‘î-i mezbûra edâ 
ve teslîme merkūm Ahmed Ağa’ya tenbîh olunmağın mâ vaka‘a bi’t-taleb ketb 
olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Efendi tezkire-i ûlâ, Yusuf Efendi tezkire-i sâniye, Murad 
Ağa çavuşbaşı, Kasım Ağa muhzır, muhzırbaşı Mehmed Ağa b. Ali Efendi, Ke-
maleddin Ağa Kethüdâ-yı Hazret-i Efendi.

164 [40b-2] Kaptanıderya Ali Paşa’nın kethüdâsı Ahmed Ağa’nın Ali 
Paşa’nın kızının çeyizi için aldığı eşyadan Yako v. İlya’ya olan 
borcunu ödemesi gerektiği
Mahmiye-i İstanbul’da Balatkapısı hâricinde Karabaş mahallesi sâkinlerinden 
bâ‘is-i hâze’l-kitâb Yako v. İlya nâm yahudi dîvân-ı kāimmakām-ı hazret-i sadr-ı 
a‘zamîde akd olunan meclis-i şer‘-i şerîfde bundan akdem kapudan iken vefât 
eden merhûm Ali Paşa’nın kethüdâsı olan fahrü’l-akrân Ahmed Ağa b. Ali 
Paşa’nın kethüdâsı olan fahrü’l-akrân Ahmed Ağa b. Ali nâm kimesnenin mah-
zarında üzerine da‘vâ ve takrîr-i kelâm edip merkūm Ahmed Ağa bundan ak-
dem merhûm-ı mezbûrun kerîmesine cihâz için yedimden iştirâ ve kabz eyledi-
ği beynimizde ma‘lûm eşyâ bahâsından hakkım olan bin dört yüz elli iki buçuk 
guruşun bin yüz otuz yedi buçuk guruşunu bana edâ ve teslîm ben dahi yedin-
den ahz u kabz edip üç yüz on beş guruşu bâkī kalmış idi hâlâ merkūm Ahmed 
Ağa’ya suâl olunup meblağ-ı bâkī-i mezbûrun alıverilmesi matlûbumdur dedik-
de gıbbe’s-suâl merkūm Ahmed Ağa cevâbında kaziyye minvâl-i muharrer üzre 
olup zikr olunan eşyâ bahâsından meblağ-ı bâkī-i mezbûr üç yüz on beş guruş 
zimmetinde müdde‘î-i mezbûra vâcibü’l-edâ ve lâzımü’l-kazâ deyni olduğunu 
ikrâr ve i‘tirâf etmeğin mûcebince meblağ-ı bâkī-i mezbûr üç yüz on beş guru-
şu müdde‘î-i mezbûr Yako’ya edâ ve teslîme mezbûr Ahmed Ağa’ya tenbîh olun-
mağın mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Çavuş Murad Ağa, Hasan Efendi tezkire-i ûlâ, Yusuf Efendi 
tezkire-i sânî, muhzır Kasım Ağa, muhzırbaşı Mehmed Ağa b. Ali Efendi, fahrü’l-
akrân Kemaleddin Ağa Kethüdâ-yı Hazret-i Efendi.

165 [40b-3] Kaptanıderya Ali Paşa hazinedârı Ahmed Ağa’nın aldığı 
eşyalar dolayısıyla Yako v. İlya’ya olan borcunu ödemesi gerektiği
Mahmiye-i İstanbul’da Balatkapısı hâricinde Karabaş mahallesi sâkinlerinden 
bâ‘is-i hâze’r-rakīm Yako v. İlya nâm yahudi meclis-i şer‘-i şerîfde bundan ak-
dem kapudan iken vefât eden merhûm Ali Paşa’nın hazînedârı olan Ahmed 
Ağa b. Abdullah nâm kimesne mahzarında üzerine da‘vâ ve takrîr-i kelâm edip 
merkūm Ahmed Ağa zimmetinde bundan akdem yedimden iştirâ ve kabz 
eylediği beynimizde ma‘lûm yorgan [ve] döşek ve kutnî ve kâğıd bahâlarından 
yüz otuz guruş hakkım olmağla hâlâ merkūm Ahmed Ağa’ya suâl olunup 
meblağ-ı mezbûrun alıverilmesi matlûbumdur dedikde gıbbe’s-suâl merkūm 
Ahmed Ağa cevâbında kaziyye minvâl-i muharrer üzre olup zikr olunan yorgan 
ve döşek ve kutnî ve kâğıd bahâlarından zimmetinde müdde‘î-i mezbûr Yako’ya 
yüz otuz guruş vâcibü’l-edâ ve lâzımü’l-kazâ deyni olduğunu ikrâr ve i‘tirâf et-
meğin mûcebince meblağ-ı mezbûr yüz otuz guruşu müdde‘î-i mezbûr Yako’ya 
edâ ve teslîme merkūm Ahmed Ağa’ya tenbîh olunmağın mâ vaka‘a bi’t-taleb 
ketb olundu.
Fi’l-yevmi’s-sâmin aşer min Saferi’l-hayr li sene seb‘a [ve semânîn] ve elf.
Şuhûdü’l-hâl: İbrahim Çelebi b. Mehmed, Mehmed Çelebi b. Abdullah, el-Hâc 
Mehmed b. Ali, el-Hâc Mehmed b. Receb, Ahmed Ağa b. ( ) ve gayruhüm.

166 [41a-1] Fâtıma bt. Mehmed’in vârislerinden olan kardeşi 
Mehmed’in miras hissesini vasî Abdülaziz Efendi’den alarak 
zimmetini ibrâ ettiği
Mahmiye-i İstanbul’da Emin Sinan mahallesinde sâkine iken bundan akdem 
vefât eden Fâtıma bt. Mehmed nâm sagīrenin verâseti vâlidesi Gülbûy bt. Ab-
dullah nâm hâtun ile li üm karındaşı Yusuf ’a ve li eb karındaşları Mehmed 
ve Ahmed ve Ayşe’ye münhasıra olup kable’l-kısme mezbûr Yusuf nâm kimes-
ne ile vâlidesi mezbûre Gülbûy’a münhasıra tashîh-i mes’eleleri bi hükmi’l-
münâsahati’ş-şer‘iyye otuz altı sehim i‘tibâr olunup sihâm-ı mezbûrdan sekiz 
sehmi mezbûr Gülbûy’a ve dokuz sehmi mezbûrân Mehmed ve Ahmed’den her 
birine ve altı sehmi mezbûre Ayşe’ye ve dört sehmi mezbûr Yusuf ’a isâbet eyle-
diği şer‘an sâbit ve mütehakkik oldukdan sonra mezbûr Mehmed meclis-i şer‘-i 
şerîfde sagīre-i mezbûre Fâtıma’nın tesviye-i umûruna savb-ı şer‘den mansûb 
vasîsi olmağla müteveffât-ı mezbûre Fâtıma terekesine vâzı‘ü’l-yed olan sâhib-i 
hâze’l-kitâb es-Seyyid Abdülaziz Efendi b. es-Seyyid Mehmed mahzarında ikrâr 
ve takrîr-i kelâm edip mezbûre Fâtıma’nın kalîl u kesîr ve celîl u hakīr cemî‘ 
terekesinden bi tarîki’l-münâsahati’ş-şer‘iyye bana isâbet eden otuz üç esedî 
guruş ile bir sülüs hisse-i şer‘iyyemi mezbûr es-Seyyid Abdülaziz yedinden 
bi’t-tamâm ahz u kabz ettiğimden sonra müteveffât-ı mezbûrenin terekesine 
müte‘allika âmme-i de‘âvî ve eymân ve muhâsamâtdan biz mezbûr Abdülaziz 
Efendi’nin zimmetini ibrâ-i âmm-ı kātı‘ü’l-hısâ[m] ile ibrâ ve iskāt edip ba‘de’l-
yevm benden bi’z-zât yâ vekîlimden bi’l-vekâle tereke-i müteveffât-ı mezbûreye 
müte‘allika da‘vâ ve nizâ‘ sudûr ederse lede’l-hükkâmi’l-kirâm mesmû‘a olmasın 
dedikde mezbûr Abdülaziz Efendi mukırr-ı mezbûru cemî‘ kelimâtında şifâhen 
tasdîk ve vicâhen tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâmin aşer min Saferi’l-hayr li sene seb‘a ve semânîn ve elf ba‘de 
hicreti men lehü’l-izzi ve’ş-şeref.
Şuhûdü’l-hâl: Mustafa Efendi b. Cafer el-Müezzin, Fazlullah Çelebi b. Mehmed 
el-Müezzin, Receb Bey b. Abdullah Bevvâbü’s-sultânî, Mehmed b. İsâ, Mustafa b. 
Şaban, Molla Abdullah b. Yusuf, Mehmed b. Nasûh ve gayruhüm mine’l-hâzırîn.

167 [41a-2] Kaptanıderya Ali Paşa’nın terekesinden Kürkçü Hırsanno 
v. Yanaki’nin alacağının ödenmesi
Mahmiye-i İstanbul’da Mahmud Paşa kurbunda sâkin olup kürkçü tâ’ifesinden 
olan bâ‘is-i hâze’r-rakīm Hırsanno v. Yanaki nâm zimmî dîvân-ı kāimmakām-ı 
hazret-i sadr-ı a‘zamîde akd olunan meclis-i şer‘-i şerîfde bundan akdem kapu-
dan iken vefât eden merhûm Ali Paşa b. el-merhûm Mustafa Paşa’nın verâseti 
zevc[e]-i metrûkesi fahrü’l-muhadderât Rukiye Hanım b. el-merhûm Mah-
mud Paşa ve sulbî kebîr oğlu Mehmed Bey ve sulbî sagīr oğlu Ebûbekir Bey ve 
sulbî[ye] kebîr[e] kızları Aliye Hanım ve Hümâ Hanım’a ve sulbî[ye] sagīr[e] 
kızı Ayşe Hanım’a münhasıra olduğu şer‘an sâbit oldukdan sonra müteveffâ-
yı mezbûrun terekesine vâzı‘[atü]’l-yed olup kendi tarafından asîl ve sagīrân-ı 
mezbûrân Ebûbekir Bey ve Ayşe Hanım’ın vasiyy-i muhtârları olan mûmâ-
ileyhâ Rukiye Hanım ile merkūmetân Aliye Hanım ve Hümâ Hanım tarafla-
rından husûs-ı âti’l-beyân[a] vekîlleri olduğu zâtlarını ma‘rifet-i şer‘î ile ârifân 
müteveffâ-yı mezbûrun kethüdâsı Ahmed Ağa b. Ali ve etbâ‘ından Abdülbâkī 
Ağa b. Ahmed nâm kimesnelerin şehâdetleri ile şer‘an sâbit olan Ömer Efen-
di b. Hasan nâm kimesne ile kezâlik müteveffâ-yı mezbûrun tereke-i vâfiyesine 
vâzı‘ü’l-yed olan mûmâ-ileyh Mehmed Bey mahzarlarında üzerlerine da‘vâ ve 
takrîr-i kelâm edip müteveffâ-yı mezbûr Ali Paşa zimmetinde hayâtında yedim-
den iştirâ ve kabz eylediği mâ beynimizde ma‘lûm sırt samur kürk ve samur pa-
çası kürk bahâlarından sekiz yüz altmış dört guruş hakkım olup hattâ şuhûd 
mahzarlarında ikrâr dahi eyledikden sonra meblağ-ı mezbûrun beş yüz guruşu 
bana teslîm ben dahi ahz u kabz edip üç yüz altmış dört guruşu bâkī kaldıkdan 
sonra meblağ-ı bâkī-i mezbûru kable’lmetinde kalmağla hâlâ merkūmân Mehmed Bey ve Ömer Efendi'ye suâl olu-
nup meblağ-ı bâkī-i mezbûr üç yüz altmış dört guruşu müteveffâ-yı mezbûrun 
tereke-i vâfiyesinden bana edâya ve teslîme tenbîh olunmak matlûbumdur de-
dikde gıbbe’s-suâl ve’l-inkâr müdde‘î-i mezbûrdan müdde‘âsına mutâbık beyyi-
ne taleb olundukda [41b] müteveffâ-yı mezbûrun kethüdâsı olan merkūm Ah-
med Ağa hazînedârı olan diğer Ahmed Ağa b. Abdullah nâm kimesneler ile min 
ecli’ş-şehâde meclis-i şer‘a hâzırân olup istişhâd olunduklarından, fi’l-hakīka müteveffâ-yı mezbûr Ali Paşa hayâtında zikr olunan sırt samur kürk ve sa-
mur paçası kürk bahâlarından zimmetinde müdde‘î-i mezbûra vâcibü’l-edâ ve 
lâzımü’l-kazâ sekiz yüz altmış dört guruş zimmetinde deyni olduğunu bizim 
huzûrumuzda ikrâr ve bizi işhâdetmiş idi biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘î ettiklerinde ba‘de’t-ta‘dîl 
ve tezkiyye şehâdetleri makbûle olup müdde‘î-i mezbûra tahlîf-i şer‘î ile tahlîf 
olundukdan sonra mûcebince meblağ-ı bâkī-i mezbûr üç yüz altmış dört gu-
ruşu müteveffâ-yı mezbûr Ali Paşa’nın tereke-i vâfiyesinden müdde‘î-i mezbûr 
Hırsanno’ya edâ ve teslîme merkūmân Mehmed Bey ve Ömer Efendi’ye tenbîh 
olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Efendi tezkire-i ûlâ, Yusuf Efendi tezkire-i sâniye, çavuşba-
şı Murad Ağa, Fahrü’l-a‘yân ve’l-eşbâh Kemaleddin Kethüdâ-yı Hazret-i Efendi.

168 [41b-1] Mustafa Beşe b. Ömer’in, kardeşi Mehmed Beşe’ye 
devrettiği ve onun tarafından da Mehmed Bey b. Muharrem’e 
satılan harman yeri ve arsaları geri alamayacağı
Vilâyet-i Anadolu’da Küre-i Nühâs kazâsına tâbi‘ Koçaklı nâm karye ahâlîsinden 
olup mahmiye-i İstanbul’da Üsküblü mahallesinde tavattun eden Mustafa Beşe 
b. Ömer nâm kimesne meclis-i şer‘-i şerîfde karye-i mezbûrda vâki‘ zikr-i âtî 
akāra vâzı‘ü’l-yed olduğu mütehakkik olan sâhib-i hâze’l-kitâb Mehmed Bey b. 
Muharrem nâm kimesne mahzarında üzerine da‘vâ ve takrîr-i kelâm edip bun-
dan akdem yedimde mülküm ve hakkım olup karye-i mezbûrede vâkı‘a lede’l-
ahâlî ve’l-cîrân her biri ma‘lûmü’l-hudûd mülk harman yerini ve samanhâne 
arsasını li üm karındaşım işbu hâzır bi’l-meclis Mehmed Beşe nâm kimesneye 
âhara bey‘ etmemek şartıyla kırk guruşa bey‘ ve teslîm ve ma‘lûmü’l-hudûd tar-
lalarımı kırk guruş bedel-i makbûz mukābelesinde ferâğ ve tefvîz ol dahi iştirâ 
ve tesellüm ve tefevvüz ve kabûl ettikden sonra ve emlâk-i mezbûreyi mezbûr 
Mehmed Bey’e bey‘ ve tarlaları dahi ma‘rifet-i sâhib-i arz ile ferâğ ve tefvîz et-
meğin hâlâ şart-ı mezkûra binâen mezbûr Mehmed Bey emlâk-i mezbûreye 
ve arâzi-i merkūmeye bi gayr-ı vech vaz‘-ı yed etmekle hâlâ mezbûr Mehmed 
Bey’e suâl olunup zikr olunan harman yeri ve samanhâne arsası ve menzil arsa-
sından kasr-ı yed edip mahallelerinde zabta beni taslît etmek üzre tenbîh olun-
mak matlûbumdur dedikde müdde‘î-i mezbûrun ber vech-i muharrer da‘vâsı 
meşrû‘ olmayıp, mezbûr Mehmed Bey’e şer‘an suâl dahi tevcîh etmemekle 
müdde‘î-i mezbûr ber vech-i muharrer mu‘ârazadan men‘ olunup mâ vaka‘a 
bi’t-taleb ketb olundu.
Fi’l-yevmi’s-sâlis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Receb Çelebi b. Mehmed, Mustafa Çelebi b. Abdi, Mustafa Çelebi 
b. Abdullah, Hasan Çelebi b. Şaban, Hasan Beşe b. Mehmed, Mustafa b. Osman, 
Mehmed b. Himmet, el-Hâc Ali b. Musa, Mehmed b. Ramazan, el-Hâc Mahmud 
b. Mahmud, Hasan b. Halil ve gayruhüm.

169 [41b-2] Ümmühâni bt. Mutahhar Efendi’nin Ahmed Bey 
b. İsmail’den satın aldığı câriyenin ayıplı olmasından dolayı 
iade ederek parasını geri alması
Mahmiye-i İstanbul’da el-Hâc Ferhad mahallesinde sâkine bâ‘isetü hâze’l-kitâb 
tâcü’l-muhadderât Ümmühâni bt. el-mevlâ el-merhûm Mutahhar Efendi tara-
fından husûs-ı âti’l-beyâna vekîl olduğu nehc-i şer‘î üzre sâbit olan Mehmed 
Efendi b. Abdülvâhid Efendi meclis-i şer‘-i şerîfde mahmiye-i mezbûrede Da-
vud Paşa mahallesinde sâkin Ahmed Bey b. İsmail nâm kimesne mahzarın-
da bi’l-vekâle üzerine da‘vâ ve takrîr-i kelâm edip mezbûr Ahmed müvekki-
lem mezbûre Ümmühâni Hâtun’a târih-i kitâbdan otuz yedi gün mukaddem 
işbu açık kara kaşlı sarı ala gözlü orta boylu Rûsiyyetü’l-asl Mariya ta‘bîr olu-
nur câriyesini her ayıbdan sâlime olmak üzre doksan dört guruş semen-i 
makbûza bey‘ ve teslîm ol dahi iştirâ ve kabûl ve kabz etmiş idi hâlâ müvekki-
lem mezbûre Ümmühâni mevsûfe-i mezbûre veca‘-ı verek marazına mübtelâ 
ve mu‘ayyebe olduğuna muttali‘ olup ayb-ı mezbûr bâyi‘-i merkūm yanında 
kable’l-bey‘ mevcûd ve kadîm [42a] olmağla hâlâ mezbûr Ahmed Bey’e suâl olu-
nup mevsûfe-i mezbûreyi kabza ve semen-i mezbûr doksan dört guruşu bana 
edâ ve teslîme tenbîh olunmak matlûbumdur dedikde ayb-ı mezbûru etıbbâya 
mürâca‘at ile ma‘lûm olan uyûbdan olmağla teveccüh-i husûmet için mevsûfe-i 
mezbûre etıbbâdan olup taraf-ı şehriyârîden ehl-i hibre ta‘yîn olunan Mehmed 
Efendi b. Mustafa ve Abdullah Efendi b. Mustafa nâm kimesnelere irâet olun-
dukda anlar dahi mevsûfe-i mezbûre ayb-ı mezbûr ile elân mu‘ayyebe olduğu-
nu haber vermeleri ile mezbûr Ahmed Bey’e suâl olundukda mezbûr Ahmed 
Bey cevâbında târih-i kitâbdan otuz yedi gün mukaddem mevsûfe-i mezbûreyi 
müvekkil-i merkūmeye doksan dört guruşa bey‘ ve teslîm ve kabz-ı semen etti-
ğini ikrâr, lâkin ayb-ı mezbûrun kable’l-bey‘ mevcûd ve kadîm olduğunu inkâr 
etmeğin müdde‘î-i mezbûrdan ayb-ı mezbûrun kıdemine beyyine taleb olun-
dukda mezbûrân Mustafa Efendi ve Abdullah Efendi li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka mevsûfe-i mezbûrenin 
ayb-ı mezbûru iki aydan ekalde hâdis ola değildir kadîmdir biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olup müvekkile-i 
mezbûre muhadderâtdan olmağla meclis-i şer‘a huzûr müte‘azzir olmağın tahlîf 
için savb-ı şer‘den irsâl olan Mevlânâ es-Seyyid Abdülmu‘tî Efendi mezbûre 
Ümmühâni Hâtun’un zikr olunan el-Hâc Ferhad mahallesinde sâkine olduğu 
menzile varıp zeyl-i vesîkada muharrerü’l-esâmî ile akd olunan meclis-i şer‘-i 
mübîn edip mezbûre Ümmühâni Hâtun’a zâtı ma‘rifet-i şer‘iyye ile ârifân Meh-
med Çelebi b. Muslu ve Kadri Çelebi b. Ali ta‘rîfleri ile mu‘arrefe oldukdan son-
ra mevsûfe-i mezbûrenin ayb-ı mezbûruna muttali‘a oldukdan sonra mevsûfe-i 
mezbûreyi istihdâm ve bey‘a arz etmeyip, kendiden kabûlü müş‘ire bir fi‘l sâdır 
olmadığına mezbûr Ahmed Bey muvâcehesinde yemîn teklîf ettiğinde, ol dahi 
alâ vefki’l-mes’ûl yemîn billâhi’l-aliyyi’l-a‘lâ ettiğini Mevlânâ-yı mezbûr mahal-
linde tahrîr ve ma‘an irsâl olunan Mehmed b. Abdullah ile meclis-i şer‘a gelip 
alâ vukū‘ihi inhâ ve takrîr etmeğin mûcebince mevsûfe-i mezbûreyi kabza ve 
meblağ-ı mezbûr doksan dört esedî guruşu müdde‘î-i mezbûra edâ ve teslîme 
merkūm Ahmed Bey’e tenbîh olunmağın mâ vaka‘a bi’t-taleb ketb olundu.
Fî müntasıfı Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Çelebi b. Muslu, Kadri Çelebi b. Ali, el-Hâc Kasım 
çukadâr ve gayruhüm.

170 [42a-1] Merhum Kaptanıderya Ali Paşa’nın terekesinden Yako 
v. İlya’nın alacağının ödenmesi
Mahmiye-i İstanbul’da Balatkapısı hâricinde Karabaş mahallesi sâkinlerinden 
râfi‘-i hâze’r-rakīm Yako v. İlya nâm yahudi dîvân-ı kāimmakām-ı hazret-i 
sadr-ı a‘zamîde akd olunan meclis-i şer‘-i şerîfde bundan akdem kapudan iken 
vefât eden merhûm Ali Paşa b. el-merhûm Mustafa Paşa’nın verâseti zevce-i 
metrûkesi fahrü’l-muhadderât Rukiye Hanım bt. el-merhûm Mehmed Paşa ve 
sulbî sagīr oğlu Ebûbekir Bey’e ve sulbiye kebîre kızları Aliye Hanım ve Hümâ 
Hanım’a ve sulbiye sagīr[e] kızı Ayşe Hanım’a münhasıra olduğu şer‘an sâbit 
oldukdan sonra müteveffâ-yı mezbûrun tereke-i vâfiyesine vâzı‘atü’l-yed olup 
kendi tarafından asîl ve sagīrân-ı mezbûrân Ebûbekir Bey ve Ayşe Hanım’ın 
vasiyy-i muhtârları olan mûmâ-ileyhâ Rukiye Hanım ile merkūmetân Aliye Ha-
nım ve Hümâ Hanım taraflarından husûs-ı âti’l-beyâna vekîl olduğu zâtlarını 
[42b] ma‘rifet-i şer‘iyye ile ârifân müteveffâ-yı mezbûrun kethüdâsı Ahmed Ağa 
b. Ali ve etbâ‘ından Abdülbâkī Ağa b. Ahmed nâm kimesneler şehâdetleri ile 
şer‘an sâbit olan Ömer Efendi b. Hüseyin nâm kimesne ile kezâlik müteveffâ-yı 
mezbûrun tereke-i vâfiyesine vâzı‘ü’l-yed olan mûmâ-ileyh Mehmed Bey mah-
zarlarında üzerine da‘vâ ve takrîr-i kelâm edip müteveffâ-yı mezbûr Ali Paşa 
zimmetinde hayâtında yedimde iştirâ ve kabz eylediği beynimizde ma‘lûm tül-
bent ve hil‘at ve çuka bahâlarından yedi yüz on esedî guruş hakkım olup hattâ 
merkūm Ali Paşa hayâtında şuhûd mahzarında ikrâr dahi ettiğinden sonra 
meblağ-ı mezbûr kable’l-edâ vefât edip zimmetinde kalmağla hâlâ merkūmân 
Mehmed Bey ve Ömer Efendi’ye suâl olunup meblağ-ı mezbûr yedi yüz on gu-
ruşu müteveffâ-yı mezbûrun tereke-i vâfiyesinden bana edâ ve teslîme tenbîh 
olunmak matlûbumdur dedi[kde] gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda müteveffâ-yı mezbûrun 
kethüdâsı olan merkūm Ahmed Ağa ile hazînedârı olan diğer Ahmed Ağa b. Ab-
dullah nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka müteveffâ-yı mezbûr Ali Paşa hayâtında zikr olunan tül-
bent ve hil‘at ve çuka bahâlarından zimmetinde müdde‘î-i mezbûra vâcibü’l-edâ 
ve lâzımü’l-kazâ yedi yüz on guruş deyni olduğu[nu] bizim huzûrumuzda ikrâr 
ve bizi işhâd etmiş idi biz bu husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olup müdde‘î-i mezbûr tahlîf-i şer‘î ile tahlîf olundukdan 
sonra mûcebince meblağ-ı mezbûr yedi yüz on guruşu müteveffâ-yı mezbûrun 
tereke-i vâfiyesinden müdde‘î-i mezbûr Yako’ya edâ ve teslîme merkūmân Meh-
med Bey ve Ömer Efendi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Efendi tezkire-i ûlâ, Yusuf Efendi tezkire-i sâniye, çavuş-
başı Murad Ağa, Fahrü’l-eşbâh el-Hâc Kemaleddin Kethüdâ-yı Hazret-i Efendi, 
Muhzır Kasım Ağa ve gayruhüm.

171 [42b-1] Kaptanıderya Ali Paşa’nın terekesinden Solak Ramazan 
Çelebi b. Hasan’ın alacağının ödenmesi
Hâlâ Saraçhâne kethüdâsı olan bâ‘is-i hâze’l-kitâb Solak Ramazan Çelebi b. Ha-
san dîvân-ı kāimmakām-ı hazret-i sadr-ı a‘zamîde akd olunan meclis-i şer‘-i 
şerîfde bundan akdem kapudan iken vefât eden merhûm Ali Paşa b. el-merhûm 
Mustafa Paşa’nın verâseti zevce-i metrûkesi fahrü’l-muhadderât Rukiye Hanım 
bt. el-merhûm Mehmed Paşa ve sulbî kebîr oğlu Mehmed Bey ve sulbî sagīr 
oğlu Ebûbekir Bey’e ve sulbiye kebîr[e] kızları Aliye Hanım ve Hümâ Hanım ve 
sulbiye sagīre kızı Ayşe Hanım’a münhasıra olduğu şer‘an sâbit oldukdan sonra 
müteveffâ-yı mezbûrun tereke-i vâfiyesine vâzı‘atü’l-yed olup kendi tarafından 
asîl ve sagīrân-ı mezbûrân Ebûbekir Bey ve Ayşe Hanım’ın vasiyy-i muhtârları 
olan mûmâ-ileyhâ Rukiye Hanım ile merkūmetân Aliye Hanım ve Hümâ Ha-
nım taraflarından husûs-ı âti’l-beyâna vekîlleri olduğu zâtlarını ma‘rifet-i 
şer‘iyye ile ârifân müteveffâ-yı mezbûrun etbâ‘ından Abdülbâkī Ağa b. Ah-
med ve kethüdâsı Ahmed Ağa b. Ali nâm kimesneler şehâdetleri ile şer‘an sâbit 
olan Ömer Efendi b. Hüseyin nâm kimesne ile kezâlik müteveffâ-yı mezbûrun 
terekesine vâzı‘ü’l-yed olan mûmâ-ileyh Mehmed Bey mahzarlarında üze-
rine da‘vâ ve takrîr-i kelâm edip müteveffâ-yı mezbûr Ali Paşa zimmetinde 
hayâtında yedimde iştirâ ve kabz eylediği beynimizde ma‘lûm sarrâc metâ‘ı se-
meninden yüz yirmi üç guruş hakkım olup hattâ şuhûd mahzarında ikrâr dahi 
ettikden sonra meblağ-ı mezbûrun seksen guruşunu ahz u kabz edip kırk üç 
guruşunu zimmetinde bâkī kaldığından sonra meblağ-ı bâkī-i mezbûru kable’l-
edâ merkūm Ali Paşa vefât edip zimmetinde kalmağla hâlâ merkūmân Meh-
med Bey ve Ömer Efendi’ye suâl olunup meblağ-ı bâkī-i mezbûru müteveffâ-yı 
mezbûrun tereke-i vâfiyesinden bana edâya tenbîh olunmak matlûbumdur de-
dikde gıbbe’s-suâl ve’l-inkâr [43a] müdde‘î-i mezbûrdan müdde‘âsını mübey-
yine beyyine taleb olundukda müteveffâ-yı mezbûrun kethüdâsı olan merkūm 
Ahmed Ağa ve hazînedârı olan Ahmed Ağa b. Abdullah nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka müteveffâ-
yı mezbûr yedinden iştirâ ve kabz ettiği beynlerinde ma‘lûme sarrâc metâ‘ı se-
meninden zimmetinde müdde‘î-i mezbûra yüz yirmi üç guruş vâcibü’l-edâ ve 
lâzımü’l-kazâ deyni olduğunu bizim huzûrumuzda ikrâr ve bizi işhâd etmiş idi 
biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
olup müdde‘î-i mezbûr Ramazan Çelebi tahlîf-i şer‘î ile tahlîf olundukdan son-
ra mûcebince meblağ-ı mezbûr kırk üç guruşu müteveffâ-yı mezbûrun tereke-i 
vâfiyesinden müdde‘î-i mezbûr Ramazan Çelebi’ye edâ ve teslîme mezbûrân 
Mehmed Bey ve Ömer Efendi’ye tenbîh olunmağın mâ vaka‘a bi’t-taleb ketb ve 
terkīm olundu.
Fi’l-yevmi’r-râbi‘ aşer min Saferi’l-hayr li sene seb‘a ve semânîn ve elf.
Şuhûdü hâzihi’l-hüccet aynı şuhûdi hücceti kabîli hâzihî.

172 [43a-1] Mehmed Efendi b. Sinan’ın alacaklı olduğu Receb 
Çorbacı b. Mehmed ile sulh olduğu
Mahmiye-i İstanbul’da Karabaş mahallesi sâkinlerinden Mehmed Efendi b. Si-
nan nâm kimesne tarafından husûs-ı âti’l-beyâna vekîli olduğu İslâm Beşe 
b. Mehmed ve el-Hâc Mehmed b. el-Hâc Ahmed nâm kimesneler şehâdetleri 
ile şer‘an sâbit olan Sadık Beşe b. Hasan nâm kimesne meclis-i şer‘-i şerîfde 
mahalle-i mezbûre sâkinlerinden bâ‘is-i hâze’l-kitâb Receb Çorbacı b. Meh-
med nâm kimesnenin oğlu ve tarafından husûs-ı âti’l-beyâna vekîli olduğu 
nehc-i şer‘î üzre sâbit olan el-Hâc Mehmed nâm kimesne mahzarında üzeri-
ne da‘vâ ve takrîr-i kelâm edip bundan akdem mezbûr Receb Çorbacı merhûm 
Başmakçızâde Nuh Efendi zimmetinde hakkı olan yüz yetmiş guruşu ahz u 
kabz ettikden sonra müvekkilim mezbûr Mehmed Efendi’den meblağ-ı mezbûr 
yüz yetmiş guruşu ahz u kabz ettiğinden sonra müvekkilim mezbûr Mehmed 
Efendi dahi ben meblağ-ı mezbûra kefâlet-i muvakkata ile kefîl olmuş idim, sen 
meblağ-ı mezbûru benden kefâlet-i mezbûrenin vakti çıkdığından sonra bi gay-
ri hakkın ahzetmiş idin deyû meblağ-ı mezbûru mezbûr Receb Çorbacı’dan ta-
leb ve da‘vâ ettiğinde, beynlerinde nizâ‘-ı küllî vukū‘undan sonra muslihûn 
tavassut edip mezbûr Receb Çorbacı ile beynlerinde elli guruş üzerine inşâ-i 
akd-i sulh ettiklerinde merkūm Mehmed Efendi dahi sulh-ı mezbûr[u] kabûl 
ve bedel-i sulh olan meblağ-ı mezbûru mezbûr Receb Çorbacı yedinden ahz u 
kabz ettiğinden sonra husûs-ı mezbûra müte‘allika âmme-i de‘âvâdan mezbûr 
Receb Çorbacı’nın zimmetini ibrâ-i âm ile ibrâ ve iskāt eyledi dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Efendi b. Mustafa, Yahya Çelebi b. Receb, Hacı Mehmed b. 
Ahmed, Mübâşir Hüseyin Beşe b. Mustafa, Ahmed Çelebi b. Mehmed, Mehmed 
b. Mehmed, İbrahim Beşe b. Mehmed, İslâm Beşe b. Mehmed, Mahmud b. Hü-
seyin ve gayruhüm.

173 [43a-2] Ahmed Ağa b. Osman’a Mehmed Ağa b. Ali’nin elinde 
bulunan kaybettiği atının geri verilmesi
Mahmiye-i İstanbul’da Karaki mahallesi sâkinlerinden Ahmed Ağa b. Osman 
nâm kimesne meclis-i şer‘-i şerîfde Mehmed Ağa b. Ali nâm kimesne mahza-
rında üzerine da‘vâ ve takrîr-i kelâm edip işbu sağ kulağı kurbunda ve göğ-
sünde ve böğürlerinde dâğı olan beyaz kır at yedimde mülk ve hakkım olup 
târih-i kitâbdan üç sene mukaddem mülkümden zâyi‘ olmuş idi hâlâ zikr olu-
nan atı mezbûr Mehmed Ağa’nın yedinde bulunmağla suâl olunup alıverilmesi 
matlûbumdur dedikde gıbbe’s-suâl mezbûr Mehmed Ağa cevâbında mârrü’z-
zikr atı târih-i mezbûrdan doksan gün mukaddem Tophâne’de sâkin topçu-
lar çorbacısı Ahmed Ağa nâm kimesne ile beynimizde ma‘lûm bir bârgirim 
ile mübâdele edip ber vech-i muharrer mülküm olmağla vaz‘-ı yed ederim, 
müdde‘î-i mezbûrun mülkü olduğu ma‘lûmum değildir deyicek müdde‘î-i 
mezbûr Ahmed Ağa[’dan] müdde‘âsını mübeyyine beyyine taleb olundukda 
udûl-ı müslimînden olup Ömer b. Mehmed ve Mehmed b. el-Hâc Halil nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-hakīka işbu mevsûf-ı mezbûr at mezbûr Ahmed Ağa’nın yedinde mülkühakkı olup târih-i mezbûrdan üç sene mukaddem mülkünden zâyi‘ olmuş idi 
biz bu husûsa bu vech üzre şâhidleriz, şehâdet-i şer‘iyye dahi ederiz deyû her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olduğundan sonra müdde‘î-i mezbûr Ahmed Ağa'ya [43b] mârrü’z-
zikr atı âhara bey‘ veya hibe vücûh-ı şer‘iyyeden bir vec[hi]le ihrâc etmediğine 
yemîn teklîf olundukda ol dahi hasbe’l-mes’ûl half billâhi’l-aliyyi’l-a‘lâ etmeğin 
mûcebince mârrü’z-zikr atı müdde‘î-i mezbûr Ağa’ya def ‘ ve teslîme merkūm 
Mehmed Ağa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâlis aşer min Saferi’l-hayr li sene seb‘a ve semânîn ve elf min hic-
reti men lehü’l-izzi ve’ş-şeref.
Şuhûdü’l-hâl: Halil Çavuş b. ( ) el-Mübâşir, İbrahim Çelebi b. Ahmed, Abdullah 
Çelebi b. Ahmed, Mustafa Çelebi b. el-Hâc Ahmed ve gayruhüm mine’l-hâzırîn.

174 [43b-1] Osman Beşe b. Abdullah’ın vârislerinin kendilerine miras 
kalan evdeki hisselerini Ömer Çelebi b. Osman’a sattıkları
Mahmiye-i İstanbul’da hısnı ebvâbından Edirnekapısı dâhilinde el-Hâc Muh-
siniddin mahallesinde sâkin iken bundan akdem vefât eden Osman Beşe b. 
Abdullah’ın verâseti, zevce-i metrûkesi Fâtıma bt. Mehmed ve sulbiye kebîre kız-
ları Ayşe ve Emine Hâtun’lara ve li ebeveyn er karındaşı Sefer nâm kimesneye 
münhasıra ve tashîh-i mes’elesi yirmi dört sehimden olup sihâm-ı mezbûrdan 
üç sehmi mezbûre Fâtıma’ya ve sekiz sehmi mezbûretân Ayşe ve Emine’den her 
birine ve beş sehmi dahi mezbûr Sefer’e isâbet ettiği şer‘an mütehakkik olduk-
dan sonra zâtları ma‘rifet-i şer‘iyye ile ârifân Halil Çelebi b. İbrahim ve Mehmed 
Çelebi b. Ömer nâm kimesneler ta‘rîfleriyle mu‘arrefe olan mezbûrân Fâtıma ve 
Ayşe ve Emine meclis-i şer‘-i şerîfde bâ‘is-i hâze’l-kitâb Ömer Çelebi b. Osman 
nâm kimesne [mahza]rında her biri ikrâr ve takrîr-i kelâm edip mû[ri]simiz 
müteveffâ-yı mezbûrun terekesinden olup mahalle-i mezbûrede vâki‘ bir taraf-
dan Medîne-i Münevvere vakfı olan menzil ve bir tarafdan Ali Efendi mülkü 
ve bir tarafdan Yorgi nâm zimmî mülkü ve bir tarafdan tarîk-i âm ile mahdûd 
fevkānî bir bâb oda ve bir sofa ve tahtânî bir bâb oda ve kenîf ve havluyu müş-
temil mülk menzilden yirmi dört sehminden ber vech-i muharrer bize isâbet 
eden cem‘an on dokuz sehim hisse-i şâyi‘amızı, mezbûr Ömer Çelebi’ye tara-
feynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile 
on beş bin cedîd râyic fi’l-vakt akçe[ye] bi safkatin vâhidetin bey‘ ve teslîm ol 
dahi ber vech-i muharrer iştirâ ve tesellüm eylediğinden semeni olan meblağ-ı 
mezbûr on beş bin akçeyi mezbûr Ömer Çelebi yedinden tamâmen ahz u kabz 
eyledik ba‘de’l-yevm menzil-i mahdûd-ı mezbûrun yirmi dört sehminden ber 
vech-i muharrer hissemiz olan on dokuz sehm-i şâyi‘i mezbûr Ömer Çelebi’nin 
mülk-i müşterâsıdır, keyfe mâ yeşâ’ ve yahtâr mutasarrıf olsun dediklerinde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-muzaffer li sene seb‘a ve semânîn ve elf.
Şuhûdü’l-hâl: Ahmed Efendi el-İmâm, Mehmed Efendi el-Müezzin, Halil b. İb-
rahim, Mehmed b. Ömer, Mustafa b. Bâli, berber Mustafa b. ( ), Mustafa Beşe b. 
Abdullah, İsmail Efendi b. Kalender, diğer İsmail Efendi el-Müezzin ve gayru-
hüm mine’l-hâzırîn.

175 [43b-2] Ahmed b. Mehmed’in Karahisarlı Sefer Çelebi b. el-Hâc 
Mustafa’ya borçlu olduğu
Mahmiye-i İstanbul’da Çukurbostan kurbunda solak odalarında sâkin Ahmed 
b. Mehmed nâm kimesne meclis-i şer‘-i şerîfde vilâyet-i Anadolu’da kasaba-i 
Karahisar’da Ardıç mahallesi ahâlîsinden olup mahmiye-i mezbûrda Ali Paşa 
hanı’nda bi tarîki’l-müsâfere sâkin bâ‘is-i hâze’l-kitâb Sefer Çelebi b. el-Hâc 
Mustafa nâm kimesne mahzarında ikrâr ve takrîr-i kelâm edip kösele seme-
ninden zimmetimde mezbûr Sefer Çelebi’ye deynim olan yirmi sekiz guruşun 
on altı guruş ile on beş akçesini bundan akdem mezbûr Sefer Çelebi[’ye] edâ 
ve teslîm ol dahi ahz u kabz edip on bir guruş yüz bir akçesi bâkī kalıp ve gāib 
ani’l-meclis Karahisarî el-Hâc Sefer nâm kimesne zimmetinde kösele semenin-
den hakkı olan on altı guruş için mezbûr Sefer Çelebi’ye üzerimize üçümüz bir 
arada iken rızâmız ile havâle-i sahîha-i şer‘iyye ile havâle edip ben dahi mezbûr 
Sefer Çelebi ile havâle-i mezbûru kabûl ettiğimden sonra ol havâle olunan 
meblağ-ı mezbûr on altı guruşdan mezbûr Sefer Çelebi’ye bir akçe ve bir habbe 
vermeyip hâlâ ber vech-i muharrer havâle olunan meblağ-ı mezbûr on altı gu-
ruş elân zimmetimde deynimdir ve mezbûr Sefer Çelebi’ye ber vech-i muhar-
rer deynim olan meblağ-ı bâkī-i mezbûr on bir guruş ve yüz beş akçe elân zim-
metimde vâcibü’l-edâ ve lâzımü’l-kazâ deynimdir dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharremi’l-harâm li sene seb‘a ve semânîn 
ve elf.
Şuhûdü’l-hâl: Es-Seyyid Mehmed Çelebi Karahisarî, Hacızâde Mustafa Beşe, 
Mustafa Beşe eş-Şâmî, İbrahim Çelebi b. Ahmed, İbrahim Çelebi b. Mehmed, 
Ahmed Çelebi b. ( ) Karahisar[î], Ebûbekir b. Hüseyin ve gayr[uhüm].

176 [44a-1, Arapça] Hâkimin, Fâtıma bt. Dilaver adlı küçüğe 
nafaka takdir ettiği
Hâkim, Fâtıma bt. Dilaver nâm sagīrenin nafakası, kisvesi ve sâir havâic-i 
zarûriyyesi için medîne-i mahmiye-i Kostantıniyye mahallâtından Kova-
cı Dede mahallesinde sâkine râfiatü hâze’l-kitâb Emine bt. Abdullah nâm mu-
tallaka annesi ve hâdinesinin talebiyle mezbûr babası üzerine zeyilde mezkûr 
tarihden i‘tibâren râyicü’l-vakt yevmî dört akçe farz ve takdîr etti hâkim ayrı-
ca meblağ-ı mefrûzu sagīre-i mezbûrenin nafakasına, kisvesine ve sâir havâic-i 
zarûriyyesine sarf etmeye ve vakt-i hâcette istidâne edip ele geçtiğinde mezbûr 
Dilaver’e rücû‘ etmeye mezbûre Emine’ye izin verdi.
Cerâ zâlike ve hurrire fi’l-yevmi’r-râbi‘ aşere min Saferi’l-hayr sene seb‘a ve 
semânîn ve elf min hicreti men lehü’ş-şeref.
Şuhûdü’l-hâl: İbrahim Efendi b. Alisi, Himmet b. Mustafa, es-Seyyid Abdülmu‘tî 
Efendi, İbrahim Çelebi b. Ahmed ve gayruhüm mine’l-hâzırîn.

177 [44a-2, Arapça] Hâkimin, Muammere bt. Abdullah adlı kadına ve 
oğluna nafaka takdir ettiği
Medîne-i mahmiye-i Kostantıniyye mahallâtından Mi‘mar Ayas mahallesinde 
sâkine Muammere bt. Abdullah nâm hâtun meclis-i şer‘-i şerîf ve mahfil-i dîn-i 
münîfde Rüstem nâm zevcinin kendisine nafaka veya nafaka cinsinden bir şey 
bırakmadan gāib olduğuna dâir yemîn ettiğinde hâkim kendisinin ve Halil adlı 
müşterek sagīr oğullarının ve Teşhaz bt. Abdullah nâm câriyesinin nafakası, kis-
vesi ve sâir havâic-i zarûriyyeleri için zeyilde mezkûr tarihden i‘tibâren gāib-i 
mezbûr üzerine râyicü’l-vakt yevmî on dört akçe farz ve takdîr etti. Bunun be-
şer akçesi anne ve çocuğa, dört akçesi câriyeye âiddir hâkim ayrıca meblağ-ı 
mefrûzu kendisinin, oğlunun ve câriyenin nafakasına, kisvesine ve sâir havâic-i 
zarûriyyesine sarf etmeye ve vakt-i hâcette istidâne edip ele geçtiğinde mezbûr 
gāib Rüstem’e rücû‘ etmeye mezbûreteyne izin verdi.
Cerâ zâlike fi’t-tâsi‘ aşere mine’s-Saferi’l-hayr sene seb‘a ve semânîn ve elf.
Şuhûdü’l-hâl: Musa b. Mustafa, İbrahim b. Ahmed, Mehmed Efendi b. Mehmed, 
Veli Beşe b. Mahmud, Mehmed b. Atâullah ve gayruhüm mine’l-hâzırîn

178 [44a-3] Neccar el-Hâc Mehmed b. Veli’nin kösele bahasından 
Vasil v. Kosta’da alacağı olduğu
Neccâr tâ’ifesinden olup mahmiye-i İstanbul’da Büyük Karaman’da baltacı oda-
larında sâkin el-Hâc Mehmed b. Veli nâm kimesne meclis-i şer‘-i şerîf-i hatîr-i 
lâzımü’t-tevkīrde Vasil v. Kosta nâm zimmî üzerine da‘vâ ve takrîr-i kelâm edip 
bundan akdem mezbûr Kosta zimmetinde beynimizde ma‘lûm kösele semenin-
den on kıt‘a esedî guruş hakkım olmağla hâlâ taleb eylediğimde bana edâdan 
imtinâ‘ eder suâl olunup meblağ-ı mezbûr on kıt‘a esedî guruşun alıverilme-
si matlûbumdur dedikde gıbbe’s-suâl mezbûr Kosta cevâbında fi’l-hakīka ka-
ziyye minvâl-i muharrer üzre olup beynlerinde ma‘lûm kösele semeninden 
zimmetinde müdde‘î-i merkūm el-Hâc Mehmed’e on kıt‘a esedî guruş deyni ol-
duğunu bi’t-tav‘i’s-sâf ikrâr ve i‘tirâf etmeğin mûcebince meblağ-ı mezbûr on 
kıt‘a esedî guruşu müdde‘î-i merkūm el-Hâc Mehmed’e edâ ve teslîme mezbûr 
Kosta’ya tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer fî Saferi’l-hayr li sene seb‘a ve semânîn ve elf.
Şuhûdü’l-hâl: Mehmed b. Mustafa, Kara Mustafa b. Şaban, İbrahim Çelebi b. Ah-
med, Osman b. Abdullah, Mahmud b. Hasan ve gayruhüm mine’l-hâzırîn.

179 [44a-4] Ekmekçi Marat v. Zarin’in Bağdasar v. Melkon’da 
alacağı olduğu
Ekmekçi tâ’ifesinden bâ‘is-i hâze’r-rakīm Marat v. Zarin nâm zimmî meclis-i 
şer‘-i şerîfde Bağdasar v. Melkon nâm zimmî muvâcehesinde üzerine da‘vâ ve 
takrîr-i kelâm edip mezbûr Bağdasar’a târih-i kitâbdan bir sene mukaddem yüz 
elli guruşumu ikrâz ve teslîm ol dahi yedimden iktirâz ve tesellüm ve kabz et-
miş idi hâlâ mezbûr Bağdasar’a suâl olunup meblağ-ı mezbûr yüz elli guruşun 
alıverilmesi matlûbumdur dedikde gıbbe’s-suâl mezbûr Bağdasar cevâbında fi’l-
hakīka kaziyye minvâl-i muharrer üzre olup müdde‘î-i mezbûra cihet-i karz-ı 
şer‘îden zimmetimde meblağ-ı mezbûr yüz elli guruş vâcibü’l-edâ ve lâzımü’l-
kazâ deyni olduğunu ikrâr ve i‘tirâf etmeğin mûcebince meblağ-ı mezbûr yüz 
elli [44b] guruşu müdde‘î-i mezbûra edâya mezbûr Bağdasar’a tenbîh olunma-
ğın mâ vaka‘a bi’t-taleb ketb olundu.
Fi’l-yevmi’s-sâdis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Beşe b. el-Hâc Murad el-Mübâşir, Hüseyin Beşe b. Satı, Ha-
lil Ağa b. Mehmed, Bayezid b. Rüstem, İbrahim Çelebi b. Ahmed, Osman Çelebi 
b. Ömer ve gayruhüm mine’l-hâzırîn.

180 [44b-1] Safiye bt. Mustafa’nın Gemlik’teki bağını Hasan 
b. Ahmed’e sattığı
Mahmiye-i İstanbul’da Ahîzâde mahallesi sâkinelerinden Safiye bt. Musta-
fa nâm hâtun tarafından husûs-ı âti’l-beyâna vekîl olup vekâleti mahalle-i 
mezbûre sâkinlerinden Mustafa b. Abdullah [ve] es-Seyyid Mehmed Çelebi b. 
Ahmed nâm kimesneler şehâdetleri ile şer‘an sâbit olan Ahmed Çelebi b. Ha-
san nâm kimesne meclis-i şer‘-i şerîfde bâ‘is-i hâze’l-kitâb Hasan b. Ahmed nâm 
kimesne mahzarında bi’l-vekâle ikrâr ve takrîr-i kelâm edip akd-i âti’z-zikrin 
sudûruna değin müvekkilimAnadolu’da Gemlik kazâsına tâbi‘ Kastelli nâm karye sınırı dâhilinde vâki‘ bir 
tarafdan Mustafa nâm kimesne bağı ve bir tarafdan Halil ve bir tarafdan Ha-
mamcıoğlu Hasan bağı ve bir tarafdan sâhil-i bahr ile mahdûd bağını on yedi 
esedî guruşu müvekkilem mezbûre Safiye Hâtun mezbûr Mustafa’ya tarafeyn-
den îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile bey‘ 
ve teslîm ol dahi ber vech-i muharrer iştirâ ve tesellüm eyledikden sonra seme-
ni olan meblağ-ı mezbûr on yedi guruşu müvekkile-i mezbûre merkūm Hasan 
yedinden tamâmen ahz u kabz eyledi ba‘de’l-yevm sâlifü’z-zikr bağ-ı mezbûr 
Hasan’ın mülk-i müşterâsıdır, keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer fî Saferi’l-hayr li sene seb‘a ve semânîn ve elf.
Şuhûdü’l-hâl: Hüseyin Çelebi b. Mehmed, Mustafa Çelebi b. (  ), Halil b. Meh-
med, Değirmencioğlu Hasan, Ali b. el-Hâc Ahmed ve gayruhüm mine’l-hâzırîn.

181 [44b-2] Safiye bt. Şaban’ın evini Tevfikî Mehmed Efendi Vakfı 
mütevellisi el-Hâc Ahmed b. Ali’ye bey‘ bi’l-istiğlâl yoluyla sattığı
Mahmiye-i İstanbul’da Cafer Ağa mahallesi sâkinelerinden Safiye bt. Şaban 
nâm hâtun zât[ını] ma‘rifet-i şer‘iyye ile ârifân zevci el-Hâc Kenan b. Abdul-
lah ve Mehmed Çelebi b. (  ) nâm kimesneler ta‘rîfleri ile mu‘arrefe oldukdan 
sonra meclis-i şer‘-i şerîfde mahmiye-i mezbûrede Tevfîkî Mehmed Efendi 
vakfına hâlâ mütevellî olan bâ‘is-i hâze’l-kitâb el-Hâc Ahmed b. Ali nâm ki-
mesne mahzarında ikrâr ve takrîr-i kelâm edip akd-i âti’z-zikrin sudûruna de-
ğin yedimde mülküm ve hakkım olup mahalle-i mezbûrede vâki‘ bir tarafdan 
ba‘zan Belkıs Hâtun ve ba‘z[an] Hidâyet Efendi mülkü ve bir tarafdan Araba-
cıbaşı Abdi mülkü ve bir tarafdan tarîk-i âm ile mahdûd büyût-ı adîdeyi müş-
temil menzilini, mütevellî-i mezbûr el-Hâc Ahmed’e yüz altmış esedî guru-
şa bi tarîki’l-istiğlâl bey‘ ve teslîm ol dahi yedinde olan mâl-ı vakf-ı mezbûr 
ile iştirâ ve tesellüm ve semen-i mezbûru bana def ‘ ve teslîm ben dahi yedin-
den ahz u kabz ettiğimden sonra mütevellî-i mezbûr el-Hâc Ahmed menzil-i 
mahdûd-ı mezbûru gıbbe’t-tahliyyeti’ş-şer‘iyye ve’t-tekābuzi’l-mer‘î senede 
yirmi dört guruşa olmak üzre üzerine târih-i kitâbdan üç sene tamâmına de-
ğin altmış iki esedî guruşa bana îcâr ve teslîm [ben dahi] minvâl-i muhar-
rer üzre istîcâr ve tesellüm ve kabûl eyledim dedikde gıbbe’t-tasdîki’ş-şer‘î 
menzil-i mahdûd-ı mezbûrun derkine ve ücret-i lâzımesine zevci hâzır bi’l-
meclis mezbûr el-Hâc Kenan tarafından emir ve kabûlü hâviye kefâlet ile kefîl 
olmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. ( ), İmâm Musa Efendi, İmâm İshak Efendi, Ab-
dünnebi Çelebi, Uzun Ahmed Çelebi, Abdi Çelebi ve gayruhüm.

182 [44b-3] Hacı Fâtıma bt. el-Hâc Ali’nin evini Keçeci Pîrî 
mahallesinden Fâtıma bt. Ebûbekir’e sattığı
Mahmiye-i İstanbul’da Karabaş mahallesi sâkinelerinden olup zâtını ma‘rifet-i 
şer‘iyye ile ârifân Halil Çelebi b. Mehmed ve Hasan Beşe b. Abdullah nâm kimes-
neler ta‘rîfleri ile mu‘arrefe olan Hacı Fâtıma bt. el-Hâc Ali nâm hâtun meclis-i 
şer‘-i şerîf-i lâzımü’t-tevkīrde mahmiye-i mezbûrede Keçeci Pîrî mahallesi 
sâkinelerinden bâ‘is-i hâze’l-kitâb diğer Fâtıma bt. Ebûbekir nâm hâtun tarafın-
dan husûs-ı âti’l-beyâna vekîl olup Mustafa Efendi b. Ahmed ve Hacı Mehmed 
b. Sefer nâm kimesneler şehâdetleri ile şer‘an vekâleti sâbite olan zevci Musta-
fa Bey b. Mehmed nâm kimesne mahzarında ikrâr ve takrîr-i kelâm edip akd-i 
âti’z-zikrin [45a] sudûruna değin yedimde mülküm ve hakkım olup zikr olunan 
Keçeci Pîrî mahallesinde vâki‘ iki tarafdan müşteriye-i mezbûre Fâtıma mül-
kü ve bir tarafdan Eyyûb Çelebi mülkü ve bir tarafdan tarîk-i hâs ile mahdûd 
fevkānî iki bâb oda ve iki sofa ve bir dîvânhâne ve dehliz ve tahtında bir kiler ve 
matbah ve cüneyne ve kenîfi ve havluyu müştemil mülk menzilimi, bi cümleti’t-
tevâbi‘ ve’l-levâhık ve kâffe-i hukūk ve merâfıkı ile müvekkile-i mezbûre diğer 
Fâtıma’ya tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile on beş bin fıddî râyic fi’l-vakt akçeye bey‘ ve teslîm müvekkile-i 
mezbûre dahi iştirâ ve tesellüm eyledikden sonra semeni olan meblağ-ı mezbûr 
on beş bin akçeyi müvekkile-i mezbûre diğer Fâtıma Hâtun yedinden bi’t-
tamâm ahz u kabz eyledim ba‘de’l-yevm menzil-i mahdûd-ı mezkûr müvekki-
lem mezbûre diğer Fâtıma’nın mülk-i müşterâsıdır, keyfe mâ yeşâ’ ve yahtâr mu-
tasarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer li sene seb‘a ve semânîn ve elf.
Şuhûdü’l-hâl: Mehmed Efendi b. Yusuf el-İmâm, Mehmed Çelebi b. Mustafa 
el-Müezzin, Halil Çelebi b. Mehmed, Mehmed Çelebi b. Beşir, Hasan Beşe b. Ab-
dullah, İbrahim Çelebi b. Ahmed, el-Hâc Mustafa b. Tevekkül, Osman b. Ömer 
ve gayruhüm.

183 [45a-1] el-Hâc Kaya’nın para vakfına mütevelli olan Halil Efendi 
b. Ali’nin eski mütevelli Ali Çelebi b. Hasan’da olan alacağı 
taksitlendirdiği
Mahmiye-i İstanbul’da Şehremini kurbunda Mustafa Çavuş mescid-i şerîfinde 
tilâvet olunan eczâ-i şerîfe için merhûm el-Hâc Kaya nâm sâhibü’l-hayrın nukūd-ı 
mevkūfesine bi’l-fi‘l mütevellîsi olan Halil Efendi b. Ali nâm kimesne meclis-i 
şer‘-i şerîfde vakf-ı mezbûreye sâbıkan mütevellî olan Ali Çelebi b. Hasan nâm 
kimesne mahzarında ikrâr ve ta‘bîr ani’l-merâm edip mezbûr Ali Çelebi bun-
dan akdem vakf-ı mezbûra mütevellî iken vâkıf-ı mezbûrun ber vech-i muharrer 
nukūd-ı mevkūfesi olan beş yüz altmış iki buçuk riyâlî guruşunu tevliyyet-i mah-
kiyesi hasebiyle ahz u kabz eylediğimden sonra meblağ-ı mezbûrun üç yüz sek-
sen üç buçuk guruşunu kendi mesârifine sarf ile istihlâk ettikden sonra tevliyyet-i 
mezbûrdan azl olunup yerine ben mütevellî nasb olunduğumda ber vech-i mu-
harrer istihlâk eylediği meblağ-ı mezbûru mezbûr Ali Çelebi’den yedimde olan 
hüccet-i şer‘iyye nâtıka olduğu üzre huzûr-ı hâkimü’ş-şer‘ ile da‘vâ ve taleb eyle-
diğimde, nukūd-ı merkūmeden ber vech-i muharrer istihlâk eylediğim ancak üç 
yüz elli bir guruşdur deyû ziyâde kabzını inkâr ettikden sonra ikrârı mertebesi 
meblağ-ı mezbû[r] üç yüz elli bir guruşu bana edâya merkūm Ali Çelebi üzerine 
hükm-i şer‘î lâhık olmuş idi, lâkin mezbûr Ali Çelebi meblağ-ı mezbûr üç yüz elli 
bir guruş hâlâ edâya iktidârı olmamağla taksîte tâlib olmağın ben dahi meblağ-ı 
mezbûr üç yüz elli bir guruşu her ulûfede onar guruş vermek üzre taksît edip ol 
dahi meblağ-ı mezbûru ber vech-i muharrer bana edâya ta‘ahhüd ve iltizâm eyle-
di dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi el-İmâm, Mustafa Çelebi el-İmâm, Hasan b. Mus-
tafa el-Müezzin, Mehmed Efendi b. Mehmed, İbrahim b. Mehmed ve gayruhüm.

184 [45a-2] Merhum Kaptanıderya Ali Paşa’nın terekesinden 
Mustafa b. Ahmed’in alacağının ödenmesi
Min hattıhî
Sarrâc tâ’ifesinden olup mahmiye-i İstanbul’da Mi‘mar Ayas mahallesi 
sâkinlerinden bâ‘is-i hâze’l-kitâb Mustafa b. Ahmed nâm kimesne meclis-i şer‘-i 
şerîfde bundan akdem kapudan iken vefât eden merhûm Ali Paşa b. el-merhûm 
Mustafa Paşa’nın verâseti zevce-i metrûkesi Rukiye Hanım bt. el-merhûm Meh-
med Paşa ve sulbî kebîr oğlu Mehmed Bey ve sulbî sagīr oğlu Ebûbekir Bey’e 
ve sulbiye kebîre kızları Aliye Hanım ve Hümâ Hanım ve sulbiye sagīre kızı 
Ayşe Hanım’a münhasır olduğu şer‘an sâbit oldukdan sonra müteveffâ-yı [45b] 
mezbûr Ali Paşa’nın tereke-i vâfiyesine vâzı‘atü’l-yed olup kendi tarafından asîl 
ve sagīrân-ı mezbûrân Ebûbekir Bey ve Ayşe Hanım’ın vasiyy-i muhtârları olan 
mûmâ-ileyhâ Rukiye Hanım ile merkūmetân Aliye Hanım ve Hümâ Hanım taraf-
larından husûs-ı âti’l-beyâna vekîlleri olduğu zâtlarını ma‘rifet-i şer‘iyye ile ârifân 
müteveffâ-yı mezbûrun kethüdâsı Ahmed Ağa b. Ali ve etbâ‘ından Abdülbâkī 
Ağa b. Ahmed nâm kimesneler şehâdetleri ile şer‘an sâbit olan Ömer Efendi b. 
Hüseyin nâm kimesne ile kezâlik müteveffâ-yı mezbûrun tereke-i vâfiyesine 
vâzı‘ü’l-yed olan mûmâ-ileyh Mehmed Bey mahzarlarında üzerlerine da‘vâ ve 
takrîr-i kelâm edip müteveffâ-yı mezbûr Ali Paşa zimmetinde hayâtında yedim-
den iştirâ ve kabz eylediği beynimizde ma‘lûm sarrâc metâ‘ı bahâsından altmış 
dört guruş hakkım olup hattâ ikrâr dahi ettiğinden sonra meblağ-ı mezbûru 
kable’l-edâ merkūm Ali Paşa vefât edip zimmetinde kalmağla hâlâ merkūmân 
Mehmed Bey ve Ömer Efendi’ye suâl olunup meblağ-ı mezbûr altmış dört guruşu 
müteveffâ-yı mezbûrun tereke-i vâfiyesinden bana edâ ve teslîme tenbîh olunmak 
matlûbumdur dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda müteveffâ-yı mezbûrun kethüdâsı olan 
merkūm Ahmed Ağa ile hazînedârı olan diğer Ahmed Ağa b. Abdullah nâm ki-
mesneler li ecli’ş-şehâde meclis-i şer‘a hâzırân olup istişhâd olunduklarında fi’l-
hakīka müteveffâ-yı mezbûr Ali Paşa hayâtında müdde‘î-i mezbûr Mustafa Çele-
bi yedinden iştirâ ve kabz eylediği beynlerinde ma‘lûm sarrâc metâ‘ı bahâsından 
zimmetinde müdde‘î-i mezbûra olan vâcibü’l-edâ ve lâzımü’l-kazâ altmış dört 
guruş deyni olduğunu bizim huzûrumuzda ikrâr ve bizi işhâd etmiş idi biz bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye et-
tiklerinde ba‘de’t-ta‘dîl ve’t-tezkiyye şehâdetleri makbûle olup müdde‘î-i mezbûr 
tahlîf-i şer‘î ile tahlîf olundukdan sonra mûcebince meblağ-ı mezbûr altmış dört 
guruşu müteveffâ-yı merkūmun tereke-i vâfiyesinden müdde‘î-i mezbûr Musta-
fa Çelebi’ye edâ ve teslîme merkūmân Mehmed Bey ve Ömer Efendi’ye tenbîh 
olunmağın mâ vaka‘a bi’t-taleb ketb olundu.
Fi’l-yevmi’s-sâmin aşer min Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-akrân el-Hâc Kemaleddin Kethüdâ-yı Hazret-i Efendi, 
el-Hâc Mehmed b. Ali, el-Hâc Mehmed b. Receb, Musa Halîfe b. Receb, Musta-
fa Beşe b. Abdullah.

185 [45b-1] Erzurumlu Yakub Efendi b. Ümmetünnebi’nin bir ev alımı 
işini kolaylaştırması için Ahmed Çelebi b. Mehmed’e rüşvet 
olarak verdiği kahve ve paranın iade edilmesi
Min hattıhî
Medîne-i Erzurum’da Sultan Melik mahallesi ahâlîsinden olup misâfiren 
mahmiye-i İstanbul’da Hobyar mahallesinde sâkin bâ‘is-i hâze’l-kitâb Yakub 
Efendi b. Ümmetünnebi nâm kimesne meclis-i şer‘-i şerîfde hâlâ medîne-i 
mezbûre kadısı olan Mehmed İffetî Efendi’nin kethüdâsı olan Ahmed Çelebi b. 
Mehmed nâm kimesne mahzarında üzerine da‘vâ ve takrîr-i kelâm edip târih-i 
kitâbdan sekiz ay mukaddem medîne-i mezbûrede bir menzil husûsunun 
temşiyyeti için bi tarîki’l-rüşvet mezbûr Ahmed Çelebi’ye altı batman olmak 
üzre otuz altı vakıyye kahve ile yüz yetmiş beş esedî guruşumu def ‘ ve teslîm ol 
dahi ahz u kabz ve istihlâk ettikden sonra husûs-ı mezbûrun dahi husûlü mü-
yesser olmamağla, hâlâ mezbûr Ahmed Çelebi’ye suâl olunup ber vech-i muhar-
rer benden ahz u kabz eylediği otuz altı vakıyye kahvenin mislini ve meblağ-ı 
mezbûr yüz yetmiş beş esedî guruşu bana edâ ve teslîme tenbîh olunmak 
matlûbumdur dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda medîne-i mezbûrede Hasan Basri mahal-
lesi ahâlîsinden olup misâfiren mahmiye-i mezbûrede Zeyrek kurbunda Sovuk-
kuyu medresesinde sâkin Ahmed Bey b. Hasan ve Ömer Bey b. Mehmed nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-hakīka târih-i kitâbdan sekiz ay mukaddem müdde‘î-i mezbûr Yakub Efen-
di medîne-i mezbûrede bir menzil husûsunun temşiyyeti için bi tarîki’l-rüşvet 
otuz altı vakıyye kahvesini ve yüz yetmiş beş esedî guruşunu merkūm Ahmed 
Çelebi’ye bizim huzûrumuzda def ‘ ve teslîm ol dahi ahz u kabzetmiş idi biz bu 
husûsa bu vech üzre [46a] şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde şâhidân-ı mezbûrânın keyfiyyet-i hâllerini suâl 
için savb-ı şer‘-i şerîfden irsâl olunan Mevlânâ es-Seyyid Muharrem Efendi 
b. es-Seyyid İsmail Mahmud Paşa câmi‘-i şerîfi kurbunda Tahtahanı’na varıp 
medîne-i mezbûre ahâlîsinden olup misâfiren zikr olunan handa sâkin Mehmed 
b. el-Hâc Sâlih ve Sıddık b. Muslu ve Sa‘d b. Ali ve Nasûh b. Musa nâm kimes-
nelerden şâhidân-ı mezbûrân Ahmed Bey ve Ömer Bey’in keyfiyyet-i hâllerini 
suâl eyledikde her biri şâhidân-ı mezbûrân için adl ve makbûlü’ş-şehâdedir ve-
lev aleynâ deyû haber verdiklerini mahallinde tahrîr ve ma‘an irsâl olunan Dur-
muş b. Veli ile meclis-i şer‘a gelip alâ vukū‘ihi inhâ ve takrîr etmekle sırren ve 
alenen ta‘dîl ve tezkiyye olunduklarından sonra şehâdetleri makbûle olmağın 
mûcebince zikr olunan otuz altı vakıyye kahvenin mislini ve meblağ-ı mezbûr 
yetmiş beş esedî guruşu müdde‘î-i mezbûr Yakub Efendi’ye edâ ve teslîme 
mezbûr Ahmed Çelebi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Hüseyin Ağa b. Üveys, Fahrü’l-akrân el-Hâc Kemaleddin 
Ağa b. Müyesser, Musa Halîfe b. Receb, el-Hâc Hasan Beşe çukadâr ve gayruhüm.

186 [46a-1] Kaptanıderya Ali Paşa’nın terekesinden Mehmed 
Ağa b. Ahmed’in Kalamata hassı iltizam bedelinden 
olan alacağının ödenmesi
Mahmiye-i İstanbul’da Mi‘mar Sinan mahallesi sâkinlerinden bâ‘is-i hâze’l-
kitâb Mehmed Ağa b. Ahmed nâm kimesne dîvân-ı kāimmakām-ı hazret-i 
sadr-ı a‘zamîde akd olunan meclis-i şer‘-i şerîfde bundan akdem kapudan iken 
vefât eden merhûm Ali Paşa b. el-merhûm Mustafa Paşa’nın verâseti zevce-i 
metrûkesi fahrü’l-muhadderât Rukiye Hanım bt. el-merhûm Mehmed Paşa ve 
sulbî kebîr oğlu Mehmed Bey ve sulbî sagīr oğlu Ebûbekir Bey’e ve sulbiye kebîre 
kızları Aliye Hanım ve Hümâ Hanım’a ve sulbiye sagīre kızı Ayşe Hanım’a mün-
hasıra olduğu şer‘an sâbit oldukdan sonra müteveffâ-yı mezbûrun terekesine 
vâzı‘atü’l-yed olup kendi tarafından asîl ve sagīrân-ı mezbûrân Ebûbekir Bey 
ve sulbiye kebîre kızları olan mûmâ-ileyhâ Rukiye Hanım ile merkūmetân Ali-
ye Hanım ve Hümâ Hanım taraflarından husûs-ı âti’l-beyâna vekîlleri oldu-
ğu zâtlarını ma‘rifet-i şer‘iyye ile ârifân müteveffâ-yı mezbûrun hazînedârı Ah-
med Ağa b. Abdullah ve etbâ‘ından Abdülbâkī Ağa b. Ahmed nâm kimesne-
ler şehâdetleriyle şer‘an sâbit olan Ömer Efendi b. Hüseyin nâm kimesne ile 
mûmâ-ileyh Mehmed Bey mahzarlarında üzerlerine da‘vâ ve takrîr-i kelâm 
edip müteveffâ-yı merkūm Ali Paşa’nın hayâtında kapudanlık hâslarından Ka-
lamata hâssının bin seksen altı senesinde hâsıla olacak mahsûlünü dört yüz 
elli guruşa bana der-uhde ben dahi iltizâm ve kabûl edip meblağ-ı mezbûrun 
ber vech-i peşîn iki yüz elli guruşunu merkūm Ali Paşa’ya def ‘ ve teslîm ol 
dahi ahz u kabz edip hattâ şuhûd mahzarında ikrâr dahi ettiğinden sonra zikr 
olunan hâssı zabt etmezden mukaddem merkūm Ali Paşa vefât edip meblağ-ı 
mezbûr zimmetinde kalmağla merkūmân Mehmed Bey ve Ömer Efendi’ye suâl 
olunup meblağ-ı mezbûr[u] müteveffâ-yı mezbûrun terekesinden bana edâ ve 
teslîme tenbîh olunmak matlûbumdur dedikde gıbbe’s-suâl ve’l-inkâr müdde‘î-i 
merkūmdan müdde‘âsını mübeyyine beyyine taleb olundukda müteveffâ-yı 
mezbûrun kethüdâsı olan merkūm Ahmed Ağa hazînedârı olan diğer Ahmed 
Ağa b. Abdullah nâm kimesneler li ecli’ş-şehâde meclis-i şer‘a hâzırân olunup 
istişhâd olunduklarında fi’l-hakīka müteveffâ-yı mezbûr Ali Paşa hayâtında zikr 
olunan Kalamata hâssını müdde‘î-i mezbûr Mehmed Ağa’ya dört yüz elli gu-
ruşa der-uhde ve meblağ-ı mezbûrun iki yüz elli guruşunu ber vech-i peşîn 
müdde‘î-i mezbûr yedinden ahz u kabz ettiğini mezbûr Ali Paşa hayâtında 
bizim huzûrumuzda ikrâr ve bizi işhâd etmiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet ettiklerinde ba‘de’t-
ta‘dîl ve’t-tezkiyye şehâdetleri makbûle olup müdde‘î-i mezbûr tahlîf-i şer‘î ile 
tahlîf olundukdan sonra mûcebince meblağ-ı [46b] mezbûr iki yüz elli guru-
şu müteveffâ-yı mezbûrun tereke-i vâfiyesinden müdde‘î-i merkūm Mehmed 
Ağa’ya edâ ve teslîme merkūmân Mehmed Bey ve Ömer Efendi’ye tenbîh olun-
mağın mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Kıdvetü’l-erbâbü’t-tahrîr ve’l-kalem Hasan Efendi tezkire-i ûlâ, 
umdetü ashâbü’t-tastîr ve’r-rakam Yusuf Efendi tezkire-i sâniye, kıdvetü’l-emâsil 
ve’l-akrân çavuşbaşı Murad Ağa, fahrü’l-akrân el-Hâc Kemaleddin Kethüdâ-yı 
Hazret-i Efendi, el-Hâc Hüseyin Ağa b. Üveys.

187 [46b-1] Sakız kazası Todonya köyünden Kostantin v. Yorgi’nin 
Sakız kadısı Ahmed Efendi’ye rüşvet olarak para verdiğini 
ispatlayamadığı
Vilâyet-i Rumeli’nde medîne-i Sakız kazâsına tâbi‘ Podonya? nâm kar-
ye ahâlîsinden Kostantin v. Yorgi nâm zimmî meclis-i şer‘-i şerîfde sâbıkan 
medîne-i mezbûre kadısı olan umdetü’l-mevâli’l-izâm Ahmed Efendi tarafın-
dan husûs-ı âti’l-beyâna vekîl olduğu Receb Beşe b. Şaban ve Osman Çelebi b. 
Mustafa nâm kimesneler şehâdetleri ile şer‘an sâbit olan Mehmed Efendi b. İbra-
him nâm kimesne mahzarında üzerine da‘vâ ve takrîr-i kelâm edip müvekkil-i 
mûmâ-ileyh bundan akdem medîne-i mezbûrede kadı iken Tercüman Pîro nâm 
zimmî yediyle bi tarîki’l-rüşvet yirmi esedî guruşu ahz u kabz etmeğin suâl olu-
nup alıverilmesi matlûbumdur dedikde gıbbe’s-suâl ve akībe’l-inkâr müdde‘î-i 
mezbûrdan müdde‘âsını mübeyyine beyyine taleb olundukda isbât-ı beyyine-
den izhâr-ı acz ile istihlâf etmeğin tahlîfi [için] savb-ı şer‘den Mevlânâ Mus-
tafa Efendi b. Abdülaziz irsâl olunup ol dahi mûmâ-ileyh Ahmed Efendi’nin 
mahmiye-i merkūmede Ali Paşa mahallesinde sâkin olduğu menziline varıp 
zeyl-i vesîkada muharrerü’l-esâmî olan müslimîn huzûrunda mûmâ-ileyh Ah-
med Efendi’ye müdde‘î-i mezbûrun merkūm Piro nâm zimmî yediyle ber vech-i 
muharrer yirmi esedî guruşu ahz u kabz etmeyip elân üzerine red ve zamândan 
nesne lâzım olmadığına yemîn teklîf olundukda ol dahi alâ ve[fki’]l-mes’ûl 
yemîn billâhi’l-alî eylediği Mevlânâ-yı mezbûr mahallinde tahrîr ve ma‘an irsâl 
olunan Mehmed b. Abdullah ile meclis-i şer‘a gelip alâ vukū‘ihi inhâ [ve] takrîr 
etmeğin mûcebiyle müdde‘î-i mezbûr bilâ-beyyine bî-vech mu‘ârazadan men‘ 
olunup mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Hasan Beşe b. Çukadâr, Hüseyin Çelebi 
b. Üveys, Musa Çelebi b. Receb, Mustafa Çelebi Kahveci ve gayruhüm mine’l-
hâzırîn.

188 [46b-2] Silivri kasabası menzilciliğini Arslan v. Gazal ile Toros v. 
Haçok’un ortak olarak yapacaklarının tesbiti
Kasaba-i Silivri menzilcisi olan Arslan v. Gazal nâm zimmî meclis-i şer‘-i şerîfde 
Toros v. Haçok muvâcehesinde takrîr-i kelâm ve ta‘bîr ani’l-merâm edip atebe-i 
aliyye-i sultâniye ve südde-i seniyye-i hâkāniyye tarafından kasaba-i mezbûre 
menzilciliğini bin seksen altı ve seksen yedi senesine mahsûb olmak üzre her se-
nesi dört yük akçeye bana der-uhde olunmağla ben dahi iltizâm ve kabûletmiş 
idim hâlâ vech-i muharrer üzre der-uhde eylediğim menzilcilik ve ma‘lûmü’l-
erbâb düyûnumuz olan dört yük akçe ve yedimde olan hüccet-i şer‘iyye nâtıka 
olduğu vech üzre bundan akdem vefât eden Osman Bey nâm kimesne tereke-
sinden olup taraf-ı mîrîden iştirâ ve kabz eylediğim kasaba-i mezbûrede Kasım-
paşa mahallesinde vâki‘ ma‘lûmü’l-hudûd menzil ve kasaba-i mezbûre yalısında 
vâki‘ ma‘lûmü’l-hudûd mahzen ve beynimizde adedi ma‘lûm menzil bârgirleri 
ve âlât-ı lâzımeleri mezbûr Toros ile beynimizde iştirâk-i seviy üzre olup zikr 
olunan menzilciliğe ikimiz ale’l-iştirâk mutasarrıf olup ve düyûn-ı mezkûru iki-
miz ale’l-iştirâk erbâbına edâ edip ve emlâk-i mezbûre ale’l-iştirâki’s-seviy mül-
kümüz olmak üzre kavl ü ittifâk ve ahd ü mîsâk eyledik dedikde mezbûr Toros 
dahi mukırr-ı merkūmu kelimât-ı meşrûhasında tasdîk ve tahkīk etmeğin mâ 
vaka‘a hıfzan li’l-makāl ketb olundu.
Fi’l-yevmi’l-hâdî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Çelebi b. Hüseyin, Abdullah Efendi el-İmâm, Ahmed 
Efendi el-İmâm, Ahmed Efendi hamamcı, Ahmed Çelebi b. Abdullah, Yahya 
Beşe b. Abdullah, el-Hâc Mehmed el-Müezzin, es-Seyyid Muharrem Efendi, İb-
rahim Çelebi b. Mehmed, Haçador v. Arslan.

189 [47a-1] Havvâ bt. Abdüsselâm’ın Bitpazarı’nda yaptırdığı hanı 
Osman Ağa b. Mehmed’e sattığı
Mahmiye-i İstanbul’da Kaliçeci Hasan mahallesi sâkinelerinden Havvâ bt. 
Abdüsselâm nâm hâtun tarafından ber vech-i âtî vekâlet iddi‘â eden fahrü’l-
akrân İdris Çelebi b. Yahya nâm kimesne meclis-i şerî‘at-ı şerîfe-i garrâda 
umdetü’l-emâcid ve’l-ekârim câmi‘ü’l-mehâsin ve’l-mekârim bâ‘is-i hâze’l-kitâb 
Osman Ağa b. Mehmed nâm kimesne mahzarında üzerine da‘vâ ve takrîr-i 
kelâm edip müvekkilem mezbûre Havvâ Hâtun mahmiye-i mezbûre esvâkından 
Bitpazarı’nda Ali Paşa-yı Cedîd hanı kurbunda vâkı‘a bir tarafdan ba‘zan tarîk-i 
âm ve ba‘zan medîne-i Üsküdar’da câmi‘-i şerîfi olan merhûm Gülfem vakfı ve 
bir tarafdan ba‘zan Yağlıkçı Sinan Beşe mülkü ve ba‘zan el-Hâc Ali vakfı ve bir 
tarafdan ba‘zan Mercan Ağa vakfı ve ba‘zan Ahî Durmuş Baba mescid-i şerîfi 
ve bir tarafdan tarîk-i âm ile mahdûd tûlen on beş ve arzen yedi buçuk zirâ‘ bi 
hesâb-ı terbî‘î yüz on iki buçuk zirâ‘ı merhûm-ı merkūm Gülfem vakfından se-
nede üç yüz altmış akçe mukāta‘a ve bâkī bir su kuyusu ve zîr-i zemînde bir 
mahzeni müştemile olan mikdârı merhûm-ı mezbûr Ahî Durmuş Baba vak-
fından senede bin altı yüz seksen akçe mukāta‘a ile tasarrufunda olan ebniye-
si muhterika arsa üzerine re’y-i hâkim ve vakfeyn-i mezkûreynin mütevellîleri 
izinleri ve malı ile nefsi için mülkü olmak üzre bundan akdem binâ eyledi-
ği fevkānî ve tahtânî on altısı ocaklı üçü ocaksız demir kapılı demir pencere-
li on dokuz bâb kârgir oda ve iki kârgir kenîf ve bir su musluğu ve bir mikdâr 
havlu ve bozmacılar? sûku tarafında üç kârgir dükkân ve kapısının birisi sağ ve 
birisi sol tarafında zîr-i zemînde biri kârgir mahzeni hâvî beş kârgir dükkânı 
müştemil bir kârgir mülk hanını cemî‘ tevâbi‘ ve levâhıkı ve âmme-i hukūk 
ve merâfıkı ile bi’l-vekâle merkūm Osman Ağa’ya tarafeynden îcâb ve kabûlü 
hâvî şurût-ı müfsideden ârî bey‘-i bâtt-ı sahîh-i şer‘î ile sekiz bin üç yüz kıt‘a 
esedî guruşa bey‘ ve teslîm ol dahi ber vech-i muharrer iştirâ ve tesellüm et-
mekle hâlâ mezbûr Osman Ağa’ya suâl olunup semeni olan meblağ-ı mezbûr 
sekiz bin üç yüz esedî guruşun bi’l-vekâle alıverilmesi matlûbumdur dedikde 
gıbbe’s-suâl merkūm Osman Ağa cevâbında fi’l-hakīka müdde‘î-i mezbûrdan 
mezbûre Havvâ’nın zikr olunan hanını ber vech-i muharrer iştirâ ve tesel-
lüm ettiğini ikrâr, lâkin müdde‘î-i mezbûr İdris Çelebi’nin merkūme Havvâ 
Hâtun tarafından ber vech-i muharrer vekîl olduğu ma‘lûmum değildir deme-
ğin müdde‘î-i mezbûrdan ber vech-i muharrer vekâletine beyyine taleb olun-
dukda udûl-ı müslimînden olup mahmiye-i merkūmede Kabasakal mahalle-
sinde sâkin Abdullah Efendi b. Halil ve Emin Bey mahallesi ahâlîsinden Meh-
med Efendi b. Hasan nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka mezbûre Havvâ Hâtun ber vech-i muhar-
rer yedinde mülk ve hakkı olan sâlifü’z-zikr hanı merkūm Osman Ağa’ya sekiz 
bin üç yüz esedî guruşa bey‘ ve teslîm ve semeni olan meblağ-ı mezbûr sekiz 
bin üç yüz esedî guruşunu yedinden ahz u kabza ve kendiye îsâle ve bey‘ ve îsâl 
ve kabz mütevakkıf olduğu umûrun küllîsine tarafından müdde‘î-i mezbûr İd-
ris Çelebi’yi bizim huzûrumuzda vekîl ve menâbına nâib nasb ve ta‘yîn edip ol 
dahi vekâlet-i mezbûreyi kabûletmiş idi biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebiyle ba‘de’l-hükmi’ş-şer‘î 
vekîl-i mezbûr İdris Çelebi’den ber vech-i muharrer iştirâ ve tesellüm eylediği 
sâlifü’z-zikr hanın semeni olan meblağ-ı mezbûr sekiz bin üç yüz esedî guru-
şunu müdde‘î-i mezbûr İdris Çelebi’ye edâ ve teslîme merkūm Osman Ağa’ya 
tenbîh olundukdan sonra vekîl-i mezbûr İdris Çelebi meclis-i şer‘a i‘âde-i kelâm 
edip ânifen edâsına tenbîh olunan semen-i mezkûr sekiz bin üç yüz esedî guru-
şu vekâlet-i mahkiyem hasebiyle merkūm Ağa yedinden tamâmen ahz u kabz 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Saferi’l-hayr li sene seb‘a ve semânîn ve elf.
Şuhûdü’l-hâl: İdris Bey bevvâb-ı sultânî, Kara Ahmed el-Karamanî, Hasan Bey b. 
Ali, Mehmed Çelebi b. Osman, Hüseyin b. Abdullah, Abdullah Çelebi b. Mehmed, 
Ali Beşe b. Hasan, Mustafa Çelebi b. Hasan, celeb Ali Çavuş, Ankaralı es-Seyyid 
Veli b. Ali, Mehmed Efendi b. Abdülgaffâr, İbrahim Çelebi b. Mehmed, Ebûbekir 
b. Hüseyin, Abdi Çelebi b. Ali, Mustafa b. Ali, Mustafa b. Abdünnebi ve gayru-
hüm mine’l-hâzırîn.

190 [47b-1] Cide, Derebucak köyü ahalisinden Mehmed b. Mustafa’nın 
mezraadan elde ettiği mahsulün öşrünü timar sahiplerine 
vermesi gerektiği
Vilâyet-i Anadolu’da Kastamonu sancağında Cide kazâsı ahâlîsinden Mehmed 
Efendi b. Yahya nâm kimesne meclis-i şer‘-i şerîfde kazâ-i mezbûra tâbi‘ Gü-
ran nâhiyesinde Derebucağı nâm karye ahâlîsinden Mehmed b. Mustafa nâm 
kimesne mahzarında üzerine da‘vâ ve takrîr-i kelâm edip bir tarafdan karye-i 
mezbûre ve bir tarafdan Devrekâni ırmağı ve iki tarafdan kaya ile mahdûd olup 
hâlâ mezbûr Mehmed’in taht-ı tasarrufunda olan arâzinin mezra‘adârlığı berât-ı 
şerîf-i âlîşân ilesenede hâsıl olan mahsûlünün öşrünü bana teslîmden imtinâ‘ eder hâlâ mezbûr 
Mehmed'e suâl olunup arâzi-i mezkûrede her sene hâsıl olan mahsûlün öşrünü 
bana teslîme tenbîh olunmak matlûbumdur dedikde gıbbe’s-suâl mezbûr Meh-
med cevâbında zikr olunan arâzi Ali Bey ve Osman Bey ve Ahmed Bey nâm 
sipâhilerin müşterek timarı arâzisinden olmağla zikr olunan arâzide her sene 
hâsıl olan mahsûlün öşrünü merkūmûn Ali Bey ve Osman Bey ve Ahmed Bey'e 
teslîm etmiş idim deyicek mezbûrûn Ali Bey ve Osman Bey ve Ahmed Bey ile 
huzûr-ı hâkimü’ş-şer‘de mürâfa‘a olup mezbûr Mehmed'den arâzi-i mezkûrenin 
her sene hâsıl olan öşrünü taleb ile terâfu‘ etmek üzre mezbûr Mehmed Efendi'ye 
tenbîh olunmağın mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Kemaleddin Ağa Kethüdâ-yı Hazret-i Efendi, el-Hâc Hü-
seyin Ağa b. Üveys, Musa Halîfe b. Receb, Mustafa Beşe b. Abdullah ve gayru-
hüm.

191 [47b-2] Ekmekçi Ovanes v. Kirakos’un Marat v. Zarin ile alacak 
davasında sulh olduğu
Ekmekçi tâ’ifesinden olup mahmiye-i İstanbul’da Bâlipaşa kurbunda ekmekçi 
olan Ovanes v. Kirakos nâm zimmî meclis-i şer‘-i şerîfde tâ’ife-i mezbûreden 
bâ‘is-i hâze’s-sifr Marat v. Zarin nâm zimmî mahzarında ikrâr ve takrîr-i kelâm 
edip mezbûr Marat zimmetinde cihet-i deyn-i şer‘îden yirmi bir bin akçe hak-
kım olmağla meblağ-ı mezbûru merkūm Marat’dan da‘vâ ve taleb eylediğimde ol dahi inkâr etmeğin beynimizde nizâ‘-ı küllî vukū‘undan sonra muslihûn 
tavassut edip mezbûr Marat ile yüz esedî guruş üzerine beynimizde inşâ-i 
akd-i sulh eylediklerinde ben dahi sulh-ı mezbûru kabûl ve bedel-i sulh olan 
meblağ-ı mezbûr yüz esedî guruşu merkūm Marat yedinden tamâmen ahz u 
kabz ettiğimden sonra husûs-ı mezkûra ve târih-i kitâba gelince beynimizde 
cereyân eden ahz ve i‘tâ ve mu‘âmelât-ı şettâya müte‘allika âmme-i de‘âvî ve 
mütâlebâtdan ben mezbûr Marat’ın zimmetini ibrâ-i âm ile ibrâ ve iskāt edip ve 
mezbûr Marat dahi benim zimmetimi ibrâ ve iskāt eyledi ba‘de’l-yevm vechen 
mine’l-vücûh biri birimiz ile da‘vâ ve nizâ‘ımız yoktur dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Veli Beşe 
el-Muhzır, Hasan Beşe el-Mübâşir, Mehmed b. Bayram.

192 [47b-3] Fâtıma bt. Ebûbekir’in evinin yarısını kocası Mustafa 
Bey b. Mehmed’e sattığı
Mahmiye-i İstanbul’da Keçeci Pîrî mahallesi sâkinelerinden Fâtıma bt. Ebûbekir 
nâm hâtun tarafından husûs-ı âti’l-beyâna vekîl olup vekâleti mahalle-i mezbûre 
sâkinlerinden Mustafa Efendi b. Ahmed ve Halil Çelebi b. Mehmed nâm kimes-
neler şehâdetleri ile şer‘an sâbite olan el-Hâc Mehmed b. Sefer nâm kimesne 
meclis-i şer‘-i şerîfde müvekkile-i mezbûrenin zevci bâ‘is-i hâze’l-kitâb Musta-
fa Bey b. Mehmed nâm kimesne mahzarında bi’l-vekâle ikrâr ve takrîr-i kelâm 
edip müvekkile-i mezbûrenin yedinde mülk ve hakkı olup mahalle-i mezbûrede 
vâki‘ iki tarafdan kendi mülkü olan menzil ve bir tarafdan Eyyûb Çelebi mül-
kü ve bir tarafdan tarîk-i hâs ile mahdûd fevkānî iki bâb oda ve iki sofa ve bir 
dîvânhâne ve tahtında bir kiler ve bir matbah ve havlu ve kenîfi ve cüneyne-
yi müştemil mülk menzilinin nısf-ı şâyi‘ini, zevci mezbûr Mustafa Bey tara-
feynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile 
yedi bin beş yüz râyic fi’l-vakt akçeye bey‘ ve teslîm ol dahi ber vech-i muhar-
rer iştirâ ve tesellüm eylediğinden sonra semeni olan meblağ-ı mezbûr yedi bin 
beş yüz akçeyi müvekkile-i mezbûre merkūm Mustafa Bey yedinden tamâmen 
ahz u kabz eyledi ba‘de’l-yevm menzil-i mahdûd-ı mezkûrun nısf-ı şâyi‘i zevci 
mezbûr [48a] Mustafa Bey’in mülk-i müşterâsıdır, keyfe mâ yeşâ’ ve yahtâr mu-
tasarrıf olsun dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Yusuf el-İmâm, Mustafa Çelebi b. Ömer, Meh-
med Çelebi b. Mustafa el-Müezzin, el-Hâc Hasan b. İbrahim, el-Hâc Mehmed 
b. Receb, Hasan Çelebi b. Abdullah, el-Hâc Şâhin b. Abdullah, İbrahim Çelebi b. 
Ahmed ve gayruhüm.

193 [48a-1, Arapça] Hâkimin İbrahim b. Mehmed adlı küçüğe 
nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, İbrahim b. Mehmed nâm sagīrin nafakası, kisvesi ve sâir 
havâic-i zarûriyyesi için mahmiye-i Kostantıniyye mahallâtından Molla Aşkī 
mahallesinde sâkine olan Râbia bt. Abdullah nâm annesi ve hâdinesinin talebiy-
le mezbûr babası üzerine zeyilde mezkûr tarihden i‘tibâren râyicü’l-vakt yevmî 
dört akçe farz ve takdîr etti hâkim ayrıca meblağ-ı mefrûzu sagīr-i mezbûrun 
nafakasına, kisvesine ve sâir havâic-i zarûriyyesine sarf etmeye ve vakt-i hâcette 
istidâne edip ele geçtiğinde mezbûr Mehmed’e rücû‘ etmeye mezbûre Râbia’ya 
izin verdi.
Cerâ zâlike ve hurrire fi’l-yevmi’l-hâmis aşere min Saferi’l-hayr sene seb‘a ve 
semânîn ve elf.
Şuhûdü’l-hâl: Mehmed Çelebi b. İbrahim, İbrahim Çelebi b. Mehmed, Mehmed 
Efendi b. ( ), Veli Bey b. Mahmud, İbrahim Çelebi b. Ömer, Mehmed b. Abdul-
lah, Sâlih Çelebi b. Şaban, Ahmed Çelebi b. Mehmed, İbrahim Çelebi b. Mustafa

194 [48a-2] Zülfikar b. Abdullah’ın hanımını darp edip çocuğunun 
düşmesine sebep olan Hüseyin Efendi b. Yusuf ile sulh olduğu
Mahmiye-i İstanbul’da Güngörmez mahallesi sâkinlerinden Zülfikār b. Abdul-
lah nâm kimesne kendi tarafından asâleten ve zevce-i menkûhası Timurhan bt. 
Abdullah nâm hâtun tarafından husûs-ı âti’l-beyâna vekîl olduğu nehc-i şer‘î ve 
tarîk-i mer‘î üzre sâbit olmağla vekâleten meclis-i şer‘-i şerîfde Tabbâhîn-i hâssa 
imâmı olan bâ‘is-i hâze’l-kitâb Hüseyin Efendi b. Yusuf nâm kimesne mahza-
rında üzerine da‘vâ ve takrîr-i kelâm edip târih-i kitâbdan üç gün mukaddem 
mezbûr Hüseyin Efendi kuyucu Hüseyin Bey nâm kimesnenin menzilin[d]e 
zevcem müvekkile-i mezbûre Timurhan’ı yumruk ile darb etmekle ol darbdan 
nâşî zevcem mezbûr[e] Timurhan hâmile olmağla müstebîn-i hılka bir müzekker 
cenîn meyyit ilkā etmekle hâlâ mezbûr Hüseyin Efendi’ye suâl olunup mûceb-i 
şer‘iyyesi icrâ olunmak matlûbumdur dedikde gıbbe’s-suâl mezbûr Hüseyin 
Efendi cevâbında husûs-ı mezkûru bi’l-külliye inkâr ettikden mâ‘adâ müdde‘î-i 
mezbûr ile zevcesi mezbûre Timurhan bundan akdem husûs-ı mezkûru benden 
da‘vâ eylediklerinde beynimizde nizâ‘-ı küllî vukū‘undan sonra muslihûn ta-
vassut edip mezbûrân Zülfikār ve Timurhan ile beynimizde beş guruş üzerine 
inşâ-i akd-i sulh eylediklerinde mezbûrân Zülfikār ve Timurhan rızâlarıyla 
sulh-ı mezbûr[u] kabûl ve bedel-i sulh olan meblağ-ı mezbûru yedimden ahz u 
kabz eylediklerinden sonra husûs-ı mezbûra müte‘allik da‘vâdan benim zimme-
timi ibrâ ve iskāt etmişler idi deyû def ‘ ile mukābele edicek gıbbe’l-istintâk ve’l-
inkâr merkūm Hüseyin Efendi’den def ‘-i mezbûrunu mübeyyine beyyine ta-
leb olundukda mahalle-i mezbûre ahâlîsinden Mehmed Ağa b. Osman ve Mus-
tafa Çelebi b. Receb ve Mehmed b. Ali nâm kimesneler li ecli’ş-şehâde meclis-i 
şer‘a hâzırûn olup istişhâd olunduklarında fi’l-hakīka mezbûrân Zülfikār ve Ti-
murhan bundan akdem husûs-ı mezkûru mezbûr Hüseyin Efendi’den taleb ve 
da‘vâ eylediklerinde beynlerinde nizâ‘-ı küllî vukū‘undan sonra muslihûn ta-
vassut edip mezbûrân Zülfikār ve Timurhan’ı beş guruş üzerine sulh ettiklerin-
de mezbûrân Zülfikār ve Timurhan’dan her biri rızâlarıyla sulh-ı mezbûru bi-
zim huzûrumuzda kabûl ve bedel-i sulh olan meblağ-ı mezbûru merkūm Hü-
seyin Efendi yedinden ahz ettiklerinden sonra husûs-ı mezbûra müte‘allika 
da‘vâdan mezbûr Hüseyin Efendi’nin zimmetini ibrâ ve iskāt etmişlerdi biz bu 
husûsa bu vech üzre şâhidleriz, şehâdet dahi ederiz deyû her biri [edâ-i şehâdet-i 
şer‘iyye] [48b] ettiklerinde ba‘de’t-ta‘dîl ve’t-tezkiyye şehâdetleri makbûle olma-
ğın mûcebince müdde‘î-i mezbûr ber vech-i muharrer mu‘ârazadan men‘ olu-
nup mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Çavuş b. İbrahim, Mustafa Çelebi b. İbrahim, Ahmed 
Çelebi b. Ahmed, İbrahim Çelebi b. Mehmed, Osman Çelebi b. Ömer, Veli Bey 
b. Mahmud.

195 [48b-1] Kaptanıderya Ali Paşa’nın terekesinden hazinedârı Ahmed 
Ağa b. Abdullah’ın alacağının ödenmesi
Mahmiye-i İstanbul’da Harâccı Kara Mehmed mahallesi sâkinlerinden olup 
bundan akdem kapudan iken vefât eden merhûm Ali Paşa b. el-merhûm Mus-
tafa Paşa’nın hazînedârı olan bâ‘is-i hâze’l-kitâb Ahmed Ağa b. Abdullah nâm 
kimesne meclis-i şer‘-i şerîfde merhûm-ı mezbûrun verâseti zevce-i metrûkesi 
fahrü’l-muhadderât Rukiye Hanım bt. el-merhûm Mehmed Paşa ve sulbî kebîr 
oğlu Mehmed Bey ve sulbî sagīr oğlu Ebûbekir Bey’e ve sulbiye kebîre kızları 
Aliye Hanım [ve Hümâ Hanım]’a ve sulbiye sagīre kızı Ayşe Hanım’a münhasıra 
olduğu şer‘an sâbit oldukdan sonra müteveffâ-yı mezbûrun tereke-i vâfiyesine 
vâzı‘atü’l-yed olup kendi tarafından asîl ve sagīrân-ı mezbûrân Ebûbekir Bey 
ve Ayşe Hanım’ın vasiyy-i muhtârları olan mûmâ-ileyhâ Rukiye Hanım ile 
merkūmetân Aliye Hanım ile Hümâ Hanım taraflarından husûs-ı âti’l-beyâna 
vekîlleri olduğu zâtlarını ma‘rifet-i şer‘iyye ile ârifân müteveffâ-yı mezbûrun 
kethüdâsı Ahmed Ağa b. Ali ve etbâ‘ından Abdülbâkī Ağa b. Ahmed nâm ki-
mesneler şehâdetleri ile şer‘an sâbit olan Ömer Efendi b. Hüseyin nâm kimes-
ne ile mûmâ-ileyh Mehmed Bey mahzarlarında üzerlerine da‘vâ ve takrîr-i 
kelâm edip müteveffâ-yı mezbûr Ali Paşa’nın hayâtında emri ile kerîmesine 
cihâz için iştirâ ediverdiğim yorgan ve döşek ve kutnî ve kâğıd bahâlarından 
zimmetinde yüz otuz guruş hakkım olup hattâ cihet-i mezbûreden zimmetin-
de bana yüz otuz guruş deyni olduğunu şuhûd mahzarında ikrâr dahi ettiğin-
den sonra kable’l-edâ merkūm Ali Paşa vefât edip meblağ-ı mezbûr zimme-
tinde kalmağla hâlâ merkūmân Mehmed Bey ve Ömer Efendi’ye suâl olunup 
meblağ-ı mezbûru müteveffâ-yı mezbûrun tereke-i vâfiyesinden bana edâ ve 
teslîme tenbîh olunmak matlûbumdur dedikde gıbbe’s-suâl ve’l-inkâr müdde‘î-i 
mezbûrdan müdde‘âsını mübeyyine beyyine taleb olundukda müteveffâ-yı 
mezbûrun kethüdâsı olan merkūm Ahmed Ağa ile Dîvân efendisi olan Sâlih 
Efendi b. Süleyman nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka müteveffâ-yı mezbûr Ali Paşa hayâtında 
emri ile müdde‘î-i mezbûr iştirâ ediverdiği mârrü’z-zikr yorgan ve döşek ve 
kutnî ve kâğıd bahâlarından zimmetinde müdde‘î-i mezbûra vâcibü’l-edâ ve 
lâzımü’l-kazâ yüz otuz guruş deyni olduğunu bizim huzûrumuzda ikrâr ve 
bizi işhâd etmiş idi biz bu husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olup müdde‘î-i mezbûr tahlîf-i şer‘î ile tahlîf olundukdan 
sonra mûcebince meblağ-ı mezbûr yüz otuz guruşu müteveffâ-yı mezbûr Ali 
Paşa’nın tereke-i vâfiyesinden müdde‘î-i mezbûr Ahmed Ağa’ya edâ ve teslîme 
merkūmân Mehmed Bey ve Ömer Efendi’ye tenbîh olunmağın mâ vaka‘a bi’t-
taleb ketb olundu.
Fi’l-yevmi’s-sâmin aşer min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Kemaleddin Kethüdâ-yı Hazret-i Efendi, Hüseyin Çelebi 
b. Üveys hazînedâr, Musa Çelebi b. Receb, Mustafa Çelebi b. ( ) kahveci, İbrahim 
Çelebi b. Ahmed ve gayruhüm.

196 [48b-2] Râbia bt. Mehmed’in câriyesi Vildan bt. Abdullah’ı 
azat ettiği
Mahmiye-i İstanbul’da Sinan Paşa mahallesinde sâkine Râbia bt. Mehmed nâm 
hâtunun li ebeveyn kız karındaşı ve tarafından husûs-ı âti’l-beyâna vekîl olduğu 
zâtını ma‘rifet-i şer‘iyye ile ârifân es-Seyyid Sâlih Mehmed Efendi b. Ebûbekir 
ve Mehmed Efendi b. İsmail nâm kimesneler şehâdetleri ile şer‘an sâbit olan Ha-
lil Efendi nâm kimesne meclis-i şer‘-i şerîf-i enverde bi’l-vekâle ikrâr ve takrîr-i 
kelâm edip müvekkilem mezbûre Râbia Hâtun kendiye rıkk-ı sâbıkını mu‘terife 
olan işbu uzun boylu açık kaşlı sarı ala gözlü Rûsiyyetü’l-asl bâ‘isetü hâze’l-
vesîka Vildan bt. Abdullah nâm câriye-i memlûkesini târih-i kitâbdan iki sene 
mukaddem malından tahrîr ve i‘tâk ve zümre-i harâir-i asliyyâta idrâc ve ilhâk 
[49a] etmiş idi hâlâ mevsûfe-i mezkûre Vildan iki seneden beri sâir harâir-i 
asliyyât gibi hürre olup üzerinde velâ’-i şer‘îden mâ‘adâ kimesnenin hakkı bâkī 
kalma[mış]dır dedikde mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Abdullah Efendi el-İmâm, Yusuf Çelebi b. Abdülmennân, Ömer 
Çelebi b. İsmail, Mustafa Beşe b. Mehmed, Ömer Bey b. Mehmed, Ali b. Musta-
fa ve [gayruhüm].

197 [49a-1] Üftâde bt. Abdullah’ın kocası müneccimbaşı Hasan 
Efendi’den kalan arsa üzerine yaptırdığı oda ile birtakım 
eşyalarını Ayşe bt. Şâhin’e hibe ettiği
Mahmiye-i İstanbul’da Sofular mahallesi sâkinelerinden olup zâtı ma‘rifet-i 
şer‘iyye ile ârifân es-Seyyid Mehmed Efendi b. es-Seyyid Abdülkerim ve Ali Çe-
lebi b. Abdullah nâm kimesneler ta‘rîfleri ile mu‘arrefe olan Üftâde bt. Abdul-
lah nâm hâtun meclis-i şer‘-i şerîfde kezâlik zâtı ma‘rifet-i şer‘iyye ile ârifân 
mezbûrân es-Seyyid Mehmed Efendi ve Ali Çelebi ta‘rîfleri ile mu‘arrefe olan 
Ayşe bt. Şâhin nâm hâtun mahzarında ikrâr ve takrîr-i kelâm edip sâbıkan mü-
neccimbaşı oldukdan sonra vedâ‘-ı âlem eden zevcem Hasan Efendi b. el-Hâc 
Yusuf nâm kimesne mahalle-i mezbûrede vâki‘ bir tarafdan Ahmed Beşe mülkü 
ve bir tarafdan Ahmed Ağa mülkü ve bir tarafdan vakıf odaları ve bir tarafdan 
tarîk-i âm ile mahdûd menzilini vakf ve süknâsı evvelen kendiye, ba‘de vefâtihî 
ile’l-inkırâz evlâdına ve evlâd-ı evlâdına ve evlâd-ı evlâd-ı evlâdına, ba‘de’l-
inkırâz zevcesi olmağla menzil-i mezbûrun süknâ ve tevliyyetini bana ve ben-
den sonra utekāsına ve ba‘dehüm Sultan Mehmed muvakkitine şart ve ta‘yîn 
edip vâkıf-ı mezbûr ve evlâdı münkariz olmağla menzil-i mezbûrun süknâ ve 
tevliyyeti bana intikāl ettiğinden sonra menzil-i mezbûr muhterik olup arsa 
sırfa kalmağla üzerine re’y-i hâkimü’ş-şer‘ ile mülküm olmak üzre bir bâb oda 
binâ ve ihdâs etmiş idim hâlâ ber vech-i muharrer arsa-i mezbûre üzerinde olan 
ebniye-i mezkûreyi ve bir benefşe çuka ferâce ve bir mâ’î atlas kaftan ve bir ten-
cere ve bir tava ve bir minder ve iki yastık ve sâkine olduğum menzil içinde 
olan esâs-ı beyt ve evânî-i nühâsiyye ism-i mâl ıtlâk olunur eşyâmın cümlesini 
mezbûre Ayşe Hâtun’a hibe-i sahîha-i şer‘iyye ile hibe ve teslîm ol dahi meclis-i 
hibede ittihâb ve kabûl edip ve arsa-i mezbûreyi mezbûre Ayşe’ye bi tarîki’l-
âriye teslîm ol dahi kabz [ve] tesellüm eyledi ba‘de’l-yevm arsa-i mezbûre üze-
rinde mebnî olan bir bâb mülk oda ve eşyâ-i merkūme mezbûre Ayşe Hâtun’un 
emlâk-i mevhûbesidir, keyfe mâ yeşâ’ ve yahtâr mutasarrıfe olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Seyyid Mehmed Efendi b. Seyyid Abdülkerim, Ali Beşe b. Abdul-
lah, diğer Ali b. Abdullah, Durmuş Çelebi b. Mehmed, Hüseyin Çelebi b. Sinan.

198 [49a-2] Kastamonulu Mehmed ve Şaban’ın önceden köylerinin 
subaşısı olup kendilerinden haksız yere bir inek ve para alan es-
Seyyid Veli Çelebi ile sulh oldukları
Fi’l-asl vilâyet-i Anadolu’da Kastamonu sancağında DadayErkâmil nâm karye ahâlîsinden olup mahmiye-i İstanbul'da Dülgerzâde mahal-
lesi sâkinlerinden Mehmed ve Şaban ibney Atâullâh nâm kimesneler meclis-i 
şer‘-i şerîfde es-Seyyid Veli Çelebi b. es-Seyyid Zülfikār nâm kimesne mahza-
rında her biri ikrâr ve takrîr-i kelâm edip târih-i kitâbdan beş sene mukad-
dem karye-i mezbûrede subaşı iken siz mal bulmuşsunuz, bana verin deyû biz-
den bi gayri hakkın on beş guruş kıymetli bir su sığır ineği ile üç zolotamızı 
almağla bundan akdem taleb ve da‘vâ ettiğimizde, ol dahi cevâbında karye-i 
mezbûre sâkinlerinden karındaşınız oğlu olan Ali b. Süleyman nâm kimesne 
zikr olunan su sığır ineği kendi mülkü olmak üzre benden da‘vâ eyledikde ben 
dahi mezbûr Ali'ye zikr olunan su sığır ve meblağ-ı mezbûr mukābelesinde 
bir kara sığır ineği verip sulh olmuşdum demekle, beynimizde nizâ‘-ı küllî 
vukū‘undan sonra muslihûn tavassut edip mezbûr es-Seyyid Veli Çelebi ile 
beynimizde altı buçuk esedî guruş üzerine inşâ-i akd-i sulh ettiklerinde biz 
dahi sulh-ı mezbûru kabûl ve bedel-i sulh olan altı buçuk guruşu mezbûr es-
Seyyid Veli Çelebi yedinden tamâmen ahz u kabz eylediğimizden sonra zikr 
olunan su sığırı ve üç zolotaya müte‘allika âmme-i de‘âvîden biz mezbûr es-
Seyyid Veli Çelebi'nin zimmetini ibrâ ve iskāt edip mezbûr es-Seyyid Veli Çe-
lebi dahi mezbûr Ali'ye def ‘ ve teslîm eylediği kara sığır ineğine ve bedel-i sulh 
olan altı buçuk guruşa müte‘allika âmme-i de‘âvîden mezbûr Ali'nin zimmeti-
ni ve bizim zimmetimizi ibrâ ve iskāt eyledi dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Efendi b. İbrahim, Mustafa Efendi b. Mehmed Efendi, 
Abdullah Çelebi b. Mustafa Efendi, Seyyid Mustafa b. Ahmed, Mehmed Çelebi b. 
Fazlı, Ahmed Çelebi b. Maksud Efendi.199 [49b-1] Kâtibe bt. Abdullah’ın evini, kocası Hüseyin Beşe’ye sattığı
Mahmiye-i İstanbul’da Çıkrıkçı Kemal mahallesinde sâkine Kâtibe bt. Abdullah 
nâm hâtun tarafından husûs-ı âti’l-beyâna vekîl olduğu zâtını ma‘rifet-i şer‘iyye 
ile ârifân Osman Ağa b. Kemal ve Seyyid Musa Efendi b. Seyyid Mehmed nâm 
kimesneler şehâdetleri ile şer‘an sâbit olan Mehmed Çelebi b. Ali nâm kimes-
ne meclis-i şer‘-i şerîfde müvekkile-i mezbûrenin zevci işbu bâ‘isü’l-kitâb Ha-
san Beşe b. Receb nâm kimesne mahzarında bi’l-vekâle ikrâr-ı tâm ve takrîr-i 
kelâm edip müvekkilem mezbûre Kâtibe Hâtun yedinde mülk ve hakkı olup 
mahmiye-i mezbûrda Sufılar mahallesinde vâki‘ bir tarafdan Medîne-i Mü-
nevvere fukarâsına meşrût olan menzil ve bir tarafdan Hüseyin Beşe mülkü 
ve bir tarafdan Mustafa Çelebi mülkü ve bir tarafdan tarîk-i âm ile mahdûd 
dâhiliyyesinde fevkānî bir oda ve bir sofa ve bir kiler ve tahtânî bir bâb oda 
ve bir sofa ve bi’r-i mâ ve cüneyne ve hâriciyyesinde fevkānî bir bâb oda ve 
bir sofa ve havluyu müştemil mülk menzilini, cemî‘ tevâbi‘ ve levâhıkıyla zev-
ci mezbûr Hasan Beşe’ye tarafeynden îcâb ve kabûlü hâvî şurût-ı müfsideden 
ârî bey‘-i bâtt-ı sahîh-i şer‘î ile üç yüz esedî guruşa bey‘ ve teslîm ol dahi ber 
vech-i muharrer iştirâ ve tesellüm ettikden sonra semeni olan meblağ-ı mezbûr 
üç yüz esedî guruşu mezbûr Hasan Beşe yedinden tamâmen ahz u kabz eyle-
di ba‘de’l-yevm menzil-i mahdûd-ı mezkûr merkūm Hüseyin Beşe’nin mülk-i 
müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Seyfullah Efendi b. Osman el-İmâm, Ali Ağa b. Osman, es-Seyyid 
Mehmed Efendi b. Musa, Osman Ağa b. Receb, Mehmed b. Şaban, Hasan Bey b. 
Abdullah, Ali Beşe b. Abdullah, Murad Terzi b. Hasan, Mehmed Bey b. Hasan ve 
gayruhüm.

200 [49b-2] Havvâ bt. Abdüsselâm’ın Osman Ağa b. Mehmed’e 
sattığı Bitpazarı’ndaki hanının parasını vekili İdris Çelebi’den 
tam olarak aldığı
Husûs-ı âti’l-beyânın mahallinde tahrîri iltimâs olunmağın kıbel-i şerîf-i 
garrâdan Mevlânâ Mustafa Efendi b. Abdülaziz irsâl olunup ol dahi Havvâ bt. 
Abdüsselâm nâm hâtunun mahmiye-i İstanbul’da Kaliçeci Hasan mahallesinde 
sâkine olduğu menziline varıp zeyl-i kitâbda muharrerü’l-esâmî olan müslimîn 
huzûrunda akd-i meclis-i şer‘-i mübîn eyledikde zâtı ma‘rifet-i şer‘iyye ile ârifân 
zevci İmâm Mehmed Efendi b. Abdülgaffâr ve Mustafa Efendi b. Hasan nâm ki-
mesneler ta‘rîfleri ile mu‘arrefe olan mezbûre Havvâ Hâtun meclis-i ma‘kūd-ı 
mezbûrda, bâ‘is-i hâze’l-kitâb İdris Çelebi b. Yahya nâm kimesne mahzarında 
ikrâr-ı tâm ve takrîr-i kelâm edip mezbûr İdris Çelebi’yi mahmiye-i merkūme 
esvâkından Bitpazarı kurbunda Ali Paşa-yı Cedîd hanı yanında vâki‘ lede’l-ahâlî 
ve’l-cîrân ma‘lûmü’l-hudûd mülk hanını, semen-i misli ile âhara bey‘a ve seme-
nini kabz ve bana îsâle ve kabz ve îsâle mütevakkıf olduğu umûrun küllîsine ta-
rafımdan mezbûr İdris Çelebi’yi bundan akdem vekîl ve nâib-i menâb nasb ve 
ta‘yîn edip ol dahi kabûl ettikden sonra zikr olunan hanı vekâlet-i mahkiye-
si hasebiyle semen-i misli olan sekiz bin üç yüz guruşa Osman Ağa b. Mehmed 
nâm kimesneye bey‘ ve teslîm ve semeni olan meblağ-ı mezbûr sekiz bin üç 
yüz esedî guruşu mezbûr Osman Ağa yedinden tamâmen ahz u kabz ettikden 
sonra meblağ-ı mezbûr sekiz bin üç yüz esedî guruşu bana def ‘ ve teslîm ben 
dahi merkūm İdris Çelebi yedinden tamâmen ahz u kabz eyledim ba‘de’l-yevm 
hân-ı mezbûr semeninden vekîl-i mezbûr İdris Çelebi yedinde bir akçe ve bir 
habbe bâkī kalmadı dedikde gıbbe’t-tasdîki’ş-şer‘î husûs-ı mezbûru Mevlânâ-yı 
mezbûr mahallinde tahrîr ve ma‘an irsâl olunan Mehmed b. Şaban ile meclis-i 
şer‘a gelip alâ vukū‘ihi inhâ etmeğin mâ vaka‘a bi’t-taleb ketb ü tahrîr olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
[Şuhûdü’l-hâl]: Es-Seyyid Abdurrahman Efendi b. Ahmed, Mehmed Odabaşı b. 
Osman, Yusuf Efendi b. Ahmed, Mehmed Çelebi b. İbrahim, Ahmed Beşe b. Ab-
dullah, Bayram Beşe b. Abdullah ve gayruhüm.

201 [50a-1] Gerede’nin Sobran köyünden eş-Şeyh İbrahim Efendi 
b. Abdünnebi Efendi’nin vakfiyesi
[Arapça] İşbu sicilde yer alan husûslar huzûrumda cereyân etti. vakfın husûsan 
ve umûmen sıhhatine ve lüzûmuna eimme-i eslâf beynindeki ihtilâfı da bilerek 
hükm ettim. Ben fakīr, Kostantıniyye kadısı Ahmed b. Hasan’ım -ufiye anhümâ-.
Elhamdü lillâhi’llezî erşede ibâdehü’l-mü’minîne ve’l-mü’minât ilâ a‘mâli’s-
sâlihât ve eşârehû ile’l-müslimîn bi ef ‘âli’l-hayrât haysi kāle inne’l-hasenâti 
yüzhibne’s-seyyi’ât ve’s-salâti ve’s-selâmü alâ Resûlihî Muhammedin eşrefi 
cemî‘i’l-mahlûkāt ve alâ âlihî ve ashâbihi’llezîne hüdâtü’l-halki ilâ sebîli’l-hasenât, 
ammâ ba‘d işbu kitâb-ı müşkin-nikābın techîz ve inşâsına bâ‘is ve bâdî ve 
mûcib-i dâ‘î oldur ki fi’l-asl vilâyet-i Anadolu’da vâki‘ Gerede kazâsına tâbi‘ Sob-
ran nâm karye sükkânından olup hâlâ Medîne-i Münevvere -alâ münevvirehâ 
tahiyyâtü mükerreme-de hizmet-i ferâşet-i Ravza-i Hazret-i seyyidü’l-enâm 
-aleyhi efdalü’s-salât ve ekmelü’s-selâm- ile şeref-yâb olan kıdvetü’s-sulehâ’i’l-
fihâm sâhibü’l-hayrât ve’l-hasenât tâlibü’s-sadakāt ve’l-meberrât eş-Şeyh İbra-
him Efendi b. Abdünnebi Efendi tarafından zikri âtî husûsa vekîl olup Mol-
la Ahmed Efendi b. Hüseyin ve İbrahim b. Ahmed şehâdetleri [i]le şer‘an 
vekâleti sâbite olan umdetü’s-sâlikîn eş-Şeyh İsâ Efendi b. Ali Efendi meclis-i 
şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda ve zikri 
âtî vakfa mütevellî nasb ve ta‘yîn eylediği Yahya Çelebi b. Ali Efendi mahzarın-
da bi’l-vekâle ikrâr-ı tâm ve takrîr-i kelâm edip müvekkilim mezbûr eş-Şeyh İb-
rahim Efendi silk-i mülk-i sahîhinde münselik olup mahrûse-i Galata hâricinde 
vâki‘ kasaba-i Kasımpaşa’da Piyâle Paşa-yı kebîr mahallesinde vâki‘, bir tarafı 
Mahmud Efendi veresesi mülkleri ve bir tarafı mekābir-i müslimîn ve bir tarafı 
Eyyûb Efendi veresesi mülkü ve taraf-ı râbi‘i tarîk-i âm ile mahdûd olup tûlen 
ve arzen bi hesâb-ı terbî‘î on bin sekiz yüz yirmi zirâ‘ arsası olan eşcâr-ı müs-
mire ve gayr-i müsmireyi hâvî bahçesini ve yine karye-i mezbûrede vâki‘ Ho-
calı suyu demekle ma‘rûf nehir üzre dâ’ir bir göz değirmeni ve yine karye-i 
mezkûrede vâki‘ kendiye intimâ’ ile tahdîd ve tavsîfden müstağnî bir kıt‘a anba-
rı müştemil bir bâb mülk menzilini ve yine Çalışlar nâm karyede vâki‘ bir ta-
rafı kendi mülkü ve bir tarafı Hacı Fakīh mülkü ve bir tarafı yine kendi tarla-
sı ve bir tarafı çayır ile mahdûd bir kıt‘a bahçesini ve etyab-ı mâl ve ahsen-i 
menâlinden dahi yüz kıt‘a esedî guruşunu ifrâz ve imtiyâz-ı tâm ile mümtâz kı-
lıp, hasbeten lillâhi te‘âlâ ve haseneten lillâhi ve li rûhi Resûlihi’l-mu‘allâ ve ame-
len bimâ kāle’n-nebiyyi’l-kerîm izâ mâte ibnü âdeme inkata‘a anhu amelühû 
illâ an selâsin ilmin yüntefe‘u-bihî ve veledin sâlihîn yed‘û-lehû ve sadakatin 
câriyetin vakf-ı sahîh-i şer‘î ve haps-i sarîh-i mer‘î ile vakf ve haps edip şöy-
le şart ve ta‘yîn eyledi ki meblağ-ı mezbûr yüz esedî guruş rehn-i kavî ve kefîl-i 
melî yâhud ikisinden biri ile senede anı on bir buçuk hesâbınca yed-i mütevellî 
ile istirbâh ve istiğlâl ve zikr olunan akār dahi icâre-i mu‘accele ve müeccele-i 
misliyye ile hasbe’l-âde îcâr olunup bi fazli’llâhi te‘âlâ hâsıl olan rub‘ ve üc-
retden beher yevm ikişer akçesi sâlifü’z-zikr Sobran nâm karyede kendi ma-
lıyla binâ eylediği mu‘allimhânenin mu‘allimine verilip ol dahi beher yevm 
bir sûre-i nebe’-i şerîf tilâvet edip sevâbını kendi rûhuna ihdâ eyleye ve be-
her yevm bir akçesi vâkıf-ı mezbûrun ceddi merhûm Murad Halîfe’nin karye-i 
mezkûrede binâ eylediği mescid-i şerîfde imâm olanlara verilip anlar dahi ol 
makā[m]da beher yevm ba‘de salâti’s-subh bir sûre-i Yâsîn-i şerîf tilâvet edip 
sevâbını rûh-ı vâkıfa ihdâ edeler ve karye-i mezkûre mescid-i şerîfi Senepaza-
rı Turan Kızıl yaylak mescid-i şerîfi ve Hisar mescid-i şerîfi hatîblerine her sene 
onar semen verilip anlar dahi birer hatm-i şerîf tilâvet ve zikr olunan pazarlar-
da olan cem‘iyyetde tamâm edip sevâbını rûh-ı vâkıfa ihdâ edeler ve yevmî bir 
akçe cihet-i tevliyyet olur, tevliyyet-i mezkûre vâkıf-ı mezkûrun oğlu Mehmed’e 
ba‘de vefâtihî yine vâkıf-ı mezbûrun evlâdının ve evlâd-ı evlâdının ve evlâd-ı 
evlâd-ı evlâdının aslah ve erşedine ile’l-inkırâz meşrûta ola ve ba‘de inkırâzi’l-
kül nâzırlar ma‘rifetleriyle re’y-i hâkime müfevvez ola ve ben ve mezbûr Yah-
ya Çelebi vakf-ı mezbûra hasbî nâzır olalar ve mürûr-ı eyyâm ve kürûr-ı 







şühûr ve a‘vâm ile şerâit-i mezkûreye ri‘âyet müte‘azzir olursa, mutlak fukarâ-i 
müslimîn’e vakf ola deyû meblağ-ı mezbûr ile emlâk-i mesfûreyi mütevellî-i 
mezbûra teslîm ol dahi tesellüm ve kabz ve sâir mütevellîler evkāfda tasarruf ey-
ledikleri gibi tasarruf eyledi dedikde gıbbe’t-tasdîki’ş-şer‘î vekîl-i mesfûr semt-i 
vifâkdan cânib-i şikāka âzim ve husûmet ve nizâ‘a câzim olup vakf-ı akār pîşvâ-
yı müctehidîn ve muktedâ-i eimme-i dîn Ebû Hanîfe el-Kûfî -cûziye bi’l-hayr 
ve kûfiye- hazretleri katında sahîh, lâkin gayr-ı lâzım olup ve vakf-ı derâhim 
ve denâyir eimme-i selâse-i nehârîr katlarında bâtıl ve zımnında olan şurût ve 
kuyûd hilye-i sıhhatden âtıl olmağın vakf-ı mezbûrdan bi’l-vekâle rücû‘ eyle-
dim anları mülk-i [50b] müvekkile istirdâd eyledim dedikde mütevellî-i mezbûr 
cevâb-ı bâ savâba mütesaddî olup eğerçi hâl bâlâda tafsîl olunan minvâl üzre-
dir, lâkin imâm-ı alîm-i rabbânî ve fâzıl ve kâmil-i samedânî hazret-i İmâm Ebû 
Yusuf eş-şehîr bi’l-imâmi’s-sânî katında akārda mücerred vakaftü demekle vakıf 
sahîh, lâkin lüzûmu ârız olup ve hazret-i imâm-ı sâlis-i Rahmânî Muhammed 
b. Hasan eş-Şeybânî katında ba‘de’t-teslîm ile’l-mütevellî sıhhat müfârık ani’l-
lüzûm değildir ve vakf-ı nukūd ve eğer müteferri‘ olan şurût ve kuyûd hazret-i 
İmâ[m] Züfer -aleyhi’r-rahmeti’l-meliki’l-Ekber-den İmâm Ensâr -radiyallâhu 
anhu rabbihi’l-Bârî -rivâyeti üzre sahîh ve müftâ-bihdir deyû redden imtinâ‘ ve 
husûmet [ve] nizâ‘ hâkim-i muvakki‘-i sadr-ı kitâb tûbâ-lehû ve hüsnü me’âb 
hazretleri huzûr-ı âlîlerinde müterâfi‘ân ve fasl ve hasma tâlibân oldukların-
da, hâkim-i mûmâ-ileyh lâ-zâle’l-hak câriyen beyne yedeyhi tarafeynin delîline 
nazar-ı enîk edip ihtilâfât-ı eimme-i kirâmı tasavvur ve akvâl-i fukahâ-i zevi’l-
ihtirâmı tefekkür edip zikr olunan akārın vakfiyetinin sıhhat ve lüzûmuna ve 
nukūd-ı mersûmenin dahi sıhhatine alâ kavli men yerâhu hükm ettikden sonra 
vekîl-i mesfûr semt-i âhardan nizâ‘ edip eğerçi hazret-i imâm Züfer’den rivâyet 
olunan kavl üzre vakf-ı nukūd sahîhdir, lâkin sıhhat müstelzim-i lüzûm ol-
mamağın meblağ-ı mezbûrdan bi’l-vekâle rücû‘ ve meblağ-ı mezkûru mülk-i 
müvekkilime istirdâd eyledim dedikde mütevellî-i mezkûr tekrâr cevâb ve-
rip hükm-i hâkim-i ârif mahall-i ictihâda müsâdif olsa ol hükm nâfiz ve müb-
rem ve bi’l-icmâ‘ makbûl ve müsellemdir öyle olıcak kavl-i mezkûr üzre asl-ı 
vakıfda sıhhat mukarrer olıcak İmâmeyn-i Hümâmeyn katlarında sıhhat ve 
lüzûm emrân mütelâzimân olmağla imtinâ‘ ve lüzûma dahi hükm taleb ede-
rim deyû tekrâr müterâfi‘ân olduklarında, hâkim-i müşârün-ileyh -esbağallâhu 
te‘âlâ ni‘amehû aleyhi- hazretleri dahi te’yîd-i kavâ‘id-ı hayr evlâ ve teşyîd-i 
mebânî-i vakfı ahrâ görüp imâmeyn-i mûmâ-ileyhimâ re’y-i münîfleri üzre 
nass-ı mersûmenin lüzûmuna dahi ve kazâ ve tenfîz ve imzâ etmekle vakf-ı 
mezbûr sahîh ve lâzım oldu. Fe-men beddelehû ba‘demâ semi‘ahû fe-innemâ 
ismuhû ale’llezîne yübeddilûnehû inna’llâhe semî‘un alîm ve ecrü’l-vâkıfı ale’l-
hayyi’l-cevâdi’l-kerîm, cerâ zâlik.
Ve hurrire fi’l-yevmi’l-hâmis aşer mine’l-Muharremi’l-harâm li sene seb‘a ve 
semânîn ve elf.
Şuhûdü’l-hâl: İbrahim Efendi b. Ahmed, Molla Ali Efendi b. Mustafa, Ahmed 
Çelebi b. Hüseyin Efendi, Molla Abdullah b. Hayrullah, Molla Mehmed b. ( ).

202 [50b-1] Borcu miras malından fazla olarak vefat eden el-Hâc 
Fazlı b. Mehmed’in malından, Mehmed Ârif ’e olan 
borcunun tahsil edildiği
Mahmiye-i İstanbul’da Kâtib Kasım mahallesinde sâkin iken bundan akdem 
vefât eden el-Hâc Fazlı b. Mehmed’in sulbî sagīr oğlu Mehmed Ârif ’in tesviye-i 
umûruna kıbel-i şer‘den mansûb vasîsi olan İbrahim b. Ali nâm kimesne meclis-i 
şer‘-i şerîfde mahmiye-i mezbûrda Çakır Ağa mahallesinde sâkin iken bundan 
akdem düyûnu terekesinden ezyed olduğu hâlde vefât eden Abdullah Çelebi b. 
Abdullah’ın verâseti zevce-i metrûkesi Ümmühâni bt. es-Seyyid Alâaddin nâm 
hâtun ile sulbiye kızı Hatice ve mu‘tıkı mezbûr es-Seyyid Alâaddin Çelebi’ye 
münhasıra olduğu şer‘an zâhir ve müte‘ayyin oldukdan sonra kendi tarafından 
asîl ve sagīre-i mezbûrenin tesviye-i umûruna kıbel-i şer‘den mansûb vasîsi olan 
bâ‘is-i hâze’l-kitâb mezbûr es-Seyyid Alâaddin Çelebi mahzarında bi’l-vesâye 
ikrâr ve takrîr-i kelâm edip müteveffâ-yı mezbûr Abdullah Çelebi’ye hâl-i sıhha-
tinde vasîsi olduğum sagīre-i mezbûre malından ikrâz ve teslîm ol dahi yedimden 
iktirâz ve tesellüm eylediği üç yüz esedî guruşun yüz kırk guruşunu müteveffâ-
yı mezbûrun hayâtında ahz u kabz edip yüz altmış esedî guruşu zimmetinde 
bâkī iken fevt olmağla meblağ-ı bâkī-i mezbûru müteveffâ-yı mezbûrun tereke-i 
müstağrakasından bundan akdem mezbûr es-Seyyid Alâaddin Çelebi’den ta-
leb ve da‘vâ ettiğimden ol dahi inkâr etmekle udûl-i müslimîn ile müdde‘âmı 
isbât ve tahlîf-i şer‘î ile tahlîf olunduğumdan sonra ber mûceb-i defter-i kassâm 
müteveffâ-yı mezbûrun tereke-i müstağrakasından guremâma isâbet eden on 
bir bin dokuz akçeyi mezbûr es-Seyyid Alâaddin Çelebi yedinden tamâmen ahz 
u kabz eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Ebûbekir b. Hü-
seyin, Veli Bey b. Mahmud, Muharrem b. Mehmed, Hüseyin Çelebi b. Mehmed.

203 [51a-1] Vefat etmiş olan Mehmed b. Abdürrahim’in vârislerinden, 
Kasım b. Cuma’nın hakkının alındığı
Mahmiye-i İstanbul’da Şeyh Muhyiddin Kocavî mahallesinde sâkin iken bun-
dan akdem vefât eden Mehmed b. Abdürrahim nâm sagīrin verâseti vâlidesi 
Safiye bt. Abdullah nâm hâtun ile li üm kız karındaşı Fâtıma bt. Mustafa nâm 
sagīre ve li ebeveyn ammisi Kasım b. Cuma nâm kimesneye münhasıra oldu-
ğu şer‘an sâbit oldukdan sonra mezbûr Kasım tarafından husûs-ı âti’l-beyâna 
vekîl olduğu yedinde olan mazmûnu müsbit hüccet-i şer‘iyye ile sâbit olan di-
ğer Kasım b. el-Hâc Mehmed nâm kimesne meclis-i şer‘-i şerîfde müteveffâ-yı 
mezbûrun hayâtında tesviye-i umûruna kıbel-i şer‘den mansûb vasîsi olmağ-
la terekesine vâzı‘ü’l-yed olan râfi‘-i hâze’l-kitâb el-Hâc Said b. Mehmed nâm 
kimesne mahzarında ikrâr ve takrîr-i kelâm edip vasiyy-i mezbûr el-Hâc Said 
müteveffâ-yı mezbûrun terekesinden ber mûceb-i defter-i kassâm makbûzu 
olan on sekiz bin beş yüz elli yedi akçeden müvekkilim mezbûr Kasım’ın hisse-i 
şer‘iyyesi olan dokuz bin iki yüz yetmiş altı akçeyi bana def ‘ ve teslîm ben dahi 
bi’l-vekâle ahz u kabz ettiğimden sonra müteveffâ-yı mezbûr Mehmed’in tere-
kesine müte‘allika da‘vâdan vasiyy-i merkūm el-Hâc Said’in zimmetini ibrâ ve 
iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc İsâ b. Abdurrahman, el-Hâc Abdullah b. İsâ, İsâ b. Ahmed, 
Azmi b. Ali, Şaban b. Mansur, Sâlih Çelebi b. Abdülmümin, İsâ b. Aziz, el-Hâc Ali 
b. el-Hâc Mansur, Şeyh Kasım.

204 [51a-2] Ahmed Beşe b. Abdullah’ın barutçuluk işinde 
ortaklarıyla alacak-vereceği kalmadığı
Mahmiye-i İstanbul’da Ebâ Eyyûb-i Ensârî kapısı dâhilinde Koca Musta-
fa Paşa mahallesi ahâlîsinden olup barutçu tâ’ifesinden iken şeref-i İslâm ile 
müşerref olan Ahmed Beşe b. Abdullah nâm kimesne meclis-i şer‘-i şerîfde 
tâ’ife-i mezbûreden olup kendi tarafından asîl ve Mıgırdiç nâm zimmî tara-
fından husûs-ı âti’l-beyâna vekîl olduğu Kayzar v. Serkis ve Kirador v. Kirkor 
nâm zimmîler şehâdetleri ile şer‘an sâbit olan Bogos v. Kirkor nâm zimmî ile 
tâ’ife-i mezbûreden Avanos v. Timur ve Artin v. Avanos ve Haçador v. Toros 
nâm zimmîler ile mezbûrân Kazar ve Kirador mahzarlarında ikrâr ve takrîr-i 
kelâm edip ben ve mezbûrûn Mıgırdiç ve Bogos ve Kazar ve Kirador ve Ava-
nos ve Artin ve Haçador barutçuluk san‘atında şerîkler olup bin yetmiş dokuz 
senesinden beri mâl-ı şirket-i mezbûrdan taraf-ı mîrîye işlediğimiz barut akçe-
sinden nîm hisseye isâbet eden üç bin guruşu mezbûrdan ahz u kabz ettiklerin-
den sonra bundan akdem meblağ-ı mezbûrun üç yüz guruşunu mezbûrûn yed-
lerinden taleb ve da‘vâ eylediğimde anlar dahi cevâblarında, sen şeref-i İslâm ile 
müşerref olmazdan mukaddem husûs-ı mezbûra müte‘allika âmme-i da‘vâdan 
bizim zimmetimizi ibrâ-i âm ile ibrâ ve iskāt etmiş idin deyû def ‘ ile mukābele 
ve def ‘-i mezbûrunu dahi isbât edemediklerinden mâ‘adâ cihet-i mezbûreden 
bâkī sana ancak beş yüz on guruş deynimiz var idi deyû ikrâr ve i‘tirâf etme-
leri ile, ben dahi ikrârları mertebesi olan meblağ-ı mezbûr beş yüz on guruşu 
mezbûrûn Mıgırdiç ve Bogos ve Kazar ve Kirador ve Avanos ve Artin ve Haça-
dor yedlerinden ahz u kabz edip husûs-ı mezbûra müte‘allika âmme-i da‘vâdan 
mezbûrûnun zimmetlerini ibrâ-i âmm-ı kātı‘ü’l-hısâm ile ibrâ ve iskāt ettiğim-
den sonra zikr olunan barutçuluk san‘atında mezbûrûn ile ke’l-evvel şerîkler 
olup beynimizde hâsıla olan fâ’ide yedi sehim kılındıkdan sonra bir sehim ka-
rındaşım olan mezbûr Haçador ile benim olup ve altı sehimden bireri mezbûrûn 
Mıgırdiç ve Bogos ve Kazar ve Kirador ve Avanos ve Artin’den her birinin ol-
mak üzre mezbûrûn ile kavl ü ittifâk ve ahd ü mîsâk eyledik dedikde mezbûr 
Bogos kendi tarafından asâleten ve mezbûr Mıgırdiç tarafından vekâleten ve 
mezbûrûn Kazar ve Kirador ve Avanos ve Artin ve Haçador’dan her biri dahi 
asâleten merkūm Ahmed Beşe’yi cemî‘ kelimâtında tasdîk ve tahkīk etmeğin 
mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Beşe b. Mehmed, Yusuf Ağa b. Abdullah sâkin-i Gala-
ta, el-Hâc Hüseyin b. Mehmed sâkin-i mahalle-i Oruc? Bey, Mustafa Çelebi b. 
Mehmed sâkin-i (...), Mahmud Bey b. Mustafa sâkin-i mahalle-i (...) ve gayru-
hüm mine’l-hâzırîn.

205 [51b-1] Danyal v. Kostantin’in, Bereket adlı zimmîden almış 
olduğu borcunu ödemesi gerektiği
Mahmiye-i İstanbul’da Mirahor mahallesinde sâkin Dimitraşko v. Kurd nâm 
zimmînin li ebeveyn karındaşı ve tarafından husûs-ı âti’l-beyâna vekîl oldu-
ğu mahalle-i mezbûre sükkânından Peykel? v. Murat ve Todori v. Kosta nâm 
zimmîler şehâdetleri ile şer‘an sâbit olan bâ‘is-i hâze’s-sifr Bereket nâm zimmî 
meclis-i şer‘-i şerîfde vilâyet-i Rumeli’nde Vidin kasabası ahâlîsinden Danyal 
v. Kostantin nâm râhib mahzarında bi’l-vekâle üzerine da‘vâ ve takrîr-i kelâm 
edip müvekkilim mezbûr Dimitraşko’nun mezbûr Danyal zimmetinde cihet-i 
karz-ı şer‘îden iki bin beş yüz otuz beş esedî guruş hakkı olup mezbûr Dan-
yal meblağ-ı mezbûrun altı yüz esedî guruşunu müvekkil-i mezbûrun sâbıkan 
vekîli olan gāib ani’l-meclis Yani nâm zimmîye edâ ve teslîm ol dahi bi’l-vekâle 
ahz u kabz edip bin dokuz yüz otuz beş esedî guruşu zimmetinde bâkī kalmağ-
la hâlâ suâl olunup meblağ-ı bâkī-i mezbûr bin dokuz yüz otuz beş esedî guru-
şun mezbûr Danyal’dan alıverilmesi bi’l-vekâle matlûbumdur dedikde gıbbe’s-
suâl mezbûr Danyal cevâbında müvekkil-i mezbûrdan ancak bin beş yüz elli 
esedî guruş iktirâz ve tesellüm edip meblağ-ı mezbûrun beş yüz esedî guruşu-
nu târih-i kitâbdan bir sene mukaddem ve beş yüz esedî guruşunu dahi târih-i 
mezbûrdan dört ay mukaddem vekîl-i mezbûr Yani’ye edâ ve teslîm ol dahi bi’l-
vekâle ahz u kabz etmekle müvekkil-i mezbûre zimmetimde ancak beş yüz elli 
esedî guruş deynim bâkī kalmışdır deyû ziyâdeyi inkâr ve vekîl-i mezbûra ber 
vech-i muharrer bin esedî guruş edâ ve teslîm etmiş idim deyû def ‘le mukābele 
edicek isre’l-istintâk ve’l-inkâr müdde‘î-i mezbûrdan ziyâde da‘vâsiyçün mezbûr 
Danyal’dan def ‘-i mezbûrunu mübeyyine beyyine taleb olundukda ityâniyçün 
her biri istimhâl etmeğin mehl-i şer‘î ile imhâl olunduklarından sonra ikrârı 
mertebesi olan meblağ-ı bâkī-i mezbûr beş yüz elli esedî guruşu müdde‘î-i 
mezbûr Bereket’e def ‘ ve teslîme mezbûr Danyal’a tenbîh olunmağın mâ vaka‘a 
bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Veli Beşe 
b. Mahmud, Osman b. Ömer, Durmuş b. Veli.

206 [51b-2] Beykoz ahalisinden Melkon’u öldüren Mehmed 
b. Abdullah’ın, Melkon’un vârislerine diyet ödemesi gerektiği
Vilâyet-i Anadolu’da Yoros kazâsına tâbi‘ Beykoz nâm kasaba ahâlîsinden olup 
bundan akdem hâlik olan Melkon nâm zimmînin verâseti zevcesi Harsima 
nâm Nasrâniyye ile sulbiye kızları Gülsün ve Gevher’e ve sulbî kebîr oğlu Kas-
bar ve âhar sulbî oğlu olup cünûn-ı mutbık ile mecnûn olan Bağdasar nâm 
Nasrânîlere münhasıra olduğu şer‘an sâbit oldukdan sonra mezbûre Gülsün 
kendi tarafından asâleten ve mecnûn-ı mezbûrun tesviye-i umûruna kıbel-i 
şer‘den vasî nasb olunmağla vesâyeten vâlidesi mezbûre Harsima tarafından 
husûs-ı âti’l-beyâna vekîl olduğu ber nehc-i şer‘î üzre vekîl olduğu sâbit olmağ-
la vekâleten mezbûrân Gevher ve Kasbar dahi asâleten dîvân-ı kāimmakām-ı 
hazret-i sadr-ı a‘zamîde akd olunan meclis-i şer‘-i şerîfde Mehmed b. Abdul-
lah nâm kimesne mahzarında üzerine da‘vâ ve takrîr-i kelâm edip mezbûr 
Mehmed târih-i kitâb şehrinin on beşinci gecesi ba‘de’l-işâ menzilimize girip, 
babamız Melkon’un sağ kulağı üzerine odun ile darb edip ol darbdan baba-
mız Melkon hâlik olup hattâ mezbûr Mehmed menzilimizde babamız mezbûr 
Melkon’un sağ kulağı üzerine odun ile darb edip ol darbdan mezbûr Melkon 
hâlik olduğunu kasaba-i mezbûrede nâibü’ş-şer‘ olan Ali Efendi huzûrunda 
katl bi’l-müsakkali ikrâr dahi etmekle merkūm Ali Efendi yedimize hüccet-i 
şer‘iyye dahi vermişdi hâlâ mezbûr Mehmed’e suâl olunup babamız mezbûr 
Melkon’un tamâm diyeti olup ihtiyâr eylediğimiz her anı yedi miskāl gelir 
on bin dirhem-i şer‘î fıddîyi bize edâ ve teslîm etmek üzre mezbûr Mehmed 
üzerine hükm ve kazâ olunmak matlûbumuzdur deyû mazmûnu min külli’l-
vücûh takrîr-i meşrûhlarını nâtık târih-i mezbûr ile müverrah ve merkūm 
Ali Efendi’nin imzâsıyla mümzât ve [hatmi] ile mahtûme hüccet-i şer‘iyye 
ibrâz edip mezbûr Mehmed’e suâl olundukda ol dahi cevâbında [52a] kaziy-
ye minvâl-i muharrer üzre olup târih-i kitâb şehrinin on beşinci gecesi mezbûr 
Melkon kasaba-i mezbûrda vâki‘ menziline ba‘de’l-işâ girip sağ kulağının üze-
rine odun ile darb ettiğimde mezbûr Melkon ol darbede hâlik olmuş idi deyû 
bi tav‘ihî ikrâr ve i‘tirâf etmeğin alâ mûceb-i i‘tirâf hâlik-i mezbûr Melkon’un 
tamâm diyeti olup müdde‘ûn-ı mezbûrûnun muhtârları olan anı yedi miskāl 
gelir on bin dirhem-i şer‘î fıddîyi mezbûr Mehmed müdde‘ûn-ı mezbûrûna 
edâ ve teslîm etmek üzre mezbûr Mehmed muvâcehesinde hükm ve kazâ olun-
mağın mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Hasan Efendi tezkire-i ûlâ, Yusuf Efendi tezkire-i sâniye, Murad 
Ağa Çavuşbaşı, Kasım Ağa, Veli Ağa, Mustafa Ağa.

207 [52a-1] Papa Asvador v. Sakar’ın, Papa Avanos v. Yani’den satın 
aldığı bağı almaktan vazgeçip geri verdiği
Mahmiye-i İstanbul hısnı ebvâbından Kumkapısı dâhilinde (  ) sâkin Papa As-
vador v. Sakar nâm Nasrânî meclis-i şer‘-i şerîfde Papa Avanos v. Yani nâm 
Nasrânî muvâcehesinde ikrâr-ı tâm ve takrîr-i kelâm edip bin seksen altı 
Rebî‘ilevveli’nin yedinci günü mezbûr Avanos medîne-i Üsküdar hâricinde vâki‘ 
bir tarafdan Zakar ve iki tarafdan İvaz nâm Ermenilerin bağları ve bir tarafdan 
tarîk-i âm ile mahdûd bağı, tarafeynden îcâb ve kabûlü hâvî şurût-ı müfsideden 
ârî bey‘-i bâtt-ı sahîh-i şer‘î ile iki yüz kıt‘a esedî guruşa bana bey‘ ve temlîk ve 
teslîm ben dahi ber vech-i iştirâ ve tesellüm ve temellük ettiğimden sonra seme-
ni olan meblağ-ı mezbûru yedimden tamâmen ahz u kabzetmiş idi hâlâ bey‘-i 
mezbûru rızâm ile ibtâl etmekle zikr olunan bağı geri mezbûr Papa Avanos’a 
def ‘ ve teslîm ol dahi ahz u kabz edip semen-i mezkûr iki yüz kıt‘a esedî gu-
ruşu geri mezbûr Papa Avanos yedinden tamâmen ahz u kabz eyledim ba‘de’l-
yevm bağ-ı mezbûr merkūm Papa Avanos’un ke’l-evvel mülkü olmuşdur, benim 
alâkam ve medhalim yoktur, keyfe mâ yeşâ’ ve hasbe mâ yahtâr mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn li sene seb‘a ve semânîn ve elf.
Şuhûd[ü’l-hâl]: Mustafa Çelebi b. Hasan, Hasan Beşe b. Abdullah, Receb b. Meh-
med, İbrahim b. Mehmed, el-Hâc Ahmed b. Abdurrahman, Papa Asvador v. Ya-
kob, Papa Haçador v. Sarga, Papa Kasbar, Papa Sahak, Hacı Sahak, Marit? v. Ara-
kil, Mergo? v. Davor, Manos Keresteci, Makrascı Serabyo, Makrascı Mardiros ve 
gayruhüm.







208 [52a-2] Kaybolan Rus asıllı İvaz adlı kölenin esas sahibi olan Sâlih 
Paşa mahallesinden Veli Ağa’ya verilmesi
Mahmiye-i İstanbul’da Sâlih Paşa mahallesinde sâkin Veli Ağa b. Ahmed nâm 
kimesne meclis-i şer‘de, Mustafa Beşe b. Mehmed nâm kimesne mahzarın-
da üzerine da‘vâ ve takrîr-i kelâm edip işbu açık kaşlı ala gözlü Rûsiyyü’l-asl 
İvaz nâm sagīr gulâmı târih-i kitâbdan beş ay mukaddem altmış esedî guruş 
an makbûza mahmiye-i mezbûrede Mehmed Beşe nâm kimesneden iştirâ ve 
kabz ettikden sonra mülkümden zâyi‘ olmuş idi hâlâ mezbûr Mustafa Beşe ye-
dinde bulunmağla suâl olunup mevsûf-ı mezbûru bana teslîme tenbîh olunmak 
matlûbumdur dedikde gıbbe’s-suâl mezbûr Mustafa Beşe cevâbında mevsûf-ı 
mezbûru târih-i mezbûrdan on günden sonra mahrûse-i Edirne’de sarrâf Süley-
man Beşe nâm kimesneden semen-i makbûz altmış esedî guruşa iştirâ ve kabz 
eyledim mülk-i müşterâm olmağla vaz‘-ı yed ederim, müdde‘î-i merkūmun 
mülkü olduğu ma‘lûmum değildir deyicek müdde‘î-i mezbûrdan müdde‘âsını 
mübeyyine beyyine taleb olundukda udûl-i müslimînden Mustafa Bey b. Meh-
med ve Şaban Bey b. Murad ve Mehmed Bey b. Mustafa nâm kimesneler li 
ecli’ş-şehâde meclis-i şer‘a hâzırân olup istişhâd olunduklarında fi’l-hakīka işbu 
mevsûf-ı mezbûr müdde‘î-i merkūmun müşterâsıdır, târih-i mezkûrda mül-
künden zâyi‘ olmuş idi biz bu husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olup müdde‘î-i mezbûr tahlîf-i şer‘î ile tahlîf olundukdan 
sonra mûcebince mevsûf-ı mezbûr İvaz’ı müdde‘î-i merkūm Veli Ağa’ya def ‘ 
ve teslîme mezbûr Mustafa Beşe’ye tenbîh olunmağın mâ vaka‘a bi’t-taleb ketb 
olundu.
Fi’l-yevmi’s-sâdis ve’l-ışrîn min Saferi’l-hayr li sene seb‘a ve semânîn ve elf.
Şuhûd[ü’l-hâl]: İbrahim Beşe b. ( ), Ömer Ağa b. ( ), sarrâf İbrahim Beşe b. ( ), 
İbrahim Çelebi b. Mehmed.

209 [52b-1] İbrahim Reis’in Rumeli iskelelerinden gemiyle İstanbul’a 
buğday getirmesine mani olunmaması
Sefîne reislerinden bâ‘is-i hâze’l-kitâb İbrahim Reis nâm kimesne meclis-i şer‘-i 
şerîfde takrîr-i kelâm ve ta‘bîr-i ani’l-merâm edip hâlâ vilâyet-i Rumeli’nde Ka-
vala ve Selânik ve Kotur ve Kesendire ve Siroz ve Çayağzı iskelelerine ve sâir 
iskelelere varıp buğday iştirâ edip şayka ta‘bîr olunur sefîneme tahmîl eyledi-
ğimden sonra harbî kefereye bey‘ etmeyip doğru getirip, mahmiye-i İstanbul’da 
bey‘ etmek üzre azîmetim olmağla zikr olunan iskelelerde ber vech-i muhar-
rer mahmiye-i mezbûreye getirmek için buğday iştirâ ettiğime kimesne mâni‘ 
olmamak için li ecli’l-istîsâk taraf-ı şer‘den kefîlim alınıp vesîka tahrîr olun-
mak matlûbumdur dedikde mahmiye-i mezbûrda Manisalı Çelebi mahalle-
si sâkinlerinden Mustafa Çelebi b. Bayram ve Hasan Çelebi b. Mehmed nâm 
kimesnelerden her biri mezbûr İbrahim Reis zikr olunan iskelelerde iştirâ et-
tiği buğdayı âhar diyâra götürmeyip ve harbî kefereye bey‘ etmeyip doğru 
mahmiye-i mezbûreye getirip bey‘ etmesine kefîl olmağın taraf-ı şer‘den işbu 
vesîka ketb ve terkīm olundu.
Fi’l-yevmi’s-sâbi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Çelebi b. Hasan, İbrahim Çelebi b. Mehmed, el-Hâc 
Mustafa b. Tevekkül, Osman b. Ömer, Ebûbekir b. Hasan ve gayruhüm.

210 [52b-2] Yorgi v. İstamo ile bakkal Yani v. Rizo arasındaki borç 
meselesinde Yorgi’nin borçlu olduğunun tesbiti
Mahmiye-i İstanbul’da Küçük Ayasofya câmi‘-i şerîfi kurbunda Hüseyin Ağa 
mahallesinde bakkal olan râfi‘-i hâze’l-kitâb Yani v. Rizo nâm zimmî meclis-i 
şer‘-i şerîfde bâzirgân tâ’ifesinden Yorgi v. İstamo nâm zimmî muvâcehesinde 
üzerine da‘vâ ve takrîr-i kelâm edip bin yetmiş beş senesinde mahalle-i 
mezbûrede vâki‘ bakkal dükkânım önünde on bin sekiz yüz akçemi mezbûr 
Yorgi’ye bi tarîki’l-karz def ‘ ve teslîm ol dahi ahz u kabz edip hattâ şuhûd mah-
zarında ikrâr dahi edip yedime hat ve hatmi hâvî işbu temessükü dahi vermiş 
idi hâlâ mezbûr Yorgi’ye suâl olunup meblağ-ı mezbûrun bana edâ ve teslîme 
tenbîh olunmak matlûbumdur dedikde gıbbe’s-suâl akībe’l-inkâr müdde‘î-i 
mezbûrdan müdde‘âsını mübeyyine beyyine taleb olundukda mahalle-i mezbûre 
sâkinlerinden olup zikr olunan câmi‘-i şerîfde devirhân olan Ahmed Efendi b. 
Ömer ve kayyım olan Mustafa Halîfe b. Ahmed nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka mezbûr Yorgi bin 
yetmiş beş senesinde müdde‘î-i mezbûr Yani yedinden bi tarîki’l-karz on bin se-
kiz yüz akçe ahz u kabz ettiğini bizim huzûrumuzda ikrâr ve bizi istişhâdetmiş 
idi ve hat ve hatmini hâvî işbu temessükü dahi vermiş idi biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
ettiklerinde şâhidân-ı mezbûrânın keyfiyyet-i hâllerini suâl için savb-ı şer‘-i 
şerîfden irsâl olunan Mevlânâ Mustafa Efendi b. Abdülaziz zikr olunan Hüse-
yin Ağa mahallesine varıp ahâlîsinden İmâm Ahmed Efendi b. İsmail ve Attâr 
Süleyman Çelebi b. Mustafa ve Süleyman Beşe b. İsmail ve İbrahim b. Şaban 
ve Hasan b. Hüdâverdi ve İbrahim Çelebi b. Ahmed ve Mustafa Bey b. Meh-
med ve İbrahim Beşe b. Ali ve Hasan Çelebi b. Ahmed ve Ali Çelebi b. Ahmed 
nâm kimesnelerden şâhidân-ı mezbûrân Ahmed Efendi ve Mustafa Halîfe’nin 
keyfiyyet-i hâllerini suâl eyledikde her biri şâhidân-ı mezbûrân için adl ve 
makbûlü’ş-şehâdedir velev aleynâ haber verdiklerini Mevlânâ-yı merkūm ma-
hallinde tahrîr ve ma‘an irsâl olunan Mehmed b. Abdullah ile meclis-i şer‘a gelip 
alâ vukū‘ihi inhâ ve takrîr etmekle sırren ve alenen ta‘dîl ve tezkiyye olunduk-
larından sonra şehâdetleri makbûle olmağın mûcebince meblağ-ı mezbûr on 
bin sekiz yüz akçeyi müdde‘î-i mezbûra edâ ve teslîme mezbûr Yorgi’ye tenbîh 
olunmağın mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Mehmed Çelebi b. Abdullah, el-Hâc 
Mehmed b. Ali, el-Hâc Mehmed b. Receb, Ahmed Ağa b. ( ) ve gayruhüm.

211 [53a-1] Nazike bt. Abdullah’ın kocasına ait evi Âbide 
bt. Mehmed’e sattığı
Mahmiye-i İstanbul’da Yenibahçe kurbunda Karabaş mahallesi sâkinelerinden 
Nazike bt. Abdullah nâm hâtunun zevci ve tarafından menzil-i âti’l-beyânı bey‘a 
ve kabz-ı semene vekîl olduğu mezbûrenin zâtını ma‘rifet-i şer‘iyye ile ârifân 
mahalle-i mezbûre sükkânından Yahya Çelebi b. Receb ve Hasan Çelebi b. Hü-
seyin nâm kimesneler şehâdetleri ile şer‘an sâbit olan Muharrem Beşe b. Sefer 
nâm kimesne meclis-i şer‘-i hatîr-i lâzımü’t-tevkīrde mahalle-i mezbûrda sâkine 
bâ‘isetü hâze’l-kitâb Âbide bt. Mehmed Efendi nâm hâtun tarafından husûs-ı 
âti’l-beyâna vekîl olduğu mezbûre Âbide Hâtun’un zâtını ma‘rifet-i şer‘iyye ile 
ârifân Mustafa Beşe b. Mustafa ve çukadâr el-Hâc İsâ b. İlyas nâm kimesneler 
şehâdetleri ile şer‘an sâbit olan Ahmed Çelebi b. Abdülbâkī nâm kimesne mah-
zarında bi’l-vekâle ikrâr-ı tâm ve takrîr-i kelâm edip akd-i âti’z-zikrin sudûruna 
değin zevcem müvekkile-i mezbûre Nazike Hâtun’un yedinde mülk ve hakkı 
olup mahalle-i mezbûrede vâki‘ bir tarafdan sarrâc Mehmed Çelebi menzili ve 
bir tarafdan Ahmed Ağa menzili ve bir tarafdan hâfız Ahmed Paşa vakfı olan 
menzil ve bir tarafdan tarîk-i âm ile mahdûd olup fevkānî bir bâb oda ve bir sofa 
ve tahtânî bir bâb oda ve bir matbah ve kenîfi ve cüneyne yerini müştemil olan 
mülk menzili, bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
dört yüz yirmi beş kıt‘a esedî guruşa tarafeynden îcâb ve kabûlü hâvî şurût-ı 
müfsideden ârî bey‘-i bâtt-ı sahîh-i şer‘î ile vekîl-i mezbûr Ahmed Çelebi’ye bey‘ 
ve teslîm ol dahi müvekkilesi mezbûre Âbide Hâtun için iştirâ ve tesellüm ve 
kabz eylediğinden sonra menzil-i mezbûrun semeni olan meblağ-ı mezbûr dört 
yüz yirmi beş esedî guruşu vekîl-i mezbûr Ahmed Çelebi yedinden bi’t-tamâm 
ve’l-kemâl ahz u kabz edip ba‘de’l-yevm menzil-i mahdûd-ı merkūmda zev-
cem müvekkile-i mezbûrenin alâka ve medhali kalmayıp, müvekkile-i mezbûre 
Âbide Hâtun’un mülk-i müşterâsı ve hakk-ı sırfı olmuşdur, keyfe mâ yeşâ’ ve 
tahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâdis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İmâm Hasan Efendi b. Mustafa, el-Hâc Mehmed b. el-Hâc Ahmed, 
Mehmed Çelebi b. İbrahim, Mehmed b. Ahmed el-münâdî, Muslu Çelebi b. Hü-
seyin, Sâlih Efendi b. Sinan, Ali Abdullah Çelebi el-Müezzin, Ahmed Bey b. Si-
nan, Sadık Beşe b. Mehmed.

212 [53a-2] el-Hâc Hamza’nın vârislerine ait olan evin Sâlih Efendi 
b. İbrahim’e satıldığı
Mahmiye-i İstanbul’da Cebecibaşı mahallesi sükkânından iken bundan akdem 
vefât eden el-Hâc Hamza b. (  ) nâm kimesnenin verâseti sulbiye kebîre kızları 
Ümmühâni ve Ayşe nâm hâtunlara münhasıra olup ba‘dehu mezbûre Ayşe dahi 
vefât edip verâseti zevc-i metrûkü Halil Efendi ile sulbî oğlu Mehmed’e mün-
hasıra ve tashîh-i mes’eleleri bi târîki’l-münâsahati’ş-şer‘iyye sekiz sehimden 
olup sihâm[-ı erba‘ası] mezbûre Ümmühâni Hâtun’a ve bir sehmi merkūm Ha-
lil Efendi’ye ve üç sehmi dahi sagīr-i mezbûr Mehmed’e isâbet ettiği şer‘an zâhir 
ve mütehakkik oldukdan sonra mezbûr Halil Efendi kendi tarafından asâleten 
ve oğlu sagīr-i mezbûr Mehmed tarafından velâyeten ve mezbûre Ümmühâni 
tarafından husûs-ı âti’l-beyâna vekîl olduğu zâtını ma‘rifet-i şer‘iyye ile ârifân 
mahmiye-i mezbûrede Derviş Ali mahallesi sâkinlerinden Süleyman b. Ali 
ve Hasan Halîfe b. Habib nâm kimesneler şehâdetleri ile şer‘an sâbit olmağ-
la vekâleten meclis-i şer‘-i şerîfde bâ‘is-i hâze’l-kitâb Sâlih Efendi b. İbrahim 
nâm kimesne mahzarında ikrâr ve takrîr-i kelâm edip nısf-ı şâyi‘ müteveffâ-yı 
mezbûre Ayşe’nin ve nısf-ı şâyi‘-i âharı müteveffâ-yı mezbûr el-Hâc Hamza’nın 
mülkü olup mahmiye-i merkūmede Kâtib Mustafa Çelebi mahallesinde vâki‘ bir 
tarafdan Sâlih Efendi mülkü ve bir tarafdan Siyavuş Paşa odaları ve bir tarafdan 
Mi‘mar Ağa vakfı olan menzil ve bir tarafdan Ayşe Hâtun mülkü ve ba‘zan tarîk-i 
hâs ile mahdûd fevkānî iki bâb oda ve bir sofa ve bir su kuyusu ve bir kenîf ve 
mahzeni müştemil mülk menzilden mezbûrun hissesi olan nısf-ı şâyi‘-i mezbûru 
ba‘de vefâtihî bi tarîki’l-münâsahati’l-mezbûre bana ve oğlum sagīr-i [mezbûr 
Mehmed’e ve] mezbûre Ümmühâni’ye isâbet eyleyen cem‘an sekiz sehm-i şâyi‘i 
mezbûr Sâlih Efendi’ye tarafeynden îcâb ve kabûlü hâvî şurût-ı müfsideden ârî 
bey‘-i bâtt-ı sahîh-i şer‘î ile on bin akçeye bi safkatin vâhide bi’l-a[sâ]le ve bi’l-
[ve]lâye ve bi’l-vekâle bey‘ ve teslîm ol dahi ber vech-i muharrer iştirâ ve te-
sellüm ettiğinden sonra menzil-i mahdûd-ı mezkûrdan müteveffât-ı mezbûre 
Ayşe’nin ber vech-i muharrer mülkü olan şâyi‘-i âharı dahi ba‘de vefâtihâ bi’l-
irsi’ş-şer‘î bana ve oğlum sagīr-i mezbûra intikāl etmekle zikr olunan nısf-ı 







şâyi‘-i âhar dahi kezâlik tarafeynden îcâb ve kabûlü [53b] hâvî bey‘-i kat‘î ile on 
bin akçeye bi’l-asâle ve bi’l-velâye mezbûr Sâlih Efendi’ye bey‘ ve teslîm ol dahi 
ber vech-i muharrer iştirâ ve tesellüm ettiğinden sonra semeneyn-i mezkûreyn 
cem‘an yirmi bin akçeyi asâleten ve velâyeten ve vekâleten mezbûr [Sâlih Efen-
di yedinden bi’t-tamâm ahz u kabz eyledim ba‘de’l-yevm menzil-i mahdûd-ı 
mezbûr] Sâlih Efendi’nin mülk-i müşterâsıdır, keyfe mâ yeşâ’ ve yahtâr mutasar-
rıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Ömer Efendi b. İsâ, Mehmed b. Abdullah, İbrahim b. Ali, İbrahim 
Çelebi b. Ahmed, Mustafa b. ( ), Veli Beşe b. Mahmud, Osman b. Ömer, Durmuş 
b. Veli, Mehmed Efendi el-Müezzin ve gayruhüm.

213 [53b-1] Debbâğ Yunus mahallesinden Terzi Hüseyin b. Ali’nin 
evini Mustafa Çelebi b. Ali’ye sattığı
Mahmiye-i İstanbul’da Debbâğ Yunus mahallesinde sâkin terzi üstâd Hüseyin 
b. Ali nâm kimesne meclis-i şer‘-i şerîfde bâ‘is-i hâze’l-kitâb Mustafa Çelebi b. 
Ali nâm kimesne mahzarında ikrâr ve takrîr-i kelâm edip akd-i âtî sudûruna 
değin yedimde mülk ve hakkım olup mahalle-i mezbûrede vâki‘ bir tarafdan 
Medîne-i Münevvere vakfı ve bir tarafdan mahalle-i mezbûre imâmına meşrût 
vakıf menzil ve bir tarafdan Mehmed Ağa nâm kimesne mülkü ve bir tarafdan 
tarîk-i âm ile mahdûd tabaka-i ulyâsında bir bâb oda ve bir sofa ve dehliz ve 
tabaka-i vustâsında bir bâb oda ve dehliz ve kenîf ve tabaka-i süflîsinde bir bâb 
oda ve mahtab ve bir kenîfi müştemil olan menzilimin nısf-ı şâyi‘ini, mezbûr 
Mustafa Çelebi’ye tarafeynden îcâb ve kabûlü hâvî şurût-ı müfsideden ârî bey‘-i 
bâtt-ı sahîh-i şer‘î ile nakd-i râyic fi’l-vakt sekiz bin iki yüz elli akçeye bey‘ ve 
teslîm edip ol dahi ber vech-i muharrer iştirâ ve kabûl ve tesellüm eyledikden 
sonra semeni olan meblağ-ı mezbûr sekiz bin iki yüz elli akçeyi mezbûr Musta-
fa Çelebi yedinden tamâmen ahz u kabz eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Abdullah Efendi b. Mehmed el-İmâm, İbrahim Efendi b. 
Abdülmennân el-Müezzin, Vişnezâde çukadârı Ali Beşe b. Osman, Zeynel Efen-
di b. Himmet, Osman b. Ömer, sekban Mehmed Ağa b. ( ), V… Çelebi b. ( ), Pa-
zarcı Kara Mehmed, el-Hâc Hamza b. ( ), Tüfenkçi Ali Beşe b. ( ), Tüfenkçi Mah-
mud Çelebi b. ( ).







214 [53b-2] Pelik v. David’in tarlasının yarı hissesini Kirkor 
v. Barik’e devrettiği
Vilâyet-i Anadolu’da Divriği kazâsına tâbi‘ Kesme nâm karye ahâlîsinden 
olup mahmiye-i İstanbul’da Manisalı Çelebi mahallesinde sâkin Pelik v. Da-
vid nâm Ermeni kendi tarafından asâleten ve li ebeveyn karındaşı Andon ta-
rafından husûs-ı âti’l-beyâna vekîl olduğu karye-i mezbûre ahâlîsinden Pe-
lik v. Mıgırdiç ve Avanos v. Beyler nâm Ermeniler şehâdetleri ile sâbit olmağ-
la vekâleten meclis-i şer‘-i şerîfde bâ‘is-i hâze’s-sifr Kirkor v. Barik? nâm Erme-
ni muvâcehesinde ikrâr ve takrîr-i kelâm edip tefvîz-i âti’z-zikrin sudûruna de-
ğin müvekkil-i mezbûr ile ale’l-iştirâki’s-seviy taht-ı tasarrufumda olup karye-i 
mezbûre kurbunda vâki‘ bir tarafdan Şeyhî oğlu tarlası ve bir tarafdan Sadık 
oğlu tarlasına ve bir tarafdan bâyi‘-i âhar tarlasına ve bir tarafdan tarîk-i âm ile 
mahdûd tarlamızın nısf-ı şâyi‘ini, mezbûr Kirkor’a ma‘rifet-i sâhib [-i arz] ile 
otuz esedî guruş bedel mukābelesinde asâleten ve vekâleten ferâğ ve tefvîz ol 
dahi tefevvüz ve kabûl eyledikden sonra bedeli olan meblağ-ı mezbûr otuz esedî 
guruşu mezbûr Kirkor yedinden tamâmen ahz u kabz eyledim ba‘de’l-yevm 
sâlifü’z-zikr tarlanın nısf-ı şâyi‘i mezbûr Kirkor’un hakk-ı müfevvezidir, key-
fe mâ yeşâ’ ve yahtâr mutasarrıf olsun dedikde mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Avanos v. Beyler, Toros v. Eksodos, Pelik v. Mıgırdiç, Kirkor v. Ba-
rik, Kahan v. Asvador, Markos v. Haçik, Ares? v. Kelori, Kahan v. Asvador, Ha-
san Beşe b. Abdullah.

215 [53b-3] Mehmed b. Hasan’ın, tarlasının kullanım hakkını 
Mehmed b. Ayvaz’a devrettiği
Vilâyet-i Anadolu’da Kangırı sancağında Kurşunlu kazâsına tâbi‘ Karaca-
lar nâm karye ahâlîsinden olup mahmiye-i İstanbul’da Acem Oğlanı odasın-
da sâkin olan Mehmed b. Hasan nâm kimesne meclis-i şer‘-i şerîfde karye-i 
mezbûre sükkânından diğer Mehmed b. Ayvaz taht-ı tasarrufumda olup karye-i 
mezbûrede vâki‘ bir tarafdan el-Hâc Süleyman tarlası ve bir tarafdan Nebi Sofu 
tarlası ve bir tarafdan Süleyman oğlu tarlası ve bir tarafdan İsmail oğlu tarlası 
ile mahdûd olan tahmînen sekiz kile istî‘âb eden tarlamı, sâhib-i arz ma‘rifetiyle 
mezbûr diğer Mehmed’e on guruş bedel mukābelesinde ferâğ ve tefvîz ol dahi 
tefevvüz ve kabûl ettiğinden sonra bedel-i ferâğ olan meblağ-ı mezbûr on esedî 
guruşu diğer Mehmed yedinden [54a] tamâmen ahz u kabz eyledim ba‘de’l-
yevm mârrü’z-zikr olan tarla mezbûr diğer Mehmed’in hakk-ı müfevvezidir 
emsâli gibi mutasarrıf olsun dedikde gıbbe’t-tasdîki’ş-şer‘î ve’t-tahkīki’l-mer‘î 
mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Ağa muhzırbaşı hâlâ, Mehmed Ağa kethüdâ-yı muhzırân, 
İbrahim Çelebi b. Mehmed, Ali b. Veli ve gayruhüm.

216 [54a-1] Hasan Halîfe b. İbrahim’in evini Mustafa Çelebi b. Ömer’e 
bey‘ bi’l-istiğlâl yoluyla sattığı ve daha sonra kiraladığı
Mahmiye-i İstanbul’da Keçeci Pîrî mahallesinde sâkin Hasan Halîfe b. İbrahim 
nâm kimesne meclis-i şer‘-i şerîf-i enverde bâ‘is-i hâze’l-kitâb Mustafa Çelebi 
b. Ömer nâm kimesne mahzarında ikrâr ve takrîr-i kelâm edip silk-i mülküm-
de münselik olup mahalle-i mezbûrede vâki‘ bir tarafdan İbrahim Çelebi mül-
kü ve bir tarafdan imâma meşrût vakıf menzil ve bir tarafdan Mustafa Çelebi 
mülkü ve bir tarafdan tarîk-i âm ile mahdûd bir bâb tahtânî oda ve muhavvata-
yı ve kenîfi müştemil menzilimi, mezbûr Mustafa Çelebi’ye bi tarîki’l-istiğlâl elli 
esedî guruşa bey‘ ve teslîm ol dahi ber vech-i muharrer tesellüm ettiğinden son-
ra semeni olan meblağ-ı mezbûr elli kıt‘a esedî guruşu mezbûr Mustafa Çelebi 
yedinden ba‘de’l-ahz ve’l-kabz menzil-i mahdûd-ı mezkûru gıbbe’t-tahliyyeti’ş-
şer‘iyye ve’t-tekābuzi’l-mer‘î mezbûr Mustafa Çelebi, târih-i kitâbdan bir sene 
tamâmına değin yedi buçuk esedî guruşa bana îcâr ve teslîm ben dahi ber vech-i 
muharrer istîcâr ve kabûl ve tesellüm eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Veli Beşe b. 
Mahmud el-Muhzır, Abdurrahman Efendi b. Hüseyin, Mehmed Çelebi b. Mus-
tafa el-Müezzin, suyolcu Mehmed Beşe b. Ahmed, Sarrâc Mahmud b. Muslu, 
Sarrâc Ali b. Mehmed, el-Hâc Mehmed el-mutâf ve gayruhüm.

217 [54a-2] el-Hâc Ahmed’in para vakfına, eş-Şeyh Mustafa Efendi 
ile Cafer b. Abdullah’ın nâzır tayin edildiği
Mahmiye-i İstanbul’da Hamamcı Muhyiddin mahallesinde vâki‘ merhûm 
el-Hâc Ahmed nâm sâhibü’l-hayrın vakfı olan bin guruşun nâzırı olmamağla, 
taraf-ı şer‘den bir nâzır nasb ve ta‘yîn olunmak ehem ve elzem olmağla vakf-ı 
mezbûrun dersi‘âmı olan eş-Şeyh Mustafa Efendi ile merhûm-ı mezbûrun 
utekāsından olan Cafer b. Abdullah nâm kimesneler müstakīm ve her vechi-
le nezâret uhdesinden gelmeğe kemâ yenbağī kādir olmağın mezbûrân eş-Şeyh 
Mustafa Efendi ve Cafer vakf-ı mezkûra hasbî nâzırlar nasb ve ta‘yîn olunduk-
larında anlar dahi nezâret-i mezbûreyi kabûl ve merâsimini edâya ta‘ahhüd ve 
iltizâm etmeğin mâ vaka‘a bi’t-taleb ketb olundu.
Fi’l-yevmi’s-sâmin aşer min Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-akrân el-Hâc Kemaleddin Ağa Kethüdâ-yı Hazret-i Efen-
di, fahrü’l-akrân el-Hâc Hüseyin Ağa b. İdris, el-Hâc Mehmed b. Ali, el-Hâc 
Mehmed b. el-Hâc Receb.

218 [54a-3] Mühtedi Ahmed Beşe b. Abdullah’ın aldığı borca kefil olan 
Bogos v. Kirkor’un, kefillikten ihraç edildiği
Mahmiye-i İstanbul’da Eyyûb-i Ensârî kapısı dâhilinde Koca Mustafa Paşa ma-
hallesi sâkinlerinden olup şeref-i İslâm ile müşerref olan Ahmed Beşe b. Abdul-
lah nâm mühtedî meclis-i şer‘-i şerîfde râfi‘-i hâze’l-kitâb Bogos v. Kirkor nâm 
zimmî mahzarında ikrâr ve takrîr-i kelâm edip mezbûr Bogos bundan akdem 
cihet-i deyn-i şer‘îden Sahak nâm zimmî ile oğlu Pelik nâm zimmî zimmetinde 
hakkım olan üç yüz guruşa tarafeynden emir ve kabûlü hâviye kefâlet ile kefîl ol-
muş idi hâlâ kefâlet-i mezbûreden merkūm Bogos’u ihrâc edip husûs-ı mezbûra 
müte‘allika da‘vâdan mezbûr Bogos’un zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Beşe b. Mehmed, Yusuf Ağa b. Abdullah, el-Hâc Hasan b. 
Mehmed, Mustafa Çelebi b. Mehmed, Mustafa b. Abdullah ve gayruhüm mine’l-
hâzırîn.

219 [54b-1] İvaz Odabaşı b. Murad’ın câriyesini azat ettiği
Vilâyet-i Rumeli’nde Kırkkilise kasabasında Câmi‘-i Atîk mahallesi sâkinlerinden 
olup mahmiye-i İstanbul’da Derviş Ali mahallesinde misâfiren sâkin olan İvaz 
Odabaşı b. Murad nâm kimesne meclis-i şer‘-i şerîf-i enver ve mahfil-i dîn-i 
münîf-i enverde ikrâr ve takrîr-i kelâm edip bana rıkkıyyetini mu‘terife olan 
uzun boylu, ala gözlü, kara kaşlı, Rûsiyyetü’l-asl Peymâne bt. Abdullah nâm 
câriye-i memlûkemi, hasbeten lillâhi te‘âlâ ve hasbeten li rûhi Resûlihî’l-me‘âlî 
malımdan tahrîr ve i‘tâk ve zümre-i harâir-i asliyyâta idrâc ve ilhâk eyledim 
ba‘de’l-yevm mevsûfe-i mezbûre sâir harâir-i asliyyât gibi hürre olup üzerinde 
mevâlî için sâbit olan hakk-ı velâdan gayrı hak ve alâka ve medhalim yoktur de-
dikde mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn ve elf.
Şuhûd[ü’l-hâl]: İbrahim Çelebi b. Ahmed, Mehmed b. Mahmud, Terlikî? Meh-
med b. (  ), Mustafa Çelebi b. Ahmed el-Müezzin, İsmail Beşe b. Veli, Ramazan 
Beşe b. Mustafa, Mehmed Beşe b. Receb, Ali b. Receb, Ahmed Beşe b. Abdullah, 
Osman Çelebi b. Ömer, Mustafa Çelebi b. el-Hâc Ahmed ve gayruhüm.

220 [54b-2] Ayşe bt. Musa’nın eski kocası ile arasındaki alacak 
davasında sulh oldukları
Mahmiye-i İstanbul’da Yazıcı mahallesi sâkinlerinden olup zâtı ma‘rifet-i 
şer‘iyye ile ârifân Hasan Beşe b. Musa ve Ahmed Beşe b. Mehmed nâm ki-
mesneler ta‘rîfleri ile mu‘arrefe olan Ayşe bt. Musa nâm hâtun meclis-i şer‘-i 
şerîfde zevc-i sâbıkı Mehmed Efendi b. Veliyyüddin nâm kimesne mahzarında 
ikrâr ve takrîr-i kelâm edip mezbûr Mehmed Efendi’nin firâşından hâsıla sad-
riye sagīr kızım merkūme Fâtıma’nın nafaka-i mefrûzasından bin yetmiş do-
kuz Ramazan-ı şerîfinin ikinci gününden işbu sene tamâmına değin (...) se-
kiz yüz (...) techîz ve tekfînine mu‘tâd üzre harc ve sarf eylediğim dört yüz ak-
çeyi mezbûr Mehmed Efendi’den da‘vâ ve taleb eylediğimde, ol dahi meblağ-ı 
mezbûru bana edâdan imtinâ‘ etmekle beynimizde nizâ‘-ı küllî vukū‘undan 
sonra muslihûn tavassut edip mezbûr Mehmed Efendi ile beynimizde on esedî 
guruş üzerine inşâ-i akd-i sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr on esedî guruşu mezbûr Mehmed Efen-
di yedinden tamâmen ahz u kabz ettiğimden sonra husûs-ı mezbûra müte‘allika 
âmme-i da‘vâdan mezbûr Mehmed Efendi’nin zimmetini ibrâ-i âmm-ı kātı‘ü’l-
hısâm ile ibrâ ve iskāt eyledim ba‘de’l-yevm benden bi’z-zât ya vekîlimden bi’l-
vekâle husûs-ı mezbûra müte‘allika da‘vâ dahi sudûr ederse, lede’l-hükkâmi’l-
kirâm mesmû‘a ve makbûle olmasın dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Mustafa b. Tevekkül, Ali Çelebi b. Şaban, İbrahim Çelebi b. 
Mehmed, Hasan Beşe b. Musa, Hasan Efendi Antakyalı, Molla Mustafa b. Meh-
med Beşe, İbrahim Çelebi b. ( ), Ali b. Ayvat ve gayruhüm.

221 [54b-3] İran Ermenileri’nden tüccar Nazar v. Parsık’ın Agop 
v. Velihan’a emanet olarak verdiği parayı Agop’un ona daha 
önce iade ettiğinin tesbiti
Acem tâ’ifesinden diyâr-ı Acem’de Nahçıvan kasabası müzâfâtından Karakoç 
nâm karye ahâlîsinden olup ticâret tarîkiyle mahmiye-i İstanbul’da Mahmud 
Paşa kurbunda Tahta hanı’nda sâkin Nazar v. Parsık nâm Ermeni meclis-i şer‘-i 
şerîf-i vâcibü’t-teşrîfde, tâ’ife-i mezbûreden bâ‘is-i hâze’s-sifr Agop v. Velihan 
nâm Ermeni muvâcehesinde üzerine da‘vâ ve takrîr-i kelâm edip beynimizde 
târih-i kitâbdan on sene mukaddem vilâyet-i Rumeli’nde medîne-i Yenişehir’de 
bin beş yüz guruşluk esmen? ve esedî ve riyâlimi bana mahmiye-i mezbûrda 
teslîm etmek üzre alâ tarîki’l-vedî‘a mezbûr Agop’a teslîm ol dahi ahz u kabz 
eylediğinden sonra zikr olunan meblağları bana mahmiye-i mezbûrda def ‘ ve 
teslîm etmeyip, kendi mesârifine sarf ile istihlâk edip zimmetinde kalmağla 
hâlâ merkūm Agop’a suâl olunup zikr olunan meblağları bana edâ ve teslîme 
tenbîh olunmak matlûbumdur dedikde gıbbe’s-suâl merkūm Agop cevâbında 
zikr olunan meblağları ber vech-i muharrer müdde‘î-i mezbûr yedinden ahz 
u kabz ettiğimden mâ‘adâ târih-i kitâbdan üç buçuk sene mukaddem vilâyet-i 
Anadolu’da medîne-i Tokat’da Yeni han’da müdde‘î-i mezbûr Nazar ile karında-
şı Merdi nâm Ermeni beynimizde cereyân eden cemî‘ bey‘ ve şirâ ve ahz ve i‘tâ 
ve mu‘âmelât-ı şettâya ve sâir beynimizde ma‘lûme hukūka müte‘allika âmme-i 
da‘vâdan benim zimmetimi ibrâ-i âmm-ı kātı‘ü’l-hısâm ile ibrâ ve iskāt ettiğin-
den sonra yedime hat ve hatimlerini hâvî bir kıt‘a [55a] temessük dahi vermiş-
ler idi deyû def ‘ ile mukābele edicek gıbbe’l-istintâk ve’l-inkâr mezbûr Agop’dan 
def ‘-i mezbûru mübeyyine beyyine taleb olundukda tâ’ife-i mezbûreden olup 
mahmiye-i mezbûrda Vâlide hanı’nda sâkin Kilisli Şâhin v. Mirhan ve Parmak-
kapı kurbunda Dülgerler Hanı’nda sâkin kasaba-i mezbûrda Şeyh Mahmudlu 
Ayvaz v. Ohan nâm Ermeniler li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka târih-i kitâbdan üç buçuk sene mukaddem medîne-i 
Tokat’da Yenihan’da müdde‘î-i mezbûr Nazar ile karındaşı Merdi nâm Erme-
ni müdde‘î-i mezbûr ile beynlerinde cereyân eden cemî‘ bey‘ ve şirâ ve ahz 
ve i‘tâ ve mu‘âmelât-ı şettâya ve sâir beynlerinde ma‘lûme hukūka müte‘allika 
âmme-i da‘vâdan mezbûr Agop’un zimmetini ibrâ-i âm ile ibrâ ve iskāt eyle-
mişler idi biz bu husûsa bu vech [üzre] şâhidleriz, şehâdet dahi ederiz deyû her 
biri edâ-i şehâdet ettiklerinde şâhidân-ı mezbûrânın keyfiyyet-i hâlini suâl için 
savb-ı şer‘-i şerîfden irsâl olunan Mevlânâ Mustafa Efendi b. Abdülaziz evvelâ 
zikr olunan Vâlide hanı’na varıp sükkânından Beros v. Dilan ve Şâhin v. Serkis 
ve Ferman v. Avanos ve Arakli v. Akarros ve Karabet v. Kanos ve Karabet v. Tes-
li ve Mandei v. Nikola ve Sakar v. Yanos ve Nikogos v. Karabet nâm Ermeniler-
den şâhid-i mezbûr Şâhin’in keyfiyyet-i hâlini suâl edip ve sâniyen zikr olunan 
Dülgerler hanı’na varıp sükkânından veled Agop v. Agop ve Hayder v. Avanos 
ve Kirkos v. Beros ve Kaya v. Kesir nâm Ermenilerden şâhid-i mezbûr Ayvaz[’ın] 
keyfiyyet-i hâlini suâl eyledikde her birini şâhidân-ı mezbûrân için ellerinde 
ve dillerinde hıyânetleri yoktur, makbûlü’ş-şehâdedir deyû haber verdiklerini 
Mevlânâ-yı mezbûr mahallinde ve ma‘an irsâl olunan Muharrem b. Şaban ile 
meclis-i şer‘a gelip alâ vukū‘ihi inhâ ve takrîr etmekle ba‘de’t-ta‘dîl ve tezkiy-
ye olunduklarından sonra şehâdetleri makbûle olmağın mûcebince müdde‘î-i 
mezbûr Nazar ber vech-i tahrîr bî-vech mu‘ârazadan men‘ olunup mâ vaka‘a 
bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene seb‘a ve semânîn ve elf.
Şuhûd[ü’l-hâl]: Mehmed Ağa b. ( ) kethüdâ-yı muhzırân, Mehmed Çelebi b. ( ) 
kethüdâ-yı muhzırân, Hasan Çavuş el-Mübâşir, İbrahim Çelebi b. Ahmed, Hü-
seyin Çelebi b. Üveys, el-Hâc Kemal b. ( ) Kethüdâ-yı Hazret-i Efendi, Mahmud 
Çelebi b. İsmail, Hasan Beşe çukadâr efendi, Musa Çelebi b. Receb ve gayruhüm 
mine’l-hâzırîn.

222 [55a-1] Emine bt. Osman b. Mustafa’nın vârisleri, Ömer b. Ali 
b. Mustafa, Ahmed Ağa b. Mehmed ve Fâtıma bt. Mehmed’in 
bedel-i sulh karşılığında anlaştıkları
Mahmiye-i İstanbul’da Ebâ Eyyûb-i Ensârî kapısı dâhilinde Koca Mustafa Paşa 
mahallesi ahâlîsinden olup barutçu tâ’ifesinden iken İslâm ile müşerref olan Ah-
med b. Abdullah nâm kimesne meclis-i şer‘-i şerîfden, tâ’ife-i mezbûrdan olup 
kendi tarafından asîl ve Mıgırdiç nâm zimmî tarafından husûs-ı âti’l-beyâna vekîl 
olduğu Kayzar v. Serkis ve Kirador v. Kirkor nâm zimmîler şehâdetleri ile şer‘an 
sâbit olan Bogos v. Kirkor hâlâ medîne-i Edirne’de nâibü’ş-şer‘i’ş-şerîf Mehmed 
Efendi b. Mustafa b. Veli tarafından hat ve hatmini hâvî ve târih-i kitâb senesi 
Muharremü’l-harâmı’nın yirmi dokuzuncu günü ile müverrah nakl-i şer‘î vârid 
olup mazmûnu fi’l-asl vilâyet-i Anadolu’da kasaba-i Divriği sâkinlerinden olup 
hâlâ başbâkīkulu Mehmed Ağa’nın hizmetinde olan nâkil-i kitâb Ömer b. Ali b. 
Mustafa nâm kimesneden vech-i âtî üzre da‘vâ-yı sahîh-i şer‘iyye ile [me]sbûk 
işhâd-ı şer‘î sudûrundan sonra udûl-ı ahrâr-ı ricâlden olup kasaba-i mezbûrda 
Kaya mahallesinde olup hâlâ mahmiye-i Edirne’de müsâfere vechi üzre sâkin 
olan Ahmed b. Mehmed b. Ali ve yine kasaba-i mezbûrede Debbâğhâne ma-
hallesinde olup mahmiye-i Edirne’de misâfir olan el-Hâc Ali b. Ahmed b. Şaban 
nâm kimesne bu nakl ve tahvîl için mahall-i cerh ve ta‘dîle hâzırân olup her biri 
şöyle edâ-i şehâdet-i şer‘iyye eylediler ki mine’l-asl kasaba-i mezbûrede Mer-
can Tepesi mahallesi sâkinelerinden olup bundan akdem mahrûse-i İstanbul’da 
...? kurbunda sâkine iken ondan akdem fevt [olan] Emine bt. Osman b. Musta-
fa nâm hâtunun babası mezbûr Osman ile müşterî-i mezbûr Ömer’in babası 
mezbûr Ali li ebeveyn karındaşları olup babaları ismi mezbûr Mustafa [55b] ve 
dedeleri ismi merkūm Nu[r]i ve anaları ismi Ayşe ve maskat-ı re’sleri kasaba-i 
mezbûre Kaya mahallesidir. Müteveffât-ı mezbûrenin verâseti usûbet-i nese-
biyye cihetinden müsteşhid-i mezbûra münhasıradır bundan gayrı vârisi ve 
terekesine müstahakk-ı âhar olduğu mâ‘lûmumuz değildir biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olduğunu hâvî olun-
mağın kitâb-ı mezbûr nâkil-i mezbûr Ömer’in taleb ve da‘vâsıyla müteveffât-ı 
mezbûre Emine’nin zevci olup terekesine vâzı‘ü’l-yed olan Ahmed Ağa b. Meh-
med nâm kimesne ile li üm er karındaşı kızı olup zevcim cihetinden vârisesi ol-
mak üzre kezâlik müteveffât-ı mezbûre terekesine vâzı‘atü’l-yed olan Fâtıma bt. 
Mehmed tarafından husûs-ı âti’l-beyâna vekîlleri olduğu mezbûre Fâtıma’nın 
vârisini ma‘rifet-i şer‘iyye ile ârifân Mehmed b. Ali ve Ali b. Ömer nâm kimes-
neler ve şehâdetleri ile şer‘an sâbit Hasan Bey b. Ali nâm kimesneler mahzarın-
da feth ve kırâ’at ve istintâk olundukda mezbûr Hasan Bey dahi müvekkilleri 
mezbûrân Ahmed Ağa ve Fâtıma müteveffât-ı mezbûrenin terekesine vâzı‘ü’l-
yed oldukları ikrâr, lâkin kitâ[b]-ı mezbûrun hâlâ medîne-i Edirne’de nâibü’ş-
şer‘i’ş-şerîf olan merkūm Mehmed Efendi tarafından vürûdunu inkâr etmeğin 
müdde‘î-i mezbûrdan kitâb-ı mezkûr hâlâ medîne-i Edirne’de nâibü’ş-şer‘i’ş-
şerîf olan Mehmed Efendi tarafından vârid olup zeylinde olan hat ve hatim 
merkūm Mehmed Efendi’nin hat ve hatmi olduğuna beyyine taleb olundukda 
kitâb-ı mezkûrun zeylinde isimleri mastûr olup yol şâhidleri olan mahmiye-i 
İstanbul’da misâfiren Evliyâ Efendi odalarında sâkin Kasım Halîfe b. Mehmed 
b. Kasım ve İmâm Ali odalarında sâkin Ali b. İbrahim b. Sultan nâm kimesne-
ler li ecli’ş-şehâde meclis-i şer‘a hâzırân olup işhâd olunduklarında fi’l-hakīka 
hâlâ medîne-i Edirne’de nâibü’ş-şer‘i’ş-şerîf olan Mehmed Efendi b. Mustafa 
[b.] Veli kitâb-ı mezkûru bizim üzerimize kırâ’at ve isimlerimizi zeyline tahrîr 
ve huzûrumuzda imzâ ve mühürleyip hat ve hatmine bizi işhâd etmiş idi biz 
kitâb-ı mezbûrun zeylinde olan hat ve hatim hâlâ medîne-i Edirne’de nâibü’ş-
şer‘ merkūm Mehmed Efendi’nin hat ve hatmi olduğuna şâhidleriz, şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle olup mûcebince ba‘de’l-hükmi’ş-şer‘ müdde‘î-i 
mezbûr Ömer meclis-i şer‘-i şerîfde vekîl-i merkūm Hasan Bey mahzarın-
da ikrâr ve takrîr-i kelâm edip müteveffât-ı mezbûrenin terekesinden hisse-i 
şer‘iyyemi vâzı‘âni’l-yed olan mezbûrân Ahmed Ağa ve Fâtıma Hâtun’dan ta-
leb ve da‘vâ ettiğimde beynimizde nizâ‘-ı küllî vukū‘undan sonra muslihûn ta-
vassut edip mezbûrân Ahmed Ağa ve Fâtıma Hâtun ile beynimizde altı yüz elli 
guruş inşâ-i akd-i sulh ettiklerinde ben dahi sulh-i mezbûru kabûl ve bedel-i 
sulh olan meblağ-ı mezbûr altı yüz elli guruşu yedlerinden ahz u kabz ettiğim-
den sonra müteveffâ[t]-ı mezbûrenin terekesine müte‘allika âmme-i de‘âvâtdan 
mezbûrân Ahmed Ağa ve Fâtıma Hâtun’un zimmetini ibrâ ve iskāt eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene seb‘a ve semânîn ve elf.
Şuhûd[ü’l-hâl]: Çorbacı Mehmed Ağa b. Ahmed, Hasan Efendi el-Müezzin, 
el-Hâc İsmail b. Hüseyin, el-Hâc Mustafa b. Ali, Receb b. Abdullah el-Bevvâb, 
Rasül Efendi el-İmâm, Sâlih Çelebi b. Mustafa, Mustafa b. Hasan, Ali b. Mustafa, 
el-Hâc Mustafa b. ( ) ve gayruhüm.

223 [55b-1] Kastamonu’nun Ahlatcık köyü müsellemi Ali Ağa 
b. Abdullah ile kethüdâsı Ali Ağa’nın köy halkından haksız 
yere aldıkları para hususunda tarafların sulh oldukları
Husûs-ı âti’l-beyânın mahallinde tahrîri iltimâs olunmağın kıbel-i şerî‘at-i 
mergūbeden irsâl olunan Mevlânâ Şeyh Mehmed Efendi Mustafa Efendi b. 
el-Hâc Halil’in mahmiye-i İstanbul’da Mi‘mar Sinan mahallesinde vâki‘ men-
ziline varıp zeyl-i vesîkada muharrerü’l-esâmî olan müslimîn huzûrunda akd-i 
meclis-i şer‘-i âlî eyledikde vilâyet-i Anadolu’da Kastamonu kazâsına tâbi‘ Ahla-
tacık nâm karye sükkânından Müezzin Hüseyin Halîfe b. Hasan nâm kimesne 
kendi tarafından asâleten ve li ebeveyn karındaşı Mehmed nâm kimesne tarafın-
dan husûs-ı âti’l-beyâna vekîl olduğu Mustafa Bey b. Mehmed ve Mehmed Beşe 
b. el-Hâc Rıdvan nâm kimesneler şehâdetleri ile şer‘an sâbit olmağla vekâleten 
meclis-i ma‘kūd-ı mezbûrda [56a] sâbıkan kazâ-i mezkûr mütesellimi olan Ali 
Ağa b. Abdullah’ın kethüdâsı olan bâ‘is-i hâze’l-kitâb diğer Ali Ağa b. Mehmed 
nâm kimesne mahzarında ikrâr ve takrîr-i kelâm edip mezbûr Ali Ağa kazâ-i 
mezbûr mütesellimi iken kethüdâsı merkūm diğer Ali Ağa târih-i kitâbdan on 
beş ay mukaddem senin karındaşın mezbûr Mehmed karye-i mezbûrda sâkine 
Ayşe nâm hâtunu darb etmekle mezbûre Ayşe iskāt-ı cenîn etmiş deyû karında-
şım müvekkil-i mezbûr ile benim elli beş esedî guruşumuzu ve karye-i mezbûre 
ahâlîsinden dahi yetmiş bir esedî guruşu bi gayri hakkın ahz u kabz etmeğin ka-
rındaşım mezbûr Mehmed ile benden ber vech-i muharrer fuzûlen ahz u kabz 
eylediği meblağ-ı mezbûr elli beş esedî guruş merkūm diğer Ali Ağa’dan asâleten 
ve vekâleten da‘vâ ve taleb eylediğimde, ol dahi inkâr etmeğin beynimizde nizâ‘ 
vukū‘undan sonra muslihûn tavassut edip merkūm diğer Ali Ağa ile dokuz bu-
çuk esedî guruş üzerine beynimizde inşâ-i akd-i sulh eylediklerinde ben dahi 
asâleten ve vekâleten sulh-i mezbûru kabûl ve bedel-i sulh olan meblağ-ı mezbûr 
dokuz buçuk esedî guruşundan ve husûs-ı mezbûra müte‘allika âmme-i de‘âvî 
ve mütâlebâtdan mütesellim-i mezbûr Ali Ağa ile kethüdâsı olan merkūm di-
ğer Ali Ağa’nın zimmetlerini asâleten ve vekâleten ibrâ-i âmm-ı kātı‘ü’n-nizâ‘la 
ibrâ ve iskāt eyledim dedikde gıbbe’t-tasdîki’ş-şer‘î karye-i mezbûre ahâlîsi taraf-
larından dahi kezâlik husûs-ı câ’i’l-beyâna vekîl olduğu mezbûrân Mustafa Bey 
ve Mehmed’in şehâdetleri ile şer‘an sâbit olan Mehmed b. Mahmud nâm kimes-
ne meclis-i mezkûrda, merkūm diğer Ali Ağa muvâcehesinde bi’l-vekâle ikrâr 
ve takrîr-i kelâm [edip] ben dahi merkūm diğer Ali Ağa’nın vech-i muharrer 
üzre karye-i mezbûre ahâlîsinden bi gayri hakkın ahz u kabz eylediği meblağ-ı 
mezbûr yetmiş bir esedî guruşu vekâlet-i mahkiyem hasebiyle kethüdâ-yı mezkûr 
Ali Ağa’dan da‘vâ ve taleb eylediğimde, ol dahi inkâr etmekle muslihûn tavas-
sut edip dört esedî guruş üzerine beynimizde inşâ-i akd-i sulh eylediklerinde 
ben dahi bi’l-vekâle sulh-i mezbûru kabûl ve bedel-i sulh olan meblağ-ı mezbûr 
dört esedî guruşu mezbûr diğer Ali Ağa yedinden tamâmen ahz u kabz edip 
bâkī altmış yedi esedî guruşdan ve husûs-ı mezbûra müte‘allika cemî‘ de‘âvî ve 
muhâsamâtdan mezbûr diğer Ali Ağa ile mütesellim-i mezkûr Ali Ağa’nın zim-
metlerini bi’l-vekâle ibrâ-i âmm-ı dâfi‘ü’l-hisâm ile ibrâ ve iskāt eyledim dedikde 
isre’t-tasdîki’l-mer‘î husûs-ı mezkûru Mevlânâ-yı mezbûr mahallinde tahrîr ve 
ma‘an ba‘s olunan Hüseyin b. Abdullah ile meclis-i şer‘a gelip alâ vukū‘ihi inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Efendi b. İbrahim, Hüseyin Efendi b. el-Hâc İbrahim, 
Mehmed Ağa b. Abdülkādir, İbrahim Efendi b. Ahmed, Musa Efendi b. Şaban, 
Mustafa Efendi b. el-Hâc Mehmed Ağa, Hüseyin Çavuş el-Mübâşir, Hüseyin b. 
Abdullah ve gayruhüm mine’l-hâzırîn.

224 [56a-1] Ali Ağa b. Mustafa’nın vârisleri Mehmed Efendi 
b. Mehmed ile Ayşe ve Kâmile arasındaki veraset davasının 
sulhla sonuçlandığı
Mahmiye-i İstanbul’da Cebecibaşı mahallesinde sâkin Mehmed Efendi b. Meh-
med nâm kimesne meclis-i şer‘-i şerîf-i enverde vilâyet-i Anadolu’da Beypa-
zarı kasabası sâkinelerinden bâ‘isetü hâze’l-vesîka Ayşe ve Kâmile bt. Hüseyin 
Bey nâm hâtunlar taraflarından husûs-ı âti’l-beyâna vekîlleri olduğu zâtlarını 
ma‘rifet-i şer‘iyye ile ârifân Mustafa Beşe b. Ahmed ve Osman Çavuş b. Pîr 
Ömer nâm kimesneler şehâdetleri ile şer‘an sâbit olan el-Hâc İslâm b. Ebûbekir 
nâm kimesne mahzarında ikrâr ve takrîr-i kelâm edip kasaba-i mezbûrda sâkin 
iken bundan akdem vefât eden Ali Ağa b. Mustafa’nın ben li ebeveyn ammi oğlu 
ve usûbet-i nesebiyye cihetinden hasren vârisi iken müvekkiletân-ı mezbûretân 
Ayşe ve Kâmile müteveffâ-yı mezbûrun li ebeveyn halaları olmağla vâriseleri ol-
mak zu‘muyla ber mûceb-i defter-i kassâm, müteveffâ-yı mezbûrun terekesin-
den bin guruşluk esbâbını kabz etmeleri ile ben dahi müteveffâ-yı mezbûrun 
dâyinleriMehmed ve diğer Mehmed Çelebi’yi meblağ-ı mezbûr bin guruşun altı yüz 
iki guruşunu mezbûretân Ayşe ve Kâmile üzerlerine rızâları ile havâle edip anlar dahi mezbûrûn ile havâle-i mezbûreyi kabûl edip ve dört yüz guruşunu 
mezbûretân Ayşe ve Kâmile’den bundan akdem da‘vâ ve taleb eylediğimde an-
lar dahi meblağ-ı bâkī-i mezbûru bana edâdan imtinâ‘ etmeleri ile beynimizde 
nizâ‘-ı küllî vukū‘undan sonra muslihûn tavassut edip mezbûretân Kâmile ve 
Ayşe ile beynimizde on esedî guruş ve meclis-i sulhde mevcûd bir re’s doru kıs-
rak ve iki köhne mak‘ad ve bir köhne seccâde üzerine inşâ-i akd-i sulh eyledikde 
ben dahi sulh-i mezbûru kabûl ve bedel-i sulh olan meblağ-ı mezbûr on esedî 
guruş ile mârrü’z-zikr kızıl kısrak ve mak‘ad ve seccâdeyi mezbûretân Ayşe ve 
Kâmile’nin yedlerinden ahz u kabz eylediğimden sonra müteveffâ-yı mezbûrun 
kalîl ve kesîr terekesine müte‘allika cemî‘ de‘âvî ve mütâlebâtdan mezbûretân 
Ayşe ve Kâmile’nin zimmetlerini ibrâ-i âmm-ı kātı‘ü’n-nizâ‘ ile ibrâ ve iskāt ey-
ledim dediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Eş-Şeyh Bâli Efendi, Kar[a]baş el-Hâc Mehmed Çelebi, İmâm 
Efendi b. ( ), Kırlı zâde b. Halil Beşe, Mehmed Beşe b. ( ), Hüseyin Efendi b. Ha-
san, Fahrü’l-kuzât Halil Efendi b. Mehmed, Hüseyin Çelebi b. el-Hâ[c] Resûl, 
Hasan b. Hüseyin ve gayruhüm mine’l-hâzırîn.

225 [56b-1] Sultana bt. Apostol ile Aleksandri v. Zafiri’nin boşandıkları
Mahmiye-i İstanbul’da el-Hâc Hüseyin mahallesinde sâkin olup zâtı Manol v. Ta-
naş ve Yamandi v. Zafiri nâm zimmîler ta‘rîfleri ile mu‘arrefe olan Sultana bt. Apos-
tol nâm Nasrâniyye meclis-i şer‘-i hatîr-i lâzımü’t-tevkīrde zevc-i muhâlı‘ı işbu 
bâ‘isü’s-sifr Aleksandri v. Zafiri nâm zimmî mahzarında ikrâr-ı tâm ve takrîr-i 
kelâm edip zevcim mezbûr Aleksandri zimmetinde mütekarrir ve ma‘kūdun-
aleyh olan beş yüz akçe mehr-i müeccelim üzerine ve nafaka iddet-i ma‘lûmem 
ve me’ûnet-i süknâm dahi kendi üzerime olmak üzre zevcim mezbûr Aleksand-
ri ile muhâla‘a-i sahîha-i şer‘iyye ile muhâla‘a eylediğimde, ol dahi hul‘-i mezbûru 
kabûl eylediğinden sonra hukūk-ı zevciyyete müte‘allika cemî‘ de‘âvî ve eymân-ı 
muhâsamâtdan her birimiz âharın zimmetini ibrâ-i âmm-ı kātı‘ü’l-hısâm ile ibrâ 
ve iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Kethüdâ b. Abdullah, el-Hâc Mustafa el-Muhzır, Ali b. 
Abdullah, İbrahim Çelebi b. Mehmed ve gayruhüm mine’l-hâzırîn.

226 [56b-2] Safiye bt. Ali ile Musa b. Mehmed’in boşandıkları
Mahmiye-i İstanbul’da Yeni bahçe kurbunda Karabaş mahallesi sâkinelerinden 
olup zâtı ma‘rifet-i şer‘iyye ile ârifân Ahmed Çelebi b. Yusuf ve Mehmed b. Veli 
nâm kimesneler ta‘rîfleri ile mu‘arrefe olan Safiye bt. Ali nâm hâtun meclis-i 
şer‘-i şerîfde zevc-i dâhili bâ‘is-i hâze’l-kitâb Musa b. Mehmed nâm kimesne 
mahzarında ikrâr ve takrîr-i kelâm edip zevcim mezbûr Musa zimmetinde mü-
tekarrir ve ma‘kūdun-aleyh olan beş yüz akçe mehr-i müeccelim ve nafaka-i 
iddet-i ma‘lûmem üzerlerine, mukaddemâ kendiye def ‘ ve teslîm eylediğim 
yedi kıt‘a esedî guruş bedel-i hul‘ olmak üzre ve me’ûnet-i süknâm dahi ken-
di üzerime olmak üzre zevcim mezbûr Musa ile muhâla‘a-i sahîha-i şer‘iyye ile 
muhâla‘a edip ol dahi muhâla‘a-i mezbûreyi kabû[l] ettiğinden sonra hukūk-ı 
zevciyyete ve meblağ-ı mezbûra müte‘allika âmme-i da‘vâdan her birimiz âharın 
zimmetini ibrâ-i âmm-ı kātı‘ü’n-nizâ‘ ile ibrâ [ve] iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Saferi’l-hayr li sene seb‘a ve semânîn ve elf.
Şuhûd[ü’l-hâl]: İbrahim Çelebi b. Mehmed, Ebûbekir b. Hüseyin, Osman Beşe b. 
Ömer, İbrahim Çelebi b. Ahmed ve gayruhüm.

227 [56b-3] Emine bt. İbrahim’in Mehmed Çelebi b. Ahmed’e olan 
borcunu ödeyeceği
Mahmiye-i İstanbul’da Fenâyî Dede mahallesi sâkinelerinden Emine bt. İb-
rahim nâm hâtun zât[ını] ma‘rifet-i şer‘iyye ile ârifân İbrahim Çelebi b. Ah-
med ve Mustafa Beşe b. Ali nâm kimesneler ta‘rîfleriyle mu‘arrefe oldukdan 
sonra meclis-i şer‘-i şerîfde bâ‘is-i hâze’l-kitâb Mehmed Çelebi b. Ahmed nâm 
kimesne mahzarında ikrâr ve takrîr-i kelâm edip mezbûr Mehmed Çelebi’ye 
cihet-i karz-ı şer‘îden yedine verdiğim temessük mûcebince deynim olan iki 
yüz yirmi yedi buçuk guruşun altmış yedi buçuk guruşunu mezbûr Mehmed 
Çelebi’ye bundan akdem edâ ve teslîm ol dahi yedimden ahz u kabz edip bâkī 
yüz altmış esedî guruşu zimmetimde mezbûr Mehmed Çelebi’ye vâcibü’l-edâ 
ve lâzımü’l-kazâ deynimdir dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’r-râbi‘ min Saferi’l-hayr li sene seb‘a ve semânîn ve elf.
Şuhûdü’l-hâl: Veli Bey b. Mahmud, Abdullah Çelebi b. Ahmed Efendi, Ebûbekir 
b. Hüseyin, Mehmed b. Mehmed ve gayruhüm mine’l-hâzırîn.

228 [56b-4] Kâtibe bt. Abdullah’ın vakfettiği eve dair vakfiye
Mâ iştemele aleyhi hâze’l-kitâb mine’l-vakfi’l-mûcibi li’s-sevâb cerâ indî alâ 
nehci’s-savâb ve hakemtü bi sıhhatihî ve lüzûmihî mürâ‘iyen levâzıme’l-hükmi fî 
küllî bâb âlimen bi mevâki‘i’l-hilâfi’l-cârî beyne’l-eimmeti’l-eslâf ve ene’l-fakīru 
ile’llâhi Abdülkādir b. Feyzullah el-müvellâ hilâfeten bi medîne-i Kostantıniyye 
el-mahmiyye -ufiye anhümâ-.

[57a] Elhamdü lillâhi li veliyyihî ve’s-salâti alâ nebiyyihî ve alâ âlihî ve ashâbihi’l-
müte’eddibîne bi âdâbihî ammâ ba‘d, sebeb-i inşâ-i kitâb-ı şer‘î ve bâ‘is-i imlâ-i 
hitâb-ı mer‘î oldur ki mahmiye-i İstanbul’da Çıkrıkçı Kemal mahallesinde sâkine 
Kâtibe bt. Abdullah nâm hâtun tarafından vakf-ı âti’l-beyânı ikrâr, ba‘dehu da‘vâ-
yı rücû‘ ve istirdâda vekîl olduğu zâtını ma‘rifet-i şer‘iyye ile ârifân Seyyid Musa 
Efendi b. Seyyid Mehmed ve Osman Ağa b. Kemal nâm kimesneler şehâdetleri 
ile sâbit olan Mehmed Çelebi b. Ali nâm kimesne meclis-i şer‘-i şerîf-i enver ve 
mahfil-i dîn-i münîf-i ezherde, vakf-ı âti’l-beyâna li ecli’t-tescîl mütevellî nasb 
ve ta‘yîn eylediği diğer Mehmed Çelebi b. Süleyman nâm kimesne mahzarın-
da bi’l-vekâle ikrâr-ı tâm ve takrîr-i kelâm edip müvekkilem mezbûre Kâtibe 
Hâtun vakf-ı âti’z-zikrin sudûruna değin yedinde mülk ve hakkı olup mahalle-i 
mezbûrede vâki‘ bir tarafdan Hüseyin Çelebi mülkü ve iki tarafdan Medîne-i 
Münevvere vakfı olan menzil ve bir tarafdan tarîk-i âm ile mahdûd fevkānî ve 
tahtânî iki bâb oda ve bir sofa ve tahtânî bir matbah ve iki kenîfi müştemil mülk 
menzilini, bi cümleti’t-tevâbi‘ ve’l-levâhık hasbeten lillâhi’s-samed vakf-ı sahîh-i 
muhalled ve haps-i sarîh-i müebbed ile vakf ve haps edip şöyle şart eyledi ki 
menzil-i mahdûd-ı mezkûrda evvelâ kendi hayâtında oldukça sâkine ola, ba‘de 
vefâtihâ Hayati bt. Abdullah nâm câriyesi sâkine ola anın dahi vefâtından sonra 
İsmail b. Abdullah nâm kimesne sâkin ola, ba‘de vefâtihî mezbûr İsmail’in evlâdı 
ve evlâdı ve evlâd-ı evlâd-ı evlâdı sâkin olalar ve ba‘de inkırâzi’l-kül menzil-i 
mahdûd-ı mezkûra mahalle-i mezbûrede müezzin olanlar mutasarrıf olalar ve 
meşrûtun-lehümden her biri nevbetinde menzil-i mezbûrun imâret ve me-
remmete muhtâc olan yerlerini kendi mallarıyla imâret ve meremmet eyleye-
ler ve kezâlik meşrûtun-lehümden her biri kendi mallarıyla beş akçe su iştirâ 
ve iskā-yı atşân edip sevâbını rûhuma ihdâ eyleyeler deyû menzil-i mahdûd-ı 
mezkûru fâriğan ani’l-şevâgil mütevellî-i mezbûra teslîm ol dahi ber vech-i 
muharrer tesellüm ve kabz eyledi dedikde gıbbe’t-tasdîki’ş-şer‘î vekîl-i mezbûr 
Mehmed Çelebi semt-i vifâkdan cânib-i şikāka âzim olup vakf-ı akār hazret-i 
İmâm-ı A‘zam ve hümâm-ı akdem mezheb-i şerîflerinde gayr-ı lâzım olduğun-
dan mâ‘adâ, İmâm-ı Muhammed hazretleri katında vâkıf menfa‘at-i vakfı ken-
di nefsine şart etmekle vakıf bâtıl olur, binâen alâ zâlik vakf-ı mezbûrdan rücû‘ 
edip menzil-i mezbûru müvekkile-i mezbûre için bi’l-vekâle istirdâd ederim 
dedikde mütevellî-i merkūm cevâb-ı bâ savâba mütesaddî olup eğerçi hâl bast 
olunan minvâl üzredir, lâkin İmâm-ı Ebû Yusuf hazretleri katında vâkıf mü-
cerred vakaftü demekle vakıf şart-ı mezkûra mukārin dahi olursa sahîh olup 
sıhhat ise imâm-ı müşârün-ileyh hazretleri katında lüzûmdan müfârık değil-
dir deyû redden imtinâ‘ ve vekîl-i mezbûr ile husûmet ve nizâ‘ edip hâkim-i 
muvakki‘-i kitâb hazretleri huzûrunda müterâfi‘ân ve fasl ve hasma tâlibân ol-
duklarında, hâkim-i mûmâ-ileyh -lâ zâle’l-hakku câriyyen beyne yedeyhi- haz-
retleri dahi vakfa nazar ve mubtıl-ı hayr olmakdan hazer edip alâ kavli men 
yerâhu vakf-ı mezbûrun evvelâ sıhhatine ve sâniyen lüzûmuna hükm etme-
ğin ba‘de’l-yevm menzil-i mahdûd-ı mezkûrun vakfı sahîh ve lâzım oldu. Fe-
men beddelehû ba‘demâ semi‘ahû fe-innemâ ismuhû ale’llezîne yübeddilûnehû 
inna’llâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm [57b] cerâ 
zâlik ve hurrire fi’l-yevmi’s-sânî ve’l-ışrîn min Saferi’l-hayr li sene seb‘a ve 
semânîn ve elf min hicreti men lehü’l-izzi ve kemâlü’ş-şeref.
Şuhûdü’l-hâl: Seyfullah Efendi b. Osman el-İmâm, Ali Ağa b. Osman, Seyyid 
Mehmed Efendi b. Musa, Osman Ağa b. Kemal, Hasan Ağa b. Receb, Mehmed b. 
Şaban, sipâhi Mehmed Bey b. Hasan, Hasan Bey b. Abdullah, Ali Beşe b. Abdul-
lah, terzi Hasan Beşe b. ( ) ve gayruhüm.

229 [57b-1] Ayşe bt. Ramazan ile Mehmed Dede 
b. Mahmud’un boşandıkları
Mahmiye-i İstanbul’da Hoca Ali mahallesi sâkinelerinden Ayşe bt. Ramazan 
nâm hâtun zâtı ma‘rifet-i şer‘iyye ile ârifân Mehmed Çelebi b. Ahmed ve Ha-
lil b. İbrahim nâm kimesneler ta‘rîfleri ile mu‘arrefe oldukdan sonra meclis-i 
şer‘-i şerîfde zevc-i dâhili bâ‘is-i hâze’l-kitâb Mehmed Dede b. Mahmud nâm 
kimesne mahzarında ikrâr ve takrîr-i kelâm edip zevc-i mezbûr Mehmed Dede 
zimmetinde mütekarrir ve ma‘kūdun-aleyh olan bin akçe mehr-i müeccelim 
ve nafaka-i iddet-i mu‘ayyene-i ma‘lûmem üzerlerine ve me’ûnet-i süknâm 
dahi kendi üzerime olmak üzre zevcim mezbûr Mehmed Dede ile muhâla‘a-i 
sahîha-i şer‘iyye ile muhâla‘a edip ol dahi muhâla‘a-i mezbûreyi kabûl ettiğin-
den sonra hukūk-ı zevciyyete müte‘allika âmme-i da‘vâdan her birimiz âharın 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Abdullah b. Veli, Mustafa b. Ramazan, İbrahim Çelebi b. Ahmed, 
Ebûbekir b. Hüseyin, Mehmed b. Mehmed ve gayruhüm.

230 [57b-2] Hasan, Receb, Ramazan ve Mehmed adlı at 
tacirlerinin Kirakos v. Kazar’dan satın aldıkları atlar 
dolayısıyla borçları olduğu
Mahmiye-i İstanbul’da Davud Paşa mahallesi sâkinlerinden bâ‘is-i hâze’r-rakīm 
Kirakos v. Kazar nâm zimmî meclis-i şer‘-i şerîfde mahmiye-i mezbûrda Ebâ 
Eyyûb-i Ensârî kapısı dâhilinde Koca Mustafa Paşa mahallesi sâkinlerinden 
olup canbâz tâ’ifesinden şerîkler olan Hasan b. Mehmed ve Receb b. Abdul-
lah ve Ramazan b. Yusuf ve Mehmed b. Hızır nâm kimesneler mahzarlarında 
üzerlerine da‘vâ ve takrîr-i kelâm edip mezbûrûn Hasan ve Receb ve Rama-
zan ve Mehmed zimmetlerinde yedinden iştirâ ve kabz ettikleri altı re’s bârgir 
bahâlarından yüz otuz iki esedî guruş hakkım olmağla mezbûruna suâl olunup 
meblağ-ı mezbûru bana edâ ve teslîme tenbîh olunmak matlûbumdur dedikde 
gıbbe’s-suâl mezbûrûn Hasan ve Receb ve Ramazan ve Mehmed cevâblarında, 
kaziyye minvâl-i muharrer üzre olup zikr olunan altı re’s bârgir bahâlarından 
zimmetlerinde müdde‘î-i mezbûr Kirakos’a vâcibü’l-edâ ve lâzımü’l-kazâ yüz 
otuz iki guruş deynleri olduğunu her biri ikrâr ve i‘tirâf etmeğin alâ mûceb-i 
i‘tirâfihim meblağ-ı mezbûr yüz otuz iki guruşu müdde‘î-i mezbûra edâ ve 
teslîme mezbûrûna tenbîh olunmağın mâ vaka‘a bi’t-taleb ketb olundu.
Fi’l-yevmi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn 
ve elf.
Şuhûd[ü’l-hâl]: İbrahim Çelebi b. Mehmed, Mahmud Çelebi b. ( ) Du‘âcı, Osman 
b. Ömer, Ebûbekir b. Hüseyin, Musa Halîfe b. Receb.

231 [58a-1] Yeniçeri Yusuf Beşe b. Ali’nin bölüğe ait paradan 
Mehmed b. Davud’a emanet verdiği meblağı geri istediği
Dergâh-ı âlî -dâme merci‘an li’l-e‘âlî- yeniçerilerinden elli üçüncü bölüğü 
mahsûs oda mühimmâtı için mevkūfe nukūdun hâlâ mütevellîsi olan bâ‘is-i 
hâze’l-kitâb Yusuf Beşe b. Ali nâm kimesne meclis-i şer‘-i şerîfde Terkos 
nâhiyesinemesne mahzarında üzerlerine da‘vâ ve takrîr-i kelâm edip yedimde olan mâl-ı 
vakf-ı mezbûrdan yüz on beş esedî guruşu bin seksen senesi Şevvâli'n evâsıtında 
mezbûr Mehmed'e emânet ve teslîm ol dahi yedimden istidâne ve tesellüm ve 
kabzetmiş idi hâlâ mezbûr Mehmed'e suâl olunup meblağ-ı mezbûru bana 
edâ ve teslîme tenbîh olunmak matlûbumdur dedikde gıbbe’s-suâl merkūm 
Mehmed cevâbında kaziyye minvâl-i muharrer üzre olduğu bi tav‘ihî ikrâr ve 
i‘tirâf etmeğin mûcebince meblağ-ı mezbûr yüz on beş esedî guruşu müdde‘î-i 
mez[bûr] Yusuf Beşe'ye edâ ve teslîme mezbûr Mehmed'e tenbîh olunmağın mâ 
vaka‘a bi’t-taleb ketb olundu.
Fi’s-sâmin min aşer min Saferi’l-hayr li sene seb‘a ve semânîn ve elf.
Şuhûdü’l-hâl: Solak Ali Çelebi, İbrahim Beşe el-Mübâşir, el-Hâc Hasan b. ( ), Os-
man Beşe b. ( ) ve gayruhüm mine’l-hâzırîn.232 [58a-2] Mustafa Çelebi b. Yusuf ’un vârislerinin babalarına ait 
olduğu gerekçesiyle istedikleri evin daha önce babası tarafından 
satılmış olduğu
Fi’l-asl Havâss-ı Aliyye kazâsı müzâfâtından Büyük Çekmece nâhiyesineTatarcık nâm karye ahâlîsinden olup mahmiye-i İstanbul'da Şehremini kur-
bunda Aydın Kethüdâ mahallesinde sâkin [iken] bundan akdem vefât eden 
Mustafa Çelebi b. Yusuf nâm kimesnenin veresesi zevcesi Ayşe bt. Mehmed 
nâm hâtun ile sulbî kebîr oğulları Mehmed ve Osman ve sulbî kebîre kızı 
Sâliha'ya münhasıra olduğu şer‘an mütehakkik oldukdan sonra mezbûrûn 
Mehmed ve Osman ve Sâliha kendi taraflarından asâleten ve vâlideleri Ayşe 
tarafından husûs-ı âti’l-beyâna vekîl oldukları nehc-i şer‘î üzre sâbit olmağ-
la vekâleten meclis-i şer‘-i şerîfde karye-i mezbûre sâkinlerinden iken bun-
dan akdem vefât eden Hüseyin nâm kimesnenin hasren vârisleri olup karye-i 
mezbûrda vâki‘ zikri âtî menzili vâzı‘ü’l-yed oldukları mütehakkik olan babası 
İbrahim nâm kimesne ile kızı Rukiye nâm hâtun taraflarından husûs-ı âti’l-
beyâna vekîller olduğu mezbûre Rukiye'nin zâtına ma‘rifet-i şer‘î ile ârifân 
olan Davud b. Abdullah ile mezbûr Mehmed şehâdetleri ile şer‘an sâbit olan 
Mustafa b. Abdullah nâm kimesne mahzarında üzerine da‘vâ ve takrîr-i kelâm 
edip karye-i mezbûrede vâki‘ bir tarafdan kuşçu Mehmed mülkü ve bir taraf-
dan Kadir Kulu demekle ma‘rûf Veli Beşe mülkü ve bir tarafdan İbrahim Beşe 
mülkü ve bir tarafdan babamız müteveffâ-yı mezbûrun âhar menzilesinden 
olan bağı ile mahdûd büyût-ı adîdeyi müştemil menzil baba[mız] müteveffâ-
yı mezbûrun ile’l-vefât mülkü olup ba‘de vefâtihî menzil-i mezbûr irsen bize 
intikāl etmiş iken, hâlâ müvekkilân-i mezbûrân İbrahim ve Rukiye müteveffâ-
yı mezbûr Hüseyin terekesinden olmak üzre bi gayr-i vech-i şer‘î vâzı‘ü’l-yed 
ederler hâlâ vekîl-i mezbûr Mustafa'ya suâl olunup mezbûrân İbrahim ve 
Rukiye menzil-i mezbûrdan kasr-ı yed edip bize teslîm etmek üzre tenbîh 
olunmak matlûbum[uz]dur dediklerinde gıbbe’s-suâl vekîl-i mezbûr Musta-
fa cevâbında müdde‘iyûn-ı mezbûrûn babaları müteveffâ-yı mezbûr Mus-
tafa hayâtında karye-i mezbûrda vâki‘ menzil-i mahdûd-ı mezbûrunu yedi 
bin akçe semen-i makbûzu müteveffâ-yı mezbûr Hüseyin kezâlik hayâtında 
bey‘ ve teslîm ol dahi iştirâ ve tesellüm edip hattâ müteveffâ-yı mezbûr 
hayâtında şuhûd mahzarında ikrâr dahietmiş idi deyû def ‘ mukābele edi-
cek gıbbe’l-istintâk ve’l-inkâr mezbûr Mustafa'dan def ‘-i mezbûrunu mübey-
yine beyyine taleb olundukda karye-i mezbûr ahâlîsinden olup misâfir[en] 
mahmiye-i mezbûrede İbrahim Beşe mahallesinde sâkin Veli b. Abdülkādir ve 
Ali b. Mustafa nâm kimesneler li ecli’ş-şehâde meclis-i şer‘a hâzırân olup işhâd olunduklarında fi’l-hakīka müteveffâ-yı mezbûr Mustafa hayâtında karye-i 
mezbûrede vâki‘ bir tarafdan kuşçu Mehmed mülkü ve bir tarafdan Kadir 
Kulu demekle ma‘rûf Veli Beşe mülkü ve bir tarafdan İbrahim Beşe mülkü ve 
bir tarafdan yine kendi mülkü olan bağı ile mahdûd büyût-ı adîdeyi müştemil 
menzilini bi cümleti’t-tevâbi‘ ve’l-levâhık yedi bin akçeye müteveffâ-yı mezbûr 
Hüseyin'e bey‘ ve teslîm ve kabz-ı semen edip ol dahi iştirâ ve tesellüm etti-
ğini bizim huzûrumuzda ikrâr ve bizi [58b] işhâd etmiş idi biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
ettiklerinde şâhidân-ı mezbûrânın keyfiyyeti hâllerini suâl için savb-ı şer‘den 
irsâl olunan Mevlânâ Mustafa Efendi b. Abdülaziz zikr olunan İbrahim Paşa 
mahallesine varıp ahâlîsinden İmâm Abdullah Efendi b. Mahmud ve Müez-
zin İsmail b. Receb ve Hasan Efendi b. Mehmed ve Mustafa Çelebi b. İbrahim 
ve Ahmed Efendi b. Mustafa ve el-Hâc Ali b. Receb ve Yusuf Dede b. Abdul-
lah ve Mahmud Dede b. Bâli ve Abdülbâkī Çelebi b. Mustafa ve Nasûh Beşe b. 
Yusuf nâm kimesnelerden şâhidân-ı mezbûrânın keyfiyyeti hâllerini suâl ey-
ledikde her birisi şâhidân-ı mezbûrân için adl ve makbûlü’ş-şehâdedir deyû 
haber verdiklerini mahallinde tahrîr ve ma‘an irsâl olunan Mehmed b. Mah-
mud ile meclis-i şer‘a gelip alâ vukū‘ihi inhâ ve takrîr etmekle şer‘an ve alenen 
ta‘dîl ve tezkiyye oldukdan sonra şehâdetleri makbûle olmağın mûcebince 
müdde‘iyûn-ı mezbûrûn ber vech-i muharrer bî-vech mu‘ârazadan men‘ olu-
nup mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-akrân el-Hâc Kemal Bey Kethüdâ-yı Hazret-i Efendi, 
Fahrü’l-akrân Hüseyin Ağa b. Üveys, Musa Halîfe b. Receb, el-Hâc Kasım b. Re-
ceb ve gayruhüm.

233 [58b-1] Ali Beşe b. Mehmed’in Rus asıllı Ahmed b. Abdullah 
adlı kölesini azat ettiği
Mahmiye-i İstanbul’da Âşık Paşa mahallesinde sâkin Ali Beşe b. Mehmed nâm 
kimesne meclis-i şer‘-i şerîfde ikrâr-ı tâm ve takrîr-i kelâm edip bana rıkkı-
nı mu‘terif olan işbu uzun boylu, açık kaşlı, sarı ala gözlü, Rûsiyyü’l-asl bâ‘is-i 
hâze’l-kitâb Ahmed b. Abdullah nâm abd-i memlûkümü, hasbeten lillâhi te‘âlâ 
ve taleben li merzâti rabbi’r-rızâ tahrîr ve i‘tâk ve zümre-i ahrâr-ı asliyyeye idrâc 
ve ilhâk eyledim ba‘de’l-yevm mevsûf-ı mezbûr Ahmed sâir ahrâr-ı asliyyîn gibi 
hür olup üzerinde velâ-i şer‘îden gayrı hakkım kalmadı dedikde mâ vaka‘a bi’t-
taleb ketb olundu.
Fi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Ahmed b. Muharrem, el-Hâc Bilâl b. Abdullah, Mehmed 
Beşe b. Hasan, Nalçacı Hüseyin, el-Hâc Ahmed vezneci, Yazıcı Hasan Çelebi, 
Sâlih Çelebi, el-Hâc Mahmud Yiğitbaşı vezneci ve gayruhüm mine’l-hâzırîn.

234 [58b-2] Rahşan bt. Abdullah’ın Eyüp’teki değirmenini Ayşe 
bt. Hüseyin’e sattığı
Mahmiye-i İstanbul’da Demirhan mahallesinde sâkin olup zâtı ma‘rifet-i 
şer‘iyye ile ârifân Mehmed Çelebi b. Muslu ve Süleyman Beşe b. Hasan nâm ki-
mesneler ta‘rîfleri ile mu‘arrefe olan Rahşan bt. Abdullah nâm hâtun meclis-i 
şer‘-i şerîf-i enverde medîne-i Ebâ Eyyûb-i Ensârî’de Kurukavak mahallesin-
de sâkine bâ‘isetü hâze’l-vesîka Ayşe bt. Hüseyin nâm hâtun mahzarında ikrâr 
ve takrîr-i kelâm edip mahmiye-i mezbûrede Arabacılar Meydan mahallesinde 
vâki‘ bir tarafdan Mesih Paşa vakfı ve bir tarafdan Derviş Mehmed Çelebi mül-
kü ve bir tarafdan Mehmed Çelebi vakfı ve bir tarafdan tarîk-i âm ile mahdûd 
iki göz mülk at değirmeni ile fırından kırk sekiz sehimden hisse-i şer‘iyyem 
olan on dört sehimin beş sehm-i şâyi‘ini mezbûr Ayşe Hâtun’a tarafeynden îcâb 
ve kabûlü hâvî şurût-ı mâni‘adan ârî bey‘-i bâtt-ı sahîh-i şer‘î ile dört yüz kırk 
esedî guruşa bey‘ ve teslîm ol dahi ber vech-i muharrer iştirâ ve kabûl ve te-
sellüm ettikden sonra semeni olan meblağ-ı mezbûr dört yüz kırk esedî guru-
şu mezbûr Ayşe Hâtun yedinden tamâmen ahz u kabz eyledim ba‘de’l-yevm 
sihâm-ı mezbûreden hisse-i şâyi‘am olan on dört sehimin beş sehm-i şâyi‘i 
mezbûre Ayşe Hâtun’un mülk-i müşterâsıdır, keyfe mâ yeşâ’ ve yahtâr mutasar-
rıfe olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Mehmed 
Çelebi b. Muslu, Süleyman Beşe b. Hasan, Veli Beşe b. Muhzır, Mehmed Ağa 
kethüdâ-yı muhzırûn ve gayruhüm.

235 [59a-1, Arapça] Hâkimin İbrahim ve Ahmed adlı küçüklere 
nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, İbrahim ve Ahmed ibney Ahmed nâm sagīreynin 
nafakası, kisvesi ve sâir havâic-i zarûriyyesi için mahmiye-i Kostantıniyye 
mahallâtından Kızıltaş mahallesinde sâkine olan bâ‘isetü hâze’l-kitâb Neslihan 
bt. Ali nâm anneleri ve hâdinelerinin talebiyle mezbûr babaları üzerine zeyil-
de mezbûr tarihden i‘tibâren her birine dörder akçe olmak üzre râyicü’l-vakt 
yevmî sekiz akçe farz ve takdîr etti hâkim ayrıca meblağ-ı mefrûzu sagīreyn-i 
mezbûreynin nafakasına, kisvesine ve sâir havâic-i zarûriyyesine sarf etmeye 
ve vakt-i hâcette istidâne edip ele geçtiğinde mezbûr Ahmed’e rücû‘ etmeye 
mezbûre Neslihan’a izin verdi.
Cerâ zâlike ve hurrire fi’l-yevmi’s-sâbi‘ ve’l-ışrîn sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, el-Hâc Mustafa 
b. Tevekkül, İsmail Çelebi b. Mehmed, Ebûbekir b. Hüseyin ve gayruhüm

236 [59a-2] Üftâde bt. Abdullah ile Ahmed Çelebi 
b. Ali’nin boşandıkları
Mahmiye-i İstanbul’da Yeni Câmi‘ kurbunda (  ) mahallesi sâkinelerinden olup 
zâtı mahalle-i mezbûre sükkânından Cafer b. Abdullah ve İbrahim b. Musta-
fa nâm kimesneler ta‘rîfleriyle mu‘arrefe olan Üftâde bt. Abdullah nâm hâtun 
meclis-i şer‘-i hatîr-i lâzımü’t-tevkīrde zevc-i dâhili bâ‘is-i hâze’l-kitâb Ah-
med Çelebi b. Ali nâm kimesne mahzarında ikrâr ve takrîr-i kelâm edip zev-
cim mezbûr Ahmed Çelebi zimmetinde mütekarrir ve ma‘kūdun-aleyh olan bin 
akçe mehr-i müeccelim ve nafaka-i iddet-i mu‘ayyene-i ma‘lûmem üzerlerine 
ve me’ûnet-i süknâm dahi kendi üzerime olmak üzerine zevcim mezbûr Ahmed 
Çelebi ile muhâla‘a-i sahîha-i şer‘iyye ile muhâla‘a edip ol dahi hul‘-i mezbûru 
kabûl eyledikden sonra hukūk-ı zevciyyete müte‘allika âmme-i da‘vâdan her bi-
rimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Mahmud Çelebi b. Süleyman, Osman 
Çelebi b. el-Hâc Ömer, Mustafa Beşe el-Muhzır ve gayruhüm mine’l-hâzırîn.

237 [59a-3] Emin İsmail Ağa b. Halil’in Mihaliç’in bazı köylerinden 
kanunsuz olarak aldığı mehir akçelerini geri ödediği
Vilâyet-i Anadolu’da Mihaliç kazâsına tâbi‘ Karacaoba nâm karye ahâlîsinin 
kethüdâları olan Mustafa b. Abdullah nâm kimesne ile Başköy nâm karye 
ahâlîsinin kethüdâları olan Murat v. Manol ve Çatalağıl nâm karye ahâlîsinin 
kethüdâsı Polyoz v. Kiryazi ve İkizce nâm karyenin kethüdâsı Yorgi v. Aci ve 
Kemrit nâm karye ahâlîsinin kethüdâsı Koçdi v. Yorgila ve Karacaköy nâm kar-
ye ahâlîsinin kethüdâsı Yani v. Todori ve Subaşıoğlu karyesi ahâlîsinin kethüdâsı 
Dimitri v. Todori ve Seryan nâm karye ahâlîsi kethüdâsı olan Karagöz v. Yorgi 
ve Bermekirli nâm karye ahâlîsinin kethüdâları Kiryazi v. Todori nâm zimmîler 
meclis-i şer‘-i şerîf-i enverde bi’l-fi‘l kazâ-i mezbûra tâbi‘ İkizceler ağnâmı 
mukāta‘ası emîni olan bâ‘is-i hâze’l-kitâb İsmail Ağa b. Halil nâm kimesne mah-
zarında her biri ikrâr ve takrîr-i kelâm edip biz mukāta‘a-i mezkûre re‘âyâsından 
olmağla kadîmden olageldiği üzre emîn olanlara yedlerinde olan berât ve emr-i 
şerîf ve defter mûcebince cizye ve hukūk ve rüsûmları edâ edip ziyâde bir nes-
ne vermez iken mezbûr İsmail Ağa kadîmden veregeldiğimiz cizye ve hukūk ve 
rüsûmdan mâ‘adâ karyelerimiz ahâlîsi için bundan akdem hilâf-ı defter ve emr-i 
şerîf mehir akçesi nâmıyla bizim yüz altmış esedî guruşumuzu bi gayr-ı vech 
ahz u kabz etmeğin hâlâ mezbûr İsmail Ağa’dan ber vech-i muharrer makbûzu 
olan meblağ-ı mezbûr yüz altmış esedî guruşu da‘vâ ve taleb eylediğimizde, ol 
dahi red ve teslîmden imtinâ‘ etmeğin beynimizde nizâ‘-ı küllî vukū‘undan son-
ra muslihûn tavassut edip mezbûr İsmail Ağa ile beynimizde altmış esedî guruş 
üzerine inşâ-i akd-i sulh eylediklerinde biz dahi sulh-i mezbûru kabûl ve bedel-i 
sulh olan meblağ-ı mezbûr altmış esedî guruşu mezbûr İsmail Ağa yedinden 
tamâmen ahz u kabz eylediğimizden sonra bâkī yüz esedî guruşdan mezbûr İs-
mail Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskā eyledik dedikle-
rinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî selh-i Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Veli Beşe 
b. Mehmed, Mehmed Ağa kethüdâ-yı muhzırân ve gayruhüm.

238 [59b-1] Hızır Beşe b. el-Fettâh’ın evini Mehmed Beşe 
b. Mustafa’ya sattığı
Mahmiye-i İstanbul’da Hüsre[v] Paşa türbesi kurbunda Kazasker Mehmed Efen-
di mahallesi sâkinlerinden Hızır Beşe b. el-Fettâh nâm kimesne meclis-i şer‘-i 
şerîfde bâ‘is-i hâze’l-kitâb Mehmed Beşe b. Mustafa nâm kimesne mahzarında 
ikrâr ve takrîr-i kelâm edip akd-i âti’z-zikrin sudûruna değin yedimde mülküm 
ve hakkım olup mahalle-i mezbûrede vâki‘ bir tarafdan Fâtıma Hanım mülkü 
ve bir tarafdan Kâtib Mustafa Efendi mülkü ve bir tarafdan Hatice bt. Mehmed 
nâm hâtun mülkü ve bir tarafdan tarîk-i hâs ile mahdûd fevkānî iki bâb oda ve 
bir sofa ve iki kenîf ve bir su kuyusu ve bir mikdâr bahçeyi müştemil menzi-
limi, cümle tevâbi‘i ve levâhıkı ve kâffe-i hukūk ve merâfıkı ile mezbûr Meh-
med Beşe’ye tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile üç yüz on esedî guruşa bey‘ ve teslîm ol dahi iştirâ ve tesellüm 
ve kabz ettiğinden sonra semeni olan meblağ-ı mezbûr üç yüz on esedî guru-
şu yedinden tamâmen ahz u kabz eyledim. Min ba‘d menzil-i mahdûd-ı mezbûr 
merkūm Mehmed Beşe’nin mülk-i müşterâsıdır, keyfe mâ yeşâ’ ve yahtâr muta-
sarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Efendi b. el-Hâc Mehmed el-İmâm, Mehmed Efendi b. 
Yusuf, Abdullah Çelebi b. Ahmed el-Müezzin, Hamza Ağa b. Ali, Sâlih Çelebi b. 
el-Hâc Mehmed, Ahmed Çelebi b. Mehmed el-Müezzin, bölükçü Ahmed Çele-
bi b. Osman, İbrahim Çelebi b. Ahmed, Mehmed Çelebi b. İsmail ve gayruhüm.

239 [59b-2] İsâ b. Abdullah’ın vârisleri Hasan Çelebi ve Fâtıma 
arasında anlaşma sağlandığı
Mahmiye-i İstanbul’da Karabaş mahallesinde sâkin iken bundan akdem vefât 
eden İsâ b. Abdullah nâm kimesnenin verâseti, sulbî kebîr oğlu Hasan Çele-
bi ile sulbiye kebîre kızı Fâtıma nâm hâtuna münhasır olduğu şer‘an sâbit ol-
dukdan sonra zâtı ma‘rifet-i şer‘iyye ile ârifân İmâm Hasan Efendi b. Mustafa 
ve Hasan Ağa b. Mustafa nâm kimesneler ta‘rîfleri ile mu‘arrefe olan mezbûre 
Fâtıma Hâtun meclis-i şer‘-i şerîfde li ebeveyn karındaşı ve tereke-i müteveffâ-
yı mezbûra vâzı‘ü’l-yed olan bâ‘is-i hâze’l-kitâb mezbûr Hasan Çelebi mahza-
rında ikrâr ve takrîr-i kelâm edip babamız müteveffâ-yı mezbûrun terekesin-
den olup mahalle-i mezbûrede vâki‘ lede’l-ahâlî ve’l-cîrân ma‘lûmü’l-hudûd 
büyût-ı adîdeyi müştemil mülk menzilden ve sâir muhallefâtından üç sehim-
den bi’l-irsi’ş-şer‘î bana isâbet eden bir sehim hisse-i şer‘iyyem mukābelesinde, 
şerâit-i hüccet-i sulhü hâvî mevâni‘-i müfsideden ârî bi tarîki’t-tehârüci’ş-şer‘î 
nukūd-ı terekeden hissemden ezyed beş esedî guruş ile menzil-i mezbûrun kıb-
le tarafında vâki‘ bir bâb tahtânî oda üzerine karındaşım mezbûr Hasan Çele-
bi ile sulh olup bedel-i sulh olan meblağ-ı mezbûr beş esedî guruş ile mârrü’z-
zikr odayı karındaşım mezbûr Hasan Çelebi yedinden ahz u kabz ettiğimden 
sonra mûrisimiz müteveffâ-yı mezbûrun muhallefâtına müte‘allika cemî‘ de‘âvî 
ve eymân [ve] mütâlebâtdan karındaşım mezbûr Hasan Çelebi’nin zimmetini 
ibrâ-i âmm-ı kātı‘ü’l-hısâm ile ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Efendi b. Şaban, Yusuf Efendi b. Mehmed, Mehmed Çe-
lebi b. Hasan, berber Mehmed Çelebi b. Şaban, Muharrem Beşe b. Şaban, Ali b. 
Abdullah, keçeci İbrahim Çelebi b. Ahmed, Mahmud Çelebi b. ( ).

240 [59b-3] el-Hâc Cafer b. Rasül’ün evini bey‘ bi’l-istiğlâl yoluyla 
Hayreddin Paşa Vakfı’na satıp daha sonra vakıftan kiraladığı
Mahmiye-i İstanbul’da el-Hâc Ferhad mahallesinde sâkin el-Hâc Cafer b. Rasül 
nâm kimesne, meclis-i şer‘-i enverde mahrûse-i Galata’ya tâbi‘ kasaba-i Beşiktaş’da 
vâki‘ merhûm Hayreddin Paşa vakfına bi’l-fi‘l mütevellî olan bâ‘is-i hâze’l-vesîka 
Hasan Efendi b. Mahmud mahzarında ikrâr ve takrîr-i kelâm edip silk-i mülküm-
de münselik olup mahalle-i mezbûrede vâki‘ bir tarafdan Abdurrahman b. Nasûh 
nâm kimesne mülkü ve bir tarafdan İmâm Mehmed Efendi menzili ve iki taraf-
dan tarîk-i hâs ile mahdûd bir bâb tahtânî oda ve bir sofa ve müşterek bi’r-i mâ ve 
bir incir ağacını ve tahta havluyu müştemil menzilimi, mezbûr Hasan Efendi’ye 
bi tarîki’l-istiğlâl doksan esedî guruşa bey‘ ve teslîm ol dahi mâl-ı vakf-ı mezbûr 
ile ber vech-i muharrer iştirâ ve tesellüm edip semeni olan meblağ-ı mezbûr dok-
san esedî guruşu mezbûr Hasan Efendi [60a] yedinden tamâmen ahz u kabz ey-
lediğimden sonra mezbûr Hasan Efendi menzil-i mahdûd-ı mezkûru gıbbe’t-
tahliyyeti’ş-şer‘iyye ve’t-tekābuzi’l-mer‘î târih-i kitâbdan bir sene tamâmına değin 
on üç buçuk esedî guruşa bana îcâr, ben dahi vech-i muharrer istîcâr ve kabûl ey-
ledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûd[ü’l-hâl]: Esad b. Mahmud, Ahmed Çavuş nâzır-ı vakf, Mustafa b. 
Abdülbâkī Câbi-i vakf, Mustafa b. Ahmed, el-Hâc Mehmed b. el-Hâc Kadri, 
Ömer b. Davud ve gayruhüm.

241 [60a-1, Arapça] Hâkimin Ayşe bt. İbrahim adlı küçüğe 
nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, Ayşe bt. İbrahim nâm sagīrenin nafakası, kisvesi ve sâir 
havâic-i zarûriyyesi için mahmiye-i Kostantıniyye mahallâtından Ali Paşa-i Atîk 
mahallesinde sâkine olan bâ‘isetü hâze’l-kitâb Hatice bt. Hasan nâm annesi ve 
hâdinesinin talebiyle mezbûr babası üzerine zeyilde mezkûr tarihden i‘tibâren 
şehrî râyicü’l-vakt yüz akçe farz ve takdîr etti hâkim sonra meblağ-ı mefrûzu 
sagīre-i mezbûrenin nafakasına, kisvesine ve sâir havâic-i zarûriyyesine sarf et-
meye ve vakt-i hâcette istidâne edip ele geçtiğinde mezbûr İbrahim’e rücû‘ et-
meye mezbûre Hatice’ye izin verdi.
Cerâ zâlike ve hurrire fi’l- yevmi’s-sâbi‘ ve’l-ışrîn sene seb‘a ve semânîn ve elf.
Şuhûdü’l-hâl: Mehmed Çelebi kethüdâ-yı muhzırân, el-Hâc Mustafa b. Tevekkül, 
İbrahim Çelebi b. Ahmed, İsmail Çelebi b. Mehmed ve gayruhüm

242 [60a-2] Fâtıma Hanım bt. Mustafa Paşa’nın Üsküp’teki hayvan ve 
arazilerini Abdülkadir b. Muhyiddin’e sattığı
Husûs-ı âti’l-beyânın mahallinde tahrîri iltimâs olunmağın savb-ı 
şer‘-i şerîfden irsâl olunan Mevlânâ Abdülaziz Efendi b. Hüseyin hâlâ 
mesned-nişîn-i sadr-ı Anadolu olan a‘lemü’l-ulemâ’i’l-mütebahhirîn 
efdalü’l-fuzalâ’i’l-müteverri‘în yenbû‘ü’l-fezâ’il ve’l-me‘âlî metbû‘ü’l-efâzıl 
ve’l-e‘âlî alîmü’l-ilm ve’l-hüdâ menârü’l-fazl ve’t-tükā sa‘âdetlü Mustafa Efen-
di hazretlerinin Dârü’l-hilâfeti’l-aliyye Kostantıniyye el-mahmiyye Tevkī‘î 
Cafer Çelebi mahallesinde vâki‘ sa‘âdet-hânelerine varıp zeyl-i sahîfede 
muharrerü’l-esâmî olan müslimîn huzûrunda akd-i meclis-i şer‘-i şerîf ey-
ledikde mahmiye-i mezbûrede Tercüman Yunus mahallesi sâkinelerinden 
mefharü’l-muhadderât zübdetü’l-muvakkarât Fâtıma Hanım bt. el-merhûm 
Mustafa Paşa tarafından husûs-ı âti’l-beyâna vekîl olduğu zâtını ma‘rifet-i 
şer‘le ârifân zikr olunan Tevkī‘î Cafer Çelebi mahallesi ahâlîsinden Sofu 
Mehmed Efendi b. Mustafa ve mûmâ-ileyh Mustafa Efendi hazretlerinin 
çukadârı el-Hâc Mehmed Beşe b. Hüseyin nâm kimesneler şehâdetleri ile 
şer‘an sâbit olan mefharü’l-mehâdîmü’l-kirâm Mehmed Çelebi b. el-merhûm 
Ali Efendi meclis-i ma‘kūd-ı merkūmda, vilâyet-i Rumeli’nde medîne-i Üs-
küp ahâlîsinden sâhib-i hâze’l-kitâb fahrü’l-akrân Abdülkādir Çelebi b. Muh-
yiddin mahzarında ikrâr ve takrîr-i kelâm edip akd-i âti’z-zikrin sudûruna 
değin müvekkilem mûmâ-ileyhâ Fâtıma Hanım’ın taht-ı tasarrufunda olup 
medîne-i mezbûre kurbunda vâki‘ Kadri Efendi çiftliği demekle ma‘rûf çift-
lik ta‘bîr olunur menzil içinde mevcûd mülkü olan üç çift kara sığır ökü-
zü ve iki kara sığır ineğini ve iki kısrak ve bir aygır at ve iki araba ve üç sa-
ban ve yüz keyl-i İstanbulî buğday ve elli keyl-i İstanbulî şa‘îr ve elli keyl-i 
İstanbulî cevi bi safkatin vâhidetin yüz esedî guruşa merkūm Abdülkādir 
Çelebi’ye vekâlet-i mahkiyem hasebiyle bey‘ ve çiftlik-i mezkûra teba‘iyyetle 
zirâ‘at olunup Havâss-ı hümâyûn toprağında mevâzi‘-i müte‘addide[de] 
vâki‘ senede iki yüz akçe mukāta‘ası olan ma‘lûmü’l-hudûd ve ma‘dûdü’l-
kıt‘a altmış gırbâl tohum istî‘âb eder arâzinin ve altmış araba giyâhı hâsıl 
olur çayırlığın hakk-ı tasarruflarını dokuz yüz guruş bedel mukābelesinde 
ve izin ve ma‘rifet-i sâhib-i arz ile ferâğ ve tefvîz ol dahi vech-i muharrer 
üzre mârrü’z-zikr devâb [ve] eşyâyı iştirâ ve arâzi ve çayırlığı tefevvüz ve 
kabûl ettiğinden sonra ve semen-i mezbûr yüz guruş ve bedel-i merkūm 
dokuz yüz guruş, cem‘an bin esedî guruşu işbu meclisde bana edâ ve teslîm 
ben dahi yedinden ahz u kabz edip mârrü’z-zikr devâb [ve] eşyâ ve arâzi 
ve çayırlığı mahallerinde zabt ve tasarrufa merkūm Abdülkādir Çelebi’yi 
taslît eyledim dedikde merkūm Abdülkādir Çelebi mukırr-ı merkūm Meh-
med Çelebi’yi cemî‘ kelimâtında tasdîk ve tahkīk etmeğin husûs-ı mezbûru 
Mevlânâ-yı mezbûr mahallinde tahrîr edip ve ma‘an irsâl olunan Durmuş b. 
Pîr Veli ile meclis-i şer‘a gelip alâ vukū‘ihi inhâ ve takrîr etmeğin mâ vaka‘a 
bi’t-taleb ketb olundu.
Fî selhi Saferi’l-hayr li sene seb‘a ve semânîn ve elf.
Şuhûdü’l-hâl: Mefharü’l-müderrisînü’l-kirâm Müminzâde Mehmed, Mefharü’l-
mevâli’l-izâm Abdullah Efendi eş-şehîr Ferâyîzâde, Fahrü’l-eimmeti’l-kirâm es-
Seyyid Abdülaziz Efendi, Mefharü’l-kuzâti’l-müteşerri‘în el-Hâc Ahmed b. Ali, 
Mehmed Efendi b. Habib, el-Hâc Mehmed b. İdris, el-Hâc Halil b. el-Hâc Ali ve 
gayruhüm.

243 [60b-1] Emine bt. Osman b. Mustafa’nın vârisleri arasında 
sulh sağlandığı
Hâlâ medîne-i Edirne’de nâibü’ş-şer‘i’ş-şerîf olan Mehmed Efendi b. Mustafa b. 
Veli tarafından hat ve hatmini hâvî ve târih-i kitâb senesi Muharremü’l-harâmı’nın 
yirmi dokuzuncu günü ile müverrah nakl-i şer‘î vârid olup mazmûnu mine’l-asl 
vilâyet-i Anadolu’da kasaba-i Divriği sâkinlerinden olup hâlâ başbâkīkulu Meh-
med Ağa’nın hizmetinde olan nâkil-i kitâb Ömer b. Ali b. Mustafa b. Musa nâm 
kimesneden vech-i âtî üzre da‘vâ-yı sahîha-i şer‘iyye ile mesbûk istişhâd-ı şer‘î 
sudûrundan sonra udûl-i ahrâr-ı ricâlden olup kasaba-i mezbûrede Kaya mahal-
lesinden olup hâlâ mahmiye-i Edirne’de [i]kāmet vechi üzre sâkin olan Ahmed 
b. Mehmed b. Ali ve yine kasaba-i mezbûrede Debbâğhâne mahallesinde olup 
mahmiye-i Edirne’de misâfir olan el-Hâc Ali b. Ahmed b. Şaban nâm kimesne-
ler nakl ve tahvîl için mahall-i cerh ve ta‘dîle hâzırân olup her biri şöyle edâ-i 
şehâdet-i şer‘iyye ile der ki fi’l-asl kasaba-i mezbûrede Mercan tepesi mahallesi 
sâkinelerinden olup bundan akdem mahrûse-i İstanbul’da Terkim? câmi‘i kur-
bunda sâkine iken bundan akdem fevt olan Emine bt. Osman b. Mustafa nâm 
hâtunun babası mezbûr Osman ile müsteşhid-i mezbûr Ömer’in babası mezbûr 
li ebeveyn karındaş olup babaları ismi mezbûr Mustafa ve dedeleri ismi merkūm 
Musa ve anaları ismi Ayşe ve maskat-ı re’sleri kasaba-i mezbûrede Kaya mahallesi-
dir, müteveffât-ı mezbûrenin verâseti usûbet-i nesebiyye cihetinden müsteşhid-i 
mezbûra münhasıradır bundan gayrı vârisi ve terekesine müstahıkk-ı âhar ol-
duğu ma‘lûmumuz değildir biz bu husûsa bu vech üzre şâhidleriz, şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olduğunu hâvî bulunmağın kitâb-ı mezbûr nâkil-i mezbûr 
Ömer’in taleb ve da‘vâsıyla müteveffât-ı mezbûre Emine’nin zevci olup terekesi-
ne vâzı‘ü’l-yed olan Ahmed Ağa b. Mehmed nâm kimesne ile ve li üm er karında-
şı kızı olup zî-rahm cihetinden vârisesi olmak üzre kezâlik müteveffât-ı mezbûr 
terekesine vâzı‘atü’l-yed olan Fâtıma bt. Ömer taraflarından husûs-ı âti’l-beyâna 
vekîlleri olduğu mezbûre Fâtıma’nın zâtını ma‘rifet-i şer‘iyye ile ârifân Meh-
med b. Ali ve Mehmed Bey b. Ömer nâm kimesneler şehâdetleri ile şer‘an sâbit 
olan Hasan Bey b. Ali nâm kimesne mahzarında feth ve kırâ’at ve istintâk olun-
dukda mezbûr Hasan Bey dahi müvekkilleri mezbûrân Ahmed Ağa ve Fâtıma 
müteveffât-ı mezbûrenin terekesine vâzı‘ü’l-yed olduklarını ikrâr, lâkin kitâb-ı 
mezbûrun hâlâ medîne-i Edirne’de nâibü’ş-şer‘i’ş-şerîf olan merkūm Mehmed 
Efendi tarafından vürûdunu inkâr etmeğin müdde‘î-i mezbûrdan kitâb-ı mezkûr 
hâlâ medîne-i Edirne’de nâibü’ş-şer‘i’ş-şerîf olan merkūm Mehmed Efendi tara-
fından vârid olup zeylinde olan hat ve hatim merkūm Mehmed Efendi’nin hat 
ve hatmi olduğun beyyine taleb olundukda kitâb-i mezkûrun zeylinde isimleri 
mastûr olup yol şâhidleri olan mahmiye-i İstanbul’da misâfir Evliyâ Efendi oda-
larında sâkin Kasım Halîfe b. Mehmed b. Kasım ve İmâm Ali odalarında sâkin 
Ali b. İbrahim b. Sultan nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka hâlâ medîne-i Edirne nâibü’ş-şer‘i’ş-şerîf 
olan Mehmed Efendi b. Mustafa b. Veli kitâb-ı mezkûr bizim üzerimize kırâ’at 
ve isimlerimizi zeyline tahrîr ve huzûrumuzda imzâ ve mühürleyip hat ve hat-
mine bizi işhâd etmiş idi biz kitâb-ı mezkûrun zeylinde olan hat ve hatm, hâlâ 
medîne-i Edirne’de nâibü’ş-şer‘ olan merkūm Mehmed Efendi’nin hat ve hatmi 
olduğuna şâhidleriz, şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
ba‘de’l-hükmi’ş-şer‘î mezbûr Ömer meclis-i şer‘-i şerîfde vekîl-i merkūm Ha-
san Bey mahzarında ikrâr ve takrîr-i kelâm edip müteveffât-ı mezbûrenin te-
rekesinden hisse-i şer‘iyyemi vâzı‘ü’l-yed olan mezbûrân Ahmed Ağa ve Fâtıma 
Hâtun’dan taleb ve da‘vâ ettiğimde beynimizde nizâ‘-ı küllî vukū‘undan sonra 
muslihûn tavassut edip müteveffân-ı mezbûrân Ahmed Ağa ve Fâtıma Hâtun 
ile beynimizde altı yüz elli esedî guruş üzerine inşâ-i akd-i sulh ettiklerinde ben 
dahi sulh-i mezbûr kabûl ve bedel-i sulh olan meblağ-ı mezbûr altı yüz elli gu-
ruşu yedlerinden ahz u kabz ettiğimden müteveffât-ı mezbûrenin terekesine 
müte‘allika âmme-i da‘vât[dan] mezbûrân Ahmed Ağa ve Fâtıma Hâtun’un zim-
metini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a [61a] bi’t-
taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Ço[r]bacı Mehmed Ağa b. Ahmed, Hasan Efendi el-Müezzin, 
el-Hâc İsmail b. Hüseyin, el-Hâc Mustafa b. Ali, Receb b. Abdullah el-Bevvâb, 
Resûl Efendi el-İmâm, Sâlih Çelebi b. Mustafa, Mustafa b. Hasan, Ali b. Musta-
fa ve gayruhüm.

244 [61a-1] Vefat eden Rumeli Kazaskeri Abdurrahmanzâde Mehmed 
Efendi’nin Büyükçekmece’deki çiftliğinin ve diğer mallarının 
Hüseyin Ağa b. İsmail’e satıldığı
Sâbıkan Rumeli kazaskeri iken medîne-i Selânik’de bâ takdîr-i Yezdânî vedâ‘-ı 
âlem-i fânî eden merhûm Abdurrahmanzâde Mehmed Efendi’nin necl-i 
necîbleri mefharü’l-mehâdîmü’l-kirâm Ahmed Efendi tarafından husûs-ı âti’l-
beyâna vekîl olduğu Osman Bey b. Receb ve Yusuf Bey b. Abdullah nâm kimes-
neler şehâdetleri ile şer‘an sâbit olan Osman Efendi b. Mehmed nâm kimesne 
meclis-i şer‘-i şerîfde kendi tarafından asîl ve zevcesi fahrü’l-muhadderât Râbia 
bt. Abdullah nâm hâtun tarafından husûs-ı âti’l-beyâna vekîli olduğu zâtını 
ma‘rifet-i şer‘iyye ile ârifân Mahmud Çelebi b. Fazl ve İbrahim Çelebi b. İsma-
il nâm kimesneler şehâdetleri ile şer‘an sâbit olan mefharü’l-emâcid ve’l-ekârim 
sâhib-i hâze’l-kitâb Hüseyin Ağa b. İsmail mahzarında ikrâr ve takrîr-i kelâm 
edip müvekkilim mûmâ-ileyh Ahmed Efendi yedinde mülkü olup Havâss-ı 
Aliyye kazâsı müzâfâtından Büyükçekmece nâhiyesine tâbi‘ Perascık nâm kar-
yede vâki‘ Emir Paşa çiftliği demekle ma‘rûf tahdîd ve tavsîfden müstağnî 
muhavvateyn[i] muhtevî, muhavvata-i hâriciyyesinde iki bâb fevkānî oda ve 
iki sofa ve bir kenîf ve bir kebîr ahır ve muhavvata-i dâhiliyyesinde dört bâb 
fevkānî oda ve iki sofa ve câmekânlı bir hamam ve bir matbah ve bir fırın ve 
üç anbar ve Mehmed Ağa çiftliği ile müşterek mâ-i cârîyi müştemil çiftlik ta‘bîr 
olunur menzili ve menzil-i mezbûr hizâsında vâki‘ bir köşk ve bir havuz ve bir 
tahtânî odayı müştemil bahçeyi ve kurbunda vâki‘ bir kıt‘a bağı ve bir kıt‘a bağ 
yerini ve etrâf-ı erba‘ası taş duvarlı arsayı, cümle tevâbi‘ ve levâhıkları ve kâffe-i 
hukūk ve merâfıkları ile ve menzil-i mezkûr içinde dört çift kara sığır öküzü 
ve bir çift su sığırı ve öküzü ve bir re’s kara sığır ineği ve üç minder ve bir keçe 
ve bir kaliçe ve üç çift çuval ve bir tencere ve on iki yastık ve iki sahan ve sekiz 
yorganı ve sâir beynimizde ma‘lûm çiftlik âlâtını ve zikri âtî tarlalarda nâibine 
salâhı zâhir olan mezrû‘âtı, bi safkatin vâhidetin mûmâ-ileyh Hüseyin Ağa’ya 
bin dört yüz elli esedî guruşa bey‘ ve çiftlik-i mezbûr ile ma‘an tasarruf olunup 
taht-ı tasarrufunda olan mâ‘lûmü’l-hudûd ve ma‘dûdü’l-kıt‘a tarlalar ve çayırla-
rı yüz esedî guruş bedel mukābelesinde ma‘rifet-i sâhib-i arz ile ferâğ ve tevfîz, 
mûmâ-ileyh Hüseyin Ağa dahi müvekkilesi merkūme Râbia Hâtun ile beynle-
rinde müşterek olmak üzre asâleten ve vekâleten iştirâ ve tefevvüz ve kabûl et-
tiğinden sonra semen-i mezbûr bin dört yüz elli guruşu ve bedel-i merkūm 
yüz guruşu, cem‘an bin beş yüz elli guruşu müvekkilim mûmâ-ileyh Ahmed 
Efendi’ye tamâmen edâ ve teslîm ol dahi ahz u kabz edip ve zikr olunan çiftliği 
ve bahçeyi ve bağı ve arsayı ve eşyâ-i mezkûre ve devâb-ı merkūmeyi ve tarlalar 
ve çayırları mahallinde zabt ve tasarrufa mûmâ-ileyh Hüseyin Ağa’yı taslît ey-
ledi dedikde gıbbe’t-tasdîki’ş-şer‘î ve’t-tahkīki’l-mer‘î, mâ vaka‘a bi’t-taleb ketb 
olundu.
Fi’l-yevmi’r-râbi‘ min Saferi’l-hayr li sene seb‘a ve semânîn ve elf.
Şuhûdü’l-hâl: Mustafa Efendi b. İbrahim el-İmâm, Abdi b. İslâm, İshak b. Ah-
med, Abdi Beşe b. Mustafa, Yusuf b. Abdullah, Mehmed b. Ahmed, Mustafa Beşe 
b. Abdullah, Abdullah Çelebi b. Ahmed Efendi.







245 [61a-2] Canbazlar Hasan b. Mehmed, Receb b. Abdullah ve 
Ramazan b. Yusuf ’un, Harâccı Muhyiddin mahallesinden 
Sefer’e borçları olduğu
Mahmiye-i İstanbul’da Harâccı Muhyiddin mahallesi sâkinlerinden bâ‘is-i 
hâze’l-kitâb Sefer b. Hüseyin nâm kimesne meclis-i şer‘-i şerîfde mahmiye-i 
mezbûrede Ebâ Eyyûb-i Ensârî kapısı dâhilinde Koca Mustafa Paşa mahalle-
si sâkinlerinden olup canbâz tâ’ifesinden şerîkler olan Hasan b. Mehmed ve 
Receb b. Abdullah ve Ramazan b. Yusuf ve Mehmed b. Cafer nâm kimesne-
ler mahzarlarında üzerlerine da‘vâ ve takrîr-i kelâm edip mezbûrûn Hasan ve 
Receb ve Ramazan ve Mehmed zimmetlerinde bundan akdem yedimden ale’l-
iştirâki’s-seviy iştirâ ve kabz ettikleri altı re’s bârgir bahâlarından doksan dört 
guruş hakkım olmağla hâlâ mezbûrûna suâl olunup meblağ-ı mezbûru bana 
edâ ve teslîme tenbîh olunmak matlûbumdur dedikde gıbbe’s-suâl mezbûrûn 
Hasan ve Receb ve Ramazan ve Mehmed cevâblarında, kaziyye minvâl-i muhar-
rer üzre olup zikr olunan altı re’s bârgir bahâlarından zimmetlerinde müdde‘î-i 
mezbûra doksan dört guruş vâcibü’l-edâ ve lâzımü’l-kazâ deynleri olduğunu 
her biri tâyi‘an ikrâr ve i‘tirâf etmeğin mûcebince meblağ-ı mezbûr doksan dört 
guruşu müdde‘î-i mezbûr Sefer’e edâ ve teslîme mezbûrûna tenbîh olunmağın 
mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Mehmed b. Ali, el-Hâc Mehmed b. Eyyûb, Musa Halîfe b. 
Receb, Mustafa Beşe b. Abdullah, İbrahim Çelebi b. Mehmed ve gayruhüm.

246 [61b-1] Borçlu Mustafa b. Yusuf ’un alacaklısıyla sulh olunduğu
Mahmiye-i İstanbul’da Kovacı Dede mahallesi sâkinlerinden ( ) Bey b. Veli nâm 
kimesne meclis-i şer‘-i şerîfde bâ‘is-i hâze’l-kitâb Mustafa b. Yusuf nâm kimes-
ne mahzarında ikrâr ve takrîr-i kelâm edip mezbûr Mustafa’ya on esedî guruş 
nakid ve mecmû‘u otuz guruş kıymetli beynimizde ma‘lûm esvâbımı sana bi 
tarîki’l-emâne vaz‘ ve teslîmetmiş idim deyû mezbûr Mustafa’dan bundan ak-
dem da‘vâ ve taleb ettiğimde ol dahi inkâretmiş idi el-hâletü hâzihî mezbûr 
Mustafa ile beynimizde muslihûn tavassut edip on üç esedî guruş üzerine inşâ-i 
akd-i sulh ettiklerinde ben dahi sulh-i mezbûru kabûl ve bedel-i sulh olan meb-
lağı on üç esedî guruşumu yedinden tamâmen ahz u kabz eyledim ba‘de’l-yevm 
husûs-ı mezbûra müte‘allika âmme-i da‘vâdan mezbûr Mustafa’nın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Receb, Ahmed Efendi b. İsmail, Mehmed Halîfe 
el-Müezzin, Mustafa Çavuş el-Mübâşir, Ali Ağa b. Süleyman, İbrahim b. Abdul-
lah, Yusuf b. Abdullah, Ahmed Efendi b. İsmail, Mehmed Çelebi b. Osman ve 
gayruhüm.

247 [61b-2] el-Hâc Yusuf b. Abdullah’ın ev ile ilgili bir davada 
vekil olduğu
Mahmiye-i İstanbul’da Yenibahçe kurbunda Karabaş mahallesi sâkinlerinden 
Mustafa Beşe ile li ebeveyn kız karındaşı olup zâtı ma‘rifet-i şer‘iyye ile ârifân 
Ahmed Çelebi b. Mehmed ve kayyım Mustafa Çelebi b. Ömer nâm kimesneler 
ta‘rîfleri ile mu‘arrefe olan Sâliha bt. Mehmed nâm hâtun meclis-i şer‘-i şerîfde 
bâ‘is-i hâze’l-kitâb Hüseyin Efendi b. Yunus nâm kimesne mahzarında her biri 
ikrâr ve takrîr-i kelâm edip mahmiye-i mezbûrede (  ) mahallesi sâkinlerinden 
el-Hâc Yusuf b. Abdullah nâm kimesne ile menzile müte‘allika da‘vâya ve lede’l-
hükkâmi’l-kirâm mürâfa‘aya ve ahz u kabz mütevakkıf olduğu umûrun küllîsine 
tarafımızdan mezbûr ( ).

248 [61b-3] Hasan b. Mehmed’in at sattığını ve karşılığını alamadığını 
beyan ettiği davada iddiasını ispat edemediği
Mahmiye-i Edirne mahallâtından Mirşah mahallesi sâkinlerinden olup 
hâlâ mahmiye-i İstanbul’da sâkin Osman b. Ali nâm kimesne meclis-i şer‘-i 
şerîfde işbu râfi‘ü’l-vesîka Hasan b. Mehmed nâm kimesne mahzarında üze-
rine da‘vâ ve takrîr-i kelâm edip mezbûr Hasan’a târih-i kitâbdan üç ay mu-
kaddem mahrûse-i Edirne’de Atpazarı’nda iki re’s kır iğdiş bârgiri otuz iki gu-
ruşa ve bir def ‘a dahi iki re’s doru iğdiş bârgiri otuz beş guruşa, min haysi’l-
mecmû‘ dört re’s bârgiri yetmiş yedi guruşa bey‘ ve teslîm ol dahi iştirâ ve 
tesellüm ve kabz etmiş idi hâlâ semenleri olan meblağ-ı mezbûr yetmiş yedi 
guruşu mezbûr Hasan’dan suâl olunup alıverilmesi matlûbumdur dedik-
de gıbbe’s-suâl ve akībe’l-inkâr, müdde‘î-i mezbûrdan takrîr-i meşrûhuna 
mutâbık beyyine taleb olundukda ityân-ı beyyineden izhâr-ı acz etmeğin 
mezbûr Hasan’a müdde‘î-i mezbûrun mahrûse-i mezbûrda zikr olunan dört 
re’s bârgirini yetmiş [yedi] esedî guruşa iştirâ ve kabz etmeyip elân üze-
rine red ve zamândan bir nesne lâzım olmadığına yemîn teklîf olunduk-
da ol dahi hasbe’l-mes’ûl yemîn billâhi’l-aliyyi’l-a‘lâ etmeğin mûcebince 
müdde‘î-i mezbûr Osman bî-vech mu‘ârazadan men‘ birle mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis ve’l-ışrîn min Rebî‘ilâhir li sene seb‘a ve semânîn ve elf.
Şuhûdü’l-hâl: Ebûbekir b. Hüseyin, Hasan Çelebi b. Ahmed, Mahmud Çelebi b. 
Şaban ve gayruhüm.

249 [62a-1] Ayşe bt. Mehmed’in değirmenini Ali Bey b. Ahmed’e sattığı
Mahmiye-i İstanbul’da Ali Paşa-yı Atîk mahallesi sâkinelerinden Ayşe bt. Meh-
med nâm hâtunun zevci ve tarafından husûs-ı âti’l-beyâna vekîl olduğu zâtını 
ma‘rifet-i şer‘iyye ile ârifân mahalle-i mezbûre sâkinlerinden Mehmed Halîfe 
b. Musa ve Yahya b. Mehmed nâm kimesneler şehâdetleri ile şer‘an sâbit olan 
Mustafa b. Hüseyin nâm kimesne meclis-i şer‘de, bâ‘isü’l-kitâb Ali Bey b. Ah-
med nâm kimesne mahzarında ikrâr ve takrîr-i kelâm edip vilâyet-i Anadolu’da 
Hüdâvendigâr sancağında Tophisar nâhiyesine tâbi‘ Keçili nâm karyede vâki‘ 
Karadağ suyu ile dâir küçük değirmen demekle ma‘rûf senede altmış akçe 
mukāta‘ası olan değirmen arsası, müvekkilem mezbûre Ayşe’nin taht-ı tasarru-
funda olmağla hâlâ zikr olunan değirmen arsasının hakk-ı tasarrufunu on beş 
esedî guruş bedel mukābelesinde ma‘rifet-i sâhib-i arz ile merkūm Ali Bey’e bi’l-
vekâle ferâğ ve tefvîz ol dahi tefevvüz ve kabûl ettiğinden sonra bedel-i merkūm 
on beş guruşu bana teslîm ben dahi yedinden ahz u kabz edip zikr olunan de-
ğirmen arsasına mahallinde zabt ve tasarrufa merkūm Ali Bey’e taslît eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn ve elf.
Şuhûd[ü’l-hâl]: Ahmed b. Bâli, İbrahim b. Mehmed, Osman [b.] Ömer, Hüseyin 
b. Ebûbekir, Veli b. Mahmud.

250 [62a-2] Fâtıma bt. Mustafa Paşa’nın Üsküp’deki vakfa ait 
evinin tasarrufunu ve tevliyetini Abdülkadir Çelebi 
b. Muhyiddin’e bıraktığı
Husûs-ı âti’l-beyânın mahallinde tahrîr iltimâs olunmağın savb-ı şer‘-i şerîfden 
irsâl olunan Mevlânâ Abdurrahman Efendi b. Hüseyin hâlâ mesned-nişîn-i sadr-ı 
Anadolu olan a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în 
yenbû‘ü’l-fezâ’il ve’l-me‘âlî metbû‘ü’l-efâzıl ve’l-e‘âlî alîmü’l-ilm menârü’l-fazl ve’t-
tükā sa‘âdetlü Mustafa Efendi hazretlerinin Dârü’l-hilâfeti’l-aliyye Kostantıniy-
ye el-mahmiyye Tevkī‘î Cafer Çelebi mahallesinde vâki‘ sa‘âdet-hânelerine varıp 
zeyl-i sahîfede muharrerü’l-esâmî olan müslimîn huzûrunda akd-i meclis-i şer‘-i 
şerîf eyledikde mahmiye-i mezbûrede Tercüman Yunus mahallesi sâkinelerinden 
mefharü’l-muhadderât zübdetü’l-muvakkarât Fâtıma Hanım bt. el-merhûm Mus-
tafa Paşa tarafından husûs-ı âti’l-beyâna vekîl olduğu zâtını ma‘rifet-i şer‘iyye ile 
ârifân zikr olunan Tevkī‘î Cafer Çelebi b. el-merhûm Ali Efendi meclis-i ma‘kūd-ı 
merkūmda, vilâyet-i Rumeli’nde medîne-i Üsküp ahâlîsinden sâhib-i hâze’l-kitâb 
fahrü’l-akrân Abdülkādir Çelebi b. Muhyiddin mahzarında ikrâr ve takrîr-i kelâm 
edip merhûm Abdülkādir Efendi evkāfından olup medîne-i mezbûre kurbunda 
vâki‘ lede’l-ahâlî ve’l-cîrân ma‘lûmü’l-hudûd çiftlik ta‘bîr olunur büyût-ı adîde ve 
ahır ve anbarı müştemil tasarrufu ve tevliyyeti evlâd-ı vâkıfdan olmağla menzilin 
müvekkilem mûmâ-ileyhâ Fâtıma Hanım’ın meşrûtası olmağın hâlâ müvekkile-i 
mûmâ-ileyhâ Fâtıma Hanım menzil-i mezbûrun tasarruf ve tevliyyetinden kasr-ı 
yed edip evlâd-ı vâkıfdan olup kendinden sonra ber mûceb-i şart-ı vâkıf menzil-i 
mezbûrun meşrûtun-lehi olan merkūm Abdülkādir Çelebi’ye fâriğa olup mahal-
linde zabt ve tasarrufa merkūm Abdülkādir Çelebi’yi taslît eyledi dedikde gıbbe’t-
tasdîki’ş-şer‘î husûs-ı mezbûru Mevlânâ-yı mezbûr mahallinde tahrîr edip ma‘an 
irsâl olunan Durmuş Beşe b. Veli ile meclis-i şer‘a gelip alâ vukū‘ihi inhâ ve takrîr 
etmeğin mâ vaka‘a bi’t-taleb ketb olundu.
Fî selh-i Saferi’l-hayr li sene seb‘a ve semânîn ve elf.
Şuhûd[ü’l-hâl]: Mefharü’l-müderrisînü’l-kirâm Müezzinzâde Mehmed Efen-
di, mefharü’l-mevâli’l-izâm Abdullah Efendi eş-şehîr Uşşâkīzâde, fahrü’l-
eimmeti’l-kirâm es-Seyyid Abdülaziz Efendi, mefharü’l-kuzâti’l-müteşerri‘în 
el-Hâc Ahmed b. Ali, Mehmed Efendi b. Habib, el-Hâc Mehmed b. İdris, el-Hâc 
Halil b. el-Hâc Ali.

251 [62a-3] Bosnalı Mahmud b. Ali’nin vârisleri Latife b. Abdullah ile 
Hasan arasında veraset hisseleri konusunda anlaşmaya varıldığı
Mahmiye-i İstanbul’da Yavaşça Şâhin Ağa mahallesinde sâkin iken bundan ak-
dem vefât eden Bosnevî el-Hâc Mahmud b. el-Hâc Ali nâm kimesnenin verâseti, 
zevce-i metrûkesi Latife bt. Abdullah nâm hâtun ile li ebeveyn karındaşı el-Hâc 
Hasan nâm kimesneye münhasır ve tashîh-i mes’elesi dört sehimden olup 
sihâm-ı mezbûreden bir sehmi mezbûre Latife Hâtun’a ve üç sehmi mezbûr 
el-Hâc Hasan’a isâbet ettiği şer‘an mütehakkik oldukdan sonra mezbûre Lati-
fe Hâtun tarafından husûs-ı âti’l-beyâna vekîl olduğu zâtını ma‘rifet-i şer‘iyye 
ile ârifân hâlâ zevci olan Murad Çelebi b. Mehmed ve mahmiye-i mezbûrede 
Akşemseddin mahallesinde sâkin Hamza Odabaşı b. Ali ve Mustafa Odabaşı b. 
el-Hâc Osman nâm kimesneler şehâdetleri ile şer‘an sâbit olan el-Hâc Süleyman 
Efendi b. el-Hâc Zeynelabidin nâm kimesneler meclis-i şer‘-i şerîf-i enverde 
müteveffâ-yı mezbûrun karındaşı ve terekesine vâzı‘ü’l-yed olan bâ‘is-i hâze’l-
kitâb mezbûr el-Hâc Hasan mahzarında bi’l-vekâle ikrâr ve takrîr-i kelâm edip 
mezbûr el-Hâc Hasan tereke-i müteveffâ-yı mezbûrdan ber mûceb-i defter-i 
kassâm makbûzu olan on sekiz yük kırk bin iki yüz yirmi altı riyâlî akçe ber 
vech-i muharrer müvekkile-i mezbûreye isâbet eden dört yük altmış bin elli 
altı akçenin üç [62b] yük otuz yedi bin altı yüz elli altı akçesini bundan ak-
dem müvekkilem mezbûre Latife Hâtun’a def ‘ ve teslîm ol dahi mezbûr el-Hâc 
Hasan yedinden ahz u kabz ettiğinden sonra bâkī-i mezbûrun yirmi iki bin 
dört yüz akçesini müteveffâ-yı mezbûrun babası müteveffâ-yı mezbûr el-Hâc 
Ali’nin terekesinden olup medîne-i Bosna’da vâki‘ beynlerinde ma‘lûm menzil 
çiftlik ve dükkân ve sâir kalîl [ve] kesîr terekesinden müvekkile-i mezbûrenin 
mûrisi müteveffâ-yı mezbûr el-Hâc Mehmed’de isâbet eden hisse-i şer‘iyyesinin 
ba‘de vefât[ihî] dört sehimden müvekkile-i mezbûreye isâbet eden bir se-
him hisse-i şâyi‘asını, terekelerine vâzı‘ü’l-yed olan mezbûr el-Hâc Hasan’dan 
vekâlet-i mahkiyem hasebiyle da‘vâ ve taleb eylediğimde, ol dahi teslîmden 
imtinâ‘ etmeğin beynimizde nizâ‘-ı küllî vukū‘undan sonra muslihûn tavassut 
edip mezbûr el-Hâc Hasan ile beynimizde sekiz yüz yetmiş esedî guruş üzeri-
ne inşâ-i akd-i sulh eylediklerinde ben dahi bi’l-vekâle sulh-i mezbûru kabûl 
ve bedel-i sulh olan meblağ-ı mezbûr sekiz yüz yetmiş guruşu mezbûr el-Hâc 
Hasan yedinden bi’l-vekâle tamâmen ahz u kabz eylediğimden sonra zikr olu-
nan menzil çiftlik ve dükkâna müteveffâ-yı mezbûrun kalîl ve kesîr [ve] sâir te-
rekesine ve târih-i kitâba gelince müvekkile-i mezbûre ile beynlerinde cereyân 
eden mu‘âmelât-ı şettâ ve hukūk-ı ma‘lûme [ve] mechûleye müte‘allika âmme-i 
de‘âvî ve mütâlebâtdan ben bi’l-vekâle mezbûr el-Hâc Hasan’ın zimmetini ibrâ-i 
âm ile ibrâ ve iskāt edip mezbûr el-Hâc Hasan dahi kezâlik husûs-ı mezkûre 
ve târih-i mezbûre gelince beynlerinde cereyân eden ahz ve i‘tâ ve hukūk-ı 
ma‘lûme ve mechûleye müte‘allika cemî‘ de‘âvî ve muhâsamâtdan mezbûr Lati-
fe Hâtun’un zimmetini ibrâ-i âmm-ı râfi‘ü’l-hisâm ile ibrâ ve iskāt eyledi dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene seb‘a ve semânîn ve elf.
Şuhûd[ü’l-hâl]: Ömer Beşe b. Mustafa, Mehmed Beşe b. el-Hâc Ali, Hüseyin 
Efendi b. Hasan, Seyyid Abdülkerim [b.] Selahaddin, Seyyid Mehmed b. Hamîd, 
Yülekci? Ahmed Çelebi, Mehmed b. (  ) Odabaşı, Halil Efendi el-Mütevellî, To-
pal? Mustafa b. ( ), Receb Beşe b. ( ), Halilî Mehmed Çelebi b. ( ), kazgancı el-Hâc 
Hasan ve gayruhüm.

252 [62b-1] Eski Ermeni Patriği Andriyos v. Avraham’ın İsmail Beşe 
b. Osman’a olan borcunu ödemesi gerektiği
Dergâh-ı âlî yeniçerilerinden otuz dokuzuncu cemâ‘atine mahsûs oda yoldaş-
larından bâ‘is-i hâze’l-kitâb İsmail Beşe b. Osman nâm kimesne meclis-i şer‘de, 
sâbıkan Ermeni patriki olan Kara Cehennem demekle ma‘rûf Andriyos v. Av-
raham nâm râhib muvâcehesinde üzerine da‘vâ ve takrîr-i kelâm edip mezbûr 
Andriyos zimmetinde bundan akdem yedimden bi safkatin vâhidetin iştirâ ve 
kabz eylediği beynimizde ma‘lûm bir tüfenk ve bir sîm raht ve bir gömlek ve 
iki makrama bahâlarından seksen guruş ve iktirâz ve kabz eylediği nakid dört 
yüz guruş min haysi’l-mecmû‘ mezbûr Andriyos zimmetinde hakkım olan dört 
yüz guruşu bâkī kalmışdı hâlâ mezbûr Andriyos’a suâl olunup meblağ-ı bâkī-i 
mezbûrun alıverilmesi matlûbumdur dedikde gıbbe’s-suâl mezbûr Andriyos 
cevâbında müdde‘î-i mezbûr yedinden zikr olunan tüfenk ve raht ve gömlek 
ve makramaları gabn-ı fâhiş ile yüz altmış guruşa iştirâ ve kabz edip ve nakid 
ancak üç yüz yirmi guruş iktirâz ve kabz ettiğimden sonra müdde‘î-i mezbûra 
meblağ-ı mezbûrdan kabzını i‘tirâf ettiğini meblağ-ı mezbûr seksen guruşdan 
mâ‘adâ yirmi guruş dahi edâ ve teslîm etmiş idim deyû def ‘le mukābele edi-
cek gıbbe’l-istintâk ve’l-inkâr mezbûr Andriyos’dan def ‘-i mezbûrunu mübey-
yine beyyine taleb olundukda ityân-ı beyyineden izhâr-ı acz edip istihlâf et-
meğin müdde‘î-i mezbûr İsmail Beşe’ye meblağ-ı mezbûr yirmi guruşu dahi 
müdde‘î-i mezbûr yedinden ahz u kabz etmediğine yemîn teklîf olundukda 
ol dahi alâ vefki’l-mes’ûl yemîn billâhi’l-aliyyi’l-a‘lâ edip ve mezbûr Andriyos 
zikr olunan tüfenk ve raht ve gömlek ve makramaları gabn-ı fâhiş ile yüz alt-
mış guruşa iştirâ etmiş idim deyû bilâ-tağrîr gabn mesmû‘ olmamağın i‘tirâfı 
mûcebince meblağ-ı bâkī-i mezbûr dört yüz guruşu müdde‘î-i mezbûra edâ ve 
teslîme mezbûr Andriyos’a tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Mehmed b. Ali, el-Hâc Mehmed Receb, Musa Halîfe b. Re-
ceb, Mustafa Beşe b. Abdullah, İbrahim b. Mehmed ve gayruhüm.

253 [63a-1] el-Hâc Mustafa Ağa b. Ramazan’ın Ali Ağa b. Hasan’a 
verdiği eşyaları geri aldığı
Vilâyet-i Rumeli’nde Karinâbâd kasabası ahâlîsinden olup hâlâ mahmiye-i 
İstanbul’da Keçe[ci] Pîrî mahallesinde bi tarîki’l-müsâfere sâkin el-Hâc Mustafa 
Ağa b. Ramazan nâm kimesne meclis-i şer‘-i şerîf-i lâzımü’t-tevkīrde bâ‘is-i hâze’l-
kitâb Ali Ağa b. Hasan nâm kimesne mahzarında ikrâr ve takrîr-i kelâm edip eşyâ-i 
memlûkemden beynimizde ma‘lûm bir Macar tüfengi ile bir eğer ma‘a teğeleti ve 
üzengi ve bir re’s demir kır kısrak ve bir don ve bir gömleğimi mezbûr Ali Ağa’ya 
mukaddemâ îdâ‘ ve teslîm ol dahi yedimden istibdâ‘ ve kabz ettiğinden sonra 
mezbûr Ali Ağa zikr olunan tüfenk ve eğer ve teğeleti ve kısrağı bundan akdem 
gāib ani’l-meclis Mustafa b. Abdullah nâm kimesne ile bana irsâl, ben dahi sâlifü’z-
zikr eşyâyı mezbûr Mustafa yedinden ahz u kabz etmiş idim hâlâ zikr olunan 
don ve gömleği dahi mezbûr Ali Ağa yedinden ahz u kabz edip eşyâ-i mezbûreye 
müte‘allika cemî‘ da‘vâdan mezbûr Ali Ağa’nın zimmetini ibrâ-i âm ile ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb ve imlâ olundu.
Fi’l-yevmi’t-tâsi‘ ve’l-ışrîn min Saferi’l-hayr li sene seb‘a ve semânîn ve elf min 
hicreti men lehü’l-izzi ve’ş-şeref.
Şuhûdü’l-hâl: İbrahim Çelebi b. Ahmed, Osman b. Ömer, İbrahim Çelebi b. ( ), 
Ebûbekir b. Hüseyin, Mehmed b. ( ), Mahmud b. İsmail ve gayruhüm.

254 [63a-2] Ayşe bt. Abdullah’ın Mustafa Efendi’nin evinde kaza 
eseri vurularak öldüğü
Mahmiye-i İstanbul’da Yedikule kurbunda Bucakbağı mahallesinde sâkine 
Ayşe bt. Abdullah nâm hâtun târih-i kitâbdan bir gün mukaddem, mahalle-i 
mezbûre imâmı Mustafa Efendi’nin menzilinde hatâ’en tüfenk ile vurulup fevt 
olmağın mahallinde keşf ve tahrîr olunmak bâbında buyruldu-yı şerîf vârid ol-
mağla imtisâlen-leh savb-ı şer‘-i şerîfden irsâl olunan Mevlânâ es-Seyyid Mu-
harrem Efendi b. es-Seyyid İsmail [ve] mahmiye-i mezbûrede asesbaşı olan 
Mehmed Ağa ile Subaşı olan Ahmed Ağa ve zeyl-i vesîkada mastûrü’l-esâmî 
olan müslimîn ile merkūm Mustafa Efendi’nin menziline varıp mezbûre Ayşe’yi 
mu‘âyene ettiklerinde mezbûr Mustafa Efendi’nin sulbî kebîr oğlu İsmail Beşe 
nâm kimesne kurşun ile bir kebîr tabancalı tüfengi ağızlayıp menzil-i mezbûrda 
pencere üzerine ta‘lîk ettiğinden sonra mezbûre Ayşe Hâtun bir maslahat için 
menzil-i mezbûra varıp mezbûr Mustafa Efendi’nin sagīr oğlu Mehmed ol tü-
fenk ta‘lîk olunan mahalle Mushaf-ı şerîf ta‘lîk ederken zikr olunan tüfen-
gin tabancasına hatâ’en gergisi dokunmağla ol tüfenk atılıp içinde olan kur-
şun mezbûre Ayşe’nin boynunun sağ tarafından vurup sol tarafından çıkmakla 
mezbûre Ayşe Hâtun fevt olmuş bulunduğunu mu‘âyene ve müşâhede ettikle-
rinden sonra Mevlânâ-yı mezbûr mahallinde tahrîr ve ma‘an irsâl olunan Dur-
muş b. Pîr Veli ve Mehmed b. Mehmed ile meclis-i şer‘a gelip alâ vukū‘ihi inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Umdetü’l-emâcid ve’l-ekârim Mehmed Efendi b. Mehmed, Fah-
rü’l-emâsil ve’l-akrân Ahmed Bey b. Mehmed Paşa, Ali Efendi b. Osman, Musta-
fa Çavuş b. Ali, Mustafa Çavuş b. İsmail, Halil Çelebi b. İbrahim.

255 [63a-3] Şerife Afife bt. Mehmed Efendi’nin kölesi Rus asıllı Mirza 
b. Abdullah’ı azat ettiği
Husûs-ı âti’l-beyânın mahallinde tahrîr iltimâs olunmağın kıbel-i şer‘den 
Mevlânâ Abdullah Efendi b. Veli irsâl olunup ol dahi Âbid Çelebi mahallesin-
de sâkin İmâm Mehmed Efendi b. Süleyman nâm kimesnenin sâkin olduğu 
menziline varıp zeyl-i rakīmde muharrerü’l-esâmî olan müslimîn huzûrlarında 
ma‘rifet-i şer‘iyye ile ârifân mahalle-i mezbûrede akd-i meclis-i şer‘-i mübîn 
eyledikde merkūm Mehmed Efendi’nin müste’ciri olup zâtı falan ve fülân 
ta‘rîfleriyle mu‘arrefe olan Şerife Afîfe bt. Mehmed Efendi nâm hâtun meclis-i 
ma‘kūd-ı mezbûrda ikrâr-ı tâm ve takrîr-i kelâm edip bana rıkkını mu‘terif olan 
işbu orta boylu, sarı açık kaşlı, gök ala gözlü, Rûsî bâ‘is-i hâze’l-kitâb Mirza b. 
Abdullah nâm abd-i memlûkümü hasbeten lillâhi te‘âlâ ve taleben li merzâti’r-
rabbi’l-a‘lâ malımdan tahrîr ve i‘tâk ve zümre-i ahrâr-ı asliyyeye [63b] idrâc 
ve ilhâk eyledim ba‘de’l-yevm mevsûf-ı mezbûr Mirza sâir ahrâr-ı asliyyîn gibi 
hür olup üzerinde hakk-ı velâdan gayrı hakkım kalmadı dedikde vâki‘ hâli 
Mevlânâ-yı mezbûr mahallinde ketb ve terkīm ve ma‘an irsâl olunan Kara Mus-
tafa b. Şaban ile meclis-i şer‘a gelip alâ vukū‘ihi inhâ ve takrîr etmeğin mâ vaka‘a 
bi’t-taleb ketb [olundu].
Fi’l-yevmi’s-sânî min Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. İbrahim, Ahmed Beşe b. Ali, Osman Çelebi b. 
Abdullah, İbrahim Beşe b. Hasan, İbrahim Beşe b. Osman, Mehmed Beşe b. İb-
rahim, Sâlih Çelebi b. Osman, çavuş Mustafa Çelebi b. Ali, Yusuf b. Abdullah, İb-
rahim b. Kadri ve gayruhüm.

256 [63b-1] Ümmühâni bt. Abdullah’ın vârislerinden Ahmed Çelebi 
b. Hüseyin’in miras malından hakkı olan kısmı aldığı
Mahmiye-i İstanbul’da Sultan Bayezid-i cedîd mahallesi sâkinelerinden iken 
bundan akdem vefât eden Ümmühâni bt. Abdullah nâm hâtunun verâseti, 
zevc-i metrûkü Ahmed Çelebi b. Hüseyin nâm kimesne ile mu‘takı Şuayb Çe-
lebi b. Abdullah nâm kimesneye münhasıra ve tashîh-i mes’elesi iki sehimden 
olup sihâm-ı mezbûreden bir sehmi mezbûr Ahmed Çelebi’ye ve bir sehmi 
dahi mezbûr Şuayb Çelebi’ye isâbet ettiği şer‘an zâhir ve mütehakkik oldukdan 
sonra mezbûr Ahmed Çelebi meclis-i şer‘-i şerîfde müteveffât-ı mezbûrenin 
muhallefâtına vâzı‘ü’l-yed olan bâ‘is-i hâze’l-kitâb mezbûr Şuayb Çelebi tarafın-
dan husûs-ı âti’l-beyâna vekîl olduğu mahmiye-i mezbûrede Nerdübanlı Mes-
cid mahallesi sâkinlerinden Mehmed Efendi b. Ali ve es-Seyyid Musa Çelebi 
b. Ali nâm kimesneler şehâdetleri ile şer‘an sâbit olan İbrahim Ağa b. Mustafa 
nâm kimesne mahzarında ikrâr ve takrîr-i kelâm edip müteveffât-ı mezbûrenin 
muhallefâtından olup mahmiye-i mezbûrede Mirahor mahallesinde vâki‘ lede’l-
ahâlî ve’l-cîrân ma‘lûmü’l-hudûd büyût-ı adîdeyi müştemil menzil semen-i 
misli ile âhara bey‘ olunmağla semeninden mezbûr Şuayb Çelebi’nin makbûzu 
olan yüz elli esedî guruşdan ber vech-i muharrer bana isâbet eden yetmiş 
beş esedî guruş hisse-i şer‘iyyemi ve kezâlik müteveffât-ı mezbûrenin Canfe-
da nâm câriyesi semeninden makbûzu olan yetmiş esedî guruşdan dahi vech-i 
muharrer üzre bana isâbet eden otuz beş esedî guruşu ve evânî-i nühâsiyye ve 
gayr-i nühâsiyye ve sâir beynimizde ma‘lûm eşyâ semenlerinden dahi kezâlik 
mezbûr Şuayb Çelebi’nin makbûzu olan yirmi bin akçeden dahi ber vech-i 
muharrer bana isâbet eden on bin akçeyi, min haysi’l-mecmû‘ mezbûr Şuayb 
Çelebi’nin makbûzu olan kırk altı bin dört yüz akçeden vech-i muharrer üzre 
bana isâbet eden cem‘an yirmi üç bin iki yüz akçe hisse-i şer‘iyyemi müvekkil-i 
mezbûr Şuayb Çelebi bana edâ ve teslîm ben dahi yedinden tamâmen ahz u 
kabz ettiğimden sonra müteveffât-ı mezbûrenin terekesine müte‘allika âmme-i 
da‘vâdan müvekkil-i mezbûr Şuayb Çelebi’nin zimmetini ibrâ-i âmm-ı kātı‘ü’l-
hısâm ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’t-tâsi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Ahmed Çelebi b. Hasan, İbrahim Çelebi el-Müezzin, Osman Çe-
lebi b. Abdullah, Mehmed Çelebi eş-Şâhin, Hacı Mahmud b. İbrahim, Mustafa b. 
İbrahim, Mahmud Çelebi b. ( ) ve gayruhüm.

257 [63b-2] Ümmühâni Hâtun bt. Emînî Mehmed Efendi’nin evini bey‘ 
bi’l-istiğlâl yoluyla İbrahim Efendi b. Mehmed’e sattığı
Husûs-ı âti’l-beyânın mahallinde tahrîr iltimâs olunmağın savb-ı şer‘den 
Mevlânâ İbrahim Efendi b. Şaban irsâl olunup ol dahi fahrü’l-muhadderât 
Ümmühâni Hâtun bt. el-merhûm Emînî Mehmed Efendi’nin mahmiye-i 
İstanbul’da Çıkrı[k]çı Kemal mahallesinde sâkine olduğu menziline varıp zeyl-i 
kitâbda muharrerü’l-esâmî olan müslimîn huzûrunda akd-i meclis-i şer‘-i 
mübîn eyledikde mezbûre Ümmühâni Hâtun’un zevci ve tarafından husûs-ı 
âti’l-beyâna vekîl olduğu zâtını ma‘rifet-i şer‘iyye ile ârifân Hüseyin Beşe b. İs-
mail ve Mehmed Çelebi b. Ahmed nâm kimesneler şehâdetleri ile şer‘an sâbit 
olan umdetü’l-mevâli’l-izâm Ahmed Efendi b. Şeyh Abdullah Efendi meclis-i 
ma‘kūd-ı mezbûrda, fahrü’l-kuzât bâ‘is-i hâze’l-kitâb İbrahim Efendi b. Meh-
med nâm kimesne mahzarında bi’l-vekâle ikrâr ve takrîr-i kelâm edip [64a] 
akd-i âti’z-zikr sudûruna değin müvekkilem mezbûrenin yedinde mülkü ve hak-
kı olup mahalle-i mezbûrede vâki‘ bir tarafdan ( ) mülkü ve bir tarafdan Kazas-
ker Abdurrahman Efendi mu‘allim-hânesi ve iki tarafdan tarîk-i âm ile mahdûd 
büyût-ı adîdeyi müştemil menzilini, bi’l-vekâle mezbûr İbrahim Efendi’ye se-
kiz yüz yirmi sekiz esedî guruşa bi tarîki’l-istiğlâl bey‘ ve teslîm ol dahi iştirâ ve 
tesellüm edip semen-i mezbûr sekiz yüz yirmi sekiz esedî guruşu bana edâ ve 
teslîm ben dahi yedinden ahz u kabz ettiğimden sonra mezbûr İbrahim Efen-
di menzil-i mahdûd-ı mezbûru gıbbe’t-tahliyyeti’ş-şer‘iyye ve’t-takābuzi’l-mer‘î 
târih-i kitâbdan bir sene tamâmına değin yüz yirmi dört esedî guruşa bana 







îcâr ve teslîm ben dahi bi’l-vekâle istîcâr ve tesellüm ve kabz eyledim dedikde 
gıbbe’t-tasdîki’ş-şer‘î husûs-ı mezbûru Mevlânâ-yı mezbûr mahallinde tahrîr ve 
ma‘an irsâl olunan Derviş Beşe b. Veli ile meclis-i şer‘a gelip alâ vukū‘ihi inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Efendi b. Mustafa el-Hatîb-i Nişâncı Paşa, el-Hâc Ahmed 
b. İbrahim Çavuş, Abdurrahman Beşe b. Mehmed, Ahmed Odabaşı b. Mehmed 
kâğıdcı ve gayruhüm mine’l-hâzırîn.

258 [64a-1] Nablus’taki bazı vakıfların mütevellisi olan Mehmed 
b. Nasreddin’in vekili ve oğlu Hüseyin Bey ile eski Şam kadısı 
Abdülbâki Efendi’nin haksız yere aldığı harçlar dolayısıyla vâki 
olan davada sulh sağlandığı
Husûs-ı âti’l-beyânın mahallinde tahrîri için bi’l-iltimâs cânib-i şer‘-i enverden 
Mevlânâ Abdullah Efendi irsâl olunup ol dahi sâbıkan Şâm-ı şerîf kadısı olan 
a‘lemü’l-ulemâ’i’l-izâm efdalü’l-fuzalâ’i’l-fihâm yenbû‘ü’l-fezâ’il metbû‘ü’l-efâzıl 
Abdülbâkī Efendi’nin Dârü’s-saltanati’l-aliyye Kostantıniyye el-mahmiyye Si-
nan Ağa mahallesinde vâki‘ sa‘âdet-hânelerine varıp zeyl-i sahîfede mastûrü’l-
esâmî olan müslimîn huzûrunda akd-i meclis-i şer‘-i mübîn eyledikde Kudüs-i 
şerîf kazâsına tâbi‘ Nablus nâm kasabada vâki‘ Ebülvefâ ve Ebülbekā ve Ser-
meddin evkāfının bi’l-fi‘l meşrûtiyyet üzre mütevellîsi olan el-Hâc Mehmed b. 
Nasreddin’in sulbî kebîr oğlu olan Hüseyin Bey kendi tarafından asâleten ve 
babası merkūm el-Hâc Mehmed tarafından husûs-ı âti’l-beyâna vekâlet iddi‘â 
etmekle vekâleten meclis-i ma‘kūd-ı mezbûrda mûmâ-ileyh Abdülbâkī Efen-
di mahzarında ikrâr ve takrîr-i kelâm [edip] târih-i kitâbdan on bir sene mu-
kaddem mûmâ-ileyh Abdülbâkī Efendi Kudüs-i şerîf kadısı iken zikr olunan 
evkāfın mürtezikalarının bizim ile ve halîfelerine müte‘allika da‘vâları olmağ-
la fasl-ı da‘vâ ve kat‘-ı husûmet olunup tarafeyne hüccet-i şer‘iyye verildikden 
sonra mûmâ-ileyh Abdülbâkī Efendi benden ve babamdan bi’d-defe‘ât mah-
keme mahsûlü nâmına her onar para bir guruşa olmak üzre üç yüz guruşu-
mu ahz etmekle meblağ-ı mezbûr ecr-i mislinden ziyâdedir deyû bundan ak-
dem mûmâ-ileyh Abdülbâkī Efendi’den ziyâdesini taleb ve da‘vâ eylediğim-
de, ol dahi inkâr edip beynimizde münâza‘ât-ı kesîre vâkia olmuş idi el-hâletü 
hâzihî beynimizde muslihûn tavassut edip mûmâ-ileyh Abdülbâkī Efendi ile 
beynimizde meclis-i sulhde mevcûd ve müşârün-ileyh inâyet ta‘bîr olunur on 
top Şam kumaşı üzerine inşâ-i akd-i sulh ettiklerinde ben dahi asâleten ve 
vekâleten sulh-i mezbûru kabûl ve bedel-i sulh olan sâlifü’z-zikr on [top] ku-
maşı mûmâ-ileyh Abdülbâkī Efendi yedinden ahz u kabz ettiğimden sonra 
husûs-ı mezbûra müte‘allika âmme-i da‘vâdan bi’l-asâle ve bi’l-vekâle mûmâ-
ileyh Abdülbâkī Efendi’nin ve kethüdâsının ve sâir müte‘allikātının zimmetleri-
ni ibrâ-i âmm-ı kātı‘ü’l-hısâm ile ibrâ ve iskāt eyledim ba‘de’l-yevm eğer babam 
mezbûr el-Hâc Mehmed gelip benim vech-i muharrer üzre vekâletimi inkâr 
edip tekrâr meblağ-ı mezbûr üç yüz guruşa müte‘allika mûmâ-ileyh Abdülbâkī 
Efendi’den bir nesne da‘vâ ve isbât edip sizden bir nesne alırsa aldığı meblağa 
ben kefîl ve zâminim dedikde gıbbe’t-tasdîki’ş-şer‘î husûs-ı mezbûru Mevlânâ-
yı mezbûr mahallinde tahrîr ve ba‘dehu ma‘an ba[‘]s olunan Ahmed Efendi b. 
Mehmed ile meclis-i şer‘a gelip alâ vukū‘ihi inhâ ve takrîr etmeğin mâ vaka‘a 
bi’t-taleb ketb olundu.

[64b] Fi’l-yevmi’r-râbi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Abdülkerim Efendi, fahrü’l-kuzât 
Hüseyin Efendi el-münfasıl bi kazâ-i Tırhala, Ahmed Efendi b. Mehmed, Halil 
Çelebi b. Mehmed, Ahmed Efendi Memizâde ve gayruhüm.

259 [64b-1] Kerime bt. Mustafa ile Emine bt. Davud arasındaki 
alacak meselesinde anlaşmaya vardıkları
Mahmiye-i İstanbul’da Sunullah Efendi mahallesi sâkinelerinden olup zâtı 
ma‘rifet-i şer‘iyye ile ârifân Mehmed b. Gazanfer ve İbrahim Çelebi b. Rama-
zan ta‘rîfleri ile mu‘arrefe olan Kerime bt. Mustafa nâm hâtun mahfil-i kazâda, 
mahmiye-i mezbûrede Sofular mahallesi sâkinelerinden Emine bt. Davud nâm 
hâtun tarafından husûs-ı âti’l-beyâna vekîl olduğu zâtını ma‘rifet-i şer‘iyye ile 
ârifân Şaban Beşe b. Abdullah ve Mustafa Beşe b. Abdullah nâm kimesneler 
şehâdetleri ile şer‘an sâbit olan zevci Ahmed Bey b. el-Hâc Ali nâm kimesne 
mahzarında ikrâr ve takrîr-i kelâm edip bundan akdem beynimizde ma‘lûm bir 
husûs için müvekkile-i mezbûre Emine’ye elli yedi guruşu def ‘ ve teslîm ol dahi 
ahz u kabzetmiş idi hâlâ mezbûre Emine’den ber vech-i muharrer makbûzu olan 
meblağ-ı mezbûrumu taleb ve da‘vâ eylediğimde, ol dahi inkâr etmekle beyni-
mizde nizâ‘-ı küllî vukū‘undan sonra muslihûn tavassut edip mezbûre Emine 
ile beynimizde beş guruş üzerine inşâ-i akd-i sulh ettiklerinde ben dahi sulh-i 
mezbûru kabûl ve bedel-i sulh olan meblağ-ı mezbûrdan beş guruşu vekîl-i 
mezbûr Ahmed Bey yedinden ahz u kabz ettiğimden sonra husûs-ı mezbûra 
müte‘allika âmme-i da‘vâdan ben müvekkilem mezbûre Emine’nin zimmetini 
ibrâ ve iskāt edip ve vekîl-i mezbûr Ahmed Bey dahi bedel-i sulh-i mezbûra 
müte‘allika âmme-i da‘vâdan benim zimmetimi vekâleten ibrâ ve iskāt etti de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ramazan Ağa b. Mahmud el-Mübâşir, Mehmed Ağa b. Hüseyin, 
İbrahim Çelebi b. Mehmed, Mehmed b. Mustafa, Mehmed b. Abdullah ve gay-
ruhüm.

260 [64b-2] Ayşe bt. Abdullah’ın Ayşe bt. Mehmed’e borcu 
olduğunu kabul ettiği
Mahmiye-i İstanbul’da Molla Şeref mahallesi sâkinelerinden bâ‘isetü’l-hâze’l-
kitâb Ayşe bt. Mehmed nâm hâtun meclis-i şer‘-i şerîfde zâtı ma‘rifet-i şer‘iyye 
ile ârifân Ali Beşe b. Ahmed ve İslâm b. Abdullah nâm kimesneler ta‘rîfleri ile 
mu‘arrefe olan diğer Ayşe bt. Abdullah nâm hâtun mahzarında üzerine da‘vâ 
ve takrîr-i kelâm edip bundan akdem mezbûre diğer Ayşe yedimden iştirâ ve 
kabz eylediği beynimizde ma‘lûm iki sof ve bir gömlek ve bir don ve bir uçkur 
semenlerinden ba‘de küllî hesâb zimmetinde hakkım olan on sekiz guruşun 
suâl olunup alıverilmesi matlûbumdur dedikde gıbbe’s-suâl mezbûre diğer Ayşe 
cevâbında fi’l-hakīka müdde‘iye-i mezbûre yedinden ber vech-i muharrer iştirâ 
ve kabz eylediği beynlerinde ma‘lûm sof ve gömlek ve don ve uçkur semenle-
rinden ba‘de küllî hesâb müdde‘iye-i mezbûreye meblağ-ı mezbûr on sekiz gu-
ruş zimmetinde vâcibü’l-edâ ve lâzımü’l-kazâ deyni olduğunu bi’t-tav‘ ikrâr ve 
i‘tirâf etmeğin mûcebince müdde‘iye-i mezbûre Ayşe’ye meblağ-ı mezbûr on se-
kiz guruşu edâya mezbûre diğer Ayşe’ye tenbîh olunmağın mâ vaka‘a bi’t-taleb 
ketb olundu.
Fi’l-yevmi’s-sâmin ve’l-ışrîn min Saferi’l-hayr li sene seb‘a ve semânîn ve elf.
Şuhûd[ü’l-hâl]: İbrahim Çelebi b. Ahmed, Osman Çelebi b. Ömer, Mehmed b. 
Şaban, Ebûbekir b. Hüseyin, Mustafa b. Mehmed ve gayruhüm.

261 [65a-1] Bektaş b. Abdullah ile Mehmed Efendi ve Ahmed Ağa 
arasındaki borç meselesinde anlaşma sağlandığı
Mahmiye-i İstanbul’da Sancakdâr Hayreddin mahallesi sâkinlerinden el-Hâc 
Bektaş b. Abdullah nâm kimesne meclis-i şer‘-i şerîfde kendi tarafından asîl 
ve sâbıkan Yenişehir kadısı olan a‘lemü’l-ulemâ’i’l-izâm, efdalü’l-fuzalâ’i’l-fihâm 
yenbû‘ü’l-fezâ’il metbû‘ü’l-efâzıl sâhib-i hâze’l-kitâb Mehmed Efendi b. Hur-
rem Ağa tarafından husûs-ı âti’l-beyâna vekîl olduğu Ahmed Çavuş b. Hüseyin 
ve Süleyman Efendi b. Hasan nâm kimesneler şehâdetleri ile şer‘an sâbit olan 
kethüdâsı Ahmed Ağa b. Mehmed nâm kimesne mahzarında ikrâr ve takrîr-i 
kelâm edip mûmâ-ileyhimâ Mehmed Efendi ve Ahmed Ağa zimmetlerinde 
cihet-i deyn-i şer‘îden üç bin yüz seksen dört esedî guruş hakkım olup meblağ-ı 
mezbûrun bi’d-defe‘ât iki bin yirmi dokuz esedî guruşunu mukaddemâ medîne-i 
Yenişehir’de mûmâ-ileyhimâ Mehmed Efendi ve Ahmed Ağa yedlerinden ahz u 
kabz edip bin yüz elli iki esedî guruşu zimmetlerinde bâkī kalmışdı. Meblağ-ı 
bâkī-i mezbûru mûmâ-ileyhimâ Mehmed Efendi ve Ahmed Ağa’dan da‘vâ ve 
taleb ettiğimde anlar dahi inkâr etmekle beynimizde münâza‘ât-ı kesîre ve 
muhâsamât-ı şedîde vukū‘undan sonra muslihûn tavassut edip mûmâ-ileyhimâ 
Mehmed Efendi ve Ahmed Ağa ile beynimizde yüz yirmi esedî guruş üzerine 
inşâ-i akd-i sulh ettiklerinde ben dahi sulh-i mezbûru kabûl ve bedel-i sulh olan 
meblağ-ı mezbûr yüz yirmi esedî guruşu yedlerinden tamâmen ahz u kabz etti-
ğimden sonra meblağ-ı bâkī-i mezbûra ve târih-i kitâba gelince mûmâ-ileyhimâ 
Mehmed Efendi ve Ahmed Ağa ile beynimizde cereyân eden cemî‘ ahz ve i‘tâ ve 
mu‘âmelât-ı şettâya müte‘allika âmme-i da‘vâdan ben mûmâ-ileyhimâ Mehmed 
Efendi ve Ahmed Ağa’nın zimmetlerini ibrâ ve iskāt edip mûmâ-ileyhimâ Meh-
med Efendi ve Ahmed Ağa dahi benim zimmetimi ibrâ-i âmm-ı kātı‘ü’n-nizâ‘ 
ile ibrâ ve iskāt eylediler dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fî gurreti şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Hüseyin b. Mahmud, Osman Çelebi b. 
Ömer, Ebûbekir b. Hüseyin, Mehmed b. Mehmed, Mustafa Beşe b. Abdi.

262 [65a-2] Vartan v. Altun ile Minav v. Yani arasındaki alacak 
meselesinde sulh olunduğu
Mahmiye-i İstanbul’da Kasım Ağa mahallesinde sâkin bâ‘is-i hâze’s-sifr Vartan 
v. Altun nâm zimmî meclis-i şer‘-i şerîfde Minav v. Yani nâm zimmî mahzarın-
da üzerine da‘vâ ve takrîr-i kelâm edip mezbûr Minav zimmetinde ba‘de küllî 
hesâb beynimizde ma‘lûm çuka semeninden on üç esedî guruş ve bir zolota 
hakkım olmağın suâl olunup meblağ-ı mezbûr on üç esedî guruş ve bir zolo-
tanın alıverilmesi matlûbumdur dedikde gıbbe’s-suâl mezbûr Minav cevâbında 
ba‘de küllî hesâb meblağ-ı mezbûr on üç esedî guruş ve bir zolotayı zimmetinde 
deyni olduğunu inkârından sonra yemînden nükûl etmeğin beynimizde nizâ‘-ı 
küllî vukū‘undan sonra muslihûn tavassut edip mezbûr Minav ile dokuz esedî 
guruş ile bir zolota üzerine beynimizde inşâ-i akd-i sulh eylediklerinde ben 
dahi sulh-i mezbûru kabûl ve bedel-i sulh olan dokuz esedî guruş ve bir zolo-
tayı mezbûr Minav’a dokuz ay taksît ve her ayda bir guruşunu mezbûr Vartan’a 
edâsı mezbûr Minav’a tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min saferi’l-hayr li sene seb‘a ve semânîn ve elf.
Şuhûdü’l-hâl: Osman Çelebi b. ( ) el-Muhzırân, İbrahim Çelebi b. ( ) el-Muhzırân, 
Süleyman Çelebi b. Receb, İbrahim Çelebi b. Mehmed.







263 [65b-1] Receb b. Şaban’da bulunan beygirin, sahibi Yakub 
b. Mehmed’e teslimi
Mahmiye-i İstanbul’da Akbıyık mahallesinde sâkin Yakub b. Mehmed nâm ki-
mesne meclis-i şer‘-i münîrde, Receb b. Şaban nâm şâbb-ı emred mahzarında 
üzerine da‘vâ ve takrîr-i kelâm edip işbu meclisde mevcûd ve müşârün-ileyh olan 
doru bârgiri yedimde mülk ve hakkım olup târih-i kitâbdan iki aydan mukad-
dem mülkümden zâyi‘ olmuş idi hâlâ mezbûr Receb yedinde bulmağla suâl olu-
nup mârrü’z-zikr bârgiri bana def ‘ ve teslîme tenbîh olunmak matlûbumdur de-
dikde gıbbe’s-suâl mezbûr Receb cevâbında sâlifü’z-zikr bârgiri târih-i kitâbdan 
bir ay mukaddem mahmiye-i mezbûrede Kel İbrahim nâm canbâzdan altı esedî 
guruş ile bir rub‘ semen-i makbûza iştirâ ve kabûl edip mülk-i müşterâm ol-
mağla vaz‘-ı yed ederim, müdde‘î-i mezbûrun mülkü olduğu ma‘lûmum değil-
dir deyicek müdde‘î-i mezbûrdan müdde‘âsını mübeyyine beyyine taleb olun-
dukda mahalle-i mezbûre sâkinlerinden Bâli Dede b. Cafer ve İbrahim b. Mev-
lüd nâm kimesneler li ecli’ş-şehâde meclis-i şer‘a hâzırân olup istişhâd olunduk-
larında fi’l-hakīka işbu mahalde mevcûd ve müşârün-ileyh olan zikri mürûr 
eden dor[u] bârgir müdde‘î-i mezbûr Yakub’un mülküdür, târih-i kitâbdan 
iki aydan mukaddem mülkünden zâyi‘ olmuş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerinde 
ba‘de’t-ta‘dîl ve’t-tezkiyye şehâdetleri makbûle olup müdde‘î-i mezbûr tahlîf-i 
şer‘î ile tahlîf olundukdan sonra mûcebince mârrü’z-zikr bârgiri müdde‘î-i 
merkūm Yakub’a def ‘ ve teslîme mezbûr Receb’e tenbîh olunmağın mâ vaka‘a 
bi’t-taleb ketb olundu.
Fi’l-yevmi’s-sânî min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İmâm Abdurrahman Efendi b. Mehmed, es-Seyyid Muharrem 
Efendi, İbrahim Çelebi b. Mehmed, Ebûbekir b. Hüseyin ve gayruhüm.

264 [65b-2] Rus asıllı köle Rüstem b. Abdullah’ın hür olduğunun ispatı
[Arapça] Aşağıdaki sicilde yazılanlar Bolu livâsı askerî kassâmı Zeynîzâde diye 
meşhûr Ahmed tarafından yazılmıştır -ufiye anhümâ-.
İşbu uzun boylu açık kaşlı kara gözlü Rûsiyyü’l-asl hâmilü’l-kitâb Rüstem b. 
Abdullah nâm gulâm mahfil-i kazâda Mengen kazâsı müzâfâtından Rükned-
din nâm karye sâkinlerinden iken bundan akdem vefât eden eşrefü’l-kuzât Ab-
dülkerim Efendizâde Mehmed Efendi’nin sulbî kebîr oğulları Mustafa Efendi 
ve Ahmed Çelebi ve Fethullah Çelebi muvâcehelerinde takrîr-i kelâm ve bast-ı 
merâm edip ben müteveffâ-yı mezkûrun abd-i memlûkü olmağla müteveffâ-
yı mezkûr hâl-i hayâtında ve kemâl-i akl-i sıhhatinde beni tedbîr-i mutlak ile 
müdebber edip vefât etmekle sebîlim tahliyye olmuşken hâlâ verese-i mezkûrûn 
rık olmak zu‘mu ile bana vaz‘-ı yed ederler şer‘le suâl olunup icrâ-yı hak olun-
mak matlûbumdur dedikde gıbbe’s-suâl ve akībe’l-inkâr gulâm-ı mezbûrdan 
kelâmını mübeyyine beyyine taleb olundukda udûl-i ricâlden Mustafa Efendi b. 
İbrahim Efendi ve Osman Efendi b. Sadık Efendi ve Hüseyin Çelebi b. Muhar-
rem Efendi nâm kimesneler li ecli’ş-şehâde meclis-i şer‘a hâzırûn olup istişhâd 
olunduklarında fi’l-vâki‘ müteveffâ-yı mezkûr vefâtından mukaddem hâl-i 
hayâtında ve kemâl-i akl-i sıhhatinde bizim huzûrumuzda gulâm-ı mevsûf-ı 
ma‘hûdu tedbîr-i mutlak ile müdebber eylemişdi biz bu husûsa minvâl-i muhar-
rer üzre şâhidleriz, şehâdet-i şer‘iyye dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri hayyiz-i kabûlde 
vâki‘ olup ve her vechile sülüs malın dahi müsâ‘adesi olmağın mûcebiyle ıtkına 
hükm ve verese-i mezbû[rî]ni bî-vech mu‘ârazadan men‘ birle, mâ vaka‘a bi’t-
taleb ketb ü tahrîr ve yed-i tâlibe def ‘ ve teslîm olundu.
Tahrîren fî evâhiri şehri Cemâziyelâhir li sene sitte ve semânîn ve elf.
Şuhûdü’l-hâl: Fahrü’l-kuzât Şeyh Mehmed Efendi, Abdülbâkī Efendi el-kadı, 
Mustafa Efendi el-kadı, Yusuf Efendi el-kadı, Hasan Efendi el-kadı, Mehmed 
Çelebi b. Abdülmümin Efendi, Ebûbekir Efendi b. el-Hâc Yusuf ve gayruhüm.

265 [66a-1] İbrahim Çelebi b. Ali’nin boşandığı karısı Fâtıma 
bt. Hüseyin’e mehrini ödemesi gerektiği
Mahmiye-i İstanbul’da Kalenderhâne mahallesi sâkinelerinden bâ‘isetü hâze’l-
kitâb Fâtıma bt. Hüseyin nâm hâtun meclis-i şer‘-i şerîf-i lâzımü’t-tevkīrde 
zevc-i mutallıkı İbrahim Çelebi b. Ali nâm kimesne mahzarında üzerine 
da‘vâ ve takrîr-i kelâm edip zevcim mezbûr İbrahim Çelebi târih-i kitâbdan 
on beş gün mukaddem beni bâyinen tatlîk etmeğin zimmetinde mütekarrir ve 
ma‘kūdun-aleyh olan bin beş yüz akçe mehr-i müeccelim zevcim mezbûr İb-
rahim Çelebi zimmetinde kalmış idi suâl olunup meblağ-ı mezbûrun alıveril-
mesi matlûbumdur dedikde gıbbe’s-suâl mezbûr İbrahim Çelebi cevâbında ka-
ziyye minvâl-i muharrer üzre olduğunu bi’t-tav‘i’s-sâf ikrâr ve i‘tirâf etmeğin 
mûcebince meblağ-ı mezbûr bin beş yüz akçeyi müdde‘iye-i mezbûre Fâtıma 
Hâtun’a edâ ve teslîme merkūm İbrahim Çelebi’ye tenbîh olunmağın mâ vaka‘a 
bi’t-taleb ketb olundu.
Fi’t-tâsi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Abdullah Çavuş b. İslâm Çavuş, Ali Çavuş b. Mehmed Çavuş, Os-
man Çelebi b. Mustafa, İbrahim Çelebi b. Ahmed, Veli Beşe b. Mahmud, Ebûbekir 
Çelebi b. Hüseyin, Osman b. Ömer ve gayruhüm.







266 [66a-2] Emine bt. İbâdî ile Abdülkerim b. Ali’nin boşandıkları ve 
zimmetlerini ibrâ ettikleri
Mahmiye-i İstanbul’da Akşemseddin mahallesi sükkânından Mehmed b. Ali ve 
Yusuf b. Ahmed nâm kimesneler ta‘rîfleri ile mu‘arrefe olan mahalle-i mezbûre 
sâkinelerinden Emine bt. İbâdî nâm hâtun mahfil-i kazâda, zevc-i dâhili bâ‘is-i 
hâze’l-kitâb Abdülkerim b. Ali nâm kimesne mahzarında ikrâr ve takrîr-i kelâm 
edip zevcim mezbûr Abdülkerim zimmetinde mütekarrir ve ma‘kūdun-aleyh 
olan yedi yüz akçe mehr-i müeccelim üzerine ve nafaka-i iddet ve me’ûnet-i 
süknâm dahi kendi üzerime olmak üzre istifrâş ettiğimiz bir döşek bir yor-
gan bir minder bir çift yastıkdan fâriğaten zevcim mezbûr Abdülkerim ile 
muhâla‘a-i sahîha-i şer‘iyye ile muhâla‘a edip ba‘de’l-yevm hukūk-ı zevciyye-
te müte‘allika ve mârrü’z-zikr bir döşek bir yorgan bir minder bir çift yastı-
ğa müte‘allika âmme-i da‘vâdan ben zevcim mezbûr Abdülkerim’in zimmetini 
ibrâ ve iskāt edip ol dahi benim zimmetimi ibrâ ve iskāt etti dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilevvel li sene seb‘a ve semânîn ve elf min hic-
reti men lehü’l-izzi ve’ş-şeref.
Şuhûdü’l-hâl: Mehmed b. Ali, Yusuf b. Ahmed, İbrahim b. Mehmed, diğer İbra-
him Çelebi b. Mehmed, el-Hâc Mustafa b. Tevekkül, Hüseyin b. Ebûbekir, Mus-
tafa b. Abdullah, Mehmed b. Mehmed.

267 [66a-3] Fâtıma bt. el-Hâc Rıdvan ile kocası Ahmed Beşe 
b. Abdullah’ın aralarındaki câriye, bıçak ve mehir 
meselesinde anlaştıkları
Mahmiye-i İstanbul’da Debbâğ Yunus sâkinelerinden olup zâtı ma‘rifet-i 
şer‘iyye ile ârifân mahalle-i mezbûre sükkânından İmâm Abdullah Efendi b. 
Mahmud Abdullah Çelebi b. Ahmed nâm kimesneler ta‘rîfleri ile mu‘arrefe olan 
Fâtıma bt. el-Hâc Rıdvan nâm hâtun meclis-i şer‘-i şerîfde zevc-i dâhili Ahmed 
Beşe b. Abdullah nâm kimesne mahzarında ikrâr-ı tâm ve takrîr-i kelâm edip 
târih-i kitâbdan beş sene mukaddem zevcim mezbûr Ahmed Beşe benim iz-
nim ile evsâfı beynimizde ma‘lûm iki re’s Rûsiyyetü’l-asl câriyelerim ile bir re’s 
Gürciyyü’l-asl câriyemi altmış esedî guruşa bey‘ edip semenleri olan cem‘an 
yüz elli esedî guruşu zevcim mezbûr Ahmed Beşe bana def ‘ ve teslîm ben dahi 
yedinden tamâmen ahz u kabz eyledim. Min ba‘d zikr olunan câriyelerin se-
menleri olan meblağ-ı mezbûr yüz elli guruşdan zevcim mezbûr Ahmed Beşe 
yedinde bir akçe ve bir habbe hakkım bâkī kalmadı dedikde gıbbe’t-tasdîki’ş-
şer‘î mezbûre Fâtıma hâtun zevc-i mezbûr Ahmed Beşe mahzarında i‘âde-i 
kelâm edip zevcim mezbûr Ahmed Beşe zimmetinde mütekarrir ve ma‘kūdun-
aleyh olan on bin akçe mehr-i müeccelimin dokuz bin beş yüz akçesini zev-
cim mezbûr Ahmed Beşe’ye hibe-i sahîha-i şer‘iyye ile hibe ve temlîk, ol dahi 
meclis-i hibede ittihâb ve temellük ve kabûl eylediğinden sonra mezbûr Ahmed 
Beşe dahi meblağ-ı mezbûr mukābelesinde ivaz olmak üzre bir altın kılıflı yar-
ma balık dişi kabzalı bıçağını bana def ‘ ve teslîm ben dahi ber vech-i muhar-
rer ahz u kabz eylediğimden sonra meblağ-ı mezbûr dokuz bin beş yüz akçe-
ye müte‘allika da‘vâdan ben zevcim mezbûr Ahmed Beşe’nin zimmetini ibrâ-i 
âmm-ı kātı‘ü’l-hısâm ile ibrâ ve iskāt eyledim, zevcim mezbûr Ahmed Beşe dahi 
[66b] mârrü’z-zikr bıçağa müte‘allika da‘vâdan benim zimmetimi ibrâ eyledi 
dedikde mezbûr Ahmed Beşe zevcesi mukırra-i mezbûre Fâtıma Hâtun’u cemî‘ 
kelimât-ı meşrûhasında vicâhen ve şifâhen tasdîk ve tahkīk etmeğin mâ vaka‘a 
bi’t-taleb ketb olundu.
Fi’l-yevmi’s-sânî min Rebî‘ilevvel li sene seb‘a ve semânîn ve elf.
Şuhûdü’l-hâl: Abdullah Efendi b. Mehmed el-İmâm, Abdullah Çelebi b. Ahmed, 
İsmail Çelebi b. Mustafa, İbrahim Efendi b. Mustafa el-Müezzin, Mehmed Çele-
bi b. Abdullah ed-Dellâl, Mehmed Beşe ve gayruhüm.

268 [66b-1] Karaca Foça’da vefat eden Beşir Çelebi’nin mallarına el 
koyan iş ortağı Mehmed b. Hasan ile vârisleri arasındaki miras 
meselesinde bedel karşılığı sulh olunduğu
Mahmiye-i İstanbul’da Deniz Abdal mahallesinde sâkin olup bundan akdem 
ticâret tarîkiyle medîne-i İzmid’den gelir iken Karaca Foça nâm karyede vefât 
eden Beşir Çelebi b. Mehmed’in zevce-i metrûkesi ve evlâd-ı sıgārına kıbel-i 
şer‘den mansûbe vasîsi olup zâtı ma‘rifet-i şer‘iyye ile ârifân Muharrem Efendi 
b. Mehmed ve İbrahim b. Seydî nâm kimesneler ta‘rîfleriyle mu‘arrefe olan Ayşe 
bt. İbrahim nâm hâtun meclis-i şer‘-i şerîfde işbu bâ‘isü’l-kitâb Mehmed b. Ha-
san nâm kimesne mahzarında asâleten ve vesâyeten ikrâr ve takrîr-i kelâm edip 
mezbûr Mehmed mûrisim müteveffâ-yı mezbûrun şerîki ve terekesine vâzı‘ü’l-
yed olmağın müteveffâ-yı mezbûrun terekesinden bana ve evlâd-ı sıgārına 
isâbet eden hisse-i şer‘iyyemizi mezbûr Mehmed’den asâleten ve vesâyeten da‘vâ 
ve taleb eylediğimde, ol dahi müteveffâ-yı mezbûr ile şerîkler olup terekesine 
vâzı‘ü’l-yed olduğunu inkâr etmekle ben dahi vech-i muharrer üzre müdde‘âmı 
isbâta kādire olmayıp ve mezbûr Mehmed’in yemîn etmesi dahi müte‘ayyin ol-
mağla muslihûn tavassut edip mezbûr Mehmed ile beynimizde bin akçe üze-
rine inşâ-i akd-i sulh eylediklerinde ben dahi vech-i muharrer üzre sulhü her 
vechile bana ve müteveffâ-yı mezbûrun evlâd-ı sıgārına enfa‘ ve evlâ olma-
ğın asâleten ve vesâyeten sulh-i mezbûru kabûl ve bedel-i sulh olan meblağ-ı 
mezbûr bin akçeyi mezbûr Mehmed yedinden ahz u kabz eylediğimden son-
ra tereke-i müteveffâ-yı mezbûra müte‘allika cemî‘ de‘âvî ve mütâlebâtdan bi’l-
asâle mezbûr Mehmed’in zimmetini ibrâ-i âm ile ibrâ ve iskāt ettim dedikde 
gıbbe’t-tasdîki’ş-şer‘î müteveffâ-yı mezbûrun li eb karındaşı olan işbu hâzır bi’l-
meclis İbrahim nâm kimesne dahi meclis-i mezkûrda merkūm Mehmed mah-
zarında ikrâr ve takrîr-i kelâm edip ben dahi tereke-i müteveffâ-yı mezbûra 
müte‘allika cemî‘ da‘vâdan mezbûr Mehmed ile merkūme Ayşe Hâtun’un zim-
metlerini ibrâ-i âmm-ı râfi‘ü’l-hisâm ile ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fî gurreti şehri Rebî‘ilevvel li sene seb‘a ve semânîn ve elf.
Şuhûdü’l-hâl: Muharrem Efendi b. Mehmed, İbrahim b. Seyyid, Mahmud b. Ha-
san, Mehmed b. Muslu, Ahmed b. Mehmed, Mehmed Efendi b. Mehmed, İbra-
him Çelebi b. Ahmed, Osman b. Ömer ve gayruhüm.

269 [66b-2] Ayşe bt. Abdullah’ın Pazarcı Ali b. Ebûbekir’le evli 
olduğu ve evlilik gereklerini yerine getirmekten çekinmemesinin 
kendisine tembih edildiği
Mahrûse-i Üsküdar’da Gülfem mahallesi sâkinlerinden râfi‘-i hâze’l-kitâb Pa-
zarcı Ali b. Ebûbekir nâm kimesne meclis-i şer‘-i şerîfde mübânesi olup ken-
di firâşından hâmil olmağla mu‘teddesi olup mahrûse-i mezbûrede Sinan Paşa 
mahallesi sâkinlerinden Ayşe bt. Abdullah nâm hâtun mahzarında üzerine da‘vâ 
ve takrîr-i kelâm edip târih-i kitâbdan dört gün mukaddem mezbûre Ayşe nef-
sini bana tesmiye-i mehir ile şuhûd mahzarında inkâh ve tezevvüc için tarafın-
dan işbu hâzır bi’l-meclis Hasan Efendi b. Yakub nâm kimesneyi vekîl edip ol 
dahi ba‘de kabûli’l-vekâle mezbûre Ayşe’yi dört bin beş yüz akçe mehr-i mü-
eccel ile şuhûd mahzarında bana inkâh ve tezvîc, ben dahi tezevvüc ve kabûl 
edip mezbûre Ayşe zevce-i menkûham olmuşken, hâlâ mezbûre Ayşe benim ile 
ezvâc mu‘âmelesinden imtinâ‘ etmemek üzre tenbîh olunmak matlûbumdur de-
dikde gıbbe’s-suâl mezbûre Ayşe cevâbında mezbûr Hasan Efendi’yi ber vech-i 
muharrer tevkîlini ve mezbûr Hasan Efendi’nin vech-i muharrer üzre inkâh ve 
tezvîcini inkâr etmeğin müdde‘î-i mezbûrdan evvelâ mezbûr Hasan Efendi’nin 
ber vech-i muharrer vekâletine beyyine taleb olundukda mahrûse-i mezbûrede 
Kefçe mahallesi sâkinlerinden Ramazan b. Abdurrahman ve Hasan b. Mehmed 
nâm kimesneler li ecli’ş-şehâde meclis-i şer‘a hâzırân olup istişhâd olundukla-
rında fi’l-hakīka târih-i kitâbdan dört gün mukaddem mezbûre Ayşe nefsini 
tesmiye-i mehir ile şuhûd mahzarında müdde‘î-i mezbûra inkâh [67a] ve tezvîc 
için tarafından mezbûr Hasan Efendi’yi bizim huzûrumuzda vekîl edip mezbûr 
Hasan Efendi dahi vekâlet-i mezbûreyi kabûletmiş idi biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye edip ve 
sâniyen mezbûr Hasan Efendi’nin vech-i muharrer üzre inkâh ve tezvîcine bey-
yine taleb olundukda zikr olunan Sinan Paşa mahallesi imâmı olan es-Seyyid 
Ali Efendi b. Mehmed nâm kimesne ile mezbûr Hasan li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka vekîl-i mezbûr Hasan 
Efendi târih-i kitâbdan dört gün mukaddem mezbûre Ayşe’yi dört bin beş yüz 
akçe mehr-i müeccel ile müdde‘î-i mezbûr Ali’ye bizim huzûrumuzda inkâh ve 
tezvîc, ol dahi tezevvüc ve kabûletmiş idi biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye ettiklerinde şuhûd-ı 
mezbûrûn Ramazan ve Hasan ve es-Seyyid Ali Efendi’nin keyfiyyet-i hâllerini 
suâl için savb-ı şer‘-i şerîfden irsâl olunan Mevlânâ Mustafa Efendi b. Abdüla-
ziz evvelâ zikr olunan Kefçe mahallesine varıp ahâlîsinden İmâm Hasan Efen-
di b. Süleyman ve Ali Efendi b. İbrahim ve Hasan Dede b. Ramazan ve Ahmed 
Beşe b. Hasan ve Müezzin İbrahim b. Ahmed ve Attâr el-Hâc Kasım b. Meh-
med ve Mehmed Çelebi b. Sefer ve Mustafa Çelebi b. Ali ve el-Hâc Ahmed b. 
el-Hâc Osman ve Yusuf Beşe b. Mustafa ve Ebûbekir b. Osman nâm kimesne-
lerden şâhidân-ı mezbûrân Ramazan ve Hasan’ın keyfiyyet-i hâllerini suâl edip 
ve sâniyen zikr olunan Sinan Paşa mahallesine varıp ahâlîsinden Şeyh Abdur-
rahman Efendi b. Mustafa ve Yusuf Dede b. İsmail ve el-Hâc Hüseyin b. Ab-
dullah ve Ahmed b. Kasım nâm kimesnelerden şâhid-i mezbûr es-Seyyid Ali 
Efendi’nin keyfiyyet-i hâlini suâl eyledikde her biri şuhûd-ı mezbûrûn için udûl 
ve makbûlü’ş-şehâdedir deyû haber verdiklerini mahallinde tahrîr, ba‘dehu 
ma‘an irsâl olunan Mehmed b. Mehmed ile meclis-i şer‘a gelip alâ vukū‘ihi 
inhâ ve takrîr etmeğ[in] sırren ve alenen ta‘dîl ve tezkiyye olunduklarından 
sonra şehâdetleri makbûle olmağın mûcebince müdde‘î-i mezbûr Ali ile ezvâc 
mu‘âmelesinden imtinâ‘ etmemek üzre mezbûre Ayşe’ye tenbîh olunup mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Kemaleddin Kethüdâ-yı Hazret-i Efendi, Hüseyin Çelebi b. 
Üveys hazînedâr, Hasan Beşe Çukadârî, Musa Çelebi b. Receb, İbrahim Çelebi b. 
Ahmed, Osman Çelebi b. Ömer.

270 [67a-1] Merhum Mustafa Çelebi’nin vakfettiği evin, daha değerli 
başka bir mülk ev ile tebdil edildiği
Aşağıda bahsedilen husûsların tamâmı İstanbul kadısı Ahmed huzûrunda ya-
zılmıştır.
Cera’l-emrü’l-muharrerü fîhi küllen
alâ mâ yahtevî tayyi’s-sahîfe
ledâ Ahmed mecden fî kazâti
bi İstanbul es‘ad fi’s-sahîfe
ve vakkafe ibâdehi’l-vâkıfîn
Elhamdü lillâhi’llezî ce‘ale fenâ’e fenâ’i’l-âlem ilâ bekā’ihî delîlen ve tasarrafe fî 
mülkihî keyfe mâ yürîdü tağyîren ve tahvîlen yemhû mâ yeşâ’ü ve yüsbitü mâ 
yeşâ’ü ve len tecide li sünnetillâhi tebdîlen ve vakkafe ibâdehü’l-vâkıfîn ve 
hedâhüm sebîlen ve sebbele-lehüm fi’l-cenneti aynen tüsemmâ selsebîlen ve’s-
salâti ve’s-selâmü ale’n-nebiyyi’l-beşîri’n-nezîr ve’l-bedri’l-münîri’l-muzallel 
bi’l-gamâm yevmi’l-hecîr seyyidinâ Muhammedini’l-meb‘ûs bi’l-mu‘cizâti’s-
sâti‘ati ve’l-âyâti’l-kāti‘at ve alâ âlihi’l-kirâm ve ashâbihi’l-izâm mâ yeştemmetü’d-
defâtirü bi bükâi’l-aklâm ve üstuhkimetü’l-ahkâm bi ihkâmi’l-ahkâm ammâ 
ba‘d, işbu kitâb-ı sıhhat-nisâbın tahrîrine bâ‘is ve bâdî ve bu hitâb-ı mişgîn-
nikābın tastîrine [67b] sebeb ve dâ‘î oldur ki Dârü’l-hilâfeti’l-aliyye Kostantı-
niyye el-mahmiyye -humyet ani’l-âfât ve’d-deniyye- mahallâtından Başçı Hacı 
Mahmud mahallesinde vâki‘ merhûm Mustafa Çelebi b. Ali nâm sâhibü’l-hayrın 
dokuz yüz doksan senesi Recebü’l-müreccebi’nin evâsıtı ile müverraha ve târih-i 
mezkûrda mahmiye-i mezbûre kadısı olan Mevlânâ Mehmed el-Bâkī Efendi b. 
Hüseyin’in imzâsı ile mümzât ve hatmi ile mahtûme vakfiye-i ma‘mûlün-bihâ 
ve ma‘mûlün-aleyhâsı nâtıka olduğu üzre, evvelâ kendi nefsine ba‘de vefâtihî 
zevcesi Taci Hâtun bt. Şah Hüseyin’e ba‘de vefâtihâ ile’l-inkırâz evlâdına ve 
evlâd-ı evlâdına ve evlâd-ı evlâd-ı evlâdına ve ba‘de’l-inkırâz iyâzen billâhi’l-
meliki’l-Feyyâz Medîne-i Münevvere -alâ münevirrehâ efdalü’s-salavât ve 
ekmelü’t-tahiyye- fukarâsına meşrût vakfı olup hâlâ cevânib-i selâsesinden 
evlâd-ı vâkıf-ı mezkûrdan olup bi’l-fi‘l dergâh-ı âlî -dâme merci‘an li’l-e‘âlî- ye-
niçerileri kethüdâsı olan umdetü’l-e‘âzım ve’l-a‘lâ câmi‘ü’l-mehâmid ve’l-me‘âlî 
sâhibü’l-mefâhirü’l-aliyye hâvi’l-maâş es-Seyyid Mustafa Ağa b. Hüseyin Ağa 
hazretleri mülkü ve bir tarafdan tarîk-i hâs ile mahdûd, dâhiliyyesinde üç beyt-i 
süflî ve üç sofa ve bir beyt-i ulvî ve bir gurfe ve bir fırın ve bir su kuyusu ve 
hadîkayı ve hâriciyyesinde iki beyt-i ulvî ve gurfe ve bir ahır ve bir su kuyusu 
ve bir mikdâr havlu[yu] müştemil olan menzilin bi’l-fi‘l mütevellîsi olan 
umdetü’l-akrân Hüseyin Çelebi b. Sinan nâm kimesne mahfil-i kazâ ve meclis-i 
hükm ve imzâda takrîr-i kelâm ve ta‘bîr-i ani’l-merâm edip mûmâ-ileyh Musta-
fa Ağa hazretlerinin mahalle-i mezbûre kurbunda Molla Gürânî mahallesinde 
vâki‘ bir tarafdan hâlâ Küçük Mirahor olan umdetü’l-a‘yân ve’l-ekfâ Şâtır Ah-
med Ağa ve bir tarafdan Sunullah Efendi ve bir tarafdan mefharü’l-emâsil ve’l-
akrân Ali Ağa b. Süleyman Ağa mülkleri ve bir tarafdan tarîk-i âm ile mahdûd, 
dâhiliyyesinde sed üzerinde tahtânî iki oda ve iki yan sofası ve müsellesü’ş-şekl 
bir matbah ve mahtab ve fevkānî iki oda ve iki yan sofası ve bir tahtapûş ve 
üzerlerinden bir köşk ve bir mikdâr havlu ve hadîkayı ve hâriciyyesinde fevkān[î] 
üç oda ve bir kebîr orta sofa ve bir yan sofası ve dehliz ve müsellesü’ş-şekl bir 
mâbeyn? dehlizi ve tahtânî iki hizmetkâr odaları ve bir ahır ve bir su kuyusu ve 
bir mikdâr havlu hadîkayı müştemil olan mülk menzili, vüs‘at ve kıymet ve rub‘ 
ve rağbet cihetlerinden mütevellîsi olduğum menzil-i mevkūf-ı mezbûrdan ev-
fer ve ekserdir deyip ve mütevellîsi olduğun vakıf menzil müşârün-ileyh Mus-
tafa Ağa hazretlerinin sâkin oldukları menzillerine muttasıl olmağla mülk olan 
menzil-i mahdûd-ı mezbûru ile istibdâle râgıb olmağla kıbel-i şer‘-i hatîrden 
üzerine varılıp keşf ve mesâha ve takvîm olup menzil-i memlûk-ı mezkûr cihât-ı 
mezbûreden menzil-i mevkūf[dan] evfer ve ezyed çıkıp, istibdâl taraf-ı vakfa 
min külli’l-vücûh enfa‘ ve evlâ ise istibdâle bana izin verilmek matlûbumdur 
dedikde savb-ı şer‘-i kavîmden mahmiye-i mezbûrede bi’l-fi‘l keşf nâibimiz 
olan umdetü’l-müderrisînü’l-kirâm Abdurrahman Efendi b. İbrahim irsâl olu-
nup ol dahi hâssa mi‘marlardan üstâd Mustafa Halîfe b. Ali ve üstâd Receb 
Halîfe b. Veli ve zeyl-i sütûrda isimleri mastûr olup ebniye ve sukūk ahvâline 
ıttılâ‘-ı tâm ve kemâl-i vukūf ve şu‘ûru olan bî-garaz udûl-i müslimîn ve sikāt-ı 
muvahhidîn ile evvelâ menzil-i mevkūf-ı mezkûrun üzerine varıp [68a] ba‘de’l-
mu‘âyene mimârân-ı mütevellî-i mezbûr ile müşârün-ileyh Mustafa Ağa hazret-
leri taraf-ı bâhirü’ş-şereflerinden husûs-ı câ’i’l-beyâna nehc-i şer‘î ve tarîk-i 
mer‘î üzre sâbitü’l-vekâle vekîl olan fahrü’l-akrân Süleyman Ağa b. Ramazan 
nâm kimesne mahzarlarında keşf ve mesâha tahmîn eylediklerinde mecmû‘ 
binâlı ve binâsız arsa tûlen ve arzen bi hesâb-ı terbî‘î bin üç yüz zirâ‘ olup 
fevkānî binâlı bi hesâb-ı mezbûr yirmi zirâ‘ arsasının zirâ‘ı ikişer yüz seksener 
akçeden otuz üç bin altı yüz akçe ve tahtânî binâlı bi hesâb-ı mastûr kezâlik yüz 
yirmi zirâ‘ arsasının dahi zirâ‘ı yüz ellişer akçeden on sekiz bin akçe ve fırın bin 
akçe ve iki su kuyusu bin beşer yüz akçeden üç bin akçe ve bi hesâb-ı mesfûr 
yedi yüz altmış üç zirâ‘ havlu ve hadîkası arsaları dahi zirâ‘ı seksener akçeden 
elli sekiz bin kırk akçe, cem‘an mu‘âdil ve ecr-i misli günde onar akçe idiği zâhir 
oldukdan sonra bi ecma‘ihim menzil-i memlûk-i mezkûrun üzerine varıp 
ba‘de’l-müşâhede, mimârân-ı mezbûrân mütevellî-i mezbûr ile vekîl-i mezkûr 
mahzarlarında keşf ve mesâha eylediklerinden, binâlı ve binâsız mecmû‘ arsası 
bi hesâb-ı mezkûr bin altı yüz altmış bir zirâ‘ olup bi hesâb-ı mezbûr altı yüz 
kırk üç buçuk zirâ‘ a‘lâ binâlı arsası zirâ‘ı üçer yüz akçeden yüz doksan üç bin 
elli akçe ve bi hesâb-ı mastûr yüz yirmi altı zirâ‘ köhne binâlı arsası dahi zirâ‘ı 
yüz ellişer akçeden on sekiz bin dokuz yüz akçe ve bi hesâb-ı mesfûr sekiz yüz 
doksan bir buçuk zirâ‘ hadîka ve havlusu arsaları zirâ‘ı sekizer akçeden yetmiş 
bir bin üç yüz yirmi akçe ve bir su kuyusu bin beş yüz akçe, cem‘an iki yük sek-
sen dört bin yedi yüz yetmiş akçeye müsâvî ve ecr-i misli günde yirmi beşer 
akçe olduğu bâhir olup mülk olan menzil-i mesfûrun arsasının vüs‘ati vakıf 
olan menzil-i mezkûrun arsasından altı yüz elli sekiz zirâ‘ ve kıymeti dahi vakıf 
olan menzil-i mastûrun kıymetinden yüz yetmiş bir bin otuz akçe ve ecr-i mis-
li dahi vakıf olan menzil-i mesfûrun ecr-i mislinden on beş akçe ezyed olup 
menzil-i memlûk-ı mezkûrun sakfı dahi menzil-i mevkūf-ı mesfûrun sakfından 
mergūb ve ahmed olmağın istibdâl cânib-i vakfa min cemî‘i’l-vücûh enfa‘ ve 
evlâ olduğuna mimârân-ı mezbûrân ile müslimîn-i mezkûrîn ictimâ‘ ve ittifâk 
ettiklerini Mevlânâ-yı mezbûr Abdurrahman Efendi mahallinde tahrîr, ba‘dehu 
müslimîn-i mezkûrîn ile meclis-i şer‘-i hatîrde alâ vukū‘ihi inhâ [ve] takrîr ey-
lediklerinden sonra husûs-ı mezkûr atebe-i aliyye-i şehriyârîye arz olundukda 
izn-i hümâyûn-ı sultânîyi nâtık emr-i celîlü’l-kadri vârid olmağın hâkim-i 
muvakki‘-i sadr-ı kitâb bi tevfîki’ş-şerîfi’l-müstetâb tûbâ-lehû ve hüsnü me’âb 
hazretleri fukahâ-i ulü’l-elbâbdan istibdâl-i vakfı tecvîz eden meşâyih-i kirâm 
-aleyhimü’r-rahme?- kulları üzre istibdâle taraf-ı bâhir-i şerefinden mütevellî-i 
mezbûru tevkîl etmekle vakıf olan menzil-i mesfûru mütevellî-i mezbûr mülk 
olan menzil-i mezkûr ile vekîl-i mezbûr Süleyman Ağa ile mübâdele edip 
mütevellî-i mezbûr vakıf olan menzil-i mezkûru cümle tevâbi‘ ve levâhıkı ile 
vekîl-i mezbûra teslîm ol dahi mülkiyyet üzre kabz ve tesellüm edip vekîl-i 
mezbûr dahi mülk olan menzil-i mezkûru âmme-i hukūk ve merâfıkı ile 
mütevellî-i mezbûra teslîm ol dahi vakfiyet üzre ahz ve tesellüm eyleyip, vakıf 
olan menzil mülk ve mülk olan menzil vakıf olmak üzre tarafeynden kabz [ve] 
tesellüm oldukdan sonra vekîl-i mezbûr istibdâle nâdim ve akd-i istibdâlden 
rücû‘a âzim olup vâkıf vakfiyesinde ibdâl ve istibdâli şart etmedikçe İmâmı Ebû 
Yusuf Yakub b. İbrahim -aleyhi’r-rahmeti’l-meliki’l-Kerîm- mezheb-i şerîfinde 
bir rivâyette ve İmâm Muhammed -aleyhi rahmetillâhi’s-Samed- mezheb-i 
münîfinde mutlakā ibdâl ve istibdâl sahîh olmadığına binâen mütevellî-i 
mezbûr ile beynlerinde cârî olan akd-i istibdâl-i mezkûrdan bi’l-vekâle rücû‘ 
edip menzil-i mevkūf-ı mezbûra bedel verdiği menzil-i memlûk-i mezkûr ke’l-
evvel müvekkilinin mülküne red olunmak murâd edip hâkim-i mûmâ-ileyh 
-ahsenallâhu te‘âlâ fi’d-dâreyn ileyhi- hazretlerinin huzûr-ı fâizü’n- [68b] 
nûrlarında müterâfi‘ân ve her biri muktezâsınca fasl ve hasma tâlibân oldukla-
rında, mütevellî-i reşîd cevâb-ı sedîde tesaddî edip eğerçi hâl-i istibdâl bast olu-
nan minvâl üzredir lâkin fetâvâ-yı Kadıhan’ın kitâbü’l-vakfının faslu fî vakfi’l-
müşâ‘ında inne’l-vâkıfe izâ şarate’l-istibdâle li nefsihî fî asli’l-vakf yesıhhu’ş-
şartu ve’l-vakf ve yemlikü’l-istibdâle ammâ istibdâlü’l-vakf bi dûni’ş-şart eşârehû 
fi’s-siyeri’l-kebîr illâ ennehû lâ-yemlikü’l-istibdâle ille’l-kādi izâ re’yi’l-maslahate 
fî zâlike mes’elesi muktezâsınca, ihbâr-ı müslimîn ile istibdâl-i mezbûrda cânib-i 
vakfa menfa‘at-i azîm ve maslahat-ı cesîm olduğunu lede’ş-şer‘i’l-mutahhar 
zâhir ve mukarrer olmağın hâkim-i mûmâ-ileyh - esbağallâhu te‘âlâ ni‘amehû 
fi’d-dâreyn aleyh - hazretleri istibdâle taraf-ı bâhirü’ş-şereflerinden istibdâle 
beni tevkîl etmeğin istibdâl-i mastûr sahîh olmuşdur deyû red ve teslîmden 
imtinâ‘ ve ibâ edip ve sıhhatine hüküm ve kazâ ricâ eyledikde hâkim-i mûmâ-
ileyh lâ-zâle’l-hakku câriyyen beyne yedeyhi hazretleri tarafından sâdır olan 
kelâma nazar ve mubtıl-ı hayr olmakdan hazer edip cânib-i vakfa menfa‘at-i 
azîm oldukda kadı için istibdâl-i vakfı tecvîz eden fukahâ -rahimehumu’llâhu 
te‘âlâ- kulları üzre sıhhat-i istibdâle hükm eyledikde vekîl-i mezbûr inân-ı 
kelâmını semt-i âhara sarf edip fi’l-vâki‘ cânib-i vakfa menfa‘at-i cesîme olduk-
da kadı için istibdâl sahîh olup hükm-i hâkim ile istibdâl sahîh oldu lâkin 
İmâm-ı A‘zam -aleyhi’r-rahme- katında sıhhat lüzûmu müstelzim olmağın 
menzil-i memlûk-i mezkûru müvekkilemin mülküne idhâl ederim dedi[kde] 
mütevellî mezbûr cevâba mütesaddî olup fi’l-vâki‘ İmâm-ı mûmâ-ileyh 
-rahmetullâhu aleyh- katında sıhhat lüzûmu müstelzim değildir lâkin İmâmeyn-i 
Hümâmeyn katlarında müstelzimedir deyû red ve tesellümden imtinâ‘ edip 
hâkim-i mûmâ-ileyh -efâzallâhu te‘âlâ sehâlehû? aksâlehû? aleyh- hazretlerine 
tekrâr müterâfi‘ân olduklarında hâkim-i mûmâ-ileyh -en‘amallâhu te‘âlâ fi’d-
dâreyn aleyh- hazretleri istibdâl-i mezkûrun lüzûmuna dahi hükm ve hükm-i 
sâbıkını ihkâm etmeğin ba‘de’l-yevm evvelâ tahdîd olunan menzil-i mevkūf 
müvekkil-i mûmâ-ileyhin mülkü ve sâniyen tahdîd olunan menzil-i memlûk 
anın bedeline vakf oldu ve alâ hâzâ vaka‘a’l-işhâd ve’t-tahrîr.
Fî evâhiri Saferi’l-hayr li sene seb‘a ve semânîn ve elf.
Şuhûdü’l-hâl: Ruznâmeci-i Tersâne-i âmire İbrahim Efendi b. Ahmed Bey, Yu-
suf Efendi b. Abdünnebi el-İmâm, Halil Beşe b. Ahmed, Mehmed Beşe b. Halil, 
sarrâcbaşı İbrahim Beşe b. Mehmed, Mirahor Ahmed Beşe b. Mustafa, el-Hâc 
Mehmed Çelebi b. Receb b[ölük] 41, odabaşı Ali Beşe b. Osman b[ölük] 1, ka-
vukçu Mehmed Beşe b. Yusuf b[ölük] 1, aşçıbaşı Mustafa Beşe b. Yunus b[ölük] 1, 
Mehmed Çelebi b. Receb Çelebi, bezzasistânî Receb Ağa b. Mustafa, Yusuf Beşe 
b. Abdüssettar ve gayruhüm mine’l-hâzırîn.

271 [68b-1] Vasî Ayşe bt. Mustafa’nın muhafazasındaki beygiri öldüren 
Mehmed Beşe b. Mustafa’dan parasının tahsil edilmesi
Mahrûse-i Galata’ya tâbi‘a kasaba-i Kasımpa[şa’]da Tozkoparan mahallesinde 
sâkin iken bundan akdem vefât eden Ahmed b. Halil nâm kimesnenin evlâd-ı 
sıgārının tesviye-i umûruna kıbel-i şer‘den mansûbe vasîsi olup zâtı ma‘rifet-i 
şer‘iyye ile ârifân Ahmed b. Yusuf ve diğer Ahmed b. Abdullah nâm kimesne-
ler ta‘rîfleri ile mu‘arrefe olan Ayşe bt. Mustafa nâm hâtun meclis-i şer‘-i şerîfde 
Dergâh-ı âlî yeniçeri[leri]nin doksan dördüncü cemâ‘atine mahsûs oda yoldaş-
larından bâ‘is-i hâze’l-kitâb Mehmed Beşe b. Mustafa nâm kimesne mahzarında 
bi’l-vesâye üzerine da‘vâ ve takrîr-i kelâm edip müteveffâyı mezbûrun ile’l-
vefât yedinde mülkü olup ba‘de vefâtihî evvelâ sıgārına intikāl eden on esedî 
guruş kıymetli yağız doru bârgirini mezbûr Mehmed Beşe târih-i kitâbdan (  ) 
gün mukaddem bıçakla darb ve katl etmekle hâlen suâl olunup kıymeti olan 
meblağ-ı mezbûr on esedî guruşun bi’l-vesâye alıverilmesi matlûbumdur de-
dikde gıbbe’s-suâl mezbûr Mehmed Beşe cevâbında fi’l-vâki‘ zikr olunan bârgiri 
bıçakla darb ve katl eyledi[ği]ni ikrâr, lâkin mârrü’z-zikr bârgirin kıymeti an-
cak sekiz esedî guruşdur deyû ziyâdeyi inkâr edicek müdde‘iye-i mezbûreden 
ziyâde da‘vâsıyçün beyyine taleb olundukda udûl-i müslimînden olup mahalle-i 
mezbûre sükkânından mezbûrân Ahmed b. Yusuf ve diğer Ahmed b. Abdullah 
nâm kimesneler li ecli’ş-şehâde meclis-i şer‘a hâzırân olup istişhâd olundukla-
rında fi’l-vâki‘ sâlifü’z-zikr bârgirin kıymeti mezbûr Mehmed Beşe’nin katl ey-
lediği hînde on esedî [69a] guruş idi biz husûsa bu vech üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebiyle mârrü’z-zikr bârgirin 
kıymet-i şer‘iyyesi olan meblağ-ı mezbûr on esedî guruşu müdde‘iye-i mezbûre 
Ayşe Hâtun’a edâ ve teslîme mezbûr Mehmed Beşe’ye tenbîh olundukdan sonra 
mezbûre Ayşe Hâtun i‘âde-i kelâm edip ânifen teslîmine tenbîh olunan meblağ-ı 
mezbûr on esedî guruşu mezbûr Mehmed Beşe yedinden tamâmen ahz u kabz 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Odabaşı, el-Hâc Süleyman b. Ebûbekir, Ali Beşe b. Os-
man, Bayram b. Osman, Bayram Beşe b. Ali, Aşçı Hüseyin Beşe b. Abdullah, 
el-Hâc İsâ b. Himmet ve gayruhüm.

272 [69a-1] İbrahim b. Mehmed’in evini Alime ve Meryem 
bt. Mehmed’e sattığı
Mahalle-i İstanbul’da Sultan Selim câmi‘-i şerîfi kurbunda Çukur Sinan ma-
hallesi sükkânından İbrahim b. Mehmed nâm kimesne meclis-i şer‘-i şerîfde 
bâ‘is-i hâze’l-kitâb Âlime ve Meryem bintey Mehmed nâm hâtun mahzarların-
da ikrâr ve takrîr-i kelâm edip bin seksen altı senesi Rebî‘ulevveli’nin on bi-
rinci günü yedimde mülküm ve hakkım olup mahalle-i mezbûrede vâki‘ bir 
tarafdan el-Hâc Yusuf nâm kimesne mülkü ve bir tarafdan mezbûr Meryem 
nâm hâtun mülkü ve bir tarafdan Halime bt. Ebûbekir nâm hâtun mülkü ve 
bir tarafdan Havvâ Hâtun veresesi mülkleri ile mahdûd, fevkānî bir bâb oda ve 
tahtapûş ve tahtânî bir bâb oda ve bir su kuyusu ve bir kenîfi müştemil menzi-
limi, bi cümleti’t-tevâbi‘ ve’l-levâhık mezbûretân Âlime ve Meryem hâtunlara 
tarafeynden îcâb ve kabûlü hâvî şurût-ı müfsideden ârî bey‘-i kat‘î ile yüz kırk 
esedî guruşa bey‘ ve teslîm anlar dahi ale’l-iştirâki’s-seviy iştirâ ve tesellüm et-
tiklerinden sonra semeni olan meblağ-ı mezbûru kırk esedî guruşun elli dört 
guruşunu yedlerinden ahz u kabz edip seksen altı guruşunu târih-i mezbûrdan 
bir sene tamâmına değin te’cîl eylemiş idim hâlâ ecel-i mezbûr hulûl etmekle 
mezbûretân Âlime ve Meryem meblağ-ı müeccel-i mezbûr seksen altı guruşu 
bana edâ ve teslîm ben dahi yedlerinden tamâmen ahz u kabz eyledim dedikde 
mukırr-ı mezbûr İbrahim’i mezbûretân Âlime ve Meryem’den her biri takrîr-i 
meşrûhunda vicâhen ve şifâhen tasdîk ve tahkīk etmeğin mâ vaka‘a bi’t-taleb 
ketb olundu.
Fî gurreti Rebî‘ilevvel li sene seb‘a ve semânîn ve elf.
Şuhûdü’l-hâl: Aziz Çelebi b. Şaban, Ali Efendi b. Mehmed, Davud Beşe b. Ka-
sım, Mustafa Beşe b. Mehmed, Ali Beşe b. Mehmed, el-Hâc Yusuf, İbrahim b. Ali, 
Mehmed Çelebi b. İbrahim, Mehmed Çelebi b. Himmet, Receb Çelebi b. İsma-
il, Ahmed Bey b. Mehmed.

273 [69b-1] Hasan Bey b. el-Hâc Mehmed’i haps edip haksız yere para 
ve eşyalarını elinde bulunduran eski Edirne gümrük emîni Ali 
Ağa’dan bunları geri aldığı
Fi’l-asl vilâyet-i Anadolu’da medîne-i Ayntâb ahâlîsinden olup mahmiye-i 
İstanbul’da (  ) mahallesinde misâfiren sâkin olan Hasan Bey b. el-Hâc Meh-
med nâm kimesne meclis-i şer‘-i şerîfde sâbıkan mahrûse-i Edirne’de güm-
rük emîni olan bâ‘is-i hâze’l-kitâb fahrü’l-akrân Ali Ağa b. Abdi nâm kimesne-
ler şehâdetleri ile şer‘an sâbit olan Murad Ağa b. Ramazan nâm kimesne mah-
zarında ikrâr ve takrîr-i kelâm edip bin seksen iki senesi Zilhiccesi’nin yirmi 
yedinci günü mahrûse-i mezbûrede yava cizyedârı olan Hüseyin Ağa tarafın-
dan müvekkil-i mezbûr Ali Ağa bana, senin yedinde yava cizyesi tezkiresine 
müte‘allika mühürlü cizye kâğıdı bulundu deyip beni ahz ve haps ettiğinden 
sonra bir re’s gulâm ve bir neftî londrine çuka yelek ve bir sîm gaddâre ve bir 
Frengî kılıç ve bir köhne yorgan ve dört meksûr fincan ve bir kutu ve bir kırmı-
zı kilim ve bir köhne tîrkeş ve bir köhne alaca kilim ve on üç zirâ‘ yeşil londri-
ne çuka ve dokuz zirâ‘ kırmızı Londrine çuka ve dört zirâ‘ mor Londrine çuka 
ve bir sâde çapkun rahtı ve bir beyaz velense ve bir tencere ve bir boğça ve bir 
makrama ve bir uçkur ve bir köhne ihrâm ve bir alaca peşkir ve bir ibrik ve bir 
kurşun raht ve bir kahve ibriği ve bir sîm raht ve rişme ve bir müsta[‘]mel be-
nefşe kürk ve bir sîm hançer ve iki hamam sileceği ve bir köhne kaftan ve bir 
köhne gömlek ve bir zıbın ve bir sagīr yastık ve bir tava ve bir köhne sarık ve 
bir sahan ve bir kara raht ve bir köhne çultar ve bir köhne heybe ve bir kubur-ı 
devât ve yirmi altı guruş ve seksen üç sümün ve beş yüz altmış beş hurda akçeyi 
fuzûlen ahz u kabz etmekle ben dahi zikr olunan gulâm ve eşyâ ve meblağla-
rı mezbûr Ali Ağa’dan taleb ve da‘vâ ettiğimde ol dahi cevâbında zikr olunan 
gulâm ve eşyânın cümlesini sûk-ı sultânîde on dört bin yedi yüz elli akçeye bey‘ 
ve kabz-ı semen etmiş idim demekle ben dahi mücîz olmağın mezbûr Ali Ağa 
semen-i mezbûr on dört bin yedi yüz elli akçe ve yirmi altı guruş ve seksen 
üç sümün ve beş yüz altmış beş akçeyi bana def ‘ ve teslîm ben dahi yedinden 
ahz u kabz eylediğimden sonra husûs-ı mezbûra müte‘allika âmme-i da‘vâdan 
müvekkil-i mezbûr Ali Ağa’nın zimmetini ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İslâm Çavuş b. Hüseyin el-Mübâşir, el-Hâc Ahmed b. Ramazan, 
İbrahim Çelebi b. Ahmed, es-Seyyid Mahmud Çelebi b. Ömer, es-Seyyid Ah-
med b. ( ) ve gayruhüm.

274 [69b-2] Kiçor v. Ezkor’un, Premedi’nin Koşnaviş köyündeki bağını, 
Süleyman Beşe b. Kurd’a sattığı
Vilâyet-i Rumeli’nde Premedi kazâsına tâbi‘ Koşnaviç nâm karye ahâlîsinden 
olup mahmiye-i İstanbul’da Çelebioğlu mahallesinde sâkin Kiçor v. Ezkor nâm 
zimmî bâ‘is-i hâze’l-kitâb Süleyman Beşe b. Kurd nâm kimesne mahzarın-
da ikrâr ve takrîr-i kelâm edip akd-i âti’z-zikrin sudûruna değin silk-i mül-
kümde münselik olup karye-i mezbûrede Lokeşede demekle ma‘rûf mevzi‘de 
vâki‘ iki tarafdan vâdi ve iki tarafdan tarîk-i âm ile mahdûd iki kıt‘a bağımı, 
mezbûr Süleyman Beşe’ye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile otuz guruşa bey‘ ol dahi iştirâ ve kabûl ettiğinden sonra tefvîz-i [70a] 
câ’i’z-zikrin sudûruna değin taht-ı tasarrufumda olup karye-i mezbûre sınırı 
dâhilinde vâki‘ beyne’l-ahâlî ve’l-cîrân ma‘lûmü’l-hudûd tahmînen altı keyl to-
hum istî‘âb eder eşcâr-ı müsmire ve gayr-i müsmiresi ile dört kıt‘a tarlalarımın 
hakk-ı tasarrufu sâhib-i arz ma‘rifetiyle yirmi iki guruş bedel mukābelesinde 
mezbûr Süleyman Beşe’ye ferâğ ve tevfîz, ol dahi tefevvüz ve kabûl ettiğin-
den sonra meblağ-ı mezbûr otuz guruş ile bedel-i mezbûr yirmi iki guruş min 
haysi’l-mecmû‘ elli iki guruşu mezbûr Süleyman Beşe yedinden tamâmen ahz 
u kabz ettiğimden sonra mârrü’z-zikr bağ ve tarlaları mahallerinde zabt ve ta-
sarrufa mezbûr Süleyman Beşe’yi taslît eyledim, ba‘de’l-yevm bağ-ı mahdûd-ı 
mezkûr mezbûr Süleyman Beşe’nin mülk-i müşterâsı olup ve sâlifü’z-zikr tar-
lalar hakk-ı makbûzudur dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Sinan Beşe b. Mehmed, Mehmed Beşe b. Hüseyin, Hüseyin Beşe b. 
Kasım, Ali Beşe b. Behrâm, Hüseyin Beşe b. Hızır, Rüstem Beşe b. Hüseyin, İb-
rahim Çelebi, Ali Beşe b. Bâli.

275 [70a-1] Hizmetindeyken vefat eden İbrahim’in paralarına el koyan 
Abdurrahman Ağa b. Hüseyin’in söz konusu paraları, İbrahim’in 
mirasçısı Mehmed b. Osman’a vermesi
Fi’l-asl vilâyet-i Rumeli’nde Dimetoka kazâsına tâbi‘ Sera nâm karye ahâlîsinden 
Mehmed b. Osman nâm kimesne meclis-i şer‘-i şerîfde mahmiye-i İstanbul’da 
Dülgerzâde mahallesinde sâkin Abdurrahman Ağa b. Hüseyin nâm kimesne ta-
rafından husûs-ı âti’l-beyâna vekîl olduğu mahalle-i mezbûre sâkinlerinden Der-
viş Mehmed b. Süleyman ve Ali b. Abdurrahman nâm kimesneler şehâdetleri ile 
şer‘an sâbit olan Mehmed Efendi b. Osman mahzarında üzerine da‘vâ ve takrîr-i 
kelâm edip bundan akdem müvekkil-i mezbûr Abdurrahman hizmetinde iken 
vefât eden İbrahim b. Mahmud’un ben li ebeveyn ammi oğlu olup müteveffâ-yı 
mezbûrun babası mezbûr Mahmud ile benim babam mezbûr Osman li ebeveyn 
karındaşlar olduğunu hattâ şuhûd mahzarında ikrâr dahi edip musırran fevt ol-
mağla mezbûra bi’n-neseb cihetinden müteveffâ-yı mezbûr İbrahim’in verâsetibana münhasıradır hâlâ vekîl-i mezbûr Mehmed Efendi'ye suâl olunup mûrisim 
müteveffâ-yı mezbûrun terekesinden olup müvekkil-i mezbûr Abdurrahman 
Ağa'nın makbûzu olan bin iki yüz akçe ile altmış guruş tahrîr olunmuş bir deyn 
temessükünü bana teslîme tenbîh olunmak matlûbumdur dedikde gıbbe’s-suâl 
vekîl-i mezbûr Mehmed Efendi cevâbında müteveffâ-yı mezbûr İbrahim'in te-
rekesinden olup müvekkil-i mezbûr Abdurrahman Ağa meblağ-ı mezbûr bin 
iki yüz akçe ile altmış guruş tahrîr olunmuş bir deyn temessükünü kabz eyledi-
ğini ikrâr, lâkin müdde‘î-i mezbûrun ber vech-i muharrer verâsetini inkâr edi-
cek müdde‘î-i mezbûrdan ber vech-i muharrer verâsetine [beyyine] taleb olun-
dukda mahalle-i mezbûre sâkinlerinden Ramazan Beşe b. Hasan ve Ali Beşe b. 
Ahmed nâm kimesneler li ecli’ş-şehâde meclis[de] hâzırân olup istişhâd olun-
duklarında müteveffâ-yı mezbûr İbrahim hayâtında ve kemâl-i sıhhatinde be-
nim babam mezbûr Mahmud ile müdde‘î-i mezbûrun babası li ebeveyn ka-
rındaşlardır, benim verâsetim müdde‘î-i mezbûr Mehmed'e münhasıradır gayrı 
vârisim yoktur deyû bizim huzûrumuzda ikrâr ve bizi istişhâd edip musırran alâ 
ikrârihî fevt olmuş idi biz bu husûsa bu [ve]ch üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince müdde‘î-i mezbûrun verâsetine ba‘de’l-
hükm mezbûr Mehmed Efendi'ye müteveffâ-yı mezbûrun terekesinden olup müvekkil-i mezbûr Abdurrahman Ağa'nın ber vech-i muharrer makbûzu olan 
bin iki yüz akçe ile altmış para deyn temessükünü müdde‘î-i mezbûr Mehmed'e 
def ‘ ve teslîme tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi İmâm-ı Halil Paşa, el-Hâc Süleyman Beşe b. Ab-
dullah, diğer el-Hâc Süleyman Beşe b. ( ), Ali Efendi b. ( ) Müezzin, el-Hâc Ali 
el-Mu‘allim, Mehmed Beşe b. Receb, Derviş Mehmed Çelebi b. ( ), İbrahim Beşe 
ve gayruhüm.

276 [70b-1] Mustafa b. Osman’ın Ebûbekir Beşe b. Osman’da katır 
bedelinden alacağı olduğu
Vilâyet-i Anadolu’da Kangırı sancağında Bucura kazâsından olup hâlâ mahmiye-i 
İstanbul’da Katır hanı’nda bi tarîki’l-müsâfire sâkin bâ‘is-i hâze’l-vesîka Musta-
fa b. Osman nâm kimesne meclis-i şer‘-i şerîfde li ebeveyn karındaşı Ebûbekir 
Beşe b. Osman kimesne mahzarında üzerine da‘vâ ve takrîr-i kelâm edip târih-i 
kitâbdan bir sene mukaddem mezbûr Ebûbekir Beşe yedimde mülküm olan elli 
guruş kıymetli bir esb katırımı fuzûlen ahz u kabz ve âhara bey‘ ile istihlâk ey-
lemekle, hâlâ suâl olunup zikr olunan katırın kıymeti olan meblağ-ı mezbûru 
bana teslîme mezbûr Ebûbekir Beşe’ye tenbîh olunmak matlûbumdur dedikde 
gıbbe’s-suâl mezbûr Ebûbekir Beşe cevâbında fi’l-hakīka kaziyye vech-i muhar-
rer üzre olup müdde‘î-i mezbûrun yedinde mülkü ve hakkı olan mârrü’z-zikr 
katırını fuzûlen kabz ve âhara bey‘ ve istihlâk eylediğini ve kıymeti ancak on 
yedi esedî guruş ile üç rub‘ olduğunu bi’t-tav‘i’s-sâf ikrâr ve i‘tirâf edip kıyme-
tinden ziyâdeyi inkâr etmeğin müdde‘î-i mezbûrdan ziyâde da‘vâsıyçün beyyi-
ne taleb olundukda ityân-ı beyyine için istimhâl etmekle mehl-i şer‘î ile imhâl 
olundukdan sonra mezbûr Ebûbekir Beşe’nin ikrârı mertebesi olan meblağ-ı 
mezbûr on yedi esedî guruş ile üç rub‘u müdde‘î-i mezbûre edâ ve teslîme 
merkūm Ebûbekir Beşe’ye tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Kara Mustafa b. Şaban, Musa b. Abdünnebi, Mustafa b. Abdi, Os-
man Beşe b. Ömer, İsmail Çelebi ve gayruhüm.

277 [70b-2] Derviş Çavuş b. İsmail’in vefat eden hanımı tarafından 
Ali Ağa b. Osman’a satılan câriye konusunda anlaştıkları
Mahmiye-i İstanbul’da Akşemseddin mahallesinde sâkin olup dergâh-ı âlî ye-
niçerilerinin otuz üçüncü bölük çavuşlarından Derviş Çavuş b. İsmail nâm 
kimesne meclis-i şer‘-i şerîfde sâbıkan sakabaşı olan bâ‘is-i hâze’l-kitâb fahrü’l-
akrân Ali Ağa b. Osman tarafından husûs-ı âti’l-beyâna vekîl olduğu el-Hâc 
Halil b. İbrahim ve Hamza Beşe b. Ali nâm kimesneler şehâdetleri ile şer‘an 
sâbit olan es-Seyyid Mehmed Efendi b. İbrahim nâm kimesne mahzarında 
ikrâr ve takrîr-i kelâm edip yedimde mülk ve hakkım olup evsâfı beynimizde 
ma‘lûm İvaz nâm câriyemi bundan akdem vefât eden zevcem Ayşe nâm hâtun 
hayâtında ben gāib iken iki yüz altmış guruş semen-i makbûza müvekkil-i 
mezbûr Ali Ağa’ya fuzûlen bey‘ ve teslîm ol dahi ber vech-i muharrer iştirâ ve 
tesellüm ettiğinden sonra ben dahi mârrü’z-zikr câriyemi mezbûr Ali Ağa’dan 
da‘vâ ve taleb eylediğimde, ol dahi sâlifü’z-zikr câriye müteveffât-ı mezbûre 
Ayşe’nin mülkü olup hayâtında ber vech-i muharrer bana bey‘ ve teslîm edip 
mülk-i müşterâm olmağla vaz‘-ı yed ederim deyû mezbûre câriyenin ber vech-i 
muharrer mülküm olduğunu inkâr ve bana red ve teslîmden imtinâ‘ etmeğin 
beynimizde nizâ‘-ı küllî vukū‘undan sonra muslihûn tavassut edip mezbûr Ali 
Ağa ile beynimizde kırk bir esedî guruş üzerine inşâ-i akd-i sulh eylediklerin-
de ben dahi sulh-ı mezbûru kabûl ve bedel-i sulh olan meblağ-ı mezbûr kırk bir 
esedî guruşu mezbûr Ali Ağa yedinden tamâmen ahz u kabz eylediğimden son-
ra zikr olunan câriyeye müte‘allika cemî‘ de‘âvî ve mütâlebâtdan ben mezbûr Ali 
Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt edip ve mezbûr Ali 
Ağa dahi bedel-i sulh-ı mezbûre ve câriye-i mezkûrenin semeni olan meblağ-ı 
mezbûre müte‘allika âmme-i de‘âvî ve muhâsamâtdan benim zimmetimi ibrâ ve 
iskāt eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Abdullah Efendi b. Şeyh Ahmed el-İmâm, Halil Çelebi b. 
el-Müezzin, Mehmed Efendi el-İmâm, el-Hâc Mehmed b. Mustafa, el-Hâc İsma-
il b. Hasan, el-Hâc Receb b. Mustafa, berber Mehmed b. Şaban, Mustafa Beşe b. 
Yunus, Terzi Ahmed b. ( ), İzmirli Mahmud Beşe ve gayruhüm.

278 [71a-1] Ümmühâni bt. Yunus’un eşi Hüseyin Bey 
b. Abdullah’tan boşandığı
Mahmiye-i İstanbul’da Gedik Paşa mahallesi sâkinelerinden Ümmühâni bt. Yu-
nus nâm hâtun zâtı ma‘rifet-i şer‘iyye ile ârifân Ali Beşe b. Hasan ve Hasan b. 
Mehmed nâm kimesneler ta‘rîfleri ile mu‘arrefe oldukdan sonra meclis-i şer‘-i 
şerîfde zevc-i dâhili bâ‘is-i hâze’l-kitâb Hüseyin Bey b. Abdullah nâm kimesne 
mahzarında ikrâr ve takrîr-i kelâm edip zevcim mezbûr Hüseyin Bey zimme-
tinde mütekarrir ve ma‘kūdun-aleyh olan beş bin akçe mehr-i müeccelim ve 
nafaka-i iddet-i mu‘ayyene-i ma‘lûmem üzerlerine ve me’ûnet-i süknâm dahi 
kendi üzerime olmak üzre zevcim mezbûr Hüseyin Bey ile muhâla‘a-i sahîha-i 







şer‘iyye ile muhâla‘a edip ol dahi muhâla‘a-i mezbûreyi kabûl ettiğinden sonra 
hukūk-ı zevciyyete ve gayra müte‘allika âmme-i de‘âvâdan her birimiz âharın 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Hüseyin b. Mehmed, Ahmed Çelebi b. Abdullah, Mehmed Çelebi 
b. Abbas, Mehmed b. Veli, Mustafa b. Şaban, Osman Çelebi b. Ömer

279 [71a-2] Ünzile bt. Bâli’nin evini oğlu Osman b. Hüseyin’e sattığı
Mahmiye-i İstanbul’da Camcı Çeşmesi mahallesi sâkinelerinden olup zâtı 
ma‘rifet-i şer‘iyye ile ârifân Zeynelabidin b. Mehmed ve Ali Bey b. İsâ nâm ki-
mesneler ta‘rîfleri ile mu‘arrefe olan Ünzile bt. Bâli nâm hâtun meclis-i şer‘-i 
şerîfde sadrî oğlu bâ‘is-i hâze’l-kitâb Osman b. Hüseyin nâm kimesne mah-
zarında ikrâr ve takrîr-i kelâm edip akd-i âti’z-zikrin sudûruna değin yedim-
de mülküm olup mahalle-i mezbûrede vâki‘ bir tarafdan Nikola nâm zimmî 
mülkü ve iki tarafdan Ahmed Çelebi mülkü ve bir tarafdan tarîk-i âm ile 
mahdûd, fevkānî bir bâb oda ve bir sofa ve tahtânî kenîfi müştemil menzili-
mi, cümle tevâbi‘ ve levâhıkı ile oğlum mezbûr Osman’a elli esedî guruşa bey‘ 
ve teslîm ol dahi iştirâ ve tesellüm ettiğinden sonra semen-i mezbûr elli gu-
ruşu bana edâ ve teslîm ben dahi yedinden ahz u kabz eyledim ba‘de’l-yevm 
menzil-i mezbûr oğlum mezbûr Osman’ın mülk-i müşterâsıdır, keyfe mâ yeşâ’ 
ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis min Rebî‘ilevvel li sene seb‘a ve semânîn ve elf.
Şuhûdü’l-hâl: Zeynelabidin b. Mehmed, Ali Bey b. İsâ, Ömer Bey b. Receb, Mu-
rad Bey b. Abdurrahman, Osman Bey b. Mustafa ve gayruhüm.

280 [71a-3] Râbia bt. Hüseyin’in boşandığı eşi Mehmed b. Ahmed’in 
zimmetini ibrâ ettiği
Mahmiye-i İstanbul’da Atmeydanı kurbunda Fîrûz Ağa mahallesi sâkinelerinden 
Râbia bt. Hüseyin nâm hâtun mahfil-i kazâda, zevc-i dâhili bâ‘is-i hâze’l-kitâb 
Mehmed b. Ahmed nâm kimesne mahzarında ikrâr ve takrîr-i kelâm edip zev-
cim mezbûr Mehmed beni talâk-ı bâyin ile tatlîk edip zimmetinde mütekarrir ve 
ma‘kūdun-aleyh olan mehr-i müeccelim iki bin iki yüz akçe ve nafaka-i iddet-i 
ma‘lûmem ve me’ûnet-i süknâm bedeli beş yüz akçe semeneyn-i mezbûrdan 
cem‘an iki bin yedi yüz akçeyi ve eşyâ-i memlûkesinden iki keten tarağı ve 
iki ferâce ve bir yorgan ve bir köhne kapama ve bir kırmızı yorgan kaplı kuzu 
kürk ve bir çıkrık ve bir ocak perdesini bana def ‘ ve teslîm ben dahi yedinden 
ahz u kabz edip ba‘de’l-yevm hukūk-ı zevciyyete müte‘allika âmme-i de‘âvâdan 
ben zevcim mezbûr Mehmed’in zimmetini ibrâ-i âmm-ı kātı‘ü’n-nizâ‘la ibrâ ve 
iskāt edip ol dahi meblağ-ı mezbûr iki bin yedi yüz akçe ve eşyâ-i mezkûreye 
müte‘allika de‘âvâdan benim zimmetimi ibrâ ve iskāt etti dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim b. Mustafa el-İmâm, diğer İbrahim b. Abdullah, el-Hâc 
Ahmed b. Abdullah, Mehmed b. Hüseyin, Şaban b. Mustafa, Osman Beşe b. 
Ömer ve gayruhüm.

281 [71b-1] Halil b. Abdullah ile kardeşi İsmihân’ın ortaklaşa 
kullandıkları Kehleli Ali Paşa Vakfı’na ait evi bedeli karşılığı 
Mehmed Efendi b. Osman’a devrettikleri
Mahmiye-i İstanbul’da Derviş Ali mahallesi sâkinlerinden Halil b. Abdul-
lah nâm kimesne ile li eb kız karındaşı İsmihân nâm hâtun tarafından husûs-ı 
âti’l-beyâna vekîl olduğu mezbûre İsmihân’ın zâtını ma‘rifet-i şer‘iyye ile ârifân 
İbrahim Çelebi b. Müstedâm ve Mehmed Efendi b. Ahmed nâm kimesne-
ler şehâdetleri ile sâbit olan el-Hâc İsmail b. Süleyman nâm kimesne meclis-i 
şer‘de, bâ‘is-i hâze’l-kitâb Mehmed Efendi b. Osman [nâm] kimesne mahza-
rında bi’l-vekâle ikrâr ve takrîr-i kelâm edip merhûm Kehleli Ali Paşa vak-
fından icâreteyn-i ma‘lûmeteyn ile müvekkilân-ı mezbûrân Halil ve İsmihân 
ale’l-iştirâki’s-seviy taht-ı tasarruflarında olup mahalle-i mezbûrede vâki‘ bir ta-
rafdan Ali nâm kimesne menzili ve bir tarafdan İğneci Hüseyin nâm kimesne 
menzili ve bir tarafdan el-Hâc Hüseyin menzili ve bir tarafdan tarîk-i hâs ile 
mahdûd bir bâb tahtânî oda ve bir kenîfi müştemil menzili, mezbûr Mehmed 
Efendi’ye iki bin akçe bedel mukābelesinde izn-i mütevellî ile ferâğ ve tefvîz ol 
dahi kabûl ve tefevvüz ettiğinden sonra bedeli olan meblağ-ı mezbûr iki bin ak-
çenin bin yedi yüz akçesi için vakf-ı mezbûra deynim olmağla vakf-ı mezbûr 
câbisi diğer Mehmed Efendi nâm kimesneyi mezbûr Mehmed Efendi üzerine 
havâle edip ol dahi mezbûr Mehmed Efendi ile havâle-i mezbûreyi kabûl etti-
ğinden sonra üç yüz akçesini dahi nakid bana edâ ve teslîm ben dahi ahz u kabz 
eyledim ba‘de’l-yevm menzil-i mahdûd-ı mezbûr merkūm Mehmed Efendi’nin 
hakk-ı makbûzudur emsâli gibi mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Molla Hasan b. Ahmed, Ali Efendi b. ( ), Hüseyin Efendi b. ( ), İs-
mail Efendi b. Muslu?, Süleyman Çelebi b. ( ) Ömer Beşe b. ( ), Mustafa Çelebi 
b. Hasan Bey ve gayruhüm.

282 [71b-2] Vefat eden el-Hâc Hüseyin’in vârisleri ile ona borçlu olan 
Hırisori’nin vârislerinin davalarında sulh oldukları
Mahmiye-i İstanbul’da Edirnekapısı dâhilinde el-Hâc Muhyiddin mahallesi 
sâkinlerinden iken bundan akdem vefât eden el-Hâc Hüseyin nâm kimesnenin 
verâseti zevce-i metrûkesi Şahbaz bt. Abdullah nâm hâtun ile sulbî oğlu Meh-
med ve sulbiye kızı Ayşe’ye ve babası Mustafa b. Abdullah’a münhasıra olup 
ba‘dehu mezbûre Ayşe dahi vefât edip verâseti vâlidesi mezbûre Şahbaz’a ve 
cedd-i sahîh mezbûr Mustafa’ya münhasıra ve tashîh-i mes’elesi iki yüz on altı 
sehimden olup sihâm-ı mezbûreden seksen yedisi mezbûr Mustafa’ya ve yüz 
yirmi dokuz[u] mezbûre Şahbaz’a isâbet eylediği şer‘an sâbit oldukdan sonra 
Mustafa cünûn-ı mutbık ile mecnûn olmağın tesviye-i umûruna kıbel-i şer‘den 
mansûb vasîsi olan Cafer Beşe b. Abdullah nâm kimesne ile mezbûre Şahbaz 
meclis-i şer‘-i şerîfde mahalle-i mezbûrede sâkin iken bundan akdem hâlik olan 
Hırisori nâm zimmînin zevcesi olup sulbî sagīr oğlu Kostanti’nin vasîsi olmağ-
la terekesine vâzı‘atü’l-yed Ansice bt. Dimitri nâm Nasrâniye muvâcehesinde 
her biri ikrâr ve takrîr-i kelâm edip müteveffâ-yı mezbûr el-Hâc Hüseyin’in 
hâlik-i mezbûr Hırisori zimmetinde cihet-i deyn-i şer‘îden yetmiş guruş hak-
kı olup meblağ-ı mezbûrun otuz guruşunu mezbûr el-Hâc Hüseyin hayâtında 
ahz u kabz edip kırk guruşu mezbûr Hırisori zimmetinde bâkī kaldığından 
sonra ikisin dahi fevt olmağla bundan akdem meblağ-ı bâkī-i mezbûr hâlik-i 
mezbûr Hırisori’nin terekesine vâzı‘atü’l-yed olan mezbûre Ansice’den taleb ve 
da‘vâ ettiğimizde, ol dahi cevâbında hâlik-i mezbûr meblağ-ı bâkī-i mezbûru 
dahi müteveffâ-yı mezbûr el-Hâc Hüseyin’e edâ ve teslîmetmiş idi deyû def ‘ ile 
mukābele edip lâkin isbât edemeyip sulh sagīr-i mezbûr hakkında dahi enfa‘ ol-
mağla muslihûn tavassut edip mezbûre Ansice ile beynimizde yirmi üç guruş 
üzerine inşâ-i akd-i sulh ettiklerinde biz dahi sulh-ı mezbûru kabûl ve bedel-i 
sulh olan meblağ-ı mezbûr yirmi üç guruşu mezbûre Ansice yedinden ahz u 
kabz eyledik. Min ba‘d husûs-ı mezbûreye müte‘allika mezbûre Ansice ve sagīr-i 
mezbûr ile nizâ‘ ve medhalimiz kalmadı dediklerinde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Osman b. Ömer, Ebûbekir b. Hüseyin, İbrahim Çelebi b. Ahmed, 
Veli Beşe b. Mahmud, Hasan Efendi b. Abdullah ve gayruhüm.







283 [72a-1] Mumcu Mehmed Ağa yağhânesini işleten Preşkova 
v. Vasil’in Mehmed Dede b. İbrahim aleyhine açtığı davada 
haksız olduğu
Mahrûse-i Üsküdar’da Solak Sinan mahallesinde mumcu Mehmed Ağa’nın 
yağhânesinde müste’cir olan Preşkova v. Vasil nâm zimmî meclis-i şer‘-i şerîfde 
merhûm ve mağfûrun-leh Üsküdârî Şeyh Mahmud -el-vâsılu ilâ rahme-
ti rabbihi’l-Vedûd- hazretlerinin kerîmeleri ve evkāfına meşrûtiyyet üzre mü-
tevelliye olan mefharü’s-sâlihât Fâtıma Hâtun tarafından husûs-ı âti’l-beyâna 
vekîl olduğu zâtını ma‘rifet-i şer‘iyye ile ârifân Ahmed Efendi b. Eyyûb ve Şa-
ban Çelebi b. Mahmud nâm kimesneler şehâdetleri ile şer‘an sâbit olan Meh-
med Dede b. İbrahim nâm kimesne mahzarında üzerine da‘vâ ve takrîr-i kelâm 
edip merkūm Mehmed Dede zikr olunan yağhânenin sâbıkan mâliki olan Ko-
rucubaşı oğlu Ahmed Ağa nâm kimesneden zikr olunan yağhâneyi bin yetmiş 
dokuz senesinde bi tarîki’l-istiğlâl mâl-ı vakf-ı mezbûr ile semen-i ma‘lûma 
iştirâ ve tesellüm ettiğimden sonra ba‘de’t-tahliyyeti’ş-şer‘iyye ve’t-takābuzi’l-
mer‘î senede on dört bin akçeye merkūm Ahmed Ağa’ya îcâr ve teslîm ol dahi 
istîcâr ve tesellüm etmekle zikr olunan yağhânenin yedi aylık ücretinden se-
kiz bin yüz elli akçe bâkī kalmış idi deyû meblağ-ı mezbûru benden fuzûlen 
ahz u kabz etmekle hâlâ merkūm Mehmed Dede’ye yağhâneye vech-i mu-
harrer üzre ba‘de’l-istiğlâl taraf-ı vakf-ı mezbûrdan mezbûr Ahmed Ağa’nın 
taht-ı icâresinden olup ve müdde‘î-i mezbûr merkūm Ahmed Ağa’nın zikr olu-
nan yağhânesinde müste’ciri olup ve merkūm Ahmed Ağa dahi zikr olunan 
yağhâneyi sene-i mezbûrede ba‘de fekki’r-rehin mezbûr Mehmed Ağa’ya bey‘ ve 
teslîm ettiğinde, zimmetinde zikr olunan yağhâne ücretinden vakf-ı mezbûra 
beş bin akçe deyni olmağla meblağ-ı mezbûr beş bin akçe için beni mezbûr 
Ahmed Ağa müdde‘î-i mezbûr Preşkova üzerine havâle-i sahîha-i şer‘iyye ile 
havâle edip mezbûr Preşkova dahi rızâsıyla havâle-i mezbûreyi kabûl etmekle 
yedinden ancak meblağ-ı mezbûr beş bin akçeyi ahz etmiş idim deyû müdde‘î-i 
mezbûru ba‘zı müdde‘âsında def ‘ ile mukābele ve ziyâde bin yüz elli akçe kab-
zını inkâr etmeğin evvelâ mezbûr Mehmed Dede’den def ‘-i mezbûru mübey-
yine beyyine taleb olundukda merkūmân Ahmed Efendi ve Şaban Çelebi li 
ecli’ş-şehâde meclis-i şer‘a hâzırân olup istişhâd olunduklarında fi’l-hakīka zikr 
olunan yağhâne vech-i muharrer üzre ba‘de’l-istiğlâl taraf-ı vakf-ı mezbûrdan 
mezbûr Ahmed Ağa’nın taht-ı icrâsında olup ve müdde‘î-i mezbûr merkūm 
Ahmed Ağa’nın zikr olunan yağhânesinde müste’ciri olup ve merkūm Ahmed 
Ağa dahi zikr olunan yağhâneyi sene-i mezbûrede ba‘de fekki’r-rehin mezbûr 
Mehmed Ağa’ya bey‘ ve teslîm ettiğinde, zimmetinde zikr olunan yağhâne 
ücretinden vakf-ı mezbûre beş bin akçe deyni olmağla meblağ-ı mezbûr beş 
bin akçe için merkūm Mehmed Dede’yi müdde‘î-i mezbûr Preşkova üzerine 
bizim huzûrumuzda havâle-i sahîha-i şer‘iyye ile havâle edip mezbûr Preşko-
va dahi rızâsıyla havâle-i mezbûreyi kabûletmiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerin-
de ba‘de’t-ta‘dîl ve’t-tezkiyye şehâdetleri makbûle olup ve müdde‘î-i mezbûrdan 
ziyâde da‘vâsıyçün beyyine taleb olundukda ityân-ı beyyineden izhâr-ı acz ile 
istihlâf etmeğin merkūm Mehmed Dede’ye müdde‘î-i mezbûr yedinden ziyâde 
meblağ-ı mezbûr üç bin yüz elli akçesini dahi ber vech-i muharrer ahz u kabz et-
meyip üzerine red ve damândan bir nesne lâzım olmadığına yemîn teklîf olun-
dukda ol dahi alâ vefki’l-mes’ûl yemîn billâhi’l-aliyyi’l-a‘lâ etmeğin mûcebince 
müdde‘î-i mezbûr vech-i muharrer üzre mu‘ârazadan men‘ olunup mâ vaka‘a 
bi’t-taleb ketb olundu.
Fî selhi Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-akrân el-Hâc Kemaleddin Kethüdâ-yı Hazret-i Efendi, 
Fahrü’l-akrân Hüseyin Ağa b. Üveys, Musa Halîfe b. Receb, el-Hâc Kasım b. Re-
ceb gayruhüm mine’l-hâzırîn.

284 [72b-1] Havvâ bt. Kenan’ın eşi İvaz Beşe b. Abdullah’tan boşandığı
Mahmiye-i İstanbul’da Tülbentçi Hüsam mahallesi sâkinlerinden iken bundan 
akdem vefât eden ağa babası Kenan Ağa nâm kimesnenin sulbiye sagīre kızı 
Havvâ’nın vâlidesi ve tesviye-i umûruna kıbel-i şer‘den mansûbe vasîsi olan Şa-
kire bt. Abdullah nâm hâtun zâtı ma‘rifet-i şer‘iyye ile ârifân İbrahim Ağa b. Hü-
seyin ve Mustafa Bey b. Mehmed nâm kimesneler ta‘rîfleri ile mu‘arrefe olduk-
dan sonra meclis-i şer‘-i şerîfde sagīre-i mezbûre Havvâ’nın zevc-i dâhili râfi‘ 
hâze’l-kitâb İvaz Beşe b. Abdullah nâm kimesne mahzarında ikrâr ve takrîr-i 
kelâm edip sagīre-i mezbûre Havvâ’nın zevci mezbûr İvaz Beşe zimmetinde 
mütekarrir ve ma‘kūdun-aleyh olan on bin akçe mehr-i müeccelini zâmine ol-
mak üzre mezbûr İvaz Beşe ile muhâla‘a-i sahîha-i şer‘iyye ile muhâla‘a edip ol 
dahi muhâla‘a-i mezbûreyi kabûl eyledi dedikde gıbbe’t-tasdîki’ş-şer‘î mezbûre 
Şakire’nin nefsine ve hîn-i mütâlebede meclis-i şer‘de ihzârına tarafeynden emir 
ve kabûlü hâviye kefâlet ile mezbûr İbrahim Ağa kefîl olmağın mâ vaka‘a bi’t-
taleb ketb olundu.
Fi’l-yevmi’s-sâlis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ahmed Çavuş b. Ali, Yusuf Çavuş b. Abdullah, Mustafa Efendi 
b. Mehmed, Halil b. Mehmed, Mustafa Efendi b. Ali el-İmâm, İbrahim Çelebi 
b. Sâlih, el-Hâc Ali b. Ahmed, Rıdvan Bey b. Abdullah, Mehmed Ağa b. Rıdvan, 
Hüseyin Ağa b. ( ) ve gayruhüm.







285 [72b-2] Vefat eden Edirne iç ağalarından Ali Ağa b. Kulu’nun 
Hüseyin Beşe b. Mehmed’de olan eşyaları ile erzak bedelini 
vârislerinin teslim aldığı
Vilâyet-i Anadolu’da Engürü nâm kasabaya tâbi‘ Alagöz nâm karye ahâlîsinden 
olup medîne-i Edirne’de İç ağalarından iken vefât eden Ali Ağa b. Kulu nâm ki-
mesnenin verâseti, li ebeveyn er karındaşı Hüseyin Beşe nâm kimesne ile kız 
karındaşı Satı nâm hâtuna münhasıra olduğu şer‘an mütehakkik oldukdan son-
ra mezbûr Hüseyin Beşe kendi tarafından asâleten ve mezbûr Satı nâm hâtun 
tarafından husûs-ı âti’l-beyâna vekîl olduğu eş-Şeyh Ahmed Efendi b. Ham-
za ve Mustafa Halîfe b. Hızır nâm kimesneler şehâdetleri ile şer‘an sâbit ol-
mağla vekâleten meclis-i şer‘-i şerîfde bâ‘is-i hâze’l-kitâb diğer Hüseyin Beşe 
b. Mehmed nâm kimesne mahzarında ikrâr ve takrîr-i kelâm edip mûrisimiz 
müteveffâ-yı mezbûr Ali Ağa hayâtında eşyâ-i memlûkesinden beş kilim ve bir 
Acem kumaşı döşemesi ve bir kırmızı ferâce ve bir kırmızı kontoş ve bir gü-
ğüm ve bir sandık ve beynimizde ma‘dûdu ma‘lûm bal ve yağ ve pirinci ve sâir 
beynimizde ma‘lûm eşyâsını mezbûr diğer Hüseyin Beşe’ye îdâ‘, ol dahi istîdâ‘ 
ve tesellüm ettiğinden sonra kable’l-ahz vefât edip eşyâ-i mezkûre merkūm di-
ğer Hüseyin Beşe yedinde kalmağın hâlâ sâlifü’z-zikr eşyâ-i mezbûru diğer Hü-
seyin Beşe yedinden asâleten ve vekâleten ahz u kabz edip ve mârrü’z-zikr bal 
ve yağ ve pirinç mukābelesinde dahi rızâmız ile mezbûr diğer Hüseyin Beşe 
yedinden on esedî guruş ahz u kabz eylediğimden sonra eşyâ-i mezbûreye 
müte‘allika cemî‘ de‘âvî ve mütâlebâtdan asâleten ve vekâleten mezbûr diğer 
Hüseyin Beşe’nin zimmetini ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İsmail Odabaşı b. Mustafa, İsmail b. Hüseyin, Abdi Bey b. Abdul-
lah, Mustafa b. Ali el-Muhzır, eş-Şeyh Ahmed Efendi, Himmet Mustafa b. Hızır

286 [73a-1, Arapça] Hâkimin Fâtıma ve Emine adlı küçüklere 
nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, Fâtıma ve Emine bintey Mehmed’in nafakası, kisvesi 
ve sâir havâic-i zarûriyyeleri için mahmiye-i Kostantıniyye mahallâtından Fîrûz 
Ağa mahallesinde sâkine olan râfi‘atü hâze’l-kitâb Râbia bt. Hüseyin nâm mutal-
laka anneleri ve hâdinelerinin talebiyle mezbûr babaları üzerine zeyilde mezkûr 
tarihden i‘tibâren her birine beşer akçe olmak üzre râyicü’l-vakt yevmî on akçe 
farz ve takdîr etti hâkim sonra meblağ-ı mefrûzu sagīreteyn-i mezbûreteynin 
nafaka, kisve ve sâir havâic-i zarûriyyelerine sarf etmeye ve vakt-i hâcette 
istidâne edip ele geçtiğinde mezbûr babalarına rücû‘ etmeye mezbûre Râbia’ya 
izin verdi.
Cerâ zâlike ve hurrire fi’l-yevmi’l-hâmis min şehri Rebî‘ilevvel sene seb‘a ve 
semânîn ve elf.
Şuhûdü’l-hâl: İbrahim b. Mustafa, diğer İbrahim b. Abdullah, el-Hâc Ahmed b. 
Abdullah, Mehmed b. Hüseyin, Şaban b. Mustafa

287 [73a-2] Mehmed b. Ali’nin altı adet beygirini satın alan at 
cambazları Hasan, Receb, Ramazan ve Mehmed’in satıştan 
kalan borçlarını kabul ettikleri
Mahmiye-i İstanbul’da Sofular mahallesi sâkinlerinden bâ‘is-i hâze’l-kitâb 
Mehmed b. Ali nâm kimesne meclis-i şer‘-i şerîfde mahmiye-i mezbûrede Ebâ 
Eyyûb-i Ensârî kapısı dâhilinde Koca Mustafa Paşa mahallesi sâkinlerinden 
olup canbâz tâ’ifesinden olan Hasan b. Mehmed ve Receb b. Abdullah ve Ra-
mazan b. Yusuf ve Mehmed b. Cafer nâm kimesneler mahzarlarında üzerleri-
ne da‘vâ ve takrîr-i kelâm edip mezbûrun Hasan ve Receb ve Ramazan ve Meh-
med bundan akdem ale’l-iştirâki’s-seviy yedimden iştirâ ve kabz ettikleri altı 
re’s bârgir bahâlarından zimmetlerinde yüz yirmi guruş hakkım olmağla hâlâ 
mezbûrûna suâl olunup meblağ-ı mezbûru bana edâ ve teslîme tenbîh olun-
mak matlûbumdur dedikde gıbbe’s-suâl mezbûrûn Hasan ve Receb ve Rama-
zan ve Mehmed cevâblarında, kaziyye minvâl-i muharrer üzre olup zikr olunan 
altı re’s bârgir bahâlarından zimmetlerinde müdde‘î-i mezbûre vâcibü’l-edâ ve 
lâzımü’l-kazâ yüz yirmi guruş deynleri olduğunu her biri ikrâr ve i‘tirâf etmeğin 
alâ mûcebi i‘tirâfihim meblağ-ı mezbûr yüz yirmi guruşu müdde‘î-i mezbûre 
edâ ve teslîme merkūmûna tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-akrân el-Hâc Kemaleddin, el-Hâc Mehmed b. Ali, el-Hâc 
Mehmed b. Ahmed, Musa Halîfe b. Receb

288 [73a-3] Kula v. Mozak’ın ev, tarla ve bahçelerini Pitso 
v. Pitso’ya sattığı
Vilâyet-i Rumeli’nde Ohri sancağında İstarova kazâsına tâbi‘ Sağrıkaynil? nâm 
karye ahâlîsinden Kavla v. Mozak nâm zimmî meclis-i şer‘-i şerîfde bâ‘is-i 
hâze’s-sifr Pitso v. Pitso nâm zimmî tarafından husûs-ı âti’l-beyâna vekîl oldu-
ğu Mustafa Beşe b. Osman ve Ömer Beşe b. Hasan nâm kimesneler şehâdetleri 
ile şer‘an sâbit olan Mustafa Beşe b. Abdullah nâm kimesne mahzarında ikrâr 
ve takrîr-i kelâm edip akd-i âti’z-zikrin sudûruna değin yedimde mülküm olup 
karye-i mezbûrede vâki‘ bir tarafdan Peter v. Yozak? nâm zimmî mülkü ve bir 
tarafdan [73b] Mustafa b. Abdullah nâm kimesne mülkü ve bir tarafdan Kigo 
v. Kuli nâm zimmî bağı ve bir tarafdan tarîk-i âm ile mahdûd ve mümtâz olup 
bir çardak ve bir kiler ve bir samanlık ve havluyu müştemil menzilin ve yine 
karye-i mezbûre kurbunda vâki‘ beyne’l-ahâlî ve’l-cîrân ma‘lûmü’l-hudûd iki 
kıt‘a bağımın ve iki kıt‘a bostanımın ve içlerinde mevcûd bir ceviz ağacının ve 
bir çift kara sığır öküzü ve bir tosun ve bir doru bârgirimin nısf-ı şâyi‘lerini 
müvekkil-i mezbûr Pitso’ya tarafeynden îcâb ve kabûlü hâvî şurût-ı müfside-
den ârî bey‘-i bâtt-ı sahîh-i şer‘î ile bi safkatin vâhide iki bin akçeye bey‘ ve 
temlîk ve yine tefvîz-i câ’i’z-zikrin sudûruna değin taht-ı tasarrufumda olup 
karye-i mezbûre kurbunda mevâzi‘-i müte‘addidede vâki‘ lede’l-ahâlî ve’l-cîrân 
ma‘lûmü’l-hudûd olup tahmînen kırk keyl tohum istî‘âb eder sekiz kıt‘a tarlala-
rımın nısf şâyi‘lerinin hakk-ı tasarruflarını sâhibü’l-arz ma‘rifetiyle bin akçeye 
ferâğ ve tefvîz ol dahi iştirâ ve temellük ve tefevvüz ve kabûl eylediğinden son-
ra semen-i mezbûr iki bin akçe ve bedel-i mezbûr bin akçe min haysi’l-mecmû‘ 
üç bin akçeyi müvekkil-i mezbûr Pitso yedinden tamâmen ahz u kabz edip zikr 
olunan emlâk ve arâzinin tasarruflarını mahallerinde zabt ve tasarrufa mezbûr 
Pitso’yu taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâdis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ali b. Mehmed, Sinan b. Abdullah, Mehmed b. Abdullah, İbrahim 
Çelebi b. Ahmed, Ebûbekir b. Hüseyin, Osman b. Ömer, Esteraz v. Kigo, Rasto v. 
Yozak, Marko v. Pitso, Kayas v. Kigo ve gayruhüm.

289 [73b-1] Mehmed Beşe b. Edhem’in arsasını İvaz Ağa 
b. Hızır’a sattığı
Mahmiye-i İstanbul’da Molla Ahî mahallesinde sâkin Mehmed Beşe b. Edhem 
nâm kimesne meclis-i şer‘-i şerîf-i lâzımü’t-teşrîfde, bâ‘is-i hâze’l-kitâb İvaz 
Ağa b. Hızır nâm kimesne mahzarında ikrâr ve takrîr-i kelâm edip akd-i âti’z-
zikrin sudûruna değin yedimde mülk ve hakkım olup mahmiye-i mezbûrede 
Avratpazarı kurbunda el-Hâc Ahmed mahallesinde vâki‘ bir tarafdan Ahmed 
Bey nâm kimesne mülkü ve bir tarafdan müşterî-i mezbûr İvaz Ağa tasarru-
funda olan menzil ve bir tarafdan vakıf menzil ve bir tarafdan tarîk-i âm ile 
mahdûd arsa-i hâliyemi, mezbûr İvaz Ağa’ya tarafeynden îcâb ve kabûlü hâvî 
şurût-ı müfsideden ârî bey‘-i bâtt-ı sahîh-i şer‘î ile altmış esedî guruşa bey‘ ve 
teslîm ol dahi minvâl-i muharrer üzre iştirâ ve kabûl eylediğinden sonra semeni 
olan meblağ-ı mezbûr altmış esedî guruşu mezbûr İvaz Ağa yedinden tamâmen 
ahz u kabz edip ba‘de’l-yevm zikr olunan arsa-i hâliye mezbûr İvaz Ağa’nın 
mülk-i müşterâsıdır, keyfe mâ yeşâ’ ve yahtâr mutasarrıfe olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ahmed Çelebi b. Ali, Hasan Çelebi b. Mehmed, Mehmed b. Yusuf, 
İbrahim Çelebi b. Mehmed, Veli Bey b. Mahmud.

290 [73b-2] Ayşe bt. Himmet’in eşi Mehmed b. Mustafa’dan muhâla‘a 
yoluyla boşandığı
Mahrûse-i Galata müzâfâtından kasaba-i Kasımpaşa’da Silivri Câmi‘i mahalle-
si sâkinelerinden olup zâtı ma‘rifet-i şer‘iyye ile ârifân mahmiye-i İstanbul’da 
Kefeli mahallesi sükkânından İmâm Ahmed Efendi [b.] Mehmed ve Mehmed 
b. Mustafa nâm kimesneler ta‘rîfleri ile mu‘arrefe olan Ayşe bt. Himmet nâm 
hâtun meclis-i şer‘de, zevc-i dâhili bâ‘is-i hâze’l-kitâb Mehmed b. Mustafa nâm 
kimesne mahzarında ikrâr ve takrîr-i kelâm edip zevcim mezbûr Mehmed zim-
metinde mütekarrir ve ma‘kūdun-aleyh olan [74a] bin akçe mehr-i müeccel 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üze-
rime olmak üzre mezbûr Mehmed ile muhâla‘a-i şer‘iyye ile muhâla‘a edip ol 
dahi muhâla‘a-i mezbûreyi kabûl eylediğinden sonra hukūk-ı zevciyyete ve gay-
ra müte‘allika âmme-i de‘âvâdan her birimiz âharın zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î mezbûre Ayşe 
Hâtun’un li ebeveyn kız karındaşı işbu hâzıre bi’l-meclis Rahime nâm hâtun 
meclis-i şer‘de, mezbûr Mehmed mahzarında ikrâr ve takrîr-i kelâm edip ben 
dahi târih-i kitâba gelince beynimizde cereyân eden ahz ve i‘tâ ve mu‘âmelât-ı 
şettâya müte‘allika cemî‘ de‘âvîden mezbûr Mehmed’in zimmetini ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ahmed Efendi b. Mehmed, İbrahim b. (  ), Ahmed b. Muharrem, 
İbrahim Çelebi b. ( ), Osman Beşe b. Ömer, Ebûbekir b. Hüseyin, İsmail Çelebi b. 
Hasan ve gayruhüm mine’l-hâzırîn.

291 [74a-1] Mehmed Çelebi b. Ahmed’in Ali Beşe b. Hüseyin’den satın 
aldığı câriyenin önceden hastalıklı olduğu için iadesi
Mahmiye-i İstanbul’da Ali Paşa-yı Atîk mahallesi sâkinlerinden bâ‘is-i hâze’l-
kitâb Mehmed Çelebi b. Ahmed nâm kimesne meclis-i şer‘-i şerîfde Ali Beşe b. 
Hüseyin nâm kimesne mahzarında üzerine da‘vâ ve takrîr-i kelâm edip târih-i 
kitâbdan yedi gün mukaddem mezbûr Ali Beşe işbu orta boylu açık kaşlı sarı ala 
gözlü Rûsiyyetü’l-asl Belkıs bt. Abdullah nâm câriyeyi yüz on beş guruş semen-i 
makbûza bana bey‘ ve teslîm ben dahi iştirâ ve tesellüm etmiş idim lâkin 
mevsûfe-i mezbûre verem-i rahm ve sürre marazlarına mübtelâ ve musîbe olup 
aybân-ı mezbûrân kable’l-bey‘ bâyi‘-i mezbûr yanında mevcûdân ve kadîmân 
olmağla mezbûr Ali Beşe’ye suâl olunup mevsûfe-i mezbûreyi yedimden kab-
za ve semen-i mezbûru bana red ve teslîme tenbîh olunmak matlûbumdur de-
dikde aybân-ı mezbûrân etıbbâya mürâca‘at ile ma‘lûme olan uyûbdan olmağ-
la teveccüh-i husûmet için mevsûfe-i mezbûre taraf-ı şehriyârîden ehl-i hibre 
ta‘yîn olup etıbbâdan olan Mehmed Efendi b. Mustafa nâm kimesnelere irâ’et 
olundukda anlar dahi ba‘de’n-nazar mevsûfe-i mezbûre aybân-ı mezbûrân ile 
elân mu‘ayyebe olduğunu haber vermeleri ile mezbûr Ali Beşe’ye suâl olunduk-
da ol dahi cevâbında mevsûfe-i mezbûreyi müdde‘î-i mezbûre semen-i mezbûre 
bey‘ ve teslîm ve kabz-ı semen eylediğini ikrâr, lâkin aybân-ı mezbûrân kable’l-
bey‘ mevcûd ve kadîm olduğunu inkâr etmekle müdde‘î-i mezbûrdan aybân-ı 
mezbûrânın kıdemine beyyine taleb olundukda mezbûrân Mehmed Efendi ve 
Abdullah Efendi li ecli’ş-şehâde meclis-i şer‘a hâzırân olup istişhâd olundukla-
rında fi’l-hakīka mevsûfe-i mezbûrenin ayb-ı mezbûrları bir aydan ekalde hâdis 
olur değildir kadîmdir biz bu husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye ettiklerinde gıbbe ri‘âyeti şerâiti’l-kabûl 
şehâdetleri makbûle olup müdde‘î-i mezbûr tahlîf-i şer‘î ile tahlîf olunduk-
dan sonra mûcebince mevsûfe-i mezbûre câriyeyi kabza ve semen-i mezbûru 
müdde‘î-i mezbûra edâ ve teslîme mezbûr Ali Beşe’ye tenbîh olunmağın mâ 
vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Mehmed Çele-
bi b. Ahmed, Ebûbekir b. Hüseyin, Ali b. Abdullah ve gayruhüm mine’l-hâzırîn.

292 [74b-1] Vakıf mütevellisi Halil Ağa’nın vefat eden Kerime 
bt. Mehmed’de bey‘ bi’l-istiğlâl yoluyla satın aldığı mülkü 
alacağını tahsil ettiği için mirasçısına geri verdiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i şerîfden 
Mevlânâ Musa Efendi b. Mustafa irsâl olunup ol dahi Rıfâîzâde vakfının hâlâ 
mütevellîsi olan fahrü’l-akrân Halil Ağa b. İbrahim’in mahmiye-i İstanbul’da 
el-Hâc İsâ mahallesinde sâkin olduğu menziline varıp zeyl-i kitâbda muharrerü’l-
esâmî olan müslimîn ve sikāt-ı muvahhidîn huzûrunda akd-i meclis-i şer‘-i mübîn 
eyledikde mezbûr Halil Ağa meclis-i ma‘kūd-ı merkūmda mahmiye-i mezbûrede 







Çerağī Hamza mahallesinde sâkin iken bundan akdem vefât eden Kerime bt. 
Mehmed nâm hâtunun babasının ammisi oğlunun oğlu ve usûbet-i nesebiyye ci-
hetinden hasren vârisi olan Mustafa Çelebi b. Mehmed nâm kimesne mahzarında 
ikrâr ve takrîr-i kelâm edip müteveffât-ı mezbûre hayâtında bin seksen altı sene-
sinde yedinde mülkü olup zikr olunan Çerağī Hamza mahallesinde vâki‘ bir taraf-
dan Servinaz Hâtun vakfı olan bahçe ve iki tarafdan Sâlih Çelebi vakfı olan oda-
lar ve bahçe ve bir tarafdan tarîk-i âm ile mahdûd hâriciyye ve dâhiliyye fevkānî 
ve tahtânî büyût-ı adîdeyi ve mahzen ve su kuyusu ve havlu ve kenîfi müşte-
mil mülk menzilini, bi tarîki’l-istiğlâl bana sekiz yüz elli guruşa bey‘ ve teslîm 
ben dahi iştirâ ve tesellüm eylediğimden sonra semeni olan meblağ-ı mezbûru 
mâl-ı vakf-ı mezbûrdan müteveffâ-yı mezbûreye tamâmen edâ ve teslîm ol dahi 
ahz u kabz ettikden sonra menzil-i mahdûd-ı mezkûru ba‘de’t-tahliyyeti’ş-şer‘iyye 
ve’t-takābuzi’l-mer‘iyye târih-i mezbûrdan bir sene tamâmına değin müteveffâ-yı 
mezbûreye yüz on guruşa îcâr ve teslîm ol dahi istîcâr ve tesellüm ve bir sene zabt 
ettiğinden sonra semen-i mezbûru ve ücret-i merkūmeyi kable’l-edâ ve feshi’l-akd 
vefât etmekle terekesine vâzı‘ü’l-yed olan mezbûr Mustafa Çelebi semen-i mezbûr 
ve ücret-i merkūmu cem‘an dokuz yüz altmış guruşu müteveffâ-yı mezbûrenin 
terekesinden bana edâ ve teslîm ben dahi ahz u kabz edip menzil-i mahdûd-ı 
mezkûru mezbûr Mustafa Çelebi’ye teslîm ol dahi kabz ve tesellüm eyledi dedik-
de gıbbe’t-tasdîki’ş-şer‘î husûs-ı mezbûru mevlâ[nâ]-yı mezbûr mahallinde tahrîr 
ve ma‘an irsâl olunan Mehmed b. Abdullah ile meclis-i şer‘a gelip alâ vukū‘ihi inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Abdülhalim Efendi, Fahrü’l-kuzât 
Sefer Efendi b. Siyami, Ali Beşe b. Osman, Mustafa Çelebi b. Osman, es-Seyyid 
Mehmed Efendi b. Abdülkādir, Mustafa Çelebi b. Cafer, el-Hâc Yusuf b. Himmet, 
Receb Çelebi b. Edhem, Dilâver b. Abdullah, Mehmed Çelebi b. Mustafa, Yusuf 
Çelebi b. Mehmed el-münâdî, Mehmed Çelebi b. Hüseyin el-münâdî ve gayru-
hüm mine’l-hâzırîn.

293 [74b-2] Fâtıma bt. Yusuf ’un sâkin olduğu vakıf evi, hacca gittiği 
için boşaltıp Şeyh Mehmed Efendi b. Hamza’ya teslim ettiği
Mahmiye-i İstanbul’da Yenibahçe kurbunda Yazıcı mahallesinde sâkine olup 
zâtı ma‘rifet-i şer‘iyye ile ârifân İbrahim b. Abdullah ve Hüseyin b. Hasan nâm 
kimesneler ta‘rîfleri ile mu‘arrefe olan Fâtıma bt. Yusuf nâm hâtun tarafından 
husûs-ı âti’l-beyâna vekîli olduğu zâtını ma‘rifet-i şer‘iyye ile ârifân mezbûrân 
İbrahim ve Hüseyin şehâdetleri ile şer‘an sâbit olan Ayşe bt. Ahmed nâm hâtun 
meclis-i şer‘-i şerîfde kasaba-i Kasımpaşa’da Tahta Kadı mahallesi imâmı olan 
Şeyh Mehmed Efendi b. Hamza nâm kimesne mahzarında ikrâr ve takrîr-i kelâm 
edip zikr olunan Tahta Kadı mahallesinde vâki‘ bir tarafdan tarîk-i hâs ve bir 
tarafdan Çilyan sokağı ve bir tarafdan vâdi ve bir tarafdan Saraylı Hâtun men-
zili ile mahdûd vakıf menzilin süknâsı müvekkile-i mezbûre Fâtıma Hâtun’a 
meşrûta olup ve müvekkilem mezbûre Fâtıma Hâtun işbu sene-i mübârekede 
hacc-ı Beytü’l-harâmî ettiğinden sonra mücâveret-i [R]avza’da Resûl-i enâma 
teveccüh ve azîmeti olmağla süknâ-yı menzil-i mezbûrdan kasr-ı yed edip 
kendiden sonra meşrûtun-leh olmağla mezbûr Mehmed Efendi’ye menzil-i 
mezbûru teslîm ben dahi kabz ve tesellüm eyledi[m] dedikde gıbbe’t-tasdîki’ş-
şer‘î mâ vaka‘a ketb olundu.
Fi’l-yevmi’s-sâbi‘ aşer min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Hüseyin, Süleyman Çavuş b. Abdullah, Hasan 
Beşe b. Murad, Ebûbekir b. Ali, İbrahim Çelebi b. Ahmed, Ali b. ( ) ve Hasan b. 
( ), Osman Çelebi b. Ömer, Ebûbekir b. Hüseyin ve gayruhüm.

294 [75a-1, Arapça] Hâkimin Osman b. Mehmed adlı küçüğe 
nafaka takdir ettiği
Hâkim, Osman b. Mehmed nâm sagīrin nafakası, kisvesi ve sâir havâic-i 
zarûriyyesi için mahmiye-i Kostantıniyye mahallâtından Kefeli mahallesin-
de sâkine olan râfiatü hâze’l-kitâb Ayşe bt. Osman nâm annesi ve hâdinesinin 
talebiyle mezbûr babasından irs-i şer‘le kendisine intikāl eden ve vasîsi nine-
si yedinde mahfûz bulunan emvâlden alınmak üzre zeyilde mezkûr tarihden 
i‘tibâren râyicü’l-vakt yevmî altı akçe farz ve takdîr etti hâkim sonra meblağ-ı 
mefrûzu sagīr-i mezbûrun nafakası, kisvesi ve sâir havâic-i zarûriyyesine sarf 
etmeye ve vakt-i hâcette istidâne edip sagīrin ninesi yedinde mahfûz bulunan 
mâl-ı mevrûstan ifrâza mezbûre Ayşe’ye izin verdi.
Cerâ zâlike ve hurrire fi’l- yevmi’s-sâbi‘ min şehri Rebî‘ilevvel sene seb‘a ve 
semânîn ve elf.
Şuhûdü’l-hâl: İbrahim Çelebi b. Mehmed, Hasan Beşe b. Mahmud, Osman Beşe 
b. el-Hâc Ömer, Hasan Efendi b. Mustafa ve gayruhüm

295 [75a-2] İbrahim Beşe b. Osman’ın öldükten sonra malının üçte 
birini hayrına harcaması için kardeşi Hüseyin’i vasî tayin ettiği
Mahmiye-i İstanbul’da Bıçakçı mahallesinde sâkin bundan akdem Karadeniz’de 
garîkan vefât eden İbrahim Beşe b. Osman’ın verâsetibt. Hüseyin [ve] vâlidesi Raziye hâtunlara [ve] li ebeveyn er karındaşları 
el-Hâc Hüseyin ve Ebûbekir ve li ebeveyn kız karındaşı Fâtıma'ya münha-
sıra olduğu şer‘an sâbit oldukdan sonra mezbûre Ayşe'nin li ebeveyn er ka-
rındaşı ve tarafından husûs-ı âti’l-beyâna vekîl olduğu nehc-i şer‘î ve tarîk-i 
mer‘î üzre sâbit olan Mehmed b. Hüseyin nâm kimesne meclis-i şer‘-i şerîfde 
müteveffâ-yı mezbûrun vasiyy-i muhtârı olmağla terekesine vâzı‘ü’l-yed olan 
bâ‘is-i hâze’l-kitâb mezbûr el-Hâc Hüseyin nâm kimesne mahzarında bi’l-
vekâle üzerine da‘vâ ve takrîr-i kelâm edip mezbûr el-Hâc Hüseyin müteveffâ-
yı mezbûrun terekesinden ber mûceb-i defter-i kassâm elli dört bin akçenin 
otuz altı bin akçesinden müvekkile-i mezbûre Ayşe[’nin] hisse-i şer‘iyyesini 
ahz u kabz edip on sekiz bin akçesinden hisse-i şer‘iyye olan dört bin beş 
yüz akçe mezbûr el-Hâc Hüseyin yedinde kalmağla hâlâ mezbûr Hüseyin'e 
suâl olunup meblağ-ı mezbûr dört bin akçeyi bana teslîme tenbîh olunmak 
matlûbumdur dedikde gıbbe’s-suâl mezbûr el-Hâc Hüseyin cevâbında karın-
daşım İbrahim Beşe hayâtında bi emrillâhi te‘âlâ dâr-ı fenâdan [dâr-ı] ibkāya 
intikāl ettiğimde sülüs malımı kabz edip vücûh-ı hayrâta sarf eyle deyû beni 
vasiyy-i muhtâr nasb [ve] ihtiyâr edip ben dahi vesâyet-i mezbûreyi kabûl et-
tiğimden sonra mezbûr İbrahim Beşe musırran fevt olmağla meblağ-ı mezbûr 
on sekiz bin akçeyi müteveffâ-yı mezbûrun vasiyyeti mûcebince ahzetmiş 
idim deyû def ‘ ile mukābele edicek gıbbe’l-istintâk ve’l-inkâr mezbûr el-Hâc 
Hüseyin'den def ‘-i mezbûru mübeyyine beyyine taleb olundukda mahalle-i 
mezbûre sükkânından Mehmed b. Musa ve Ebûbekir b. Osman ile Fâtıma 
bt. Osman ve Emine bt. Oruc nâm hâtunlar li ecli’ş-şehâde meclis-i şer‘a 
hâzırûn olup istişhâd olunduklarında fi’l-hakīka müteveffâ-yı mezbûr İbra-
him Beşe hayâtında dâr-ı fenâdan dâr-ı bekāya intikāl eylediğimde sülüs ma-
lımı kabz edip vücûh-ı hayrâta sarf eyle deyû mezbûr el-Hâc Hüseyin'i bizim 
huzûrumuzda vasiyy-i muhtâr nasb ve ihtiyâr edip mezbûr el-Hâc Hüseyin 
dahi vesâyet-i mezbûru kabûl ettiğinden sonra mezbûr İbrahim Beşe musırran 
vefâtetmiş idi biz bu husûsa bu vech üzre şâhidleriz, şehâdet dahi ederiz deyû 
her biri edâ-i şehâdet-i şer‘iyye ettiklerinde ba‘de’t-ta‘dîl şehâdetleri makbûle 
olmağın mûcebince müdde‘î-i mezbûr ber vech-i muharrer mu‘ârazadan men‘ 
olunup mâ vaka‘a bi’t-taleb ketb olundu.
Fi’l-yevmi’s-sâdis min şehri [Rebî‘i]levvel li sene seb‘a ve semânîn ve elf.
Şuhûdü’l-hâl: el-Hâc Musa b. Oruc, el-Hâc Ahmed b. Osman, Ahmed Beşe b. 
Mehmed, el-Hâc Fazlullah b. Mehmed, Mustafa Çelebi b. Ali, Mustafa Beşe b. 
Mehmed ve gayruhüm mine’l-hâzırîn.







296 [75b-1] Ali Ağa b. Hüseyin’in Sapanca’daki çiftliğini, tarlalarını ve 
koruyu Şeyh Mustafa Efendi b. Yusuf ’a sattığı
Dârü’l-hilâfeti’l-aliyye Kostantıniyye el-mahmiyye ma[ha]llâtından Kalender-
hâne mahallesi sâkinlerinden umdetü’l-a‘yân ve’l-eşbâh Ali Ağa b. Hüseyin ta-
rafından husûs-ı âti’l-beyâna vekîl olduğu mahalle-i mezbûre sükkânından 
el-Hâc Abdullah b. el-Hâc Mustafa ve Hazînedârı Mustafa Bey b. Abdullah ve 
Mehmed b. Mustafa nâm kimesneler şehâdetleri ile şer‘an sâbit olan el-Hâc Se-
lim Ağa b. Osman nâm kimesne meclis-i şer‘-i şerîf ve mahfil-i dîn-i münîfde, 
hâlâ Mesih Paşa câmi‘i şerîfi’nde vâ‘iz olan umdetü’l-meşâyihi’l-izâm Musta-
fa Efendi b. Yusuf Efendi mahzarında ikrâr ve takrîr-i kelâm edip müvekkil-i 
mûmâ-ileyh Ali Ağa akd-i âti’z-zikrin sudûruna değin silk-i mülkünde münse-
lik olup vilâyet-i Anadolu’da Sapanca kazâsına tâbi‘ Karacakışlak nâm mevzi‘de 
vâki‘ lede’l-ahâlî ve’l-cîrân ma‘lûmü’l-hudûd üç ahır ve iki samanhâne ve dok-
san keyl der anbar buğday ve elli keyl arpa ve bir müd darı ve bir müd kap-
lıca ve üç anbar ve üç ahır ve fırını müştemil çiftlik ta‘bîr olunur mülk men-
zilini ve ma‘lûmü’l-hudûd bir kıt‘a elma bahçesini ve menzil-i mezbûr içinde 
mevcûd elli çift kara sığır öküzü ve beş re’s su sığırı öküzü ve sekiz re’s kara 
sığır ineği ve beş re’s su sığır ineği ve iki malak ve beş re’s düve ve tosun ve 
bir kara sığır boğası ve bir su sığırı boğası ve on arı kovanı ve iki kebîr kaz-
gan ve üç sed tavası ve dört bakraç ve iki kebîr sahan ve iki tencere ve bir tepsi 
ve bir ibrik ve sâir bakır evânî ve evsâfı beynimizde ma‘lûm Rûsiyyü’l-asl Ke-
nan nâm bir gulâm ve üç kilim ve üç yastık ve sekiz saban demiri ve iki cedîd 
araba ve beynimizde ma‘lûm araba âlâtı ve dört döğen ve sâir âlât-ı hırâset ve 
zirâ‘ati ve zikri âtî tarlalarda nâbit olup alâimi zâhir olan beynimizde ma‘lûm 
mahsûlâtı bi safkatin vâhidetin altmış bin akçeye müvekkil-i mezbûr Ali Ağa 
mûmâ-ileyh eş-Şeyh Mustafa Efendi’ye tarafeynden îcâb ve kabûlü hâvî şurût-ı 
müfsideden ârî bey‘-i bâtt-ı kat‘î ile bey‘ ve taht-ı tasarrufunda olup zikr olu-
nan çiftliğe teba‘iyyet ile zirâ‘at olunur mevzi‘-i mezbûrda vâki‘ bir tarafdan 
Beşköprü demekle meşhûr köprü ve bir tarafdan Arslanpınarı çeşmesi ve bir 
tarafdan Kartal Döneği nâm mahal ve bir tarafdan Kara Abdiler nâm karye 
ve bir tarafdan Demirciler Yurdu sınırı ve bir tarafdan tarîk-i âm ile mahdûd 
ve tahmînen bin keyl-i İstanbulî tohum istî‘âb eder on dört kıt‘a tarlalarını ve 
hudûd-ı mezkûr dâhilinde vâki‘ koru ve cebel ve iki kıt‘a çayırı sekiz bin akçe 
bedel mukābelesinde ma‘rifet-i sâhib-i arz ile ferâğ ve tefvîz edip mûmâ-ileyh 
eş-Şeyh Mustafa Efendi dahi emlâk-i mezbûreyi ber vech-i muharrer iştirâ 
ve tesellüm ve zikr olunan tarlaları ve koruyu ve cebeli ve iki kıt‘a çayırı te-
fevvüzmezkûr on sekiz bin akçe ki cem‘an yetmiş bin akçe müvekkil-i mezbûr Ağa'ya 
edâ ve teslîm ol dahi yedinden tamâmen ahz u kabz ettiğinden sonra zikr olu-
nan emlâki ve tarlaları ve koru ve cebeli ve iki kıt‘a çayırı mahallelerinde zabt 
ve tasarrufa mûmâ-ileyh eş-Şeyh Mustafa'yı taslît eyledi dedikde mûmâ-ileyh 
eş-Şeyh Mustafa Efendi dahi mukırr-ı merkūmu cemî‘ kelimâtında tasdîk ve 
tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene seb‘a ve semânîn ve elf.
Şuhûdü’l-hâl: Hanefi Efendi b. Receb, Veli Beşe b. Mustafa, Ahmed Çelebi 
el-Müezzin bi câmi‘-i Bâli Paşa, Hasan Çelebi b. el-Hâc Mehmed, el-Hâc Ah-
med b. Hasan, el-Hâc Mehmed b. Ahmed, Mehmed b. Mustafa, Ebûbekir b. Hü-
seyin, el-Hâc Mehmed b. Kaya Mehmed Ağa kethüdâ-yı muhzırân.

297 [76a-1] Mustafa Çelebi b. Yusuf ’un menzilini Sâime 
bt. Abdullah’a sattığı
Mahmiye-i İstanbul’da Kâtib Muslihiddin mahallesi sâkinlerinden Mustafa Çe-
lebi b. Yusuf nâm kimesne meclis-i şer‘-i şerîfde bâ‘is-i hâze’l-kitâb Sâime bt. Ab-
dullah nâm hâtun tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân İbrahim Çelebi b. Hasan ve Mehmed Çelebi b. Ahmed nâm ki-
mesneler şehâdetleri ile şer‘an sâbit olan Hüseyin Beşe b. Receb nâm kimesne 
mahzarında ikrâr ve takrîr-i kelâm edip akd-i âti’z-zikrin sudûruna değin ye-
dimde mülküm ve hakkım olup mahmiye-i mezbûrede Molla Ahaveyn mahal-
lesinde vâki‘ bir tarafdan ba‘zan Fâtıma Hâtun ve ba‘zan Ayşe Hâtun mülkleri 
ve bir tarafdan İbrahim Çelebi mülkü ve bir tarafdan Abdülbâkī vakfı ve bir ta-
rafdan tarîk-i âm ile mahdûd bir bâb fevkānî ve iki bâb tahtânî oda ve bir sofa 
ve altında mahzen ve kenîf ve su kuyusu ve cüneyneyi müştemil menzilimi, 
cümle tevâbi‘ ve levâhık ve kâffe-i hukūk ve merâfıkı ile müvekkil-i mezbûre 
Sâime Hâtun tarafından îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile yirmi altı bin iki yüz akçeye bey‘ ve teslîm ol dahi iştirâ ve te-
sellüm ve kabz ettiğinden sonra semeni olan meblağ-ı mezbûr yirmi altı bin 
iki yüz akçeyi müvekkile-i mezbûre Sâime Hâtun yedinden tamâmen ahz u 
kabz eyledim. Min ba‘d menzil-i mahdûd-ı mezbûr müvekkile-i mezbûrenin 
mülk-i müşterâsıdır, keyfe mâ yeşâ’ ve yahtâr mutasarrıfe olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Şâhin Ağa b. Abdullah, Ahmed Efendi b. Ali el-İmâm, Mustafa 
Halîfe el-Müezzin, İbrahim Çelebi b. Hakkı, Mehmed Çelebi b. Ahmed.







298 [76a-2] Kasap Hüseyin Beşe b. Abdullah ile ortağı Yani v. Yorgi’nin 
sattıkları et bedelinden Ali b. Abdullah’ta alacakları olduğu
Mahmiye-i İstanbul’da Küçük Karaman’da kasab tâ’ifesinden Hüseyin Beşe b. 
Abdullah ve şerîki Yani v. Yorgi nâm kimesneler meclis-i şer‘de, Ali b. Abdul-
lah nâm kimesne mahzarında üzerine da‘vâ ve takrîr-i kelâm edip bundan ak-
dem mezbûr Ali kanadarımız olup bey‘ eylediği koyun ve kuzu eti semeninden 
zimmetinde bir def ‘a bin üç yüz sekiz akçe ve bir def ‘a dahi iki bin üç yüz sek-
sen altı akçe min haysi’l-mecmû‘ mezbûr Ali zimmetinde üç bin altı yüz doksan 
altı akçe hakkımız olup mezbûr Ali’den taleb eylediğimizde vermekden imtinâ‘ 
eder alıverilmesi matlûbumuzdur dedikde gıbbe’s-suâl mezbûr Ali cevâbında 
fi’l-hakīka müdde‘iyân-ı mezbûrân Hüseyin Beşe ve Yani’nin kanadarları bey‘ 
eylediği koyun ve kuzu semeninden ber vech-i muharrer zimmetinde vâcibü’l-
edâ ve lâzımü’l-kazâ müdde‘iyân-ı mezbûrâna cem‘an üç bin altı yüz doksan 
altı akçe deyni olduğunu bi tav‘ihî ikrâr ve i‘tirâf etmeğin mûcebince meblağ-ı 
mezbûr üç bin altı yüz doksan altı akçeyi müdde‘iyân-ı mezbûrân Hüseyin Beşe 
ve Yani’ye edâ ve teslîme merkūm Ali’ye tenbîh olunmağın mâ vaka‘a bi’t-taleb 
ketb olundu.
Fi’l-yevmi’l-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Abdullah Efendi el-kâtib, Veli Beşe b. ( ) 
ve gayruhüm.

299 [76a-3] Davud b. Ahmed menzilini eşi Gülistan ile Ahmed 
b. Muharrem’e sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘den 
Mevlânâ Hüseyin Efendi b. Himmet irsâl olunup ol dahi Davud b. Ahmed nâm 
kimesnenin mahmiye-i İstanbul’da Nişâncı Cafer Çelebi mahallesinde sâkin ol-
duğu menzile varıp zeyl-i kitâbda muharrerü’l-esâmî olan müslimîn huzûrunda 
akd-i meclis-i şer‘-i mübîn eyledikde merkūm Davud meclis-i ma‘kūd-ı 
mezbûrda işbu bâ‘isü’l-kitâb el-Hâc Ahmed b. Muharrem nâm kimesne ile ken-
di zevcesi Gülistan nâm hâtun mahzarlarında ikrâr ve takrîr-i kelâm edip akd-i 
âti’z-zikrin sudûruna değin yedimde mülk ve hakkım olup ancak ism-i mâl ıtlâk 
olunur mahalle-i mezbûrede vâki‘ bir tarafdan Medîne-i Münevvere vakfı olan 
menzil ve bir tarafdan mezbûr el-Hâc Ahmed menzili ve iki tarafdan tarîk-i âm 
ile mahdûd olup tahtânî bir bâb oda ve bir sagīr sofa ve muhavvata ve bi’r[-i mâ]
yı müştemil olan menzilimi, bi cümleti’t-tevâbi‘ ve’l-levâhık mezbûr el-Hâc Ah-
med ile zevcem mezbûre Gülistan’a tarafeynden îcâb ve kabûlü hâvî bey‘-i bâtt-ı 
sahîh-i şer‘î ile on bin akçeye bey‘ ve teslîm anlar dahi ale’l-iştirâki’s-seviy iştirâ 
ve tesellüm eylediklerinden sonra menzil-i mezbûrun semeni olan meblağ-ı 
mezbûr on bin akçeyi mezbûrân yedlerinden bi’t-tamâm ahz u kabz eylediğim-
den sonra semen-i mezbûrun beş bin akçesini merkūm el-Hâc Ahmed’e ve beş 
bin akçesini zevcem mezbûre Gülistan şurûtdan ârî hibe-i sahîha-i şer‘iyye ile 
hibe ve teslîm anlar dahi meclis-i hibede ittihâb ve kabz ve kabûl ve tesellüm ey-
ledi ba‘de’l-yevm semen-i mezbûrda ve menzil-i merkūmda alâka ve medhalim 
kalmayıp mezbûr el-Hâc Ahmed ile zevcem mezbûre Gülistan’ın ale’l-iştirâki’s-
seviy mülk-i müşterâları olmuşdur. Keyfe mâ yeşâ’ân ve yahtârân mutasarrıfân 
olsunlar dedikde gıbbe’t-tasdîki’ş-şer‘î husûs-ı mezbûru Mevlânâ-yı merkūm 
mahallinde tahrîr ve ma‘an irsâl olunan Mehmed b. Abdullah nâm kimesne ile 
meclis-i şer‘a gelip alâ vukū‘ihi inhâ ve takrîr etmeğin mâ vaka‘a bi’t-taleb ketb 
olundu.
Fi’l-yevmi’s-sâlis aşer min Rebî‘ilevvel li sene seb‘a ve semânîn ve elf.
Şuhûdü’l-hâl: Receb Kethüdâ b. Ali, Ahmed b. Mustafa, Mehmed Çelebi b. Meh-
med, Abdülfettâh b. Himmet?, Şâhin? b. Abdullah ve gayruhüm.

300 [76b-1] Ayşe bt. Ali Halîfe’nin eşi Hasan Çelebi b. Abdünnebi’den 
muhâla‘a yoluyla boşandığı
Mahmiye-i İstanbul’da Hoca Üveys mahallesi sâkinelerinden Ayşe nâm hâtunun 
babası tarafından husûs-ı âti’l-beyâna vekîl olduğu zâtı ma‘rifet-i şer‘iyye ile 
ârifân mahalle-i mezbûre sükkânından el-Hâc Ali b. Mustafa ve Sinan b. Abdul-
lah nâm kimesneler şehâdetleri ile şer‘an sâbit olan Ali Halîfe b. Hüseyin nâm 
kimesne meclis-i şer‘de, müvekkilem mezbûrenin zevc-i dâhili bâ‘is-i hâze’l-
kitâb Hasan Çelebi b. Abdünnebi mahzarında bi’l-vekâle ikrâr ve takrîr-i kelâm 
edip müvekkilem mezbûrenin zevci mezbûr Hasan Çelebi zimmetinde müte-
karrir ve ma‘kūdun-aleyh olan üç bin akçe mehr-i müecceli ve nafaka-i iddet-i 
mu‘ayyene-i ma‘lûmesi üzerlerine ve me’ûnet-i süknâsı dahi kendi üzerine olmak 
üzre ve mezbûr Hasan Çelebi’nin firâşından hâsıl hamli dahi hayyen zuhûr eder-
se yedi yaşını tekmîli edinceye değin kendi malından intifâk [infâk] ve iksâ etmek 
üzre mezbûr Hasan Çelebi ile muhâla‘a-i sahîha-i şer‘iyye ile muhâla‘a edip ol 
dahi muhâla‘a-i mezbûru kabûl ettiğinden sonra hukūk-ı zevciyyete müte‘allika 
âmme-i de‘âvâdan her biri âharın zimmetini ibrâ-i âmm-ı kātı‘ü’n-nizâ‘ ile ibrâ ve 
iskāt eylediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ahmed Çavuş b. Abdullah el-Mübâşir, İbrahim Çelebi b. Ahmed, 
Osman Beşe b. Ömer, Kara Mustafa b. Şaban, Ebûbekir Çelebi b. Hüseyin ve İb-
rahim Beşe b. Ali ve Mehmed Çelebi b. Mehmed ve gayruhüm.







301 [76b-2] Melkon v. Bahâdır’ın Fâtih Sultan Mehmed evkafı 
reâyâsından olduğu ve cizyesini vakfa verdiğinin tesbit edildiği
Bin seksen altı senesine mahsûb olmak üzre mahmiye-i İstanbul’da Sivas 
pârekendesi mukāta‘ası re‘âyâsının cizyelerini cem‘a me’mûr olan Ahmed Ağa nâm 
kimesne tarafından husûs-ı âti’l-beyâna vekîl oldukları ber nehc-i şer‘î üzre sâbit 
olan Raci? Aleksan v. Şam ve Safer v. Bedros nâm zimmîler meclis-i şer‘-i şerîfde râfi‘ 
hâze’l-kitâb Melkon v. Bahadır nâm zimmî mahzarında üzerine da‘vâ ve takrîr-i 
kelâm edip mezbûr Melkon’un kendi ismi ve babası ismi mukāta‘a-i mezbûre def-
terinde mastûr ve mukayyed olmağla mezbûr Melkon mukāta‘a-i mezbûrenin def-
terlü re‘âyâsından iken sene-i mezbûrede üzerine edâsı lâzım gelen beş esedî gu-
ruş cizyesini bize edâdan imtinâ‘ eder hâlâ mezbûr Melkon’a suâl olunup sene-i 
mezbûrda üzerine edâsı lâzım gelen beş guruş cizyesini bize teslîme tenbîh olun-
mak matlûbumuzdur dediklerinde gıbbe’s-suâl mezbûr Melkon cevâbında ben 
mukāta‘a-i mezbûre re‘âyâsından olmayıp, merhûm Ebü’l-feth Sultan Mehmed 
Hân evkāfının defterlü re‘âyâsından olup üzerime edâsı lâzım gelen cizyeyi evkāf-ı 
mezbûre mütevellîlerine edâ edip ve ismim defter-i evkāf-ı mezbûrede mastûr ol-
duğu derkenâr olunmağla âhardan kimesne cizye talebiyle beni rencîde etmemek 
bâbında yedime emr-i şerîfi sultânî dahi ihsân olunmuşdur deyû tuğrâ-yı garrâ-
yı sultânî ile mücellâ bir kıt‘a emr-i şerîf ibrâz edip ve mezbûr Melkon’un ismi 
mukāta‘a-i mezbûrenin defterlü re‘âyâsından olduğuna müdde‘iyân-ı mezbûrânın 
yedlerinde sûret-i defter-i hâkānî dahi olmamağla müdde‘iyân-ı mezbûrân ber 
vech-i muharrer mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Çelebi b. Abdullah kethüdâ-yı muhzırân, İbrahim Çele-
bi b. Mehmed, Ebûbekir b. Mehmed, Hüseyin b. Mehmed, Mehmed b. Mehmed, 
Osman Beşe b. el-Hâc Ömer, Mustafa Beşe b. Veli ve gayruhüm.

302 [77a-1] Fâtıma bt. Karabaş Şeyh Ahmed Vakfı mütevelliliğine 
Mehmed Efendi b. Ahmed’in tayin olunduğu
Mahmiye-i İstanbul’da Ali Paşa-yı Atîk mahallesinde sâkine Fâtıma bt. Kara-
baş Şeyh Ahmed nâm sâhibü’l-hayrın vakfı olan bir Mushaf-ı şerîf ile mahalle-i 
mezbûrede vâki‘ üç tarafdan Zeyrekzâde Esad Efendi mülkü ve bir tarafdan 
tarîk-i âm ile mahdûd olup vakfiye-i ma‘mûlün-bihâsında şart ve ta‘yîn eyledi-
ği vech üzre kezâlik vakfı olan bir bâb tahtânî oda ve bir sofa ve bi’r-i mâ ve cü-
neyne ve kenîfi müştemil menzilin mütevellîsi olmamağla, kıbel-i şer‘-i şerîfden 
bir mütevellî nasb ve ta‘yîn olunmak ehem ve elzem ve mahalle-i mezbûre 
imâmı olup meşrûtun-lehimden râfi‘ü’l-kitâb Mehmed Efendi b. Ahmed nâm 
kimesne her vechile tevliyyete ehil ve uhdesinden gelmeğe kemâ-yenbağī kādir 
olduğu müte‘ayyin olmağla mezbûr Mehmed Efendi vâkıfe-i mezbûrenin ber 
vech-i muharrer vakfı olan mârrü’z-zikr Mushaf-ı şerîf ile menzil-i mahdûd-ı 
mezkûra kıbel-i şer‘-i enverden hasbî mütevellî nasb ve ta‘yîn olundukda ol 
dahi tevliyyet-i mezkûreyi kabûl ve merâsimini edâya ta‘ahhüd ve iltizâm etme-
ğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, Abdurrahman Efendi b. Süleyman, 
İbrahim Çelebi b. Ahmed, Abdullah Efendi b. Abdullah ve gayruhüm.

303 [77a-2] İsrail v. Simoy’un Mehmed b. Hüseyin’de alacağı olduğu
Mahmiye-i İstanbul’da Balatkapısı dâhilinde el-Hâc İsâ mahallesinde sâkin 
bâ‘is-i hâze’s-sifr İsrai[l] v. Simoy nâm yahudi meclis-i şer‘-i şerîfde Mehmed b. 
Hüseyin nâm kimesne mahzarında üzerine da‘vâ ve takrîr-i kelâm edip beyni-
mizde ma‘lûm çuka semeninden ba‘de küllî hesâb mezbûr zimmetinde on iki 
buçuk guruş hakkım olmağla hâlâ suâl olunup meblağ-ı mezbûr on iki buçuk 
esedî guruşun alıverilmesi matlûbumdur dedikde gıbbe’s-suâl mezbûr Mehmed 
cevâbında fi’l-vâki‘ kaziyye minvâl-i muharrer üzre olup cihet-i merkūmeden 
zimmetinde meblağ-ı mezbûr on iki buçuk esedî guruşu müdde‘î-i mezbûr 
İsrail’e deyni olduğunu bi’t-tav‘i’s-sâf ikrâr ettiğinden sonra mûcebince meblağ-ı 
mezbûr on iki buçuk esedî guruşu mezbûr İsrail’e edâya mezbûr Mehmed’e 
tenbîh olunmağın mâ vaka‘a bi’t-taleb ketb olundu.
Fi’l-yevmi’l-âşir min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed el-Muhzırân, Osman Beşe b. (  ) 
el-Muhzırân, Veli Beşe b. Mahmud el-Muhzır ve gayruhüm mine’l-hâzırîn.

304 [77a-3] Tanaş v. Drako’nun borcuna karşılık menzilini Mehmed 
b. Sefer’e rehin verdiği
Mahmiye-i İstanbul’da Çakır Ağa mahallesinde sâkin Tanaş v. Drako nâm zimmî 
meclis-i şer‘de, bâ‘is-i hâze’l-kitâb Mehmed b. Sefer nâm kimesne mahzarında 
ikrâr ve takrîr-i kelâm edip mezbûr Mehmed kırk esedî guruşu bana ikrâz ve 
teslîm ben dahi istikrâz ve kabz ve tesellüm ettiğimden sonra mukābelesinde 
mahalle-i mezbûr[d]a vâki‘ bir tarafdan ba‘zan el-Hâc İsmail mülkü ve ba‘zan 
imâma meşrût vakıf menzil ve bir tarafdan Paroh nâm nasrâniye mülkü ve bir 
tarafdan tarîk-i hâs ve bir tarafdan tarîk-i âm ile mahdûd bir bâb tahtânî oda ve 
kenîf ve havluyu [77b] müştemil mülk menzilimi, mezbûr Mehmed rehin vaz‘ 
ve teslîm ol dahi irtihân ve kabz ve tesellüm eyledi dedikde gıbbe’t-tasdîki’ş-şer‘î 
mezbûr Tanaş’ın babası Kirako v. Kosta ile Kostantin v. Nikola nâm zimmîler 
meblağ-ı mezbûr kırk esedî guruşa her biri emir ve kabûlü hâviye kefâlet-i 
sahîha-i şer‘iyye ile kefîl olmağın mâ vaka‘a bi’t-taleb ketb olundu.
Fi’l-yevmi’s-sâlis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Yahya Efendi el-İmâm, Mehmed Efendi b. Mehmed, İbrahim Çe-
lebi b. Mehmed, Veli Beşe el-Muhzır, Mehmed Ağa kethüdâ-yı muhzırân ve gay-
ruhüm mine’l-hâzırîn.

305 [77b-1] Muslu Bey b. İbrahim’den satın aldığı at bedeli borcunu 
ödemesi hususunda Safer v. Yagi’ye tembihte bulunulduğu
Havâss-ı Refî‘a müzâfâtından hadîka-i Davudpaşa bostancılarından bâ‘is-i 
hâze’l-kitâb Muslu Bey b. İbrahim nâm kimesne meclis-i şer‘-i şerîfde Safer v. 
Yagi? nâm zimmî muvâcehesinde üzerine da‘vâ ve takrîr-i kelâm edip bundan 
akdem mezbûrdan semeni yüz seksen gün tamâmına değin müeccel ve mev‘ûd 
olmak üzre bir re’s doru bârgirimi on bir esedî guruşa bey‘ ve teslîm ol dahi ber 
vech-i muharrer iştirâ ve tesellüm ve kabz etmeğin hâlâ ecel-i mezbûr hulûl et-
mekle mezbûr Safer’e suâl olunup meblağ-ı mezbûrun alıverilmesi matlûbumdur 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine 
beyyine taleb olundukda hadîka-i mezbûre bostancılarından Hüseyin Bey b. Şa-
ban ve Mustafa Bey b. Abdullah nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka müdde‘î-i mezbûr bundan ak-
dem mezbûr Mehmed’e semeni seksen gün tamâmına değin müeccel ve mev‘ûd 
olmak üzre bir re’s doru bârgirini on esedî guruşa bizim huzûrumuzda bey‘ ve 
teslîm mezbûr Safer dahi ber vech-i muharrer iştirâ ve tesellüm ve kabûletmiş 
idi biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle ol-
mağın mûcebince müdde‘î-i mezbûr meblağ-ı mezbûr on bir esedî guruşu edâ 
ve teslîme merkūm Safer’e tenbîh olunmağın mâ vaka‘a bi’t-taleb ketb olundu.
Fi’l-yevmi’t-tâsi‘ ve ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Ebûbekir b. Hüseyin, Mustafa el-Muhzır, İbrahim Çelebi b. Meh-
med, İsmail Çelebi el-Muhzır, İbrahim Çelebi b. Ahmed ve gayruhüm.

306 [77b-2] Ahmed Çelebi b. Mehmed’in kefaletten dolayı Sultan 
bt. Mehmed’de olan alacağının tahsili
Mahmiye-i İstanbul’da Emin Bey mahallesi sâkinlerinden bâ‘is-i hâze’l-kitâb Ah-
med Çelebi b. Mehmed nâm kimesne meclis-i şer‘-i şerîfde Sultan bt. Mehmed 
nâm hâtun mahzarında üzerine da‘vâ ve takrîr-i kelâm edip târih-i kitâbdan 
altmış gün mukaddem gāib ani’l-meclis Kahraman nâm hâtunda beynimizde 
ma‘lûm eşyâ semeninden otuz guruş hakkım olup meblağ-ı mezbûrun on altı 
guruşu için işbu hâzır bi’l-meclis Sâliha bt. Yusuf nâm hâtun üzerine havâle-i 
sahîha-i şer‘iyye ile havâle edip ben dahi mezbûr Sâliha ile havâle-i mezbûru 
kabûl ettiğimizden sonra mezbûr[e] Sultan meblağ-ı mezbûr on [78a] altı guru-
şu tarafından emir ve kabûlü hâviye kefâlet-i sahîha-i şer‘iyye ile kefîl olduğun-
dan sonra ben dahi meblağ-ı mezbûru altmış bir gün tamâmına değin te’cîletmiş 
idi[m] hâlâ ecel-i mezbûr hulûl etmekle mezbûr Sultan’a suâl olunup meblağ-ı 
mezbûru kefâletine binâen bana teslîme tenbîh olunmak matlûbumdur dedik-
de gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyi-
ne taleb olundukda udûl-i müslimînden olup mahrûse-i Galata mahallâtından 
Câmi‘-i Kebîr mahallesi sâkinlerinden Mustafa b. Abdullah ve Mahmud b. Ab-
dullah nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka târih-i kitâbdan altmış gün mukaddem mezbûr Kahra-
man merkūme Sâliha üzerine havâle eylediği meblağ-ı mezbûr on altı guruşu 
tarafından emir ve kabûlü hâviye kefâlet ile kefîl olmuş idi biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye ettikle-
rinde gıbbe’r-ri‘âyeti şerâiti’l-kabûl şehâdetleri makbûle olunmağın mûcebince 
meblağ-ı mezbûru mezbûr on altı guruşu müdde‘î-i mezbûre edâ ve teslîme 
kefâlete binâen mezbûre Sultan’a tenbîh olunmağın mâ vaka‘a bi’t-taleb ketb 
olundu.
Fi’l-yevmi’s-sâlis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Mustafa b. Tevekkül, İbrahim Çelebi b. Ahmed, İsmail Çe-
lebi b. Ahmed, Mustafa b. Muharrem ve gayruhüm.

307 [78a-1] Şaban b. Abdullah’ın gasbetmiş olduğu evi asıl sahibi 
Mustafa Çelebi b. Çalık Osman’a teslim etmesi gerektiği
Mahmiye-i İstanbul’da Hoca Üveys mahallesi sâkinlerinden bâ‘is-i hâze’l-kitâb 
Mustafa Çelebi b. el-merhûm Çalık Osman Ağa dîvân-ı kāimmakām-ı hazret-i 
sadr-ı a‘zamîde akd olunan meclis-i şer‘-i şerîfde mahrûse-i Galata müzâfâtından 
kasaba-i Kasımpaşa’da Sirkeci Muslihiddin mahallesinde vâki‘ zikri âtî menzile 
vâzı‘ü’l-yed olduğu şer‘an mütehakkik olan el-Hâc Şaban b. Abdullah nâm ki-
mesne mahzarında üzerine da‘vâ ve takrîr-i kelâm edip mezbûr el-Hâc Şaban 
zikr olunan Sirkeci Muslihiddin mahallesinde vâki‘ bir tarafdan mezbûr el-Hâc 
Şaban’ın mülkü olan menzil ve bir tarafdan ba‘zan Hatice Hâtun bt. Abdullah 
mülkü ve ba‘zan zikr olunan Sirkeci Muslihiddin mahallesi imâmına ve müez-
zinine meşrûta menzil ve bir tarafdan Bıyıklı Hasan Ağa’nın mülkü olan bahçe 
ve bir tarafdan tarîk-i hâs ile mahdûd fevkānî üç bâb oda ve bir sofa ve bir mat-
bah ve bir kenîf ve tahtânî üç bâb oda ve matbah ve havlu ve bi’r-i mâ ve kenîf 
ve zât-ı eşcâr bahçeyi müştemil menzili, bin seksen senesi şehri Rebî‘ulevveli’nin 
yirmi beşinci günü mâliki olan el-Hâc Selim b. İbrahim nâm kimesneden benim 
malım ile alınıp elli esedî guruşa benim için tarafımdan bi’l-vekâle iştirâ ve te-
sellüm edip târih-i mezbûrdan beri menzil-i mahdûd-ı mezbûr benim mülküm 
ve hakk-ı sarfım olmuşken, hâlâ mezbûr el-Hâc Şaban menzil-i mezbûru gas-
ben zabt ve kendi üzerine hüccet ettirip benim tasarrufuma mâni‘ olup mezbûr 
el-Hâc Şaban’a &lt;&lt;cevâbında menzil-i mahdûd-ı mezbûru&gt;&gt; [78b] suâl olunup 
menzil-i mezbûrdan kasr-ı yed edip bana teslîme mezbûr el-Hâc Şaban’a tenbîh 
olunmak matlûbumdur dedikde gıbbe’s-suâl mezbûr el-Hâc Şaban cevâbında 
menzil-i mahdûd-ı mezbûru târih-i mezbûrda mâliki olan mezbûr el-Hâc 
Selim’den kendi malım ile kendim için iştirâ ve tesellüm ettiğimden mâ‘adâ 
mezbûr Mustafa Çelebi bin seksen beş senesi şehri Rebî‘ulevveli’nin yirminci 
günü cereyân eden mu‘âmelât-ı şettâya müte‘allika da‘vâdan benim zimmeti-
mi ibrâ-i âm ile ibrâ edip yedimde hüccet-i şer‘iyye dahi verilmekle yedimde 
olan fetvâ-yı şerîfe mûcebince mezbûr Mustafa Çelebi’nin menzil-i mezbûru ber 
vech-i muharrer da‘vâsı mesmû‘a olmaz deyû hâlâ şeyhülislâm-ı müfti’l-enâm 
hallâlü’l-müşkilâti’d-dîniyye keşşâfü’l-müfassalâti’l-yakīniyye ferîdü’d-dehr ve 
vahîdü’l-asr sa‘âdetlü Ali Efendi hazretlerinin imzâ-yı şerîfleri ile mümzât bir 
kıt‘a fetvâ-yı şerîfe ibrâz edip mazmûnunda Zeyd Amr ile aslâ da‘vâm yoktur 
deyû Amr’ı ibrâ-i âm ile ibrâ ettiğinden sonra Zeyd Amr’ın yedinde olan bahçe 
için bahçe mülküm olup kable’l-ibrâz benden tagallüben almışdın deyû Amr’dan 
da‘vâ ile mesmû‘a olur mu, el-cevâb olmaz deyû buyurulmağın mezbûr Mustafa 
Çelebi’ye suâl olundukda mezbûr Mustafa Çelebi dahi cevâbında ber vech-i mu-
harrer ibrâyı inkâr ettiğinden mâ‘adâ mezbûr el-Hâc Şaban târih-i mezbûrdan 
beş ay sonra menzil-i mahdûd-ı mezbûru benim malım ile benim için bi’l-vekâle 
iştirâ edip menzil-i mezbûr benim mülküm [ve] kendinin alâkası olmadığını 
şuhûd mahzarında ikrâr dahietmiş idi deyû sa‘âdetlü müşârün-ileyh hazretle-
ri imzâ-i şerîfleri ile mümzât bir kıt‘a fetvâ-yı şerîfe ibrâz edip mazmûnunda 
Zeyd Amr’ın yedinde olan akār için mülküm olup gasben zabt edersin deyû 
da‘vâ ettikde Amr sen falan târihde beni cemî‘ de‘âvîden ibrâetmiş idin deyû 
da‘vâ ve Zeyd inkâr edip Amr müdde‘âsına ikāmet-i beyyine ettiğinde Zeyd sen 
ol târihden-sonra ol akār benim mülküm olup alâkan olmadığını ikrâretmiş idin 
deyû da‘vâ ve Amr’ın ikrâr-ı meşrûhuna ikāmet-i beyyine edicek Amr’ı def ‘a 
kādir olur mu, el-cevâb olur deyû buyurulmağın mezbûr el-Hâc Şaban’a suâl 
olundukda ol dahi ber vech-i muharrer ikrâr etmeğin müdde‘î-i mezbûrdan 
merkūm el-Hâc Şaban’ın vech-i muharrer üzre ikrârına beyyine taleb olundukda 
mahmiye-i mezbûrede Cerrâhpaşa câmi‘-i şerîfi kurbunda Kürkçübaşı mahallesi 
sâkinlerinden el-Hâc Hasan b. Abdullah ve kasaba-i Fındıklı’da Molla Çelebi ma-
hallesi ahâlîsinden ayyum Mehmed Efendi b. Muharrem nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka merkūm 
el-Hâc Şaban bin seksen beş senesi şehri Rebî‘ulevveli’nde beş ay sonra zikr olu-
nan Sirkeci Muslihiddin mahallesinde vâki‘ mezbûr el-Hâc Şaban’ın mülkü olan 
menzil ve bir tarafdan ba‘zan Hatice Hâtun bt. Abdullah mülkü ve ba‘zan zikr 
olunan Sirkeci Muslihiddin mahallesi imâmına ve müezzinine meşrûta menzil 
ve bir tarafdan Bıyıklı Hasan Ağa’nın mülkü olan bahçe ve bir tarafdan tarîk-i 
hâs ile mahdûd fevkānî üç ve sofa ve bir matbah ve kenîf ve tahtânî üç bâb oda 
ve bir matbah ve havlu ve bi’r-i mâ ve kenîf ve zât-ı eşcâr bahçeyi müştemil men-
zili, mezbûr Mustafa Çelebi’nin malı ile mezbûr Mustafa Çelebi için bi’l-vekâle 
iştirâ edip mezbûr Mustafa Çelebi’nin mülkü olup kendinin alâkası olmadığı-
nı bizim huzûrumuzda ikrâr ve bizi işhâdetmiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerin-
de şâhidân-ı [79a] mezbûrân el-Hâc Hüseyin ve Mehmed Efendi’nin keyfiyyet-i 
hâllerini suâl için savb-ı şer‘den irsâl olunan Mevlânâ Mustafa Efendi b. Abdüla-
ziz şâhidân-ı mezbûrânın sâkin oldukları mahalleleri ahâlîleri udûlünden cem‘-i 
kesîrden keyfiyyet-i hâllerini suâl eyledikde her biri şâhidân-ı mezbûrân adl 
ve makbûl-i şehâdedir velev aleynâ deyû haber verdiklerini mahallinde tahrîr 
ve ma‘an irsâl olunan Ebûbekir b. Hüseyin ile meclis-i şer‘a gelip alâ vukū‘ihi 
inhâ ve takrîr etmekle sırren ve alenen ta‘dîl ve tezkiyye olduklarından sonra 
şehâdetleri makbûle olmağın mûcebince menzil-i mahdûd-ı mezbûru kasr-ı yed 
edip müdde‘î-i mezbûr Mustafa Çelebi’ye teslîm etmeğe mezbûr el-Hâc Şaban’a 
tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Muharremi’l-harâm li sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Hasan Efendi tezkire-i ûlâ, 
mefharü’l-eşbâh ve’l-ekfâ çavuşbaşı Murad Ağa, umdetü’l-emâsil ve’l-e‘âlî muh-
zır Kasım Ağa, fahrü’l-akrân el-Hâc Kemaleddin Kethüdâ-yı Hazret-i Efendi, 
muhzırbaşı Receb Ağa, el-Hâc Kasım b. Receb

308 [79a-1] Vefat eden bakkal Yani v. Yorgi’nin küçük oğlu Yorgi’ye 
annesi Astamo’nun vasî tayin edildiği
Mahmiye-i İstanbul’da Zindankapısı dâhilinde bakkal iken hâlik olan Yani 
v. Yorgi nâm zimmînin sulbî sagīr oğlu Y[o]rgi’nin emvâlini hıfz ve ahvâlini 
zabta taraf-ı şer‘den bir vasî nasb ve ta‘yîn olunmak ehem ve elzem ve hâlik-i 
mezbûrun vâlidesi olan Astimo bt. Andriye nâm nasrâniyye müstakīme ve her 
vechile vesâyet uhdesinden gelmeğe kādire olmağın sagīr-i mezbûrun emvâlini 
hıfz ve ahvâlini zabta taraf-ı şer‘-i şerîfden mezbûre Astimo vasî nasb ve 
ta‘yîn olundukda mezbûre Astimo dahi vesâyet-i mezbûreyi kabûl ve hizmet-i 
lâzımesini edâya [mü]te‘ahhid olmağın mâ hüve’l-vâki‘ bi’t-taleb ketb olundu.
Fî selh-i Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman b. Ömer, Hüseyin b. Ebûbekir, 
Mehmed b. Mehmed ve gayruhüm mine’l-hâzırîn.

309 [79a-2, Arapça] Hâkimin, Seyyid Feyzullah b. Seyyid Mustafa 
Efendi adlı çocuğa nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh 
ve şer‘î bir hüccettir hâkim, Seyyid Feyzullah b. Seyyid Mustafa Efendi nâm 
sagīrin nafakası, kisvesi ve sâir havâic-i zarûriyyesi için mahmiye-i Kostantı-
niyye mahallâtından Hurrem Çavuş mahallesinde sâkine olan hâfıza-i hâzihi’l-
vesîka Raziye bt. Mehmed nâm ninesi ve hâdinesinin talebiyle bundan akdem 
mahmiye-i Kostantıniyye mahallâtından Karabaş mahallesinde sâkine iken vefât 
eden Fâtıma bt. Mehmed nâm annesinden kendisine irs-i şer‘le intikāl eden ve 
hâlen Ömer Efendi b. Mustafa nâm vasîsinin yedinde muhafaza edilen mallar-
dan alınmak üzre zeyl-i kitâbda mezkûr tarihden i‘tibâren râyicü’l-vakt yevmî 
on akçe farz ve takdîr etti hâkim sonra meblağ-ı mefrûzu sagīr-i mezbûrun na-
faka, kisve ve sâir havâic-i zarûriyyesine sarf etmeye ve vakt-i hâcette istidâne 
edip mâl-ı mevrûsa rücû‘ etmeye mezbûre Raziye’ye izin verdi.
Cerâ zâlike ve hurrire fi’l-yevmi’l-hâmis min şehri Rebî‘ilevvel sene seb‘a ve 
semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Abdurrah-
man Efendi b. Hüseyin, Hüseyin b. Zülfikār, Ali b. Abdi, Musa Efendi b. Musta-
fa, Mehmed Efendi el-kâtib ve gayruhu.

310 [79b-1] Kuyumcu Çil Mehmed Beşe b. Abdullah’ın 
terekesinin eşleri Ayşe ve Hatice ile vârisi amca oğlu 
el-Hâc İbrahim’e ait olduğu
Dergâh-ı âlî yeniçerilerinden otuzuncu bölüğüne mahsûs oda ahâlîsinden 
Odabaşı el-Hâc İbrahim Beşe b. Abdullah nâm kimesne meclis-i şer‘-i 
şerîf-i şâmihü’l-imâd ve mahfil-i dîn-i münîf-i râsihü’l-evtâdda, mahmiye-i 
İstanbul’da Langa kurbunda Şeyh Ferhad mahallesi sâkinlerinden iken bin sek-
sen iki senesinde vefât eden kuyumcu Çil Mehmed Beşe b. Abdullah nâm ki-
mesnenin zevceteyn-i metrûketeyni Ayşe bt. Abdullah ve Fâtıma bt. Abdul-
lah nâm hâtunlardan gayrı mevcûd vârisi olmamağla, terekesinin rub‘u irsen 
mezbûretân Ayşe ve Fâtıma’ya isâbet edip ve selâse-i erbâ‘ı beytülmâle âid ol-
mağla mahmiye-i mezbûrede sene-i mezbûrede yeniçeri beytülmâli nâzırı ol-
mağla müteveffâ-yı mezbûrun terekesinin selâse-i erbâ‘ını kabz eden Hüseyin 
Ağa b. Receb nâm kimesne mahzarında üzerine da‘vâ ve takrîr-i kelâm edip 
ben müteveffâ-yı mezbûre Çil Mehmed Beşe’nin li ebeveyn ammisi oğlu olup 
hattâ mezbûr Mehmed Beşe hayâtında kirâren ve mirâren şuhûd mahzarın-
da benim için el-Hâc İbrahim Beşe li ebeveyn ammim oğlu ve vârisimdir deyû 
ikrâr ve i‘tirâf edip ben dahi tasdîk ettiğimden sonra mezbûr Mehmed Beşe 
musırran vefât edip ben ber vech-i muharrer mukırrun-leh bi’n-neseb cihetin-
den müteveffâ-yı mezbûr Mehmed Beşe’nin vârisi olup verâseti bana ve zevce-
teyni mezbûretân Ayşe ve Fâtıma’ya münhasıra olup ve mezbûr Hüseyin Ağa 
müteveffâ-yı mezbûrun terekesinin selâse-i erbâ‘ını kabz etmekle hâlâ merkūm 
Hüseyin Ağa’ya suâl olunup müteveffâ-yı mezbûrun terekesinden ber vech-i 
muharrer makbûzunu bana def ‘ ve teslîme tenbîh olunmak matlûbumdur de-
dikde gıbbe’s-suâl mezbûr Hüseyin Ağa cevâbında müteveffâ-yı mezbûr Meh-
med Beşe’nin terekesinin selâse-i erbâ‘ını ber vech-i muharrer kabz ettiğini 
ikrâr, lâkin müdde‘î-i mezbûrun vech-i muharrer üzre verâsetini inkâr etmeğin 
müdde‘î-i mezbûrdan ber vech-i muharrer verâsetine beyyine taleb olundukda 
mahalle-i mezbûre ahâlîsinden İmâm Halil Efendi b. İbrahim ve Müezzin Os-
man Halîfe b. Ahmed ve Pazarcı Mustafa b. Ali ve berber İbrahim b. Mehmed 
ve el-Hâc Mehmed b. Ahmed ve Mustafa b. Abdullah [ve] İbrahim Bey b. Yusuf 
ve İbrahim Paşa mahallesinden kuyumcu İbrahim Beşe b. Abdullah ve Hüseyin 
Ağa mahallesi sükkânından kazgancı el-Hâc Mustafa Beşe b. Abdullah ve Attâr 
Ahmed b. Veli ve Kızıltaş mahallesi sükkânından kazgancı el-Hâc Süleyman b. 
Murad ve Sâlih Çelebi b. Mustafa ve Ahmed b. Yusuf ve Süleyman b. Ali ve ka-
laycı Menteş b. Şükrullah nâm kimesneler li ecli’ş-şehâde meclis-i şer‘a hâzırûn 
olup istişhâd olunduklarında fi’l-hakīka müteveffâ-yı mezbûr kuyumcu Çil 
Mehmed Beşe hayâtında kirâren ve mirâren müdde‘î-i mezbûr el-Hâc İbrahim 
Beşe için li ebeveyn ammim oğludur ve vârisimdir deyû bizim huzûrumuzda 
ikrâr ve i‘tirâf edip mezbûr el-Hâc İbrahim Beşe dahi tasdîk ettiğinden son-
ra mezbûr Mehmed Beşe musırran vefât edip verâseti zevceteyni mezbûretân 
Ayşe ve Fâtıma ile ber vech-i muharrer mukırrun-leh bi’n-neseb cihetinden 
müdde‘î-i mezbûr el-Hâc İbrahim Beşe’ye münhasıradır gayrı vârisi ve tere-
kesine müstahıkk-ı âhar olduğu ma‘lûmumuz değildir biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye ettik-
lerinde ba‘de’t-ta‘dîl şehâdetleri makbûle olmağın mûcebince müdde‘î-i mezbûr 
el-Hâc İbrahim Beşe’nin ber vech-i muharrer [80a] verâseti ba‘de’l-hükmi’ş-şer‘î 
müteveffâ-yı mezbûrun terekesinden merkūm Hüseyin Ağa ber vech-i muhar-
rer makbûzu olan selâse-i erbâ‘ını müdde‘î-i mezbûr el-Hâc İbrahim Beşe’ye 
def ‘ ve teslîme merkūm Hüseyin Ağa’ya tenbîh olunmağın mâ vaka‘a bi’t-taleb 
ketb olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Hasan Efendi, Mehmed Çele-
bi kethüdâ-yı muhzırân, kıdvetü ashâbü’t-tastîr ve’r-rakam Yusuf Efendi, el-Hâc 
Kemaleddin, el-Hâc Mehmed b. Receb, kıdvetü’l-akrân ve’l-emâsil Mehmed Çe-
lebi b. Murad Ağa muhzırbaşı, Mefharü’l-emâsil ve’l-eşbâh Kasım Ağa.

311 [80a-1] Badıseher bt. Abdullah’ın 60 esedî guruşunu vakfederek 
mütevelliliğine el-Hâc Mustafa b. Veli’yi tayin ettiği
[Arapça] İşbu vakfiyede yer alan husûslar usulüne tevfîkan huzûrumda yazıl-
dı. vakfın husûsan ve umûmen sıhhatine ve lüzûmuna eimme-i eslâf beyninde-
ki ihtilâfı da bilerek ve hüküm için îcâb eden şartlara uyarak hükm ettim. Ben 
fakīr, medîne-i mahmiye-i Kostantıniyye müvellâsı Abdülkādir b. Feyzullah’ım 
-fiye anhümâ-.
Elhamdü li veliyyihî ve’s-salâti alâ nebiyyihî ve alâ âlihî ve ashâbihi’l-müte’eddibîn 
bi âdâbihî ve ba‘di.
Sebeb-i tahrîr-i kitâb-ı şer‘î oldur ki
Mahmiye-i İstanbul’da Mustafa Bey mahallesinde sâkine olup zâtı ma‘rifet-i 
şer‘iyye ile ârifân Mehmed Çelebi b. el-Hâc Mehmed ve diğer Mehmed Çele-
bi b. Ali nâm kimesneler ta‘rîfleri ile mu‘arrefe olan Bâdıseher bt. Abdullah nâm 
hâtun meclis-i şerî‘at-ı şerîfe-i garrâda vakf-ı âti’l-beyâna li ecli’t-tescîl mütevellî 
nasb ve ta‘yîn eylediği el-Hâc Mustafa b. el-Hâc Veli nâm kimesne mahzarın-
da ikrâr ve takrîr-i kelâm edip etyab-ı malımdan altmış esedî guruş ifrâz etti-
ğimden sonra hasbeten lillâhi’s-samed vakf-ı sahîh-i müebbed ile vakf ve haps 
edip şöyle şart eyledim ki meblağ-ı mezbûr senede anı on bir buçuk hesâbı üzre 
rehin-i kavî ve bâ kefîl-i melî ile alâ vechi’l-halâl yed-i mütevellî ile istirbâh olu-
nup hâsıla olan gallesinden mahmiye-i mezbûrede Sarıgez mahallesinde sâkin 
Mehmed Çelebi b. Mustafa nâm kimesne yevmî ikişer akçe vazîfeye mutasar-
rıf olup ol dahi Kur’ân-ı Azîmü’ş-şân’dan dilediği yerde her yevm bir cüz’-i şerîf 
tilâvet edip sevâbını mu‘tıkam Emetullah bt. Hasan nâm Hâtun’a ihdâ eyleye 
ve mezbûr Mehmed Çelebi hayâtında oldukça vazîfe-i mezkûreye ber vech-i 
muharrer mutasarrıf ola, ba‘de vefâtihî vazîfe-i mezkûre re’y-i hâkimü’ş-şer‘le 
müstahıkkīnden birine vech-i muharrer üzre tevcîh oluna ve vakf-ı mezbûra 
merkūm el-Hâc Mustafa hayâtında oldukça mütevellî olup yevmî bir akçe 
vazîfeye mutasarrıf ola, ba‘de vefâtihî tevliyyet-i mezkûre vazîfe-i merkūmesiyle 
kezâlik re’y-i hâkimü’ş-şer‘le bir müstakīm kimesneye tevcîh oluna ve vakf-ı 
mezbûruma Mustafa Efendi b. Yusuf nâm kimesne ile ahâlî-i mahalle-i mezkûre 
hasbî nâzır olalar deyû meblağ-ı mezbûru mütevellî-i merkūme teslîm ol dahi 
minvâl-i muharrer üzre teslîm ve kabz eyledi dedikde gıbbe’t-tasdîki’ş-şer‘î 
vâkıfe-i mezbûre Bâdıseher Hâtun semt-i vifâkdan cânib-i şikāka rücû‘ edip 
vakf-ı nukūd inde’l-eimmeti’s-selâse bâtıl olmağla [80b] vakf-ı mezbûrdan rücû‘ 
ve meblağ-ı mezbûr[u] mütevellî-i merkūmdan istirdâd ederim dedikde isre’l-
istintâk mütevellî-i mezkûr cevâba mütesaddî olup eğerçi hâl bu minvâl üzre-
dir, lâkin imâm-ı mezbûrdan İmâm Ensârî rivâyeti üzre câizdir binâen-aleyh 
vakf-ı nukūd-ı mezkûrenin sıhhatine hüküm taleb ederim deyû redden imtinâ‘ 
edip hâkim-i muvakki‘-i kitâb hazretleri huzûrunda müterâfi‘ân oldukların-
da, hâkim-i mûmâ-ileyh hazretleri dahi rivâyet-i mezkûr üzre vakf-ı nukūd-ı 
mezbûrun sıhhatine hükm eyledikden sonra vâkıfe-i mezkûr i‘âde-i kelâm edip 
eğerçi hükm-i mezkûr ile vakf-ı mersûme sıhhat hâsıla oldu lâkin İmâm-ı A‘zam 
hazretleri katında sıhhat lüzûm[u] müstelzim olmamağın nukūd-ı mezbûrenin 
vakfiyetinden tekrâr rücû‘ eyledim dedikde mütevellî-i merkūm tekrâr cevâba 
mütesaddî olup rivâyet-i mesfûre üzre sıhhatine hükm olunmağla sâir eimme-i 
kirâm kavilleri üzre dahi vakf-ı mezbûr sahîh olup sıhhat ise lâ-siyemâ ba‘de’t-
teslîm ile’l-mütevellî İmâmeyn-i Hümâmeyn katlarında müstelzim-i lüzûm ol-
mağla lüzûmuna dahi hükm taleb eylerim deyicek hâkim-i mûmâ-ileyh lâ-zâle 
müşârün bi’l-benân-ı ileyh- hazretleri dahi dâimâ İmâmeyn-i Hümâmeyn üzre 
vakf-ı mezbûrun lüzûmuna dahi hükm etmeğin ba‘de’l-yevm vakf-ı mezbûr 
sahîh ve lâzım olup nakz ve nakzına mecâl muhâl oldu cerâ zâlike ve hurrire 
fi’l-yevmi’t-tâsi‘ ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Mehmed Çelebi b. el-Hâc Mehmed, Mehmed Çelebi b. Ali, Musta-
fa Efendi b. Yusuf, Seyyid Mehmed Efendi el-Müezzin, Mehmed Efendi b. Meh-
med, İbrahim Çelebi b. Ahmed, Veli Beşe b. Mahmud el-Muhzır, Mehmed Ağa 
kethüdâyü’l-muhzırân, Abdurrahman b. Hüseyin, Mehmed Efendi b. Mahmud, 
İsmail Çelebi b. ( ), Ebûbekir b. Hüseyin ve gayruhüm.

312 [80b-1] Vefat eden İbrahim b. Mehmed’in verasetinin paylaşımında 
Emine bt. İbrahim’in babasından intikal eden evin hissesini 
annesi Fâtıma Hâtun’a devrettiği
Mahmiye-i İstanbul’da Keçeci Pîrî mahallesinde sâkin iken bundan akdem vefât 
eden İbrahim b. Mehmed’in verâseti zevce-i metrûkesi Fâtıma bt. Abdullah ile 
sulbiye sagīre kızı Ayşe dahi vefât edip verâseti vâlidesi mezbûre Fâtıma’ya ve 
li üm kız karındaşı Emine’yemed ve diğer Mehmed'e münhasıra ve bi tarîki’l-münâsahati’ş-şer‘iyye tashîh-i mes’eleleri kırk sekiz sehimden olup sihâm-ı mezbûreden on dört sehimi 
mezbûre Fâtıma'ya ve on sekiz sehimi mezbûre Emine Hâtun'a ve üçer sehi-
mi mezbûrûn Mehmed ve Osman ve Ahmed ve diğer Mehmed'den her biri-
ne isâbet eylediği şer‘an zâhir ve mütehakkik oldukdan sonra mezbûre Emi-
ne Hâtun tarafından husûs-ı âti’l-beyâna vekîl olduğu nehc-i şer‘î ve tarîk-i 
mer‘î üzre şer‘an sâbit olan Bayram Efendi b. Receb nâm kimesne meclis-i 
şer‘-i şerîfde bâ‘isetü hâzihi’l-vesîka mezbûre Fâtıma Hâtun mahzarında bi’l-
vekâle ikrâr ve takrîr-i kelâm edip müteveffâ-yı mezbûr İbrahim'in terekesin-
den olup mahalle-i mezbûrda vâki‘ bir tarafdan Hasan Beşe b. Abdullah mül-
kü ve bir tarafdan Ayşe Hâtun mülkü ve bir tarafdan tarîk-i âm ile mahdûd ve 
tahtânî iki bâb oda ve bir sofa ve bir bi’r-i mâ ve bir kenîf ve eşcâr-ı müsmire ve 
gayr-ı müsmireyi müştemil mülk menzilden ber vech-i muharrer müvekkilem 
mezbûre Emine Hâtun'a isâbet eden on sekiz sehim hisse-i şâyi‘asını yedi bin 
beş yüz akçeye tarafeynden îcâb ve kabûlü hâvî şurût-ı müfsideden ârî bey‘-i 
bâtt-ı sahîh-i şer‘î ile mezbûre Fâtıma Hâtun'a bi’l-vekâle bey‘ ve teslîm ol dahi 
minvâl-i muharrer üzre iştirâ ve kabûl ve tesellüm eylediğinden sonra semeni 
olan meblağ-ı mezbûr yedi bin beş yüz akçeyi mezbûre Fâtıma Hâtun'un tara-
fından vekîli olan işbu hâzır bi’l-meclis Osman b. Mehmed nâm kimesne yedin-
den bi’l-vekâle tamâmen ahz u kabz eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Ahmed Efendi b. Ramazan, Mehmed Beşe b. Mehmed, 
Mehmed Çelebi el-Müezzin, Mustafa Halîfe el-Kayyım, Osman Bey b. Mehmed, 
Mustafa Beşe b. Receb, Mehmed Bey b. Receb

313 [81a-1] es-Seyyid Ali Çelebi b. Mustafa’nın Mehmed Çelebi 
b. Abdullah’a olan borcunu ödemeyi taahhüt ettiği
Medîne-i Edirne’de Yeşilminâre mahallesi sâkinlerinden olup misâfiren 
mahmiye-i İstanbul’da Çelebioğlu mahallesinde sâkin Mehmed Çelebi b. Abdul-
lah nâm kimesne meclis-i şer‘-i şerîfde bâ‘is-i hâze’l-kitâb es-Seyyid Ali Çelebi b. 
Mustafa nâm kimesne mahzarında ikrâr ve takrîr-i kelâm edip gāib ani’l-meclis 
Ahmed Çelebi nâm kimesne ile yedimizde müşterek olan malımızdan bundan 
akdem Musa Bey nâm kimesneye ikrâz ve teslîm ol dahi iktirâz ve tesellüm ey-
lediği bin dört yüz guruşa mezbûr es-Seyyid Ali Çelebi ile gāib ani’l-meclis Sü-
leyman b. Ramazan nâm kimesne tarafından emir ve kabûlü hâviye kefâlet ile 
kefîl olduklarından sonra meblağ-ı mezbûr bin dört yüz guruşdan mezbûr es-
Seyyid Ali Çelebi’nin zimmetine lâzım gelen yedi yüz guruşun iki yüz guruşu-
nu mezbûr es-Seyyid Ali Çelebi bana edâ ve teslîm ben dahi ahz u kabz edip beş 
yüz guruşu bâkī kalmış idi hâlâ meblağ-ı bâkī-i mezbûru merkūm es-Seyyid Ali 
Çelebi târih-i kitâbdan yirmi gün tamâmına değin bana edâ ve teslîme ta‘ahhüd 
eyledi dedikde mezbûr es-Seyyid Ali Çelebi mukırr-ı mezbûr Mehmed Çelebi’yi 
cemî‘ kelimâtında tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Ebûbekir b. Hü-
seyin, Mustafa Çelebi b. (  ), es-Seyyid Mehmed Çelebi b. (  ), es-Seyyid Muhar-
rem Çelebi el-Kâtib.

314 [81a-2] Gülizar bt. Abdullah ve Mehmed b. Ahmed’in Veli Efendi 
b. Mehmed aleyhindeki tereke davasında haksız oldukları
Mahmiye-i İstanbul’da Dülgerzâde mahallesinde sâkin iken bundan akdem vefât 
eden Mahmud b. el-Hâc İbrahim nâm kimesnenin verâseti, zevce-i metrûkesi 
Gülizar bt. Abdullah nâm hâ[tu]n ile li üm karındaşları Mustafa ve Fâtıma ve 
Emetullah ve li ebeveyn ammî oğlunun oğulları Mehmed ve Mustafa ibney Ah-
med nâm kimesnelere münhasıra olduğu şer‘an mütehakkik oldukdan sonra 
mezbûr Mehmed ve zât-ı ma‘rifet-i şer‘iyye ile ârifân Musa Efendi b. Mustafa ve 
İbrahim Çelebi b. Ahmed nâm kimesnelerin ta‘rîfleriyle mu‘arrefe olan Gülizar 
Hâtun meclis-i şer‘de, bâ‘is-i hâze’l-kitâb Veli Efendi b. Mehmed nâm kimesne 
mahzarında her biri üzerine takrîr-i da‘vâ ve tasdîr-i müdde‘â edip mezbûr Veli 
Efendi’nin li ebeveyn karındaşı olup bundan akdem vefât eden el-Hâc Hüse-
yin Efendi nâm kimesne hayâtında mûrisimiz müteveffâ-yı mezbûrun vasiyy-i 
muhtârı olmağla terekesine vâzı‘ü’l-yed olduğu hâlde vefât ettiğinden sonra 
mezbûr Veli Efendi mûrisimiz müteveffâ-yı mezbûrun terekesine vâzı‘ü’l-yed 
olan müteveffâ-yı merkūm el-Hâc Hüseyin Efendi’nin evlâd-ı sıgārına kıbel-i 
şer‘den mansûb vasîsi olmağla terekesine vâzı‘ü’l-yed olmağın hâlâ suâl olu-
nup mûrisimiz müteveffâ-yı mezbûrun terekesinden bi’l-irsi’ş-şer‘î bize isâbet 
eden hisse-i şer‘iyyemizin müteveffâ-yı merkūm el-Hâc Hüseyin Efendi’nin ber 
vech-i muharrer terekesine vâzı‘ü’l-yed olan mezbûr Veli Efendi’den alıverilmesi 
matlûbumuzdur dediklerinde gıbbe’s-suâl mezbûr Veli Efendi cevâbında kaziy-
ye minvâl-i muharrer üzre olduğunu ikrâr, lâkin karındaşı müteveffâ-yı mezbûr 
el-Hâc Hüseyin Efendi’nin ber vech-i muharrer terekesine vâzı‘ü’l-yed olduğunu 
münkir olmağın müdde‘iyân-ı mezbûrândan müdde‘âlarını mübeyyine beyyine 
taleb olundukda ityân-ı beyyineden her biri izhâr-ı acz edip istihlâf etmeleriy-
le fi’l-hakīka müteveffâ-yı mezbûr el-Hâc Hüseyin Efendi’nin minvâl-i muhar-
rer üzre terekesine vâzı‘ü’l-yed olmadığına merkūm Veli Efendi’ye yemîn teklîf 
olundukda ol dahi hasbe’l-mes’ûl yemîn billâhi’l-aliyyi’l-a‘lâ etmeğin mûcebiyle 
müdde‘iyân-ı mezbûrân bilâ-beyân vech-i muharrer üzre mu‘ârazadan men‘ 
olunup mâ vaka‘a bi’t-taleb ketb olundu.
Fi’l-yevmi’s-sâdis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Hasan b. Oruc, Molla Mehmed b. Mustafa, İbrahim b. Yu-
suf, Mehmed De[de] b. Celal?

315 [81b-1] Mustafa b. Ali’nin Mehmed Efendi b. Abdülbâki’de 
olan alacağında sulh olduğu
Vilâyet-i Anadolu’da Harmancık kazâsına tâbi‘ Erturanlar nâm karye ahâlîsinden 
Mustafa b. Ali nâm kimesne meclis-i şer‘-i şerîfde bâ‘is-i hâze’l-kitâb Mehmed 
Efendi b. Abdülbâkī nâm kimesne mahzarında üzerine da‘vâ ve takrîr-i kelâm 
edip mezbûr Mehmed Efendi Uşşâkī Efendi’nin vilâyet-i mezbûrede nâibi iken 
bir hüccet husûsu için bi gayri hakkın do[ku]z buçuk esedî guruşumu ahz u 
kabz etmiş idi deyû mezbûr Mehmed Efendi’den bundan akdem da‘vâ ve taleb 
etmekle ol dahi inkâr etmekle beynimizde münâza‘ât-ı kesîre vukū‘undan sonra 
muslihûn tavassut edip mezbûr Mehmed Efendi ile beynimizde üç esedî guruş 
üzerine inşâ-i akd-i sulh ettiklerinde ben dahi sulh-ı mezbûru kabûl ve bedel-i 
sulh olan meblağ-ı mezbûr üç esedî guruşu yedinden tamâmen ahz u kabz ey-
ledim ba‘de’l-yevm husûs-ı mezbûre müte‘allika âmme-i de‘âvâdan mezbûr 
Mehmed Efendi’nin zimmetini ibrâ ve iskāt eyledim dedikde gıbbe’t-tasdîk mâ 
vaka‘a bi’t-taleb ketb olundu.
Fî selhi min Saferi’l-hayr li sene seb‘a ve semânîn ve elf.
Şuhûdü’l-hâl: Nasûh b. İlyas, Hasan b. Mustafa, Hasan b. Sadık, İbrahim Çele-
bi b. Ahmed, Hüseyin Beşe b. Mustafa, Mehmed Çelebi b. İsmail ve gayruhüm.

316 [81b-2] İbrahim Beşe b. Mustafa’nın vefat eden Velizâde Ahmed 
Efendi’de kalan alacağı hususunda vârisi ile anlaştığı
Mahmiye-i İstanbul’da Pîrinççi Sinan mahallesi sâkinlerinden İbrahim Beşe b. 
Mustafa nâm kimesne meclis-i şer‘-i şerîfde Kirmasti mahallesinde sâkin iken 
bundan akdem vefât eden Velizâde Ahmed Efendi’nin sulbiye kebîre kızı ve te-
rekesine vâzı‘atü’l-yed olan fahrü’l-muhadderât Emetullah nâm hâtun tarafın-
dan husûs-ı âti’l-beyâna vekîl olduğu zâtı ma‘rifet-i şer‘iyye ile ârifân Süleyman 
Çelebi b. Osman ve Mehmed Çelebi b. Abdullah nâm kimesneler şehâdetleri 
ile şer‘an sâbit olan Osman Efendi b. Mehmed nâm kimesne mahzarında ikrâr 
ve takrîr-i kelâm edip müvekkile-i mezbûrenin babası müteveffâ-yı mezbûr 
Ahmed Efendi’nin hayâtında emri ile ba‘zı levâzımına kendi malımdan sarf 
eylediğim bin beş yüz parayı ve emrim ile mezbûr Ahmed Efendi ulûfemden 
yirmi beş guruş ve bundan akdem vefât eden Rıfâîzâde demekle şehîr Meh-
med Efendi zimmetinde cihet-i deyn-i şer‘îden hakkım olan iki yüz guruşu-
mu ahz u kabz ettiğimden sonra zimmetinde müctemi‘ olan cem‘an iki yüz 
altmış iki buçuk guruşumu kable’l-edâ mezbûr Ahmed Efendi vefât etmekle 
terekesine vâzı‘atü’l-yed olan müvekkile-i mezbûr Emetullah Hâtun’dan bun-
dan akdem taleb eylediğimde, beynimizde münâza‘ât-ı kesîre vukū‘undan son-
ra muslihûn tavassut edip beynimizde altmış guruş üzerine inşâ-i akd-i sulh et-
tiklerinde ben dahi sulh-ı mezbûru kabûl ve bedel-i sulh olan meblağ-ı mezbûr 
altmış guruşu mezbûr Emetullah yedinden tamâmen ahz u kabz ettiğimden 
sonra husûs-ı mezkûra müte‘allika da‘vâdan müvekkile-i mezbûre Emetullah 
Hâtun’un merhûm-ı mezbûr Ahmed Efendi’nin sâir veresesi olan sulbiye sagīre 
kızı Afîfe ve Sâliha ve zevcesi Şemsinaz bt. Abdullah ve Şahbaz bt. Abdullah’ın 
zimmetlerini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâdis aşer min Saferi’l-hayr li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Atâullâh Efendi, es-Seyyid Yusuf Çe-
lebi b. es-Seyyid Mustafa, Ahmed Çelebi b. Ali, Osman b. Ömer, İbrahim Çelebi 
b. Ahmed, Ahmed Çelebi b. Esad, Mehmed Çelebi b. İlyas ve gayruhüm.

317 [81b-3] Mustafa Bey b. Abdülcelil’in vefat eden Mehmed Çelebi 
b. Osman’da olan alacağını vârislerinden tahsil ettiği ve rehini 
iade ettiği
Mahmiye-i İstanbul’da Topkapısı dâhilinde Arpa Emîni mahallesinde sâkin 
Mustafa Bey b. Abdülcelîl nâm kimesne meclis-i şer‘-i şerîfde mahalle-i 
mezbûrede sâkin iken bundan akdem vefât eden Mehmed Çelebi b. Osman’ın 
zevce-i metrûkeleri olup evlâd-ı sıgārı Mehmed ve es-Seyyid Mustafa ve Şe-
rife Fâtıma’nın vasiyy-i muhtârları olan Emine bt. Mahmud ve Şerife Sâliha 
bt. es-Seyyid Ali Efendi nâm hâtun mahzarlarında ikrâr ve takrîr-i kelâm 
edip müteveffâ-yı mezbûr Mehmed Çelebi hayâtında bin seksen beş senesi 
Rebî‘ulâhiri’nin yirmi üçüncü günü yedinde mülkü olup mahalle-i mezbûrede 
vâki‘ bir tarafdan [82a] mezbûre Emine mülkü ve iki tarafdan Gevher Hâtun 
mülkü olan bahçe ve bir tarafdan tarîk-i âm ile mahdûd bir bâb tahtânî oda ve 
bir sagīre sofa ve bir kenîf ve bir bahçeyi müştemil menzilini, bi tarîki’l-istiğlâl 
yüz esedî guruş semen-i makbûza bana bey‘ ve teslîm ben dahi ba‘de’l-iştirâ ve’t-
teslîm menzil-i mezbûr ba‘de’t-tahliyyeti’ş-şer‘iyye ve’t-takābuzi’l-mer‘î yevm-i 
mezbûrdan otuz altı ay tamâmına değin ayda onar semene Mehmed Çelebi’ye 
îcâr ve teslîm ol dahi ba‘de’l-istîcâr ve’t-tesellüm bin seksen altı senesi Rebî‘u 
gurresine değin on dört ay zabt edip semen-i mezbûru ve ücret-i merkūmeden 
müctemi‘ olan yüz kırk semeni kable’l-edâ vefât ettiğinden sonra terekesine 
vâzı‘atü’l-yed olan mezbûretân Emine ve Şerife Sâliha meblağayn-i mezbûreyn 
yüz guruşu ve yüz kırk semeni müteveffâ-yı mezbûrun terekesinden bana edâ 
ve teslîm ben dahi ba‘de’l-kabz menzil-i mezbûru mezbûretân Emine ve Şerife 
Sâliha’ya teslîm anlar dahi kabz ve tesellüm eylediler dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Saferi’l-hayr li sene seb‘a ve semânîn ve elf.
Şuhûdü’l-hâl: Es-Seyyid Ali Efendi el-İmâm, Hüseyin Halîfe b. (  ) el-Müezzin, 
Mustafa b. Musa, İvaz Bey b. Bektaş, Ahmed b. Mustafa, Mehmed Halîfe 
el-Müezzin, el-Hâc Abdülbâkī b. Derviş, Mustafa Bey b. Abdullah, Mustafa 
Halîfe el-Müezzin, el-Hâc Mehmed Efendi el-İmâm ve gayruhüm mine’l-hâzırîn.

318 [82a-1] Belkıs bt. Abdullah’ın vakıf şartnamesini değiştirdiği
Mahmiye-i İstanbul’da Molla Ahaveyn mahallesi sâkinelerinden olup zâtı 
ma‘rifet-i şer‘iyye ile ârifân Hüseyin Efendi b. Yusuf ve Mustafa Efendi b. Ah-
med nâm kimesneler ta‘rîfleri ile mu‘arrefe olan Belkıs bt. Abdullah nâm hâtun 
meclis-i şer‘-i şerîf-i enverde takrîr-i kelâm ve ta‘bîr ani’l-merâm edip silk-i mül-
künde münselik olup mahalle-i mezbûrda vâki‘ bir tarafdan ba‘zan Rahime Hâtun 
mülkü ve ba‘zan Sâime Hâtun mülkü ve bir tarafdan merhûm Ramazan Efendi 
mülkleri ve bir tarafdan Kâtib Ahmed Efendi mülkü ve bir tarafdan tarîk-i âm ile 
mahdûd dört bâb fevkānî oda ve bir sofa ve bir tahtapûş ve iki bâb tahtânî oda 
ve cüneyne ve Ramazan Efendi veresesi ile müşterek bir su kuyusu ve kenîf ve 
bir mikdâr havluyu müştemil menzilimi, işbu vakfiye-i ma‘mûlün-bihâm nâtıka 
olduğu üzre bin yetmiş dokuz senesi şehri Ramazan-ı şerîfi’nin yirmi dokuzun-
cu gününde vakf-ı sahîh-i şer‘î ile vakf ve haps ettiğimden sonra şöyle şartetmiş 
idim, mâdâm ki hayâtda olam ben kendim mutasarrıfe olam, bi emrillâhi te‘âlâ 
vefâtımdan sonra evlâd ve evlâd-ı evlâdım ve evlâd-ı evlâdım mutasarrıf ola-
lar anlardan sonra zevcim Sefer nâm kimesne mutasarrıf ola, ba‘de vefâtihî anın 
dahi evlâdı ve evlâd ve evlâdı ve evlâd ve evlâd-ı evlâdı mutasarrıf olalar. Anlar-
dan sonra oğlum İsâ b. Mehmed nâm kimesne mutasarrıf ola ba‘de vefâtihî anın 
dahi evlâdı ve evlâd-ı evlâdı ve evlâd-ı evlâd-ı evlâdı mutasarrıf olalar. Ve ba‘de 
vefâtihim hasbe’l-âde icâre-i şer‘iyye ile îcâr olunup ücretinden hâsıl olan nemâsı 
mahalle-i mezbûre avârızına verile ve menzil-i mezbûrun ta‘mîr ve termîmi mu-
tasarrıf olanlar üzerlerine ola deyû şart ve ta‘yîn ve teslîm-i mütevellî ve tescîl-i 
şer‘î ettirmiş idim lâkin vakf-ı mezbûrumun tebdîl ve tağyîrini merreten ba‘de 
uhrâ yedimde kalmağla hâlâ vech-i meşrûh üzre ettiğim şart ve ta‘yînimden rücû‘ 
edip şöyle şart eyledim ki vakf-ı mezbûrumu ben hayâtda oldukda mütevelliye 
olup menzil-i mahdûd-ı mezkûru icâre-i mu‘accele ve yevmî bir akçe ücret-i 
müeccele ile bi’t-tevliyye âhara îcâr ve mu‘accelesini nafaka ve kisveye eşedd-i 
ihtiyâc ile muhtâc olup ve ism-i mâl ıtlâk olunur bir nesnem olmamağın kendi 
mesârifime sarf edip müeccelesi olan yevmî bir akçe ücretine hayâtında oldukça 
mutasarrıfe olam bi emrillâhi te‘âlâ vefâtımdan [82b] sonra menzil-i mahdûd-ı 
mezkûrun icâre-i müeccelesi olan yevmî bir akçe mahalle-i mezbûre avârızına 
verile ve vaktâ ki kazâ-i nahb ve likā-i Rab edem mahalle-i mezbûre avârızına 
mütevellî olanlar vakf-ı mezbûrumu dahi hasbî mütevellî olalar deyû şart ve 
ta‘yîn eyledim hâlâ yedimde olan vakfiyeme nazar olunup vech-i muharrer üzre 
eylediğim işbu şart ile amel olunmak üzre kıbel-i şer‘den vesîka tahrîr olun-
mak matlûbumdur deyû ibrâz eylediği vakfiye-i ma‘mûlün-bihâsında fi’l-hakīka 
vakf-ı mezbûrunun tebdîl ve tağyîri merreten ba‘de uhrâ yedinde olduğu mastûr 
ve mukayyed bulunmağın ba‘de’l-yevm işbu şart ile amel olunmak üzre taraf-ı 
şer‘den bu vesîka ketb ü tahrîr olundu.
Fi’l-yevmi’s-sâlis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Hüseyin Efendi b. Yunus, Mustafa Efendi b. Ahmed el-Müezzin, 
Receb Beşe b. Mustafa, Ahmed Efendi b. Ali el-İmâm, İbrahim Bey b. Hasan, Ha-
san Çelebi b. Ebûbekir, Ebûbekir b. Hasan, İbrahim b. Ahmed, el-Hâc Ahmed 
Efendi b. Abdullah.

319 [82b-1] Ahmed Ağa b. Mehmed’in kölesi Yusuf b. Abdullah’ı 
azat ettiği
Mahmiye-i İstanbul’da Harâccı Muhyiddin mahallesinde sâkin hamamcılar 
kethüdâsı Ahmed Ağa b. Mehmed nâm kimesne tarafından husûs-ı âti’l-beyâna 
vekîli olduğu Mustafa b. Ahmed ve Hasan b. Sinan nâm kimesneler şehâdetleri [ile] 
şer‘an sâbit olan Mehmed Ağa b. Abdülkādir nâm kimesne meclis-i şer‘-i şerîfde 
ikrâr ve takrîr-i kelâm edip müvekkilim mezbûr Ahmed Ağa’nın kendiye rıkkıy-
yetini mu‘terif olan işbu uzun boylu açık kaşlı sarı ala gözlü Rûsiyyü’l-asl bâ‘is-i 
hâze’l-kitâb Yusuf b. Abdullah nâm abd-i memlûkünü, hasbeten lillâhi’l-meliki’l-
Hallâk ve taleben li merzâti’r-rabbi’r-Rezzâk malından tahrîr ve i‘tâk ve zümre-i 
ahrâr-ı asliyyîne idrâc ve ilhâk eyledi ba‘de’l-yevm mevsûf-ı mezbûr Yusuf sâir 
ahrâr-ı asliyyîn gibi hür olup üzerinde müvekkilim mezbûr Ahmed Ağa’nın velâ-i 
şer‘îden gayrı hakkı kalmadı dedikde mâ vaka‘a bi’t-taleb ketb olundu.
Fi’l-yevmi’s-sâdis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ahmed Efendi b. Ramazan el-İmâm, Sâlih Ağa b. Halil, Receb Ağa 
b. Hüseyin, Mehmed Beşe b. Mehmed, Hüseyin Beşe b. Yakub, Hasan b. ( ), Meh-
med Beşe b. Terzi







320 [82b-2] Mehmed Ağa b. Ahmed’in değirmen, bahçe ve bağlarını 
Mehmed Ağa b. Abdullah’a sattığı
Vilâyet-i Rumeli’nde Vize kazâsına tâbi‘ Sergen nâm karye ahâlîsinden olup 
misâfiren mahmiye-i İstanbul’da Küçük Karaman’da Nakib hanı’nda sâkin Meh-
med Ağa b. Ahmed nâm kimesne meclis-i şer‘-i şerîfde sâhib hâze’l-kitâb Meh-
med Ağa b. Abdullah nâm kimesne mahzarında ikrâr ve takrîr-i kelâm edip 
mahrûse-i Galata müzâfâtından Marmara nâhiyesine tâbi‘ Elvine nâm karye 
ahâlîsinden işbu hâzır bi’l-meclis Yorgi v. Yani nâm zimmîden iştirâ ve kabz et-
mekle yedimde mülk ve hakkım olup karye-i mezbûrede vâki‘ lede’l-ahâlî ve’l-
cîrân ma‘lûmü’l-hudûd bir bâb yel değirmenimi ve yine karye-i mezbûrede Sa-
nur nâm mevzi‘de vâki‘ bir tarafdan Verasemi bağı ve bir tarafdan Galatanoş bağı 
ve bir tarafdan Yanaki bağı ve bir tarafdan tarîk-i âm ile mahdûd üç bin beş yüz 
çubuk bir kıt‘a bağı ve yine karye-i mezbûrede vâki‘ bir tarafdan Kostantin bağı 
ve iki tarafdan diğer Kostantin bağı ve bir tarafdan tarîk-i âm ile mahdûd zât-ı 
eşcâr-ı müsmire ve gayr-ı müsmire bir dönüm bir kıt‘a bahçemi ve yine karye-i 
mezbûrede Taşlık nâm mevzi‘de vâki‘ bir tarafdan Braş nâm zimmî bağı ve bir 
tarafdan Palaş bağı ve bir tarafdan diğer Kostantin bağı ve bir tarafdan tarîk-i 
âm ile mahdûd bin dört yüz çubuk bir kıt‘a bağımı ve yine karye-i mezbûrede 
Depe nâm mevzi‘de vâki‘ bir tarafdan Todori bağı ve bir tarafdan Dimitraki bağı 
ve bir tarafdan Yanaki bağı ve bir tarafdan tarîk-i âm ile mahdûd üç bin beş yüz 
çubuk bir kıt‘a bağımı ve yine karye-i mezbûrede Foka nâm mevzi‘de vâki‘ bir 
tarafdan Ahmed nâm kimesne bağı ve bir tarafdan Nikola bağı ve bir tarafdan 
Kostantin bağı ve bir tarafdan Yanaki bağı ile mahdûd altı bin çubuk bir kıt‘a ba-
ğımı ve yine karye-i mezbûrede vâki‘ Derekır nâm mevzi‘de vâki‘ bir [83a] ta-
rafdan Todori tarlası ve bir tarafdan Mihal tarlası ve bir tarafdan Yorgaki bağı 
ve bir tarafdan tarîk-i âm ile mahdûd dokuz yüz çubuk bir kıt‘a bağımı ve yine 
karye-i mezbûrede Ayahorya nâm mevzi‘de vâki‘ bir tarafdan Bâli bağı ve bir ta-
rafdan Yorgi bağı ve bir tarafdan Panayot tarlası ve bir tarafdan tarîk-i âm ile 
mahdûd iki bin çubuk bir kıt‘a bağımı, cümle tevâbi‘ ve levâhıkları ve kâffe-i 
hukūk-ı merâfıkları ile bi safkatin vâhide merkūm Mehmed Ağa’ya tarafeyn-
den îcâb ve kabûlü hâvî bey‘-i kat‘î ile iki yüz seksen guruşa bey‘ ve temlîk, ol 
dahi iştirâ ve kabûl ettiğinden sonra semen-i mezbûr iki yüz seksen guruşu bana 
edâ ve teslîm ben dahi yedinden ahz u kabz edip zikr olunan değirmen ve bah-
çe ve bağları mahallerinde zabta merkūm Mehmed Ağa’yı taslît eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Muttalibzâde, selam çavuşu Abdi 
Ağa, Silahdâr Mehmed Ağa b. Hüseyin, İçmehterbaşı Sâlih Ağa ve gayruhüm.







321 [83a-1] Raziye bt. İsa’nın eşi Süleyman b. Mehmed’den 
muhâla‘a yoluyla boşandığı
Mahmiye-i İstanbul’da Hasan Paşa mahallesi sâkinelerinden Raziye bt. İsâ nâm 
hâtun zâtı ma‘rifet-i şer‘iyye ile ârifân Ali b. Ahmed ve Mehmed b. Nasûh nâm 
kimesneler ta‘rîfleriyle mu‘arrefe oldukdan sonra meclis-i şer‘-i şerîf-i enver 
ve mahfil-i dîn-i münîf-i ezherde, zevc-i dâhili bâ‘is-i hâze’l-kitâb Süleyman b. 
Mehmed nâm kimesne mahzarında ikrâr-ı tâm ve takrîr-i kelâm edip mezbûr 
Süleyman zimmetinde mütekarrir ve ma‘kūdun-aleyh olan beş yüz akçe mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olmak üzre zevcim mezbûr Süleyman ile muhâla‘a-i sahîha-i 
şer‘iyye ile muhâla‘a edip ol dahi muhâla‘a-i mezbûreyi kabûl eyledikden son-
ra hukūk-ı zevciyyete ve gayra müte‘allika da‘vâdan her birimiz âharın zimme-
tini ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sânî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ebûbekir b. Hüseyin, Muhzır Mahmud Çelebi b. İsmail, Mehmed 
Çelebi b. Abdullah muhzırân, İbrahim Çelebi b. Ahmed.

322 [83a-2] Vefat eden Ali’nin vârislerinin Mustafa b. Mehmed’de 
olan alacak davasında sulh oldukları
Mahmiye-i İstanbul’da Derviş Ali mahallesinde sâkin iken bundan akdem vefât 
eden Ali b. (  ) kimesnenin verâseti, zevce-i metrûkesi Ayşe bt. Abdullah nâm 
hâtun ile sulbî kebîr oğlu Hüseyinra olduğu şer‘an zâhir ve mütehakkik oldukdan sonra mezbûr Hüseyin kendi 
tarafından asâleten ve mezbûretân Ayşe ve Fâtıma taraflarından husûs-ı âti’l-
beyâna vekîlleri olduğu Receb b. Abdullah ve Bayram b. Mustafa nâm kimesne-
ler şehâdetleri ile şer‘an sâbit olup meclis-i şer‘-i şerîfde bâ‘is-i hâze’l-kitâb Mus-
tafa b. Mehmed nâm kimesne mahzarında ikrâr ve takrîr-i kelâm edip bundan 
akdem mezbûr Mustafa ile babam müteveffâ Ali hayâtında canbâzlık san‘atında 
şerîkler olup mâl-ı şirket-i mezbûreden ba‘de küllî hesâb müteveffâ-yı mezbûrun 
mezbûr Mustafa zimmetinde on yedi guruş hakkı bâkī kalıp kable’l-ahz mezbûr 
Ali vefât etmekle ben dahi meblağ-ı bâkī-i mezbûru Mustafa'dan asâleten ve 
vekâleten taleb ve da‘vâ ettiğimde ol dahi inkâr etmeğin beynimizde münâza‘ât-ı 
kesîre ve muhâsamât-ı şedîde vâkı‘a olmuş idi el-hâletü aslihî muslihûn tavas-
sut edip mezbûr Mustafa ile beynimizde dört guruş üzerine inşâ-i akd-i sulh 
ettiklerinde ben dahi sulh-ı mezbûru kabûl bedel-i sulh olan meblağ-ı mezbûr dört guruşu mezbûr Mustafa yedinden tamâmen ahz u kabz ettiğimden son-
ra husûs-ı mezbûre ve mâl-ı şirket-i mezbûreye müte‘allika da‘vâdan mezbûr 
Mustafa'nın zimmetini bi’l-asâle ve bi’l-vekâle ibrâ ve iskāt edip mezbûr Mus-
tafa dahi bedel-i sulhiyye ve mâl-ı şirket-i mezbûreden kırk guruşa müte‘allik 
da‘vâdan bizim zimmetimizi ibrâ-i âmm-ı kātı‘ü’l-hısâm ile ibrâ ve iskāt eyledi 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Receb b. Abdullah, Bayram b. Mustafa, Durmuş b. Ali, Ali b. Mus-
tafa, Ali b. Bayram, Süleyman b. Mustafa, İbrahim Çelebi b. Ahmed ve gayru-
hüm.

323 [83b-1] Ayşe bt. Ahmed’in muhâla‘a yoluyla boşandığı eşi 
Osman Beşe b. Ramazan’dan mehir ve nafaka hakkı olmadığı
Mahrûse-i Galata müzâfâtından kasaba-i Kasımpaşa’da Sirkeci Muslihid-
din mahallesinde sâkine Ayşe bt. Ahmed nâm hâtun zâtı ma‘rifet-i şer‘iyye ile 
ârifân Süleyman Beşe b. Ali ve Hüseyin b. Abdullah nâm kimesneler ta‘rîfleri 
ile mu‘arrefe oldukdan sonra meclis-i şer‘-i şerîfde zevc-i mutallıkı bâ‘is-i 
hâze’l-kitâb Osman Beşe b. Ramazan nâm kimesne mahzarında üzerine da‘vâ 
ve takrîr-i kelâm edip bundan akdem mezbûr Osman Beşe bin altı yüz akçe 
mehr-i müeccel ile beni tezevvüc ve duhûl ettiğinden sonra bin seksen altı se-
nesi Zilka‘desi’nin on altıncı günü talâk-ı bâyin ile beni tatlîk edip mehr-i mü-
eccelim olan meblağ-ı mezbûr merkūm Osman Beşe’nin zimmetinde kalma-
ğın suâl olunup alıverilmesi matlûbumdur dedikde gıbbe’s-suâl mezbûr Os-
man Beşe cevâbında müdde‘iye-i mezbûre târih-i mezbûrda zimmetimde mü-
tekarrir olan bin altı yüz akçe mehr-i müecceli ve nafaka-i iddet-i mu‘ayyene-i 
ma‘lûmesini üzerlerine ve me’ûnet-i süknâsı dahi kendi üzerine olmak üzre 
muhâla‘a-i sahîha-i şer‘iyye ile huzûr-ı müslimînde muhâla‘a edip ben dahi 
muhâla‘a-i mezbûreyi kabûletmiş idim deyû def ‘ ile mukābele edicek gıbbe’l-
istintâk ve’l-inkâr mezbûr Osman Beşe’den def ‘-i mezbûru mübeyyine bey-
yine taleb olundukda mahalle-i mezbûre sükkânından Ali Çelebi b. Cafer ve 
Mustafa Beşe b. Ahmed nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka müdde‘iye-i mezbûre bin seksen altı 
senesi Zilka‘desi’nin on altıncı günü zevci mezbûr Osman Beşe ile zimmetin-
de mütekarrir olan bin altı yüz akçe mehri ve nafaka-i iddet-i mu‘ayyene-i 
ma‘lûmesi üzerlerine ve me’ûnet-i süknâsı dahi kendi üzerine olmak üzre bizim 
huzûrumuzda muhâla‘a-i mezbûreyi kabûletmiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerinde 
ba‘de’t-tezkiyye şehâdetleri makbûle olmağın mûcebince müdde‘iye-i mezbûre 
Ayşe vech-i muharrer üzre mu‘ârazadan men‘ olunup mâ vaka‘a bi’t-taleb ketb 
olundu.
Fi’l-yevmi’s-sâmin min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Süleyman Beşe b. Ali, Hüseyin b. Abdullah, İbrahim Çelebi b. Ah-
med, Mehmed b. Ahmed, Hüseyin b. Mehmed, Mehmed b. Mehmed, Mehmed b. 
Mehmed, Süleyman b. Hüseyin ve gayruhüm.

324 [83b-2] Mustafa Çelebi b. Ömer Ağa’nın evini müştemilatıyla 
Abdülbâki Efendi b. Abdülaziz’e sattığı
Mahmiye-i İstanbul’da Kefeli mahallesi sâkinlerinden Mustafa Çelebi b. 
Ömer Ağa meclis-i şer‘-i şerîfde fahrü’l-kuzâti’l-müteşerri‘în bâ‘is-i hâze’l-
kitâb Abdülbâkī Efendi b. Abdülaziz mahzarında ikrâr ve takrîr-i kelâm edip 
akd-i âti’z-zikrin sudûruna değin yedimde mülk ve hakkım olup mahalle-i 
mezbûrede vâki‘ bir tarafdan ba‘zan Tüfenkçi Mehmed Çelebi mülkü ve ba‘zan 
Osman Efendi vakfı ve bir tarafdan Bayram Beşe tasarrufunda olan vakıf men-
zil ve bir tarafdan İsmail Efendi odaları ve bir tarafdan tarîk-i âm ile mahdûd 
dâhiliyyesinde, fevkānî ve tahtânî dört bâb ve cüneyne ve kenîf ve hâriciyyesinde, 
bir bâb fevkānî oda ve sofa ve bi’r-i mâ ve ahırı ve kenîfi müştemil menzilimi, bi 
cümleti’t-tevâbi‘ ve’l-levâhık merkūm Abdülbâkī Efendi’ye tarafeynden îcâb ve 
kabûlü hâvî bey‘-i kat‘î ile bin esedî guruşa bey‘ ve teslîm ol dahi iştirâ ve tesel-
lüm ettiğinden sonra semen-i mezbûr bin esedî guruşu bana edâ ve teslîm ben 
dahi bi’t-tamâm ahz u kabz eyledim ba‘de’l-yevm zikr olunan menzil-i merkūm 
Abdülbâkī Efendi’nin mülk-i müşterâsıdır, keyfe mâ yeşâ’ ve hasbemâ yahtâr 
mutasarrıf olsun dedikde gıbbe’t-tasdîki’ş-şer‘î ve’t-tahkīki’l-mer‘î mâ vaka‘a 
bi’t-taleb ketb olundu.
Fi’l-yevmi’s-sâlis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Umdetü’l-mevâli’l-izâm Atâullâh Efendi, Karabâğī eş-Şeyh Mus-
tafa Efendi, fahrü’l-akrân Ali Ağa, fahrü’l-akrân Şaban Ağa, imâm Ahmed Efen-
di b. Mehmed, müezzin Mehmed Halîfe b. İsâ, fahrü’l-kuzât Musa Efendi b. Meh-
med, İbrahim Efendi b. Süleyman, Kemaleddin b. Abdülkādir, Ahmed b. Der-
viş, İbrahim Efendi el-Müstaid, Cafer b. Abdullah, ve gayruhüm mine’l-hâzırîn.

325 [84a-1] Müstakime bt. Abdullah ile boşandığı eşi Mehmed b. 
Abdullah’ın birbirlerinin zimmetlerini ibrâ ettikleri
Mahmiye-i İstanbul’da Manisalı Çelebi mahallesinde sâkine olup zâtı ma‘rifet-i 
şer‘iyye ile ârifân hâlâ zevci İbrahim Çelebi b. Bayram ve Mustafa Çelebi b. 
Hüsrev nâm kimesneler ta‘rîfleri ile mu‘arrefe olan Müstakime bt. Abdullah 
nâm hâtun meclis-i şer‘de, sâbıkan zevci olan bâ‘is-i hâze’l-vesîka Mehmed b. 
Abdullah nâm kimesne mahzarında ikrâr ve takrîr-i kelâm edip mezbûr Meh-
med zevcem olup bundan akdem talâk-ı bâyin ile beni tatlîk etmekle zimme-
tinde mütekarrir ve ma‘kūdun-aleyh olan bin akçe mehr-i müeccelim ile cihet-i 
karzdan zimmetinde hakkım olan on bin esedî guruşu mukaddemâ kendiye 
def ‘ ve teslîm eylediğim bir sîm ön kuşağımı ve yemenî taşlı bir sîm kuşağı-
mı ve sâir beynimizde ma‘lûm eşyâmı mezbûr Mehmed’den da‘vâ ve taleb ey-
lediğimde, ol dahi teslîmden imtinâ‘ ettiğinden mâ‘adâ ol dahi sâkine eşyâ-i 
memlûkemden iki yakası kapama ve bir entari ve bir çintiyun ve üç kelle-pûş 
ve bir ihrâm ve bir Dımaşkī ve setre bir çeliç? ve bir hırka ve bir don ve bir göm-
lek def ‘ ve teslîm edip ve mukaddemâ menzilin meremmâtına emrin ile kendi 
malımdan dört bin beş yüz akçe harcetmiş idim deyû benden eşyâ-i merkūme 
ile meblağ-ı mezkûru da‘vâ ve taleb ettiğindemuşdumşağı ahz u kabz eylediğimden sonra mehr-i müeccelim olan meblağ-ı mezbûre 
ve eşyâ-i merkūmeye ve târih-i kitâba gelince beynimizde cereyân eden ahz 
ve i‘tâ ve mu‘âmelât-ı şettâya müte‘allika âmme-i de‘âvî ve mütâlebâtdan ben 
mezbûr Mehmed’in zimmetini ibrâ-i âmm-ı kātı‘ü’n-nizâ‘ ile ibrâ ve iskāt edip 
ve mezbûr Mehmed dahi kezâlik vech-i muharrer üzre benden da‘vâ ve taleb 
eylediği eşyâ-i merkūmeye ve târih-i mezbûra gelince beynimizde cârî olan ahz 
ve i‘tâ ve mu‘âmelât-ı şettâya müte‘allika cemî‘ de‘âvî ve muhâsamâtdan benim 
zimmetimi ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâbi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa b. Şaban, İbrahim b. Bayram, Mustafa Çelebi b. Fîrûz, 
Mehmed Efendi b. Mehmed, İbrahim Çelebi b. Ahmed, Veli Beşe b. Mahmud, 
Ebûbekir b. Hüseyin, Ali Beşe b. Şaban ve gayruhüm mine’l-hâzırîn.

326 [84a-2] Mustafa Ağa b. Abdurrahman’ın İstanbul Kaymakamı 
İbrahim Paşa’nın adamı Saraç Mustafa’da olan alacağını 
tahsil ettiği
Mahmiye-i İstanbul’da Mi‘mar Ayas mahallesi sâkinlerinden fahrü’l-akrân bâ‘is-i 
hâze’l-kitâb Mustafa Ağa b. Abdurrahman dîvân-ı kāimmakām-ı hazret-i sadr-ı 
a‘zamîde akd olunan meclis-i şer‘-i şerîfde sâbıkan cezîre-i Girit’de Dergâh-ı 
âlî yeniçerileri ağası oldukdan sonra bin yetmiş sekiz senesinde mahmiye-i mezbûrede kāimmakām-ı sadr-ı a‘zamî olan düstûr-ı ekrem müşîr-i efham İbra-
him Paşa’nın emir kethüdâsı olan sarrâc Mustafa nâm kimesne mahzarında ikrâr 
ve takrîr-i kelâm edip sene-i mezbûrede cedîd semeninin anı bir guruşa râyic 
iken sâbıkan başbâkīkulu olan Mehmed Ağa’nın zimmetinde Paşa-yı müşârün-
ileyh[e] cihet-i karz-ı şer‘îden bin guruş deyni olmağla mûmâ-ileyh Mehmed 
Ağa meblağ-ı mezbûr için Paşa-yı müşârün-ileyhe bin guruş mukābelesinde 
bin guruşluk semeni edâya tarafından beni vekîl edip sene-i mezbûre şehri 
Ramazâni’l-mübâreki ile müverrah hat ve hatmini hâvî temessük irsâl ettiğin-
den meblağ-ı mezbûr için târih-i mezbûrede râyic olan müvekkil-i mezbûr ma-
lından on bin cedîd semeni Paşa-yı müşârün-ileyhin sâbitü’l-vekâle vekîli olan 
merkūm sarrâc Mustafa’ya sene-i mezbûre Şevvâli’nde edâ ve teslîm ol dahi kabûl 
ve ahz u kabz edip temessük-i mezbûrun zahrına tahrîr ve meblağ-ı mezbûru 
bi’t-tamâm ahz u kabz ve müvekkilimin zimmetini ibrâ edip vech-i meşrûha üzre 
vekîl olduğunu i‘tirâf edip ba‘dehu iki sene mürûr eyledikde cedîd semen kâsid 
olduğundan sonra Paşa-yı müşârün-ileyh mahmiye-i mezbûrede kāimmakām-ı 
sadr-ı a‘zamî oldukda, merkūm sarrâc Mustafa merkūm Mehmed Ağa’nın dey-
ni için ber vech-i muharrer bana edâ eylediği cedîd semen kâsid oldu deyû 
beni haps ettirip cebren kendi malımdan bin esedî guruşumu tarafımdan Yeğen 
Mehmed Ağa yediyle merkūm sarrâc Mustafa [84b] ahz u kabz etmekle hâlâ 
yedimde olan emr-i hümâyûn-ı sa‘âdet-makrûn ve fetvâ-yı şerîf mûceblerince 
merkūm sarrâc Mustafa’ya suâl olunup ber vech-i muharrer ahz u kabz ey-
lediği meblağ-ı mezbûr bin esedî guruşu bana edâ ve teslîme mezbûr sarrâc 
Mustafa’ya tenbîh olunmak matlûbumdur deyû bu fakīre hitâben bin seksen altı 
senesi Zilhiccesi’nin evâhiri ile müverrah emr-i âlîşân ibrâz edip mazmûnunda 
Niğbolu sancağına mutasarrıf olan vezîr İbrahim Paşa’nın tarafından vekîli 
olan sarrâc Mustafa nâm yeniçeriye müslimîn muvâcehesinde mezbûr Mustafa 
meblağ-ı mezbûru bi’t-tamâm edâ ve mezbûr Mehmed Ağa’nın deyn-i temes-
sükünü ahz ve zahrına tahrîr ve mühürleyip, lâkin iki sene mürûrundan sonra 
kâsid olmağla mezbûr şiddete sülûk edip müşârün-ileyh Âsitâne-i sa‘âdetimde 
kāimmakām iken bunu ihzâr-ı şer‘ eyledikde edâ lâzım gelmez deyû yedinde 
şeyhülislâm’dan fetvâsı var iken müşârün-ileyh istinâd ile hilâf-ı inhâ haps et-
tirmekle, cebren bin guruşu dahi alıp gadr etmekle bundan akdem meblağ-ı 
mezbûr geri kendiye alıverile deyû fermân-ı şerîfim verilmişiken mezbûr sarrâc 
Mustafa firâr edip kendiye gadr ve hayf eylediğin ve bu bâbda fetvâ-yı şerîf ve-
rildiğin bildirip, mûcebince amel olunup şer‘le görülüp meblağ-ı mezbûr geri 
kendiye alıverilip ihkāk-ı hak olunmak bâbında hükm-i hümâyûnum ricâ et-
meğin vech-i meşrûh üzre amel olunmak emrim olmuşdur deyû buyurulup 
ve dahi sâbıkan şeyhülislâm olan Yahya Efendi hazretlerinin imzâ-yı şerîfleri 
ile mümzât olup mazmûnunda cedîd semenin revâcı eyyâmında Zeyd Amr’a 
olan şu kadar guruş deyni mukābelesinde Amr’a şu kadar cedîd semeni verip 
Amr dahi rızâsıyla deyn-i mezbûru mukābelesinde alıp bir birinin zimmetleri-
ni ibrâ ile ba‘dehu iki sene mürûrunda cedîd semen kâsid oldukda Amr aldığı 
semenleri hâlâ râyic değildir deyip redde kādir olur mu, el-cevâb olmaz deyû 
buyurulan bir kıt‘a fetvâ-yı şerîfe ibrâz ettiğinde, mezbûr sarrâc Mustafa’ya suâl 
olundukda ol dahi cevâbında müvekkil-i merkūm Mehmed Ağa’nın zimmetin-
de Paşa-yı müşârün-ileyhe deyni olan bin esedî guruş için müdde‘î-i mezbûr 
yedinden bi’l-vekâle sene-i mezbûre Şevvâli’nde on bin cedîd semen râyic iken 
alıp semen-i mezbûrun zahrına tahrîr ve merkūm Mehmed Ağa’nın zimmeti-
ni bi’l-vekâle ibrâ ettiğini ikrâr, lâkin iki sene sonra meblağ-ı mezbûr bin guru-
şu vech-i meşrûh üzre ahz u kabz ettirdiğini inkâr etmeğin müdde‘î-i merkūm 
Mustafa Ağa’dan müdde‘âsını mübeyyine beyyine taleb olundukda mahmiye-i 
mezbûrede Molla Gürânî mahallesi sâkinlerinden Süleyman Efendi b. Murad 
ve Dülgerzâde mahallesi sâkinlerinden Ebûbekir Bey b. Maksud nâm kimesne-
ler li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
Paşa-yı müşârün-ileyh mahmiye-i mezbûrede kāimmakām-ı sadr-ı a‘zamî ol-
dukda sarrâc Mustafa merkūm Mehmed Ağa’nın Paşa-yı müşârün-ileyhe olan 
deyni için ber vech-i muharrer bana edâ eylediğin cedîd semen kâsid oldu deyû 
müdde‘î-i mezbûru haps ettirip mezbûrun bin esedî guruşunu merkūm Yeğen 
Mehmed Ağa yediyle bizim huzûrumuzda cebren ahz u kabzetmiş idi biz bu 
husûsa bu vech üzre şâhidleriz, şehâdet dahi ederiz deyû her biri edâ-i şehâdet-i 
şer‘iyye ettiklerinde şâhidân-ı mezbûrânın keyfiyyet-i hâllerini suâl için savb-ı 
şer‘-i şerîfden irsâl olunan Mevlânâ Mustafa Beşe b. Resûl diğer Mustafa Beşe 
b. Şaban, Hüseyin Çelebi b. Ahmed ve Ali Beşe b. Kenan ve Halil Çelebi b. İl-
yas nâm kimesnelerden şâhid-i mezbûr Süleyman Efendi’nin keyfiyyet-i hâlini 
suâl edip ve sâniyen zikr olunan Dülgerzâde mahallesine varıp ahâlîsinden 
Attâr Ali Beşe b. Mehmed ve Ahmed Çelebi b. Mehmed ve Müezzin Hasan Çe-
lebi b. Abdullah ve Ali Çelebi b. Ahmed ve İbrahim Çelebi b. Süleyman ve Fer-
ruh Beşe b. Bayram ve kîse- [85a] dâr Ali Efendi ve Ali Beşe b. Mehmed ve 
Altıncı el-Hâc Mehmed b. Şaban nâm kimesnelerden şâhid-i mezbûr Bekir 
Bey’in keyfiyyet-i hâlini suâl eyledikde her biri şâhidân-ı mezbûrân için adl ve 
makbûlü’ş-şehâdedir velev aleynâ deyû haber verdiklerini Mevlânâ-yı mezbûr 
mahallinde tahrîr, ba‘dehu ma‘an irsâl olunan Mustafa b. Şaban ile meclis-i şer‘a 
gelip alâ vukū‘ihi inhâ ve takrîr etmekle sırren ve alenen ta‘dîl ve tezkiyye olun-
duklarından sonra şehâdetleri makbûle olmağın mûcebince meblağ-ı mezbûr 
bin esedî guruşu müdde‘î-i mezbûr Mustafa Ağa’ya edâ ve teslîme merkūm 
sarrâc Mustafa’ya tenbîh olundukdan sonra merkūm Mustafa Ağa meclis-i 
şer‘-i şerîfde merkūm sarrâc Mustafa [huzûrunda] ikrâr ve takrîr-i kelâm edip 
bâlâda bana edâsına tenbîh olunan meblağ-ı mahkûmun-bih bin esedî guruşu 
merkūm sarrâc Mustafa bana edâ ve teslîm ben dahi tamâmen ahz u kabz ey-
ledim. Min ba‘d meblağ-ı mezbûrdan merkūm sarrâc Mustafa zimmetinde bir 
akçe ve bir habbe bâkī kalmadı dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâbi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Umdetü’l-emâcid ve’l-ekârim mecma‘ü’l-mehâsin ve’l-mekârim 
Mustafa Ağa Ağa-yı Yeniçeriyân-ı Dergâh-ı âlî hâlâ, mefharü’l-kitâb Ali Efendi, 
İbrahim Beşe b. Hüseyin, Hasan Beşe b. Mehmed, Mehmed Ağa b. Hüseyin, Ali 
Bey el-Eyyûb ve gayruhüm mine’l-hâzırîn.

327 [85a-1] Vefat eden Ramazan b. Abdurrahman’ın terekesini Hasan 
b. Mustafa’nın satın aldığı
Mahmiye-i İstanbul’da Molla Ahî mahallesinde sâkin iken bundan akdem vefât 
eden Ramazan b. Abdurrahman nâm kimesnenin vasiyy-i muhtârı olan Hü-
seyin Efendi b. Mustafa nâm kimesne meclis-i şer‘-i şerîfde bâ‘is-i hâze’l-kitâb 
el-Hâc Hasan b. Mustafa nâm kimesne mahzarında ikrâr ve takrîr-i kelâm edip 
müteveffâ-yı mezbûrun terekesinin sûk-ı sultânîde ba‘de’l-müzâyede mezbûr 
el-Hâc Hasan’a bey‘ ve teslîm ol dahi iştirâ ve kabz eylediği beynimizde ma‘lûme 
eşyâ bahâlarından zimmetinde müctemi‘ olan beş bin beş yüz akçeyi mezbûr 
el-Hâc Hasan bana edâ ve teslîm ben dahi yedinden tamâmen ahz u kabz eyle-
dim. Min ba‘d meblağ-ı mezbûr beş bin beş yüz akçeden mezbûr el-Hâc Hasan 
zimmetinde bir akçe ve bir habbe bâkī kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâmis min Rebî‘ilevvel li sene seb‘a ve semânîn ve elf.
Şuhûdü’l-hâl: Yusuf Çavuş b. Abdullah, Ahmed Bey b. ( ), yorgancı Mustafa Çe-
lebi, yorgancı Ahmed Çelebi, yorgancı Davud Çelebi, el-Hâc Ali b. ( ), Mustafa 
Beşe b. ( ) ve gayruhüm mine’l-hâzırîn.

328 [85a-2] İsrail v. Simoy’un, Mehmed b. Hüseyin’den alacağı 
olduğunun tesbiti
Mahmiye-i İstanbul’da Balatkapısı dâhilinde el-Hâc İsâ mahallesinde sâkin 
bâ‘is-i hâze’s-sifr İsrail v. Simoy nâm yahudi meclis-i şer‘-i şerîfde Mehmed b. 
Hüseyin nâm kimesne mahzarında üzerine da‘vâ ve takrîr-i kelâm edip bey-
nimizde ma‘lûm çuka semeninden ba‘de küllî hesâb mezbûr Mehmed zimme-
tinde on iki buçuk esedî guruşun alıverilmesi matlûbumdur dedikde gıbbe’s-
suâl mezbûr Mehmed cevâbında fi’l-vâki‘ kaziyye minvâl-i muharrer üzre olup 
cihet-i merkūmeden zimmetinde [85b] meblağ-ı mezbûr on iki esedî guruş 
müdde‘î-i mezbûr İsrail’e deyni olduğunu bi’t-tav‘i’s-sâf ikrâr ve i‘tirâf ettiğin-
den sonra mûcebince meblağ-ı mezbûr on iki buçuk esedî guruşu mezbûr İsrail’e 
edâya mezbûr Mehmed’e tenbîh olunmağın mâ vaka‘a bi’t-taleb ketb olundu.
Fi’l-yevmi’l-âşir min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed el-Muhzır, Osman Beşe b. (  ) 
el-Muhzırûn, Veli Beşe b. Mahmud el-Muhzır ve gayruhüm.

329 [85b-1] Ömer Bey b. Ahmed’in Osman b. Mustafa’da olan 
alacağını tahsil ettiği
Altmışıncı Solaklar odasına mahsûs oda yoldaşlarından bâ‘is-i hâze’l-kitâb 
Ömer Bey b. Ahmed nâm kimesne meclis-i şer‘-i şerîfde Osman b. Mustafa 
nâm kimesne mahzarında üzerine da‘vâ ve takrîr-i kelâm edip mezbûr Osman 
târih-i kitâbdan beş sene mukaddem yedimden iştirâ ve kabz ettiği beynimizde 
ma‘lûm emti‘a-i mütenevvi‘a bahâsından elli esedî guruş hakkım olmağla hâlâ 
suâl olunup meblağ-ı mezbûrun alıverilmesi matlûbumdur dedikde gıbbe’s-
suâl mezbûr Osman cevâbında fi’l-hakīka kaziyye muharrer minvâl üzre olup 
müdde‘î-i mezbûr cihet-i mezbûr zimmetinde vâcibü’l-edâ ve lâzımü’l-kazâ 
elli esedî guruş deyni olduğunu bi tav‘ihî ikrâr ve i‘tirâf etmeğin mûcebince 
meblağ-ı mezbûr elli esedî guruş müdde‘î-i mezbûra edâ ve teslîme merkūm 
Osman’a tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Ebûbekir b. Hüseyin, Mehmed Bey b. 
Mehmed, Muharrem b. Şaban ve gayruhüm.

330 [85b-2] Sâliha bt. Receb’in eşi Seyyid Ali Çelebi’den muhâla‘a 
yoluyla boşandığı
Mahmiye-i İstanbul’da Beyceğiz mahallesi sâkinelerinden olup zâtı ma‘rifet-i 
şer‘iyye ile ârifân Mustafa b. Ahmed ve Ömer Bey b. Osman nâm kimesneler 
ta‘rîfleri ile mu‘arrefe olan Sâliha bt. Receb nâm Hâtun meclis-i şer‘-i şerîfde 
zevc-i dâhili bâ‘is-i hâze’l-kitâb es-Seyyid Ali Çelebi b. Mehmed nâm kimes-
ne mahzarında ikrâr ve takrîr-i kelâm edip zevcem mezbûr es-Seyyid Ali Çe-
lebi zimmetinde mütekarrir ve ma‘kūdun-aleyh olan iki bin akçe mehr-i mü-
eccelim ve nafaka-i iddet-i mu‘ayyene-i ma‘lûmem üzerlerine ve me’ûnet-i 
süknâm dahi kendi üzerime olmak üzre zevcim mezbûr es-Seyyid Ali Çelebi 
ile muhâla‘a-i sahîha-i şer‘iyye ile muhâla‘a edip ol dahi muhâla‘a-i mezbûreyi 
kabûl eylediğinden sonra hukūk-ı zevciyyete müte‘allika âmme-i da‘vâdan her 
birimiz âharın [zimmetini] ibrâ-i âmm-ı kātı‘ü’n-nizâ‘ ile ibrâ ve iskāt eyledik 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Veli Beşe b. ( ) el-Muhzır, Mehmed b. 
Veli, Osman b. ( ) el-Muhzır ve gayruhüm mine’l-hâzırîn.

331 [86a-1] İbrahim Çelebi b. Şaban’ın Kürd oğlu Ali Beşe 
b. Abdullah’ta alacağı olduğu
Mahmiye-i İstanbul’da Camcı çeşmesi kurbunda Debbâğzâde mahallesi 
sükkânından bâ‘is-i hâze’l-kitâb İbrahim Çelebi b. Şaban nâm kimesne meclis-i 
şer‘-i şerîfde Kürd oğlu Ali Beşe b. Abdullah nâm kimesne mahzarında üzerine 
da‘vâ ve takrîr-i kelâm edip mezbûr Ali Beşe zimmetinde cihet-i karz-ı şer‘îden 
yirmi kıt‘a esedî guruş ile yirmi akçe hakkım olmağla suâl olunup meblağ-ı 
mezbûr yirmi kıt‘a esedî guruş ile yirmi akçeyi mezbûr Ali Beşe’den alıveril-
mek matlûbumdur dedikde gıbbe’s-suâl mezbûr Ali cevâbında fi’l-hakīka kaziy-
ye minvâl-i muharrer üzre olup müdde‘î-i mezbûr cihet-i merkūmeden zimme-
tinde yirmi kıt‘a esedî guruş ile yirmi akçe deyni olduğunu bi’t-tav‘i’s-sâf ikrâr 
ve i‘tirâf etmeğin mûcebince meblağ-ı mezbûr yirmi kıt‘a esedî guruş ile yirmi 
akçeyi müdde‘î-i mezbûr İbrahim Çelebi’ye edâ ve teslîme merkūm Ali Beşe’ye 
tenbîh olunmağın mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: Abdullah Çelebi b. Ahmed, Receb Beşe b. Abdullah, Mustafa Çe-
lebi b. el-Hâc Ahmed, Osman Beşe b. Ömer, Ali Beşe b. Şaban, Kara Mustafa b. 
Abdullah, Ali Beşe b. İbrahim ve gayruhüm mine’l-hâzırîn.

332 [86a-2] Cafer b. Mehmed’in, Mehmed b. Abdülbâki ile sulh olduğu
Vilâyet-i Anadolu’da Harmancık kazâsına tâbi‘ Erturanlar ahâlîsinden Cafer b. 
Mehmed nâm kimesne meclis-i şer‘-i şerîfde bâ‘is-i hâze’l-kitâb Mehmed Efen-
di b. Abdülbâkī nâm kimesne mahzarında üzerine da‘vâ ve takrîr-i kelâm edip 
mezbûr Mehmed Efendi Uşşâkīzâde Efendi’nin vilâyet-i mezbûrede nâibi iken 
bir husûsun temşiyyeti için bi gayri hakkın yedi esedî guruşumu ahz u kabzet-
miş idin deyû mezbûr Mehmed Efendi’den bundan akdem da‘vâ ve taleb etti-
ğimde ol dahi inkâr etmekle beynimizde münâza‘ât-ı kesîre vukū‘undan sonra 
muslihûn tavassut edip mezbûr Mehmed Efendi ile beynimizde iki buçuk esedî 
guruş üzerine inşâ-i akd-i sulh ettiklerinde ben dahi sulh-ı mezbûru kabûl ( ).







333 [86a-3] Fâtıma bt. Mehmed’in eşi Süleyman 
b. Mehmed’den boşandığı
Mahmiye-i İstanbul’da Gül Câmi‘-i şerîfi mahallesi sâkinelerinden olup zâtı 
ma‘rifet-i şer‘iyye ile ârifân Mehmed b. ve Mehmed b. Abbas nâm kimesneler 
ta‘rîfleri ile mu‘arrefe olan Fâtıma bt. Mehmed nâm hâtun meclis-i şer‘-i şerîfde 
zevc-i dâhili Süleyman b. Mehmed nâm kimesne mahzarında ikrâr ve takrîr-i 
kelâm edip zevcim mezbûr Süleyman zimmetinde mütekarrir ve ma‘kūdun-
aleyh olan bin akçe mehr-i müeccelim ve nafaka-i iddet-i mu‘ayyenem üzer-
lerine ve me’ûnet-i süknâm dahi kendi üzerime olmak üzre mezbûr Süley-
man ile muhâla‘a-i sahîha-i şer‘iyye ile muhâla‘a edip ol dahi vech-i muharrer 
muhâla‘a-i mezbûreyi kabûl eyledikden sonra hukūk-ı zevciyyete müte‘allika 
âmme-i de‘âvâdan her birimiz âharın zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâmin aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Mehmed b. Mehmed, Hüseyin Çelebi 
el-Muhzır, Osman b. Ömer ve gayruhüm.

334 [86b-1] Vefat eden İbrahim Çelebi b. Osman’ın vârislerinin vefat 
eden Kadı Ömer Efendi’de olan alacağının vârislerinden tahsili
Mahmiye-i İstanbul’da Ali Paşa-yı Atîk mahallesi sâkinelerinden iken bundan ak-
dem vefât eden İbrahim Çelebi b. Osman’ın sulbî sagīr oğlu Mehmed ile sulbiye 
sagīre kızı Hatice’nin vâlideleri ve taraf-ı şer‘den tesviye-i umûrlarına mansûbe 
vasîleri olan bâ‘is-i hâze’l-kitâb Raziye bt. Şükrullah nâm hâtun meclis-i şer‘de, 
mahmiye-i mezbûrede Çavuş Mescidi mahallesi sükkânından olup vilâyet-i 
Rumeli’de kasaba-i Niş kadısı iken bundan akdem vefât eden Ömer Efendi b. Ab-
dullah nâm kimesnenin li ebeveyn er karındaşı ve tereke-i vâfiyesine vâzı‘ü’l-yed 
olan Abdüllatîf Efendi mahzarında üzerine da‘vâ ve takrîr-i kelâm edip vasîleri 
olduğum sagīrân-ı mezbûrânın yedimde olan mallarından târih-i kitâbdan üç 
sene mukaddem müteveffâ-yı mezbûr Ömer Efendi hayâtında yedinden istidâne 
ve kabz eylediği üç yüz esedî guruş ve iştirâ ve kabz ettiği beynimizde ma‘lûm 
çuka semeninden kırk beş esedî guruş, min haysi’l-mecmû‘ zimmetinde sagīrân-ı 
mezbûrâna üç yüz kırk beş esedî guruş deyni olup hattâ şuhûd mahzarında ikrâr 
dahi ettiğinden sonra kable[’l-edâ] vefât edip zimmetinde kalmağla hâlâ tereke-i 
vâfiyesine vâzı‘ü’l-yed olan mezbûr Abdüllatîf Efendi’ye suâl olunup meblağ-ı 
mezbûrun müteveffâ-yı mezbûrun tereke-i vâfiyesinden bana edâ ve teslîme 
tenbîh olunmak matlûbumdur dedikde gıbbe’s-suâl ve’l-inkâr müdde‘iye-i 
mezbûreden müdde‘âsını mübeyyine beyyine taleb olundukda mahmiye-i 
mezbûrede Hoca Kasım mahallesi sükkânından Müezzin Mustafa Çelebi b. Şaban 
ve Şaban Efendi b. Hüseyin nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka müteveffâ-yı mezbûr Ömer Efendi 
hayâtında târih-i kitâbdan üç sene mukaddem müdde‘iye-i mezbûre yedinden 
sagīrân-ı mezbûrânın mallarından istidâne ve kabz eylediği üç yüz esedî guruş ve 
iştirâ ve kabz eylediği beynlerinde ma‘lûm çuka semeninden kırk beş esedî guruş 
ki cem‘an zimmetinde sagīrân-ı mezbûrâna vâcibü’l-edâ ve lâzımü’l-kazâ üç yüz 
kırk beş esedî guruş deyni olduğunu bizim huzûrumuzda ikrâr ve bizi işhâdetmiş 
idi biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle olup 
müdde‘iye-i mezbûre dahi kendi akdi olmağla tahlîf-i şer‘-i ile tahlîf olundukdan 
sonra mûcebince meblağ-ı mezbûr üç yüz kırk beş esedî guruşla müteveffâ-yı 
mezbûrun tereke-i vâfiyesinden müdde‘iye-i mezbûreye edâ ve teslîme merkūm 
Abdüllatîf Efendi’ye ba‘de’t-tenbîh, mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Çelebi b. Muslu, Mustafa Çelebi b. Bektaş, Mustafa Efen-
di el-İmâm, Şaban Efendi b. Hüseyin ve gayruhüm.

335 [86b-2] Seyyid Abdürrezzak b. Seyyid Ömer’in Ali Bey 
b. Ahmed’de olan alacağını tahsil ettiği
Mahmiye-i İstanbul’da Eskiodalar kurbunda Kazasker Mehmed Efendi mahal-
lesinde sâkin Mısr[î] es-Seyyid Abdürrezzak b. es-Seyyid Ömer nâm kimesne 
meclis-i şer‘-i şerîfde Havâss-ı Aliyye kazâsı müzâfâtından Terkos nâhiyesinde 
Kulfal nâm karye ahâlîsinden Ali Bey b. Ahmed nâm kimesne mahzarında ikrâr 
ve takrîr-i kelâm edip bundan akdem medîne-i Edirne’de mezbûr Ali Bey ye-
dimden iştirâ ve kabz eylediği dokuz köse? tülbent bahâlarından yetmiş guruş 
ve bir ceylan alacası bahâsından on beş guruş ve bir devât bahâsından otuz gu-
ruş ve bir ihrâm bahâsından sekiz guruş ve bir hünkârî tülbent bahâsından on 
iki guruş ve iktirâz ve kabz eylediği yüz on guruş, cem‘an mezbûr Ali Bey zim-
metinde hakkım olan iki yüz kırk beş guruşu mezbûr Ali Bey’den taleb ve da‘vâ 
eylediğimde, beynimizde nizâ‘-ı küllî vukū‘undan sonra muslihûn tavassut edip 
mezbûr Ali Bey ile beynimizde kırk guruş üzerine inşâ-i akd-i sulh ettiklerinde 
ben dahi sulh-ı mezbûru kabûl ve bedel-i sulh olan meblağ-ı mezbûr kırk gu-
ruşu mezbûr Ali Bey yedinden ahz u kabz ettiğimden sonra husûs-ı mezbûra 
müte‘allika âmme-i de‘âvâdan mezbûr Ali Bey’in ve meblağ-ı mezbûre kefîl 
olan Kasbar ve Serkis ve Sefer nâm Ermenilerin zimmetlerini ibrâ-i âm ile ibrâ 
ve iskāt eyledikde dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ahmed Bey b. İbrahim, Mehmed Çavuş b. Musa, Derviş Mehmed 
b. Mustafa, Dilaver Bey b. Abdullah, Şâhin Bey b. Abdullah, Mehmed b. Cafer, 
İbrahim Çelebi b. Mehmed ve gayruhüm.

336 [87a-1] Murad v. Zeron’un değirmen ve sair eşyalarını Bağdasar 
v. Mardiros ve Arutin v. Pilibos’a sattığı
Husûs-ı âti’l-beyânın mahallinde tahrîr iltimâs olunmağın savb-ı şer‘-i enver-
den Mevlânâ Hasan Efendi b. el-Hâc Mustafa irsâl olunup ol dahi mahmiye-i 
İstanbul’da Unkapanıkapısı hâricinde Loncayeri demekle ma‘rûf mevzi‘a varıp 
zeyl-i sahîfede muharrerü’l-esâmî olan müslimîn huzûrlarında akd-i meclis-i 
şer‘-i mübîn eyledikde mahmiye-i mezbûrede Kırkçeşme kurbunda vâki‘ ek-
mekçi fırınında ustageri olan Murad v. Zeron nâm zimmî meclis-i ma‘kūd-ı 
mezbûrda bâ‘is-i hâze’s-sifr Bağdasar v. Mardiros ve Arutin v. Pilibos nâm 
zimmîler muvâcehelerinde ikrâr ve takrîr-i kelâm edip zikri âtî akdin sudûruna 
değin silk-i mülkümde münselik olup fırın-ı mezkûr içinde üç sehimden iki 
sehim hissem olan on iki değirmen bârgir ve altı elek ve yirmi altı panakot ve 
dört sahan ve bir tava ve bir tencere ve bir kebe ve iki terâzi ve dört at yedek-
liği ve üç göğüslük ve dört kürek ve iki kalburu mezbûrân Bağdasar ile Arutin 
tarafından îcâb ve kabûlü hâvî bey‘-i bâtt-ı sahîh-i şer‘î ile elli bin akçeye bey‘ 
ve teslîm anlar dahi ber vech-i muharrer iştirâ ve kabûl ve tesellüm eyledikle-
rinden sonra meblağ-ı mezbûr elli bin akçemi mezbûrân Bağdasar ve Arutin 
bana edâ ve teslîm ben dahi yedlerinden bi’t-tamâm ahz u kabz eyledim dedik-
de gıbbe’t-tasdîki’ş-şer‘î husûs-ı mezbûr Mevlânâ-yı mezbûr mahallinden tahrîr 
ve ma‘an irsâl olunan Halil Beşe b. Ali ile meclis-i şer‘a gelip alâ vukū‘ihi inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc Veli b. el-Hâc Ramazan, Mehmed Ağa b. (  ) Kethüdâ-yı 
ekmekciyân, Ahmed Ağa Çavuş-ı kapan, İbrahim Bey Salcı, Seyyid Nasrullah Çe-
lebi b. ( ) Yiğitbaşı, Ahmed Çelebi b. İdris, Markor v. Toros, Arakil v. Murad, Av-
ram v. Serkis, Mardiros v. Avadik, Hazar v. Hayim, Mosis v. Agop, Murad v. Ovanes.

337 [87a-2] Mehmed b. Hasan’ın, Yani v. Aspolto aleyhindeki alacak 
davasından men edildiği
Mahmiye-i İstanbul’da Kızılminâre mahallesinde sâkin iken bundan akdem vefât 
eden Mehmed b. Yusuf nâm kimesnenin li ebeveyn ammisi oğlu olup ve hasren 
vârisi olan diğer Mehmed b. Hasan nâm kimesne meclis-i şer‘-i şerîfde bakkal 
tâ’ifesinden Yani v. Aspolto nâm zimmî muvâcehesinde üzerine da‘vâ ve takrîr-i 
kelâm edip mûrisim müteveffâ-yı mezbûr Mehmed hayâtında târih-i kitâbdan 
dört sene mukaddem mesfûr Yani’ye iki yüz esedî guruş karz ve teslîm ol dahi ye-
dinden iktirâz ve kabz edip kable’l-ahz fevt olmağla mezbûru bana edâ ve teslîme 
tenbîh olunmak matlûbumdur dedikde gıbbe’s-suâl ve akībe’l-inkâr müdde‘î-i 
mezbûrdan müdde‘âsını mübeyyine beyyine taleb olundukda ityân-ı beyyine-
den izhâr-ı acz edip istihlâf etmeğin mezbûr Yani’ye meblağ-ı mezbûr iki yüz 
esedî guruşu müteveffâ-yı mezbûrun yedinden iktirâz ve kabz etmeyip elân zim-
metinde vâcibü’l-edâ ve lâzımü’l-kazâ deyni olmadığına yemîn teklîf olundukda 
ol dahi alâ vefki’l-mes’ûl yemîn billâhi’llezî enzele’l-İncîle alâ İsâ aleyhi’s-selâm 
etmeğin mûcebince müdde‘î-i mezbûr diğer Mehmed bilâ-beyyine ber vech-i 
muharrer mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. el-Hâc Nurullah, İbrahim Beşe el-Mübâşir, Ah-
med Çelebi b. Mehmed, Ali b. Osman ve gayruhüm.

338 [87a-3] Râbia bt. Ahmed’in eşi Mehmed b. Yusuf ’dan muhâla‘a 
yoluyla boşandığı
Mahmiye-i İstanbul’da Akşemseddin mahallesi sâkinelerinden olup zâtı 
ma‘rifet-i şer‘iyye ile ârifân Osman b. el-Hâc Ömer ve İsmail b. Mustafa nâm 
kimesneler ta‘rîfleri ile mu‘arrefe olan Râbia bt. Ahmed nâm hâtun meclis-i 
şer‘-i şerîfde zevc-i dâhili bâ‘is-i hâze’l-kitâb Mehmed b. Yusuf nâm kimes-
ne mahzarında ikrâr ve takrîr-i kelâm edip zevcim mezbûr Mehmed zim-
metinde mütekarrir ve ma‘kūdun-aleyh olan mehr-i müeccelim ve nafaka-i 
iddet-i mu‘ayyene-i ma‘lûmem üzerlerine ve me’ûnet-i süknâm dahi kendi 
üzerime olmak üzre zevcim mezbûr Mehmed ile muhâla‘a-i sahîha-i şer‘iyye 
ile muhâla‘a edip ol dahi muhâla‘a-i mezbûreyi kabûl ettikden sonra eşyâ-i 
memlûkemden bir kilim ve bir döşek ve bir yorgan ve üç yastık ve bir seccâde 
ve bir ihrâm ve bir minder ve bir tahta iskemle ve bir şam‘dan ve dört sa-
han ve bir tencere ve bir kaban ve bir yüz yastığı ve bir çarşaf ve bir san-
dal kaftan ve bir hâre zıbın ve bir hamam döşemesi ve bir makrama ve bir 
don ve bir sepet sandığını mezbûr Mehmed bana def ‘ ve teslîm ben dahi ye-
dinden tamâmen ahz u kabz edip ba‘de’l-yevm hukūk-ı zevciyyete ve eşyâ-i 
mezkûreye müte‘allika âmme-i de‘âvâdan her birimiz âharın zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâdî aşer min Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, İsmail b. Mustafa, Mehmed b. Osman, 
Ahmed b. Abdullah, Ebûbekir b. Hüseyin, İbrahim b. Ahmed.

339 [87b-1] Kefaletten dolayı Ali Beşe b. Hasan’a borçlu olan Aslan 
v. Panayot’un borcunu ödemesi
Mahmiye-i İstanbul’da Abdi Subaşı mahallesi sâkinlerinden bâ‘is-i hâze’l-kitâb 
Ali Beşe b. Hüseyin nâm kimesne meclis-i şer‘-i şerîfde mahalle-i mezbûre 
sâkinlerinden Aslan v. Panayot nâm zimmî mahzarında üzerine da‘vâ ve takrîr-i 
kelâm edip bundan akdem gāib ani’l-meclis Karin nâm zimmîye altmış esedî 
guruşumu ikrâz ve teslîm ol dahi iktirâz ve tesellüm ettiğinden sonra meblağ-ı 
mezbûr altmış guruşa mezbûr Aslan tarafından emir [ve] kabûlü hâviye kefâlet 
ile kefîl olmuş idi hâlâ mezbûr Aslan’a suâl olunup meblağ-ı mezbûru kefâletine 
binâen bana edâ ve teslîme tenbîh olunmak matlûbumdur dedikde gıbbe’s-
suâl ve’l-inkâr müdde‘î-i mezbûrdan müdde‘âsını mübeyyine beyyine taleb 
olundukda mahmiye-i mezbûrede Balatkapısı dâhilinde el-Hâc İsâ mahalle-
si sâkinlerinden Ahmed Beşe b. Mustafa ve Ahmed Beşe b. Abdullah nâm ki-
mesneler li ecli’ş-şehâde meclis-i şer‘-a hâzırân olup istişhâd olunduklarında 
fi’l-hakīka bundan akdem müdde‘î-i mezbûr Ali Beşe altmış esedî guruşunu 
mezbûr Karin’e ikrâz ve teslîm ol dahi iktirâz ve kabz ettiğinden sonra mezbûr 
Aslan meblağ-ı mezbûr altmış guruşa tarafeynden emir ve kabûlü hâviye kefâlet 
ile bizim huzûrumuzda kefîl olmuş idi biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebince meblağ-ı mezbûr 
altmış guruşunu kefâletine binâen müdde‘î-i mezbûr Ali Beşe’ye edâ ve teslîme 
mezbûr Aslan’a tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâdis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Kemal Çelebi b. (  ), el-Hâc Mehmed b. Ali, el-Hâc Meh-
med b. Ahmed, Musa Halîfe b. Receb, İbrahim Çelebi b. Mehmed ve gayruhüm 
mine’l-hâzırîn.

340 [87b-2] Ali Ağa b. Hüseyin’in vefat eden Siyavuş b. Abdullah’ta 
bey‘ bi’l-istiğlâl yoluyla olan alacağını vârislerinden tahsili
Mahmiye-i İstanbul’da Kâtib Muslihiddin vakfına bi’l-fi‘l kāimmakām-ı mütevellî 
olan bâ‘is-i hâze’l-kitâb Ali Ağa b. Hüseyin nâm kimesne meclis-i şer‘-i şerîfde 
mahmiye-i mezbûrede Lâleli çeşme kurbunda Ahmed Ağa mahallesinde sâkin 
iken bundan akdem vefât eden el-Hâc Siyavuş b. Abdullah’ın hasren vârisleri 
ve terekesine vâzı‘ü’l-yed olan mu‘tıkının oğlu Sâlih Çelebi b. Cafer ile zevce-i 
metrûkesi Ayşe bt. Maden nâm hâtun tarafından husûs-ı âti’l-beyâna vekîl ol-
duğu zâtı ma‘rifet-i şer‘iyye ile ârifân Mehmed Çelebi b. Şaban ve İbrahim b. Se-
fer nâm kimesneler şehâdetleri ile şer‘an sâbit olup hâlâ zevci olan Hasan Çele-
bi b. Mustafa nâm kimesneler mahzarlarında üzerlerine takrîr-i da‘vâ ve tasvîr-i 
müdde‘â edip müteveffâ-yı mezbûr el-Hâc Siyavuş hayâtında silk-i mülkünde 
münselik olup mahalle-i mezbûrede vâki‘ bir tarafdan Hüseyin Çelebi menzi-
li ve bir tarafdan Ahmed Ağa vakfı olan menzil ve bir tarafdan Mehmed Çelebi 
tasarrufunda olan vakıf menzil ve bir tarafdan tarîk-i âm ile mahdûd &lt;&lt;lede’l-
ahâlî ve’l-cîrân ma‘lûmü’l-hudûd&gt;&gt; büyût-ı adîdeyi müştemil menzilini, târih-i 
kitâbdan on dört sene mukaddem vakf-ı mezbûra sâbıkan mütevellî olan Cafer 
Ağa nâm kimesneye her biri sekizer dirhem olmak üzre kırk dokuz riyâlî gu-
ruşa bi tarîki’l-istiğlâl bey‘ ve teslîm merkūm Cafer Ağa dahi bi’t-tevliyye mâl-ı 
vakf-ı mezbûr ile ber vech-i muharrer iştirâ ve tesellüm ettiğinden sonra seme-
ni olan meblağ-ı mezbûr kırk dokuz guruşu müteveffâ-yı mezbûr el-Hâc Si-
yavuş merkūm Cafer Ağa yedinden tamâmen ba‘de’l-ahz ve’l-kabz, mütevellî-i 
merkūm Cafer Ağa menzil-i mahdûd-ı mezkûru gıbbe’t-tahliyyeti’ş-şer‘iyye 
ve’t-tekābuzi’l-mer‘î beynlerinde ma‘lûme ücret ile merkūm el-Hâc Siyavuş'a 
îcâr ve teslîm ol dahi istîcâr ve kabûl ve tesellüm edip menzil-i mahdûd-ı 
mezkûr ber vech-i muharrer tasarruflarında iken vefât etmekle cem‘an kırk do-
kuz riyâlî guruşu müteveffâ-yı mezbûrun tereke-i vâfiyesinden bana edâ ve 
teslîme tenbîh olunmaları matlûbumdur dedikde gıbbe’s-suâl mezbûrân Sâlih 
ve Hasan Çelebi cevâblarında, tereke-i müteveffâ-yı mezbûra ber vech-i muhar-
rer vâzı‘ü’l-yed olduklarını asâleten ve vekâleten ikrâr, lâkin husûs-ı mezkûru 
bi’l-külliye her biri inkâr etmeğin müdde‘î-i mezbûrdan müdde‘âsını mübeyyi-
ne beyyine taleb olundukda udûl-i [88a] müslimînden umdetü’l-müderrisînü’l-
kirâm Sâlih Efendi b. Mustafa ve Kâtib Muslihiddin mahallesi ahâlîsinden Mü-
ezzin Mehmed Çelebi b. Mustafa ve Mehmed Çelebi b. Yahya ve Mustafa Çe-
lebi b. Abdullah ve Uzun Yusuf mahallesinde sâkin kayyım Osman Çelebi b. 
Hüseyin nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka müteveffâ-yı mezbûr el-Hâc Siyavuş hayâtında 
hudûd-ı mezkûre ile mahdûd olan menzil-i mezbûru yedinde mülkü oldu-
ğu hâlde sâbıkan vakf-ı mezbûra mütevellî olan merkūm Cafer Ağa’ya târih-i 
kitâbdan on dört sene mukaddem her biri sekizer dirhem olmak üzre kırk do-
kuz riyâlî guruşu bi tarîki’l-istiğlâl bizim huzûrumuzda bey‘ ve teslîm merkūm 
Cafer Ağa dahi mâl-ı vakf-ı mezbûr ile ber vech-i muharrer ba‘de’l-iştirâ ve’t-
teslîm semeni olan meblağ-ı mezbûr kırk dokuz riyâlî guruşu merkūm el-Hâc 
Siyavuş’a tamâmen def ‘ ve teslîm ol dahi merkūm Cafer Ağa yedinden ahz u 
kabz eylediğinden sonra mütevellî-i merkūm Cafer Ağa menzil-i mahdûd-ı 
mezkûru gıbbe’t-tahliyyeti’ş-şer‘iyye ve’t-tekābuzi’l-mer‘î ücret-i ma‘lûme ile 
merkūm el-Hâc Siyavuş’a huzûrumuzda îcâr ve teslîm ol dahi istîcâr ve kabûl 
ve tesellümetmiş idi biz bu husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince meblağ-ı mezbûr kırk dokuz riyâlî gu-
ruşu müteveffâ-yı mezkûrun tereke-i vâfiyesinden müdde‘î-i mezbûr Ali Ağa’ya 
edâ ve teslîme mezbûrân Sâlih Çelebi ve Hasan Çelebi’ye tenbîh olunmağın mâ 
vaka‘a bi’t-taleb ketb olundu.
Fi’l-yevmi’l-âşir min şehri Rebî‘ilevvel li sene seb‘a ve semânîn ve elf min hicre-
ti men lehü’l-izzi ve’ş-şeref.
Şuhûdü’l-hâl: Ali Efendi b. Mehmed, Mehmed b. Osman, Haydar Çelebi b. Ab-
dullah, Mustafa Çelebi b. Halil, İbrahim Çelebi b. Ahmed, Veli Beşe b. Mahmud 
ve gayruhüm mine’l-hâzırîn.

341 [88a-1] Ayşe bt. Şaban Efendi’nin dükkânları ile mahzenini eşi 
Süleyman Efendi b. Mehmed’e hibe ettiği
Husûs-ı âti’l-beyânın mahallinde tahrîri iltimâs olunmağın şerî‘at-ı mergūbeden 
Mevlânâ el-Hâc Hasan Efendi irsâl olunup ol dahi mahmiye-i İstanbul’da Ha-
san Paşa mahallesinde sâkine fahrü’l-muhadderât Ayşe bt. Şaban Efendi nâm 
Hâtun’un menziline varıp zeyl-i vesîkada mastûrü’l-esâmî müslimîn huzûrunda 
akd-i meclis-i şer‘-i hatîr eyledikde zâtı Müezzin İbrahim Çelebi b. Mehmed ve 
Müezzin Mehmed Halîfe b. Rıdvan ta‘rîfleriyle mu‘arrefe olan mezbûre Ayşe 
Hâtun meclis-i ma‘kūd-ı mezbûrda işbu sâhibü’l-kitâb zevci fahrü’l-müderrisîn 
Süleyman Efendi b. Mehmed mahzarında ikrâr-ı tâm ve takrîr-i kelâm edip 
mahmiye-i merkūmede merhûm İlyas Bey vakfına arsasının yevmî üçer akçe 
mukāta‘a-i kadîmesi olup bey‘-i âtî sudûruna değin taht-ı tasarrufumda olan 
mahmiye-i mezbûrede Karagümrük nâm mevzi‘de vâki‘ bir tarafdan Kethüdâ 
Kadın vakfı ve bir tarafdan Cafer Ağa dükkânı ve iki tarafdan tarîk-i âm ile 
mahdûd, biri kebabçı ve biri ekmekçi ve biri kasab ve biri berber ve biri kaz-
gancı dükkânları ki cem‘an beş bâb mülk dükkân ve bir bâb mülk mahzen-
de olan hisse-i şâyi‘amı zevcem mezbûr Süleyman Efendi’ye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile nakd-i râyic fi’l-vakt otuz bin akçe-
ye bey‘ ve teslîm ol dahi minvâl-i muharrer üzre iştirâ ve tesellüm ve kabz ey-
ledikden sonra semeni olan meblağ-ı mezbûr otuz bin akçeyi hibetü’d-deyn 
mimmen aleyhi’d-deyn câiz mısdâkınca zevcim mezbûr Süleyman Efendi’ye 
hibe-i sahîha-i şer‘iyye ile hibe edip ol dahi meclis-i hibede ittihâb ve kabûl ey-
ledi ba‘de’l-yevm zikr olunan beş bâb dükkân ve bir bâb mahzende olan hisse-i 
şâyi‘am zevcim mezbûr Süleyman Efendi’nin mülk-i müşterâsıdır, keyfe mâ yeşâ’ 
ve yahtâr mutasarrıf olsun, vechen mine’l-vücûh sebeben mine’l-esbâb benim 
alâka ve medhalim kalmadı dedikde gıbbe’t-tasdîki’ş-şer‘î husûs-ı mezbûru 
[88b] Mevlânâ-yı mezbûr mahallinde tahrîr ve ma‘an irsâl olunan Veli ile 
meclis-i şer‘a gelip alâ vukū‘ihi inhâ ve takrîr etmeğin mâ vaka‘a bi’l-ibtigā ketb 
olundu.
Fi’l-yevmi’s-sâdis min Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Veli b. Nasûh, es-Seyyid Cemaleddin b. es-Seyyid Ahmed, 
İsmail Çelebi b. İbrahim, Ahmed Çelebi b. Yusuf el-Müezzin, Hasan Çelebi b. 
Hüseyin el-Kayyım, Derviş Mehmed Çelebi b. Mustafa el-Müezzin, el-Hâc Yu-
suf b. Âbidin terzi, Mehmed b. Abdullah.

342 [88b-1] İbrahim b. Musa’nın Dellâl Ali Beşe ile olan davasında 
eski İzmir kadısı Seyyid Mehmed Efendi’nin çukadârı Mehmed 
Beşe’nin arabuluculuk için haksız yere aldığı para konusunda 
sulh sağlandığı
Husûs-ı âti’l-beyânın mahallinde tahrîr iltimâs olunmağın şerî‘at-ı mergūbeden 
Mevlânâ el-Hâc Hasan Efendi b. el-Hâc Mehmed irsâl olunup ol dahi mahmiye-i 
İstanbul’da el-Hâc Ferhad mahallesinde sâkin vilâyet-i Anadolu’da sâbıkan 
medîne-i İzmir kadısı olan a‘lemü’l-ulemâ’i’l-izâm zübdetü’l-fuzalâ’i’l-fihâm 
Fenârîzâde es-Seyyid Mehmed Efendi hazretlerinin sa‘âdet-hânelerine va-
rıp zeyl-i vesîkada mastûrü’l-esâmî müslimîn huzûrunda akd-i meclis-i şer‘-i 
hatîr eyledikde medîne-i mezbûre mahallâtından Yenimahalle ahâlîsinden 
olup mahmiye merkūmede Sultan Selim kurbunda Mustafa Paşa mahallesin-
de bi tarîki’l-müsâfere sâkin el-Hâc İbrahim b. Musa nâm kimesne meclis-i 
ma‘kūd-ı mezbûrda, mûmâ-ileyh es-Seyyid Mehmed Efendi ve çukadârları 
olan Mehmed Beşe b. Ahmed mahzarlarında ikrâr-ı tâm ve takrîr-i kelâm edip 
mûmâ-ileyh es-Seyyid Mehmed Efendi’nin hîn-i kazâsında medîne-i merkūme 
ahâlîsinden ve Dellâl Ali Beşe [nâm] kimesne ile bir husûsa müte‘allika da‘vâm 
olmağın mezbûr Mehmed Beşe beyninizi ıslâh edeyim deyû medîne-i mezbûre 
ahâlîsinden Yaycızâde Mehmed Efendi yediyle iki yüz guruş, cem‘an üç yüz gu-
ruşumu bi gayr-ı vech ahz u kabz eylediler deyû taleb ve da‘vâ ve bi tarîki’l-inkâr 
edip beynimizde münâza‘ât-ı kesîre ve muhâsamât-ı şedîde cereyânından son-
ra el-hâletü hâzihî beynimizde muslihûn tavassut edip mûmâ-ileyh es-Seyyid 
Mehmed Efendi mezbûr Mehmed Beşe da‘vâ-yı mezbûremden beni otuz kıt‘a 
esedî guruşa inşâ-i akd-i sulh eylediklerinde ben dahi sulh-ı mezbûru kabûl 
ve bedel-i sulh olan meblağ-ı mezbûr otuz guruşu yedlerinden bi’t-tamâm 
ve’l-kemâl ahz u kabz eyledim ba‘de’l-yevm husûs-ı mezbûra müte‘allika cemî‘ 
de‘âvî ve mütâlebâtdan mûmâ-ileyh es-Seyyid Mehmed Efendi mezbûr Meh-
med Beşe’nin zimmetlerin ibrâ-i âmm-ı kātı‘ü’n-nizâ‘la ibrâ ve iskāt eyledim 
dedikde gıbbe’t-tasdîki’ş-şer‘î husûs-ı mezbûru Mevlânâ-yı mezbûr mahallinde 
tahrîr ve ma‘an irsâl olunan Veli b. Halil nâm kimesne ile meclis-i şer‘a gelip alâ 
vukū‘ihi inhâ ve takrîr-i kelâm etmeğin mâ vaka‘a bi’t-taleb ketb olundu.
Fi’l-yevmi’l-âşir min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Umdetü’l-müderrisînü’l-kirâm [ve’l-] muhakkikīni’l-fihâm 
Fenârîzâde es-Seyyid Mehmed Efendi, fahrü’l-kuzât Ahmed Efendi b. Abdül-
kerim Efendi, Hüseyin Efendi b. Babil?, Seyyid Halil Nakîb-i Kütahya sâbıkan, 
Fazlı Efendi b. Süleyman ve gayruhüm mine’l-hâzırîn.

343 [89a-1] Vefat eden İmamzâde Mehmed Kadri’nin küçük 
çocuklarının haraba yüz tutan evindeki hisselerini Sâliha 
bt. Abdullah’a sattıkları
Mahmiye-i İstanbul’da Avratpazarı kurbunda Canbâziye mahallesinde sâkin 
iken bundan akdem vefât eden İmâmzâde Mehmed Kadri Efendi’nin verâseti, 
zevce-i metrûkeleri Ârife bt. Abdullah ile sulbiye kebîre kızı Hatice ve sulbiye 
sagīre kızları Fâtıma ve Ayşe ve Emetullah’a ve sulbî sagīr oğulları Şeyh Meh-
med Çelebi ve Mustafa Çelebi’ye münhasıra olduğu şer‘an zâhir ve mütehak-
kik oldukdan sonra mezbûre Ârife Hâtun ve Perizat Hâtun ve Hatice Hâtun ta-
raflarından husûs-ı âti’l-beyâna vekîlleri olduğu zâtlarını ma‘rifet-i şer‘iyye ile 
ârifân Mehmed Çelebi b. Hüseyin ve Ahmed Çelebi b. Mustafa nâm kimesne-
ler şehâdetleri ile şer‘an vekâlet-i sâbite olan Şeyh Mehmed Efendi b. Abdul-
lah vekâleten ve sıgār-ı mezbûrûn Şeyh Mehmed Çelebi ve Mustafa Çelebi ve 
Fâtıma ve Ayşe ve Emetullah’ın tesviye-i umûrlarıyçün vasiyy-i muhtârları olan 
Ahmed Ağa b. Mehmed nâm kimesne vesâyeten meclis-i şer‘-i şerîfde zât[ı] 
ma‘rifet-i şer‘iyye ile ârifân hâlâ zevci Hüseyin Çelebi b. Abdullah ve Musta-
fa Çelebi b. Abdullah nâm kimesne ta‘rîfleri ile mu‘arrefe olan râfi‘atü hâze’l-
kitâb Sâliha bt. Abdullah nâm hâtun mahzarında ikrâr ve takrîr-i kelâm edip 
müteveffâ-yı merkūmun terekesinden olup mahalle-i mezbûrede vâki‘ bir ta-
rafdan müteveffâ-yı merkūmun vakfı olan odalar ve bir tarafdan Haydar Ağa 
vakfı olan arsa ve bir tarafdan İsmihân Hâtun mülkü ve bir tarafdan tarîk-i hâs 
ile mahdûd, dâhiliyyesinden iki bâb oda ve bir kiler ve bir dehliz ve tahtânî 
bir matbah ve bir kiler ve bir su kuyusu ve cüneyne ve kenîfi muhtevî olup 
[ve] hâriciyyesinde, bir bâb fevkānî oda ve bir sofa ve bir bâb tahtânî oda ve 
bir ahır ve havlu ve kenîfi müştemil menzil harâbe müşrif olup îcâr olunduk-
da hâsılı harcına vefâ etmediğinden mâ‘adâ verese-i kibâr menzil-i mezbûrdan 
hisselerini bey‘ murâd etmekle sıgārın dahi hisselerini ma‘an bey‘ sıgāra 
zarar-ı teşkīsi def ‘i her vechile enfa‘ olmağla menzil-i mezbûr sûk-ı sultânîde 
nidâ ve müzâyede olundukda bin iki yüz yetmiş beş guruşda mezbûr Sâliha 
üzerinde karâr edip ziyâde ile tâlib-i âhar zuhûr etmeyip ve meblağ-ı mezbûr 
menzil-i mezbûrun semen-i misli olduğu zeyl-i vesîkada muharrerü’l-esâmî 
olan müslimîn ihbârıyla müte‘ayyin olmağın menzil-i mezbûr cümle tevâbi‘ ve 
levâhıkı ve kâffe-i menâfi‘ ve merâfık ile mezbûre Sâliha’ya meblağ-ı mezbûr 
bin iki yüz yetmiş beş guruşa bey‘-i bâtt-ı sahîh-i şer‘î ile bey‘ ve teslîm ol dahi 
ber vech-i muharrer iştirâ ve tesellüm ve kabz eyledikden sonra semen-i olan 
meblağ-ı mezbûr bin iki yüz yetmiş guruşu vekâlet ve vesâyetimiz hasebiyle 
mezbûre Sâliha yedinden tamâmen ahz u kabz eyledik ba‘de’l-yevm menzil-i 
mahdûd-ı mezkûr mezbûre Sâliha’nın mülk-i müşterâsı olmuşdur, keyfe mâ 
yeşâ’ ve yahtâr mutasarrıfe olsun dediklerinde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sânî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Çelebi b. Ebûbekir, Şaban Efendi el-İmâm, Abdullah b. 
( ), Sâlih Efendi b. ( ), Hüseyin Çelebi b. ( ) İbrahim Efendi b. Mehmed, Hüseyin 
Efendi b. Mehmed Çelebi el-Müezzin.

344 [89a-2] İbrahim Ağa b. Gıyabeddin’in el-Hâc Ahmed Ağa b. Hasan 
ile anlaşarak ev satış işlemini iptal ettiği ve parasını geri aldığı
Mahrûse-i Üsküdar’da Hâce Hâtun mahallesi sâkinlerinden İbrahim Ağa b. Gı-
yaseddin nâm kimesne meclis-i şer‘-i şerîf-i lâzımü’t-teşrîfde, fahrü’l-akrân 
bâ‘is-i hâze’l-kitâb el-Hâc Ahmed Ağa b. Hasan nâm kimesne mahzarında 
ikrâr ve takrîr-i kelâm edip merkūm el-Hâc Ahmed Ağa bin seksen beş senesi 
Şevvâli’nin yedinci günü yedinde mülkü olup mahalle-i mezbûrede vâki‘ bir ta-
rafdan el-Hâc Mehmed Odabaşı mülkü ve bir tarafdan Yusuf bin Abdullah mül-
kü ve bir tarafdan tarîk-i hâs ve bir tarafdan tarîk-i âm ile mahdûd, fevkānî dört 
bâb oda ve tahtânî dört bâb oda ve bir tahtapûş ve bir kiler ve ahır ve kenîfi 
ve iki bi’r-i mâyı ve bir mikdâr havluyu müştemil menzilini bi cümleti’t-tevâbi‘ 
ve’l-levâhık iki yüz yirmi guruşa bana bey‘ ve teslîm ben dahi ba‘de’l-iştirâ ve’t-
tesellüm semen-i mezbûru merkūm el-Hâc Ahmed Ağa’ya edâ ve teslîm ol dahi 
ahz u kabz ettiğinden sonra târih-i kitâbdan bir ay [89b] mukaddem rızâmızla 
bey‘-i mezbûru merkūm el-Hâc Ahmed Ağa ile fesh ve ikāle edip menzil-i 
mezbûru merkūm el-Hâc Ahmed Ağa’ya teslîm ol dahi kabz ve tesellümetmiş 
idi hâlâ semen-i mezbûr iki yüz yirmi guruşu merkūm el-Hâc Ahmed Ağa bana 
edâ ve teslîm ben dahi yedinden ahz u kabz edip husûs-ı mezbûra müte‘allika 
da‘vâdan merkūm el-Hâc Ahmed Ağa’nın zimmetini ibrâ ve iskāt eyledim de-
dikde gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-taleb ketb olundu.
Fi’l-yevmi’l-âşir min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Efendi imâm-ı mahalle-i Fîrûz Ağa, el-Hâc Şaban b. (  ), 
Mahmud Çelebi b. ( ), Hüseyin Beşe b. ( ), İsâ Çelebi b. ( ), Yusuf Beşe b. ( ), Meh-
med Çelebi b. Abdullah, İbrahim Çelebi b. Mehmed, Hüseyin b. Ebûbekir.

345 [89b-1] Öldürülen Ümmühâni bt. Mehmed’in vârislerinin, katil 
zanlısı Seyyid Süleyman Çelebi b. Yusuf ile sulh oldukları
Husûs-ı âti’l-beyânın mahallinde tahrîri için bi’l-iltimâs savb-ı şer‘-i şerîf-i en-
verden irsâl olunan Mevlânâ es-Seyyid Muharrem Efendi b. es-Seyyid İsma-
il Efendi mahmiye-i İstanbul hısnı ebvâbından Yenikapı hâricinde Abdi Suba-
şı mahallesinde sâkine iken bundan akdem maktûlen vefât eden Ümmühâni 
bt. Mehmed Efendi’nin veresesinin mahalle-i mezbûrede vâki‘ yalı ta‘bîr olu-
nur menzillerine varıp zeyl-i kitâbda muharrerü’l-esâmî olan udûl-i müslimîn 
ve sikāt-ı muvahhidîn mahzarlarında akd-i meclis-i şer‘-i mübîn eyledikde 
müteveffâ-yı mezbûre Ümmühâni Hâtun’un verâseti zevc-i metrûkü Ali Beşe 
b. Mehmed ile sadrî sagīr oğlu İbrahim Çelebi’ye ve sadrî kebîr oğlu Meh-
med Çelebi’ye ve vâlidesi Gevher bt. İbrahim nâm hâtuna münhasıra olduğu 
şer‘an zâhir ve mütehakkik oldukdan sonra mezbûr Ali Beşe kendi tarafından 
asâleten ve sagīr-i mezbûr İbrahim Çelebi’nin babası ve velîsi olmağla velâyeten 
ve mezbûr Mehmed Çelebi dahi asâleten ve mezbûre Gevher Hâtun tarafından 
husûs-ı âti’l-beyâna vekîl olduğu mezbûre Gevher Hâtun’un zâtını ma‘rifet-i 
şer‘iyye ile ârifân umdetü’l-eimmeti’l-kirâm Mehmed Efendi b. Mehmed Efen-
di ve Hasan Ağa b. Bayram nâm kimesneler şehâdetleri ile şer‘an sâbit olan 
el-Hâc Yusuf b. Bünyad nâm kimesne vekâleten meclis-i ma‘kūd-ı mezbûrda, 
bâ‘is-i hâze’l-kitâb es-Seyyid Süleyman Çelebi b. Yusuf nâm kimesne tarafın-
dan kezâlik husûs-ı câ’i’z-zikre vekîl olduğu kıdvetü’l-emâcid ve’l-ekârim es-
Seyyid Mehmed Çavuş b. es-Seyyid Yusuf ve es-Seyyid Mustafa Çavuş b. es-
Seyyid Nasûh şehâdetleri ile şer‘an sâbit olan Hüseyin Ağa b. Şaban nâm kimes-
ne mahzarında her biri ikrâr ve takrîr-i kelâm edip bundan akdem mezbûre 
Ümmühâni Hâtun menzil-i mezbûrda katl olunup ve eşyâsından yüz elli gu-
ruş ve bir çift zümrüd küpe ve yirmi guruş kıymetli hurda altın düğme ahz 
olundukdan sonra müvekkil-i mezbûr es-Seyyid Süleyman Çelebi menzil-i 
mezbûrun kurbunda vâki‘ mahzende müste‘cir olmağla mezbûre Ümmühâni’yi 
katl eyledin deyû mezbûre Ümmühâni’nin diyetini ve eşyâ-i mezbûreyi bun-
dan akdem taleb ve da‘vâ eylediğimizde, müvekkil-i mezbûr es-Seyyid Süley-
man Çelebi bi’l-külliye inkâr edip ve bizim dahi müdde‘âmızı isbâtdan aczimiz 
olup ve mezbûr es-Seyyid Süleyman Çelebi’nin dahi yemîn etmesi mukarrer ol-
mağla sulh sagīr-i mezbûr İbrahim Çelebi hakkında dahi enfa‘ olmağla beyni-
mizde muslihûn tavassut edip da‘vâ-yı mezkûremizden yüz seksen esedî guruş 
üzerine mezbûr es-Seyyid Süleyman Çelebi ile beynimizde inşâ-i akd-i sulh et-
tiklerinde biz dahi sulh-ı mezbûru asâleten ve vekâleten kabûl ve bedel-i sulh 
olan meblağ-ı mezbûr yüz seksen esedî guruşu vekîl-i mezbûr Hüseyin Ağa ye-
dinden [90a] her birimiz tamâmen ahz u kabz ettiğimizden sonra müteveffâ-yı 
mezbûre Ümmühâni Hâtun’un diyetini ve eşyâ-i mezkûreye müte‘allika âmme-i 
de‘âvâdan her birimiz asâleten ve vekâleten ve velâyeten müvekkil-i mezbûr 
es-Seyyid Süleyman Çelebi’nin zimmetini ibrâ-i âmm-ı kātı‘ü’l-hısâm ile ibrâ 
ve iskāt eyledik ve vekîl-i mezbûr Hüseyin Ağa dahi bedel-i sulh olan meblağ-ı 
mezbûr yüz seksen esedî guruşa ve müvekkil-i mezbûr es-Seyyid Süleyman’ın 
mahzen-i mezkûr içinde zâyi‘ olan bir kara kılıç ve bir köhne çuka serhaddî ve 
iki çuka mintan ve bir hilâlî kaftana müte‘allika âmme-i de‘âvâdan bizim zim-
metimizi ve müvekkile-i mezbûre Gevher’in zimmetini ibrâ ve iskāt eyledi de-
diklerinde gıbbe’t-tasdîki’ş-şer‘î husûs-ı mezbûru Mevlânâ-yı mezbûr mahallin-
de tahrîr ve ma‘an irsâl olunan Mehmed Çelebi b. Abdullah ile meclis-i şer‘a ge-
lip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Es-Seyyid Mehmed Efendi b. es-Seyyid Hasan, Yağkapanı’nda 
Cum‘a Şeyhi olan umdetü’l-meşâyih Üveys Efendi b. Hasan, es-Seyyid Musta-
fa Çavuş b. es-Seyyid Mehmed, Mehmed Çelebi b. Hasan tâbi‘-i nakībü’l-eşrâf, 
Abdülkādir Efendi b. Hüseyin.

346 [90a-1] Vefat eden Abdullah Efendi’nin vârisleri Hatice ve 
Afife bt. Abdullah’ın diğer vâris Ayşe bt. Mehmed’in elindeki 
evden kendilerine hisse düştüğü iddiasıyla açtıkları davada 
haksız oldukları
Mahmiye-i İstanbul’da Harrat Kemal mahallesinde sâkin iken vefât eden Ab-
dullah Efendi b. Abdurrahman’ın verâseti, zevce-i metrûkesi Hatice bt. Meh-
med ile sulbiye kebîre kızı Afîfe’ye ve vâlidesi Ayşe bt. Mehmed’e ve li ebeveyn 
kız karındaşı Râbia nâm hâtunlara münhasıra olduğu şer‘an mütehakkik ol-
dukdan sonra mezbûretân Hatice ve Afîfe taraflarından husûs-ı âti’l-beyâna 
vekîlleri olduğu mezbûretânın zâtlarını ma‘rifet-i şer‘iyye ile ârifân mahalle-i 
mezbûre sâkinlerinden Ali Çelebi b. Hasan ve Şâhin Çelebi b. Abdullah nâm 
kimesneler şehâdetleri ile şer‘an sâbit olan el-Hâc Receb b. Mustafa meclis-i 
şer‘-i şerîfde mezbûre Ayşe Hâtun’un tarafından husûs-ı âti’l-beyâna vekîl ol-
duğu kezâlik mezbûre Ayşe’nin zâtını ma‘rifet-i şer‘iyye ile ârifân şâhidân-ı 
mezbûrân Ali Çelebi ve Şâhin şehâdetleri ile şer‘an sâbit olan Hüseyin Çelebi b. 
İbrahim nâm kimesne mahzarında bi’l-vekâle üzerine da‘vâ ve takrîr-i kelâm 
edip müteveffâ-yı mezbûr Abdullah Efendi’nin terekesinden olup mahmiye-i 
mezbûrda Neslişah mahallesinde vâki‘ bir tarafdan kireçhâne ve bir tarafdan 
Sâliha Hâtun mülkü ve bir tarafdan mezbûre Rabi‘a hâtun mülkü ve bir ta-
rafdan tarîk-i âm ile mahdûd olup fevkānî iki bâb oda ve bir sofa ve tahtânî 
iki oda ve bir ahır ve bir su kuyusu ve bir kenîf ve bir cüneyneyi müştemil 
mülk menzile, müvekkile-i mezbûre Ayşe Hâtun bi gayri hakkın vaz‘-ı yed 
eder hâlâ vekîl-i mezbûr Hüseyin Çelebi’ye suâl olunup menzil-i mahdûd-ı 
mezbûrdan müvekkilelerim mezbûretân Hatice ve Afîfe’ye isâbet eden hisse-i 
şer‘iyyelerinin alıverilmesi bi’l-vekâle matlûbumdur dedikde gıbbe’s-suâl 
vekîl-i mezbûr Hüseyin Çelebi cevâbında müteveffâ-yı mezbûr Abdullah Efen-
di hayâtında târih-i kitâbdan iki sene mukaddem menzil-i mahdûd-ı mezbûru 
müvekkile-i mezbûre Ayşe Hâtun ba‘de’t-tahliyyeti’ş-şer‘iyye hibe-i sahîha-i 
şer‘iyye ile hibe ve teslîm ol dahi meclis-i hibede ittihâb ve kabûl etmekle vaz‘-ı 
yed eder [90b] deyû def ‘ ile mukābele edicek gıbbe’l-istintâk ve’l-inkâr vekîl-i 
mezbûr Hüseyin Çelebi def ‘-i mezbûrunu mübeyyine beyyine taleb olunduk-
da zikr olunan Neslişah mahallesi imâmı olan Mustafa Efendi b. Ali ve Ali 
Çelebi b. Abdullah nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka müteveffâ-yı mezbûr Abdullah hayâtında 
târih-i kitâbdan iki sene mukaddem zikr olunan Neslişah mahallesinde vâki‘ 
menzil-i mahdûd-ı mezbûru vâlidesi müvekkile-i mezbûre Ayşe Hâtun’a 
ba‘de’t-tahliyyeti’ş-şer‘iyye bizim huzûrumuzda hibe-i sahîha-i şer‘iyye ile hibe 
ve teslîm ol dahi meclis-i hibede ittihâb ve kabûl eyledi biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye eyle-
diklerinde şâhidân-ı mezbûrânın keyfiyyet-i hâllerini suâl için savb-ı şer‘den 
Mevlânâ es-Seyyid Muharrem Efendi zikr olunan Neslişah mahallesine varıp 
ahâlîsinden Ali Efendi b. Süleyman ve Mehmed Çelebi b. Abdullah ve İbra-
him Çelebi b. Halil ve Sinan b. Ahmed ve Numan b. Abdullah ve Murtaza Çe-
lebi b. Mehmed, Mustafa ve İbrahim Çelebi b. Ahmed ve Şeyh Mehmed Çele-
bi b. Mehmed nâm kimesnelerden suâl olundukda her biri şâhidân-ı mezbûrân 
Mustafa Efendi ve Ali Çelebi için adl ve makbûlü’ş-şehâdedir deyû haber ver-
diklerini Mevlânâ-yı mezbûr mahallinde tahrîr ve ma‘an irsâl olunan İsmail b. 
Mehmed ile meclis-i şer‘a gelip alâ vukū‘ihi inhâ ve takrîr etmeğin sırren ve 
alenen ta‘dîl ve tezkiyye olunduklarından sonra şehâdetleri makbûle olmağın 
mûcebince vekîl-i mezbûr el-Hâc Receb bî-vech mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’l-âşir min Rebî‘ilevvel li sene seb‘a ve semânîn ve elf.
Şuhûdü’l-hâl: Ali Efendi b. Süleyman, el-Hâc Mustafa b. Tevekkül, Mehmed 
Ağa kethüdâyü’l- muhzırân, Osman Çelebi b. Ömer, Şeyh Mehmed Efendi b. 
Mehmed, Musa Efendi b. Ahmed, Ebûbekir b. Hüseyin ve gayruhüm mine’l-
hâzırîn.







347 [90b-1] Vefat eden Ali Çavuş’un Mehmed Ağa b. Sinan’a 
borcuna karşılık rehin verdiği evin, satılarak 
borcunun ödenmesi
Mahmiye-i İstanbul’da Kızıltaş mahallesi sâkinlerinden fahrü’l-akrân bâ‘is-i 
hâze’l-kitâb Mehmed Ağa b. Sinan nâm kimesne meclis-i şer‘-i şerîfde takrîr-i 
kelâm ve ta‘bîr ani’l-merâm edip mezbûr Osman Paşa’nın hazînedârı yeniçeri 
çavuşlarından oldukdan sonra mahmiye-i mezbûrede Çıkrıkçı Kemal mahal-
lesi sâkinlerinden iken bundan akdem vefât eden Ali Çavuş nâm kimesne bin 
yetmiş sekiz senesi şehri Ramazânın üçüncü günü yedimdenlediği iki bin dört yüz top çadır bezi bahâlarından zimmetinde hakkım olan üç 
bin guruş mukābelesinde yedinde mülk olup zikr olunan Çıkrıkçı Kemal ma-
hallesinde vâki‘ bir tarafından Ömer Beşe mülkü ve bir tarafdan tarîk-i âm ve 
iki tarafdan müte’ehhilîn odaları ile mahdûd büyût-ı adîdeyi müştemil menzili-
ni bana rehin vaz‘ ve teslîm ben dahi irtihân ve tesellüm ettiğimden sonra kable 
edâi’d-deyn ve fekki’r-rehin mezbûr Ali Çavuş vefât edip bin seksen altı senesi 
Muharremi gurresinde Mahmud Paşa nâibi olan Abdülhalim Efendi huzûrunda 
tarafımdan vekîlim olan Sunullah Efendi nâm kimesne müteveffâ-yı mezbûr 
Osman Paşa'nın yedinde rehin olmak üzre menzil-i mezbûra vâzı‘atü’l-yed olan 
zevcesi Havvâ bt. Mehmed Ağa nâm hâtun tarafından vekîl-i sâbitü’l-vekâlesi 
Emine bt. Mehmed nâm hâtun ile terekesinin sülüs-i erbâ‘ı beytülmâle âid ol-
mağla kezâlik vâzı‘ü’l-yed olan defterdâr kāimmakāmı olan Hasan Efendi tara-
fından bâ‘isü’l-vekâle vekîl olan Hasan Ağa b. Hamza mahzarlarında menzil-i 
mezbûr müteveffâ-yı mezbûr Osman Paşa'dan mukaddem benim yedimde re-
hin olduğunu şuhûd-ı udûl ile isbât dahi edip mûcebince hükm-i şer‘î lâhık ol-
muş idi hâlâ menzil-i mezbûr bin yetmiş sekiz senesinden beri yedimde rehin 
olup müteveffâ-yı mezbûr Ali Çavuş'un hasren vârisleri olan zevcesi Ümmühâni 
Hâtun ile karındaşı oğlu Yusuf Ağa nâm kimesne dahi gaybet-i münkatı‘a ile 
gāibler olmağla [91a] menzil-i mezbûr semen-i misli ile bey‘ ve kabz ve sü-
mün semeninden meblağ-ı mezbûr üç bin guruş hakkımı istîfâya, fazla kalır-
sa yedimde hıfza taraf-ı şer‘den bana izin verilmek matlûbumdur dedikde ka-
ziyye minvâl-i muharrer üzre olup menzil-i mezbûr merkūm Mehmed Ağa ye-
dinde rehin olup müteveffâ-yı mezbûrun vârisleri dahi gaybet-i münkatı‘a ile 
gāibler olduğu zeyl-i vesîkada muharrerü’l-esâmî olan müslimîn ihbârlarıyla 
müte‘ayyin olup ve Fetâvâ-yı Bezzâziyye’de dahi el-münyetü li’l-mürtehin 
bey‘i’r-rehni bi icâzeti’l-hâkimi ve ahaze deynehu inkâne’r-râhin gāiben lâ-
yu‘rafu mevtühü ve hayâtühü deyû tasrîh olunmağın mûmâ-ileyh Mehmed 
Ağa’ya menzil-i mezbûru semen-i misli ile ba‘de’l-bey‘ deyn-i merkūm istîfâ ve fazlasın vâris için hıfza taraf-ı şer‘den ber vech-i muharrer izin verilip mâ vaka‘a 
bi’t-taleb ketb olundu.
Fî selh-i Saferi’l-hayr sene seb‘a ve semânîn ve elf.
Şuhûdü’l-hâl: Fahrü’l-akrân el-Hâc Kemaleddin Ağa Kethüdâ-yı Hazret-i Efen-
di, Mehmed Efendi b. Mehmed, Abdurrahman Efendi b. Hüseyin, el-Hâc Hüse-
yin Ağa b. Üveys, Veli Beşe b. Mahmud ve gayruhüm.

348 [91a-1] Ayşe Hâtun’un babası Receb Bey b. Veli ile büyükannesi 
Turbula bt. Abdullah’tan alacağı olduğunu ispat edemediği
Mahmiye-i İstanbul’da Hocapaşa kurbunda Karaki mahallesi sâkinlerinden 
iken bundan akdem vefât eden Mustafa nâm kimesnenin verâseti, zevce-i 
metrûkesi Ayşe nâm hâtuna ve sulbiye kızları Fâtıma ve Havvâ’ya münhasıra 
olup ba‘dehu mezbûre Havvâ dahi vefât edip verâseti, vâlidesi mezbûre Ayşe’ye 
ve li ebeveyn kız karındaşı mezbûre Fâtıma’ya münhasıra olup ba‘dehu mezbûre 
Fâtıma dahi vefât edip verâseti, vâlidesi mezbûre Ayşe’ye münhasıra olduğu 
şer‘an müte‘ayyin oldukdan sonra mezbûre Ayşe dîvân-ı kāimmakām-ı hazret-i 
sadr-ı a‘zamîde akd olunan meclis-i şer‘-i şerîfde babası bâ‘is-i hâze’l-kitâb Re-
ceb Bey b. Veli nâm kimesne ile büyük vâlidesi Turbula bt. Abdullah nâm Hâtun 
mahzarlarında üzerlerine da‘vâ ve takrîr-i kelâm edip zevcim mezbûr Mus-
tafa târih-i kitâbdan sekiz sene mukaddem fevt oldukda terekesinden babam 
mezbûr Receb Bey beş yüz guruş bi tarîki’l-emâne ahz u kabz edip hattâ ikrâr 
dahi ettiğinden sonra meblağ-ı mezbûrun iki yüz guruşunu bana def ‘ ve teslîm 
ben dahi ba‘de’l-ahz büyük vâlidem Turbula’ya bi tarîki’l-vedî‘a def ‘ ve teslîm 
ol dahi ahz u kabz edip meblağ-ı mezbûr beş yüz guruşun üç yüz guruşu ba-
bam mezbûr Receb Bey yedinde kalıp ve iki yüz guruşu vâlide-i mezbûre Tur-
bula yedinde kalmış idi hâlâ mezbûrân Turbula ve Receb Bey’e suâl olunup 
meblağ-ı mezbûr bana teslîmi tenbîh olunmak matlûbumdur dedikde gıbbe’s-
suâl ve’l-inkâr müdde‘iye-i mezbûreden müdde‘âsını mübeyyine beyyine ta-
leb olundukda ityân-ı beyyineden izhâr-ı acz edip istihlâf etmeğin mezbûr Re-
ceb Bey’e müteveffâ-yı mezbûrun terekesinden meblağ-ı mezbûr beş yüz gu-
ruşu ber vech-i muharrer ahz u kabz etmeyip ve mezbûre Turbula’ya meblağ-ı 
mezbûrun terekesinden meblağ-ı mezbûr beş yüz guruşu ber vech-i muhar-
rer ahz u kabz etmeyip ve mezbûre Turbula’ya meblağ-ı mezbûr iki yüz guru-
şu müdde‘iye-i mezbûre yedinden vech-i muharrer üzre ahz u kabz etmeyipüzerlerine redd-i zamândan bir nesne lâzım olmadığına yemîn teklîf olunduk-
da anlardan her biri dahi alâ vefki’l-mes’ûl yemîn billâhi’l-aliyyi’l-a‘lâ etmeğin mûcebince müdde‘iye-i mezbûre bilâ-beyyine ber vech-i muharrer mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Kıdvetü erbâbü’t-tahrîr ve’l-kalem Hasan Efendi Tezkire-i ûlâ, 
Zübtedü ashâbü’t-tastîr ve’r-rakam Yusuf Efendi Tezkire-i sâniye, çavuşbaşı Mu-
rad Ağa, muhzır Kasım Ağa, Hasan Beşe Çukadâr ve gayruhüm mine’l-hâzırîn.

349 [91b-1] Cafer b. Mehmed’in Kadı Mehmed Efendi b. Abdülbâki 
ile alacak davasında anlaştıkları
Vilâyet-i Anadolu’da Harmancık kazâsına tâbi‘ Erturanlar nâm karye ahâlîsinden 
Cafer b. Mehmed nâm kimesne meclis-i şer‘-i şerîfde bâ‘is-i hâze’l-kitâb Meh-
med Efendi b. Abdülbâkī nâm kimesne mahzarında üzerine da‘vâ ve takrîr-i 
kelâm edip mezbûr Mehmed Efendi Uşşâkīzâde Efendi’nin vilâyet-i mezbûre 
nâibi iken bir husûsun temşiyyeti için bi gayri hakkın yedi esedî guruşumu ahz 
u kabzetmiş idin deyû mezbûr Mehmed Efendi’den bundan akdem da‘vâ ve ta-
leb ettiğimde ol dahi inkâr etmekle beynimizde münâza‘ât-ı kesîre vukū‘undan 
sonra muslihûn tavassut edip mezbûr Mehmed Efendi ile beynimizde iki bu-
çuk esedî guruş üzerine inşâ-i akd-i sulh ettiklerinde ben dahi sulh-ı mezbûru 
kabûl ve bedel-i sulh olan meblağ-ı mezbûr iki buçuk esedî guruşu yedinden 
tamâmen ahz u kabz eyledim ba‘de’l-yevm husûs-ı mezbûra müte‘allika âmme-i 
de‘âvâdan mezbûr Mehmed Efendi’nin zimmetini ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî selh-i Saferi’l-hayr li sene seb‘a ve semânîn ve elf.
Şuhûdü’l-hâl: Nasûh b. İlyas, Hasan b. Sadık, İbrahim Çelebi b. Ahmed, Hüseyin 
Beşe b. Mustafa, Mehmed Çelebi b. İsmail ve gayruhüm.

350 [91b-2] Hatice bt. Yusuf ’un eşi Muhyiddin Efendi b. Ebûbekir’den 
muhâla‘a yoluyla boşandığı
Mahmiye-i İstanbul’da Eski İmâret mahallesi sâkinelerinden Hatice bt. Yusuf 
nâm hâtun zâtı ma‘rifet-i şer‘iyye ile ârifân Şeyh Ali Efendi b. Mustafa ve Ah-
med Efendi b. Mehmed nâm kimesneler ta‘rîfleri ile mu‘arrefe oldukdan son-
ra meclis-i şer‘-i şerîfde zevc-i dâhili bâ‘is-i hâze’l-kitâb Muhyiddin Efendi b. 
Ebûbekir nâm kimesne mahzarında ikrâr ve takrîr-i kelâm edip zevcim mezbûr 
Muhyiddin Efendi zimmetinde mütekarrir ve ma‘kūdun-aleyh olan iki bin akçe 
mehr-i müeccelim ve nafaka-i iddet-i mu‘ayyene-i ma‘lûmem üzerlerine ve 
me’ûnet-i süknâm dahi kendi üzerime olmak üzre zevcim mezbûr Muhyiddin 
Efendi ile muhâla‘a-i sahîha-i şer‘iyye ile muhâla‘a edip ol dahi muhâla‘a-i 
mezbûreyi kabûl ettiğinden sonra hukūk-ı zevciyyete müte‘allika âmme-i 
de‘âvâdan her birimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve 
iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Veli Bey b. Mah-
mud, Ebûbekir b. Hüseyin, Mehmed b. Mehmed.

351 [91b-3] Emine bt. Halil ile boşandığı eşi İsmail Beşe 
b. Ebûbekir’in oğulları küçük yaştaki Mustafa’nın nafakası 
konusunda anlaştıkları
Mahmiye-i İstanbul’da Keçeci Pîrî mahallesi sâkinelerinden Emine bt. Ha-
lil nâm hâtun tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân Yahya Beşe b. Ebûbekir ve İbrahim Çelebi b. Halil nâm ki-
mesneler şehâdetleri ile şer‘an sâbit olan Süleyman Çavuş b. Mahmud nâm 
kimesne meclis-i şer‘-i şerîfde müvekkile-i mezbûrenin sâbıkan zevci olan 
bâ‘is-i hâze’l-kitâb İsmail Beşe b. Ebûbekir nâm kimesne mahzarında bi’l-
vekâle ikrâr ve takrîr-i kelâm edip mezbûr İsmail Beşe müvekkilem mezbûre 
Emine’yi bundan akdem bâyinen tatlîk etmeğin mezbûr İsmail Beşe’nin 
firâşından hâsıl sadrî sagīr oğlu Mustafa’nın yevmî beş akçeden otuz altı ayda 
müctemi‘a olan beş bin yedi yüz akçe nafaka-i [92a] mefrûzasını vekâlet-i 
mahkiyem hasebiyle mezbûr İsmail Beşe’den da‘vâ ve taleb eylediğimde, ol 
dahi mezbûre Emine’yi bundan akdem ber vech-i muharrer tatlîk ettiğim-
den sonra zimmetimde mütekarrir ve ma‘kūdun-aleyh mehr-i müecceli olan 
bin beş yüz akçeyi ve oğlum sagīr-i mezbûrun vech-i muharrer üzre nafaka-
yı mefrûzasını bin seksen üç senesi Zilhiccesi gurresinde mezbûre Emine 
benden da‘vâ ve taleb ettiğinde, beynimizde nizâ‘-ı küllî vukū‘undan sonra 
muslihûn tavassut edip mezbûre Emine ile beynimizde yirmi yedi esedî guruş 
üzerine inşâ-yı akd-i sulh eylediklerinde mezbûre Emine dahi sulh-ı mezbûru 
kabûl ve bedel-i sulh olan meblağ-ı mezbûr yirmi bir esedî guruşu yedimden 
tamâmen ahz u kabz edip mehr-i müecceli olan meblağ-ı mezbûre ve sagīr-i 
mezbûrun nafaka-i mefrûzasına müte‘allika âmme-i de‘âvî ve mütâlebâtdan 
zimmetimi ibrâ-i âm ile ibrâ ve iskāt ettiğinden sonra sagīr-i mezbûru yedi 
yaşına değin kendi malıyla infâk ve iksâya ta‘ahhüd ve iltizâm edip bundan 
akdem Bâb mahkemesinde nâibü’ş-şer‘ olan Ali Efendi b. Sinan’ın imzâsıyla 
mümzât ve hatmi ile mahtûme ve târih-i mezbûr ile müverraha ve mazmûnu 
takrîr-i meşrûhuna muvâfıka yedime hüccet-i şer‘iyye dahi vermiş idi deyû 
def ‘le mukābele ve sagīr-i mezbûrun nafaka-i mefrûzası olan meblağ-ı 
mezbûru bana edâdan imtinâ‘ etmeğin beynimizde nizâ‘-ı küllî vukū‘undan 
sonra muslihûn tavassut edip mezbûr İsmail Beşe ile on esedî guruş üze-
rine inşâ-yı akd-i sulh eylediklerinde ben dahi bi’l-vekâle sulh-ı mezbûru 
kabûl ve bedel-i sulh olan meblağ-ı mezbûr on esedî guruşu mezbûr İsma-
il Beşe yedinden tamâmen ahz u kabz eylediğimden sonra sagīr-i mezbûrun 
nafaka-i mefrûzasına müte‘allika cemî‘ de‘âvî ve mütâlebâtdan bi’l-vekâle 
mezbûr İsmail Beşe’nin zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledim dedikde gıbbe’t-tasdîki’ş-şer‘î müvekkile-i mezbûrenin vâlidesi olup 
zâtı şâhidân-ı mezbûrân ta‘rîfleri ile mu‘arrefe olan Neslihan bt. Hüseyin 
nâm hâtun meclis-i mezkûrda merkūm İsmail Beşe muvâcehesinde ikrâr ve 
takrîr-i kelâm edip kızım mezbûre nefsini zevc-i âhara inkâh ve tezvîc et-
mekle sagīr-i mezbûrun hakk-ı hidânesi bana intikāl etmeğin müvekkile-i 
mezbûre nefsini zevc-i âhara tezvîc edeliden beri sagīr-i mezbûru kendi ma-
lım ile infâk ve iksâetmiş idim, hâlâ ben dahi sagīr-i mezbûrun nafaka ve kis-
vesine müte‘allika cemî‘ de‘âvâdan mezbûr İsmail Beşe’nin zimmetini ibrâ ve 
iskāt eylediğimden sonra sagīr-i mezbûru yedi yaşına varınca kendi malım-
dan infâk ve iksâya ta‘ahhüd ve iltizâm eyledim dedikde isre’t-tasdîki’l-mer‘î 
mâ vaka‘a bi’t-taleb ketb olundu.
Fi’l-yevmi’s-sâlis aşer min Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Veli Beşe 
b. (  ) el-Muhzır, Mehmed Ağa kethüdâ-yı muhzırân, Seyyid Muharrem Efendi 
[b.] Mustafa, Musa Efendi, Bekir b. Hüseyin ve gayruhüm.

352 [92a-1] Ali Beşe b. Hüseyin’in evini kızı Ayşe’ye olan borcu 
karşılığı ona devrettiği
Mahmiye-i İstanbul’da Debbâğzâde mahallesinde sâkin Ali Beşe b. Hüseyin 
nâm kimesne meclis-i şer‘-i şerîf-i enverde sulbiye kebîre kızı bâ‘isetü hâze’l-
kitâb Ayşe nâm hâtun tarafından husûs-ı âti’l-beyâna vekîl olduğunu zâtını 
ma‘rifet-i şer‘iyye ile ârifân Mustafa b. Bayram ve İbrahim b. Hüseyin nâm 
kimesneler şehâdetleri ile şer‘an sâbit olan Müezzin Hasan Efendi b. Meh-
med mahzarında ikrâr ve takrîr-i kelâm edip silk-i mülkümde münselik olup 
[92b] mahalle-i mezbûrede vâki‘ bir tarafdan karındaşım oğlu el-Hâc Ali b. 
Mustafa ve bir tarafdan İbrahim Paşa vakfı olan menzil ve iki tarafdan tarîk-i 
âm ile mahdûd, tûlen yirmi dokuz ve arzen yirmi sekiz zirâ‘ mülk arsa üzeri-
ne mebnî bir bâb tahtânî oda ve fevkānî bir bâb oda ve bir tahtapûş ve sokak 
kapısı üzerinde bir bâb oda ve bir matbah ve bi’r-i mâ ve cüneyne ve kenîfi 
müştemil menzilimi, kızım müvekkile-i mezbûre Ayşe Hâtun’a tarafeynden 
îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile üç 
yüz yetmiş esedî guruşa bey‘ ve teslîm ol dahi ber vech-i muharrer iştirâ ve 
kabûl ve tesellüm ettiğinden sonra semeni olan meblağ-ı mezbûr üç yüz yet-
miş esedî guruşu Ayşe Hâtun kendiye zimmetimde üç yüz yetmiş esedî gu-
ruş vâcibü’l-edâ deynim olmağla vech-i muharrer üzre deynim olan meblağ-ı 
mezbûra takās ben dahi mukāssa ve kabûl eyledim ba‘de’l-yevm menzil-i 
mahdûd-ı mezbûr merkūme Ayşe Hâtun’un mülk-i müşterâsıdır, keyfe mâ 
yeşâ’ ve yahtâr mutasarrıfe olsun dedikde gıbbe’t-tasdîk mâ vaka‘a bi’t-taleb 
ketb olundu.
Fi’l-yevmi’r-râbi‘ aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Abdurrahman Efendi b. Hanefi el-İmâm, Yusuf Çelebi b. Abdullah, 
Mustafa Bey b. Çorbacızâde Abdi Çelebi, Miskçi el-Hâc Mustafa b. Ali, Mehmed 
Çelebi b. Ali, Mustafa [b.] Bayram, Mehmed b. Mustafa ve gayruhüm.

353 [92b-1] Ayşe bt. Affan’ın vakıf evinin yarı hissesini kızının 
oğlu Mehmed b. Şaban’a devrettiği
Mahmiye-i İstanbul’da Sultan Selim Hân -aleyhi’r-rahmeti ve’l-gufrân- 
câmi‘-i şerîfi kurbunda Çukurbostan mahallesinde sâkine olup zâtı ma‘rifet-i 
şer‘iyye ile ârifân Ali Efendi b. Mehmed ve Mehmed b. Osman nâm kimesne-
ler ta‘rîfleri ile mu‘arrefe olan Ayşe bt. Affan nâm hâtun meclis-i şer‘-i şerîf-i 
enverde sadriye kızı oğlu işbu bâ‘isü’l-kitâb Mehmed b. Şaban nâm kimes-
ne mahzarında ikrâr ve takrîr-i kelâm edip silk-i mülkümde münselik olup 
mahalle-i mezbûrede vâki‘ bir tarafdan Yusuf Beşe b. Abdullah mülkü ve 
bir tarafdan Emine Hâtun mülkü ve bir tarafdan ba‘zan mahalle-i mezbûre 
imâmına meşrûta vakıf menzil ve ba‘zan mezbûre Emine Hâtun mülkü ve 
bir tarafdan tarîk-i hâs ile mahdûd iki bâb fevkānî oda ve tahtânî iki bâb oda 
ve sofa ve bi’r-i mâ ve kenîf ve havluyu müştemil menzilimin nısfını sokak 
kapısı müşterek olmak üzre mezbûr Mehmed’e tarafeynden îcâb ve kabûlü 
hâvî şurût-ı müfsideden ârî bey‘-i bâtt-ı sahîh-i şer‘î ile on bin akçeye bey‘ 
ve teslîm ol dahi ber vech-i muharrer iştirâ ve kabûl ettiğinden sonra seme-
ni olan meblağ-ı mezbûr on bin akçeyi mezbûr Mehmed yedinden tamâmen 
ahz u kabz eyledim ba‘de’l-yevm menzil-i mahdûd-ı mezkûrun nısf-ı şâyi‘i 
mezbûr Mehmed’in mülk-i müşterâsıdır dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ali Efendi b. Mehmed, Mehmed b. Ali el-Müezzin, Mehmed Beşe 
b. Halid, Yusuf Beşe b. Ahmed, Abdülaziz b. Şaban, Ramazan b. Şaban, Mehmed 
b. Abdülmennân, Haydar b. Abdullah.







354 [92b-2] Çocuksuz vefat eden Dimitri v. Kiro’nun Kestel vakfının 
ekmek fırını ve değirmeninde olan hisselerinin diğer hissedar kız 
kardeşi Sultana’ya kiralanması
Sebeb-i tahrîr-i hurûf oldur ki
Mahmiye-i İstanbul sâkinlerinden olup mahmiye-i mezbûrede Eskiodalar kur-
bunda [93a] merhûm Molla Kestel mahallesinde vâki‘ icâreteyn-i ma‘lûmeteyn 
ile merhûm-ı mezbûrun vakfından olup iki anbarı müştemil olan iki göz de-
ğirmeni ile arsası yine merhûm-ı mezbûrun vakfından mukāta‘alı fırın yeri 
üzerinde olan ebniyesi merhûm Ferhad Paşa vakfından olan ekmekçi fırını-
nın sekiz sehimden yedi sehimine icâreteyn-i ma‘lûmeteyn ile mutasarrıf iken 
bilâ-veled hâlik olan Dimitri v. Kiro nâm zimmînin li ebeveyn kız karındaşı 
olup kezâlik zikr olunan değirmen ve fırının sekiz sehimden birer sehimine 
ber vech-i muharrer mutasarrıf olan Sultana nâm nasrâniyenin zevci tarafından 
husûs-ı âti’l-beyâna vekîl olduğu nehc-i şer‘î ve tarîk-i mer‘î üzre sâbit olan Ta-
naş v. Sirapyon nâm zimmî meclis-i şer‘-i şerîfde merhûm-ı mezbûr Molla Kes-
tel vakfına hâlâ mütevellî olan Süleyman Efendi b. Abdurrahman ve merhûm-ı 
mezbûr Ferhad Paşa vakfına hâlâ mütevellî olan Osman b. Mustafa nâm ki-
mesneler mahzarlarında üzerlerine da‘vâ ve takrîr-i kelâm edip sâbıkan İstan-
bul kadısı olan a‘lemü’l-ulemâ’i’l-kirâm efdalü’l-fuzalâ’i’l-izâm Sahgî Mustafa 
Efendi’nin imzâsıyla mümzât hüccet-i şer‘iyye nâtıka olduğu üzre merhûm-ı 
mezbûr Ferhad Paşa vakfından olan fırının sekiz sehimden yedi sehimine mu-
tasarrıf iken bilâ-veled hâlik olan mezbûr Dimitri’nin ber vech-i muharrer his-
seleri vakfeyn-i mezbûreteyne âid oldu deyû zabt murâd edip müvekkilem 
mezbûre Sultana li ebeveyn kız karındaşı olmağla mûris-i hâlik-i mezbûrun 
zikr olunan değirmen ve fırında mülk-i mûres binâsı olduğunu da‘vâ ettiğin-
den sonra terk-i da‘vâ ve vech-i muharrer üzre hissesi olan iki göz at değirmeni 
ve iki anbardan yedi sehimi mezbûr Süleyman Efendi ve fırın-ı mezbûrdan yedi 
sehimi mezbûr Osman Bey ecnebîye vermeyip müvekkilem mezbûre Sultana 
ecr-i misli ile îcâr ile istîcâr etmeğe hâlâ râzıye olmağla suâl olunup mezbûrân 
Süleyman Efendi ve Osman Bey’e hâlik-i mezbûrun ber vech-i muharrer his-
sesini mezbûre Sultana’ya îcâr etmek üzre tenbîh olunmak matlûbumdur de-
dikde gıbbe’s-suâl mütevelliyân-ı mezbûrân kaziyye minvâl-i muharrer üzre ol-
duğu ba‘de’l-beyân vakf-ı evvele icâresi verilen mezkûr anbar ve değirmen ve 
vakf-ı sânîye icâresi verilen fırından sekiz sehimden hâlik-i mezbûrun hisse-
si olan yedi sehimi ecnebîye îcâr etmeyip, ecr-i misli ile müvekkile-i mezbûre 
Sultana’ya îcâr etmek üzre mütevelliyân-ı mezbûrân Süleyman Efendi ve Os-
man Bey’e tenbîh olunup mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Zilhicceti’ş-şerîfe li sene sitte ve semânîn ve elf.
Şuhûdü’l-hâl: Fahrü’l-akrân el-Hâc Kemaleddin, Mustafa Beşe b. Abdullah, 
el-Hâc Kasım b. Receb, Musa Halîfe b. Receb, Hüseyin Beşe Çukadâr.

355 [93a-1] Mehmed Ağa b. Mustafa’nın evini Mustafa Efendi 
b. Rüstem’e sattığı
Mahmiye-i İstanbul’da Defterdâr Ahmed Çelebi mahallesi ahâlîsinden olup 
Dergâh-ı âlî yeniçerilerinin elli üçüncü bölüğe mahsûs odada çavuş olan Meh-
med Ağa b. Mustafa nâm kimesne meclis-i şer‘-i şerîf-i âlîde Dergâh-ı âlî ye-
niçerileri ocağında sâbıkan baş yazıcı olan umdetü erbâbü’t-tahrîr ve’l-kalem 
zübdetü ashâbü’t-tastîr ve’r-rakam bâ‘is-i hâze’l-kitâb Mustafa Efendi b. Rüs-
tem mahzarında ikrâr-ı tâm ve takrîr-i kelâm edip akd-i âtî sudûruna değin 
silk-i mülk-i sahîhimde münselik olup mahalle-i mezbûrda vâki‘ bir tarafdan 
tarîk-i âm ve bir tarafdan Emine ve Mücellâ [93b] nâm hâtunlar mülkü ve bir 
tarafdan ba‘zan Medîne-i Münevvere vakfı ba‘zan İbrahim Beşe mülkü ve bir 
tarafdan ba‘zan Hüseyin Çelebi mülkü ve ba‘zan Saraylı nâm hâtun mülkü ile 
mahdûd hâriciyyesinde tahtânî bir bâb oda ve bi’r-i mâ ve cüneyne ve bir kenîf 
ve dâhiliyyesinde fevkānî bir bâb oda ve tahtânî bir oda ve bir sofa ve bir kiler 
ve bir matbah ve kenîf ve havluyu müştemil menzilimi cemî‘ tevâbi‘ ve levâhıkı 
ve âmme-i hukūk ve merâfıkı ile mûmâ-ileyh Mustafa Efendi’ye tarafeynden 
îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile ile beş 
yüz kırk esedî guruşa bey‘ ve teslîm ol dahi ber vech-i muharrer iştirâ ve kabûl 
ve tesellüm ettiğinden sonra semeni olan meblağ-ı mezbûr beş yüz kırk esedî 
guruşu mûmâ-ileyh Mustafa Efendi cihet-i karz-ı şer‘îden kendiye zimmetim-
de vâcibü’l-edâ deynim olan beş yüz kırk esedî guruşa takās ben dahi mukāssa 
ve kabûl eyledim ba‘de’l-yevm menzil-i mahdûd-ı mezkûr mûmâ-ileyh Musta-
fa Efendi’nin mülk-i müşterâsıdır, keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. Mustafa el-İmâm, Ömer Efendi el-İmâm, Abdi Çe-
lebi Sarrâc, Hüseyin Beşe b. Ali, Hüseyin Ağa b. Osman, çorbacı Derviş b. Osman.

356 [93b-1] Yamandi v. Yanaki ile Nikola’nın ortak kuyumculuk 
şirketini feshederek birbirlerinin zimmetlerini ibrâ ettikleri
Mahrûse-i Galata’da Sultan Bayezid mahallesi sâkinlerinden olup mahmiye-i 
İstanbul’da Bezzâzistân kurbunda kuyumcu olan Yamandi v. Yanaki nâm zimmî 
meclis-i şer‘-i şerîfde sulbî oğlu bâ‘is-i hâze’s-sifr Nikolaki nâm zimmî mah-
zarında ikrâr ve takrîr-i kelâm edip on seneden beri oğlum mezbûr Nikolaki 
ile kuyumculuk san‘atında şerîkler olup hâlâ fesh-i akd-i şirket ettiğimizden 
beynimizde hesâb görüp, iki yüz guruş fâ’ide hâsıla olduğu müte‘ayyin olduk-
dan sonra meblağ-ı mezbûru beynimizde taksîm edip her birimiz kendimize 
isâbet eden yüz guruşu ahz u kabz ettiğimizden sonra mâl-ı şirket-i mezbûreye 
müte‘allika âmme-i de‘âvâdan her birimiz âharı ibrâ ve iskāt eyledik dedikde 
gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-taleb ketb olundu.
Fi’l-hâdî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Kuyumcubaşı Nuh Ağa, Ehl-i hibre Mehmed Ağa, Bayram Çelebi, 
Mehmed Çelebi ve gayruhüm.

357 [93a-2] Şemsi b. Musa’nın alacağı bulunan Ebûbekir b. Hüseyin 
ile sulh olduğu
Mahmiye-i Üsküdar -sânehallâhu ani’l-ekdâr- müzâfâtından Adalar nâhiyesine 
tâbi‘ Sarıkadı nâm karye ahâlîsinden Şemsi b. Musa nâm kimesne meclis-i şer‘-i 
şerîfde bâ‘is-i hâze’l-kitâb Ebûbekir b. Hüseyin nâm kimesne mahzarında ikrâr-ı 
tâm ve takrîr-i kelâm edip bundan akdem bi tarîki’l-karz on beş esedî guruşumu 
mezbûr Ebûbekir’e def ‘ ve teslîm ol dahi ahz u kabz ettiğinden sonra meblağ-ı 
mezbûru mezbûr Ebûbekir’den taleb ve da‘vâ eylediğimde ol dahi cevâbında 
meblağ-ı mezbûru bana baban mezbûr Musa’nın karye-i mezbûrede vâki‘ olan 
tekâlîfden hissesine isâbet eden mikdâr için vermiş idin demekle, beynimizde 
münâza‘ât-ı kesîre vâki‘ olmuş idi el-hâletü hâzihî muslihûn tavassut edip mezbûr 
Ebûbekir ile beynimizde altı kıt‘a esedî guruş üzerine inşâ-yı akd-i sulh ettikle-
rinde ben dahi sulh-ı mezbûru [94a] kabûl ve bedel-i sulh olan meblağ-ı mezbûr 
altı esedî guruşu mezbûr Ebûbekir yedinden bi’t-tamâm alıp kabz edip bâkī do-
kuz guruşuna müte‘allika da‘vâdan ben mezbûr Ebûbekir’in zimmetini ibrâ edip 
mezbûr Ebûbekir dahi bedel-i sulhe müte‘allika da‘vâdan benim zimmetimi ibrâ 
ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. el-Hâc Ahmed, Veli b. 
Mahmud, Hüseyin b. Ebûbekir.

358 [94a-1] Hanife bt. Abdullah’ın eşi Hacı Ahmed’den muhâla‘a 
yoluyla boşandığı
Mahmiye-i İstanbul’da Kazasker Mehmed Efendi mahallesi sâkinelerinden 
Hanife bt. Abdullah nâm hâtun meclis-i şer‘-i şerîf-i lâzımü’t-teşrîfde, zevcim 
mezbûr el-Hâc Ahmed zimmetinde mütekarrir ve ma‘kūdun-aleyh olan bin beş 
yüz akçe mehr-i müeccelim ve nafaka-i iddet-i mu‘ayyene-i ma‘lûmem üzerleri-
ne ve me’ûnet-i süknâm dahi kendi üzerime olmak üzre mezbûr el-Hâc Ahmed 
ile muhâla‘a-i sahîha-i şer‘iyye ile muhâla‘a edip ol dahi muhâla‘a-i mezbûreyi 
kabûl eyledikden sonra hukūk-ı zevciyyete müte‘allika de‘âvâdan her birimiz 
âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Ali Ağa b. Abdullah, Ali Beşe b. Meh-
med, İbrahim Beşe b. Ali, Osman Beşe b. Ömer, Ali Çelebi b. Şaban, Mustafa 
Beşe b. Şaban, Kethüdâ Ali Beşe b. Handan, Kara Mustafa b. Abdullah.

359 [94a-2] İsa Beşe b. Mehmed’in alacağı olan İsak v. Menahim 
ile sulh olduğu
Dergâh-ı âlî yeniçeri[leri]nin kırk dördüncü bölüğe mahsûs oda yoldaşlarından 
İsâ Beşe b. Mehmed nâm kimesne meclis-i şer‘-i hatîr-i lâzımü’t-tevkīrde Yenkop 
cemâ‘atinden bâ‘is-i hâze’s-sifr İsak v. Menahim nâm yahudi muvâcehesinde ikrâr 
ve takrîr-i kelâm edip târih-i kitâbdan bir sene mukaddem medîne-i Edirne’de 
Kışlakapısı önünde merkūm İsak yedinden yüz esedî guruşumu altına tebdîl edi-
vereyin deyû yedimden ahz u kabz eylemişdi hâlâ meblağ-ı mezbûr yüz esedî gu-
ruşu merkūm İsak’dan taleb ve da‘vâ eylediğimde, ol dahi inkâr etmeğin beyni-
mizde münâza‘ât-ı kesîre vukū‘undan sonra muslihûn tavassut edip merkūm İsak 
ile beynimizde kırk esedî guruş üzerine inşâ-i akd-i sulh eylediklerinde ben dahi 
sulh-ı mezbûru kabûl ve bedel-i sulh-ı meblağ-ı mezbûr kırk esedî guruşu mesfûr 
İsak yedinden tamâmen ahz u kabz ettikden sonra meblağ-ı mezbûr bâkī altmış 
esedî guruşdan merkūm İsak’ın zimmetini ibrâ-i âmm-ı kātı‘ü’n-nizâ‘ ile ibrâ ve 
iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin [min] Rebî‘ilevvel li sene seb‘a ve semânîn ve elf.
Şuhûdü’l-hâl: Mahmud Beşe b. Yusuf, Mehmed Beşe b. Abdülbâkī, Ahmed Beşe 
b. Müstecâb, Süleyman Beşe b. Veli onbir ağa bölükden, Mehmed b. Mehmed, 
Mehmed Beşe b. Yusuf el-Mübâşir, İbrahim Çelebi b. Mehmed, Ebûbekir b. Hü-
seyin, Hüseyin Beşe b. Mahmud ve gayruhüm mine’l-hâzırîn.

360 [94b-1] İsmail Çelebi b. Mahmud’un Yusuf b. Abdullah’ta 
alacağı olduğu
Mahmiye-i İstanbul’da Ali Paşa-yı Atîk mahallesinde sâkin bâ‘is-i hâze’l-kitâb 
İsmail Çelebi b. Mahmud nâm kimesne meclis-i şer‘-i hatîr-i lâzımü’t-tevkīrde 
Yusuf b. Abdullah nâm kimesne mahzarında üzerine da‘vâ ve takrîr-i kelâm edip 
bundan akdem beynimizde ma‘lûm üzüm semeninden mezbûr Yusuf zimme-
tinde üç bin yüz akçe hakkım olup hâlâ taleb ettiğimde bana edâdan imtinâ‘ eder 
suâl olunup meblağ-ı mezbûrun alıverilmesi matlûbumdur dedikde gıbbe’s-suâl 
mezbûr Yusuf cevâbında fi’l-vâki‘ kaziyye minvâl-i muharrer üzre olup zimme-
tinde meblağ-ı mezbûr üç bin yüz akçe mezbûr İsmail Çelebi’ye deyni olduğu-
nu bi’t-tav‘i’s-sâf ikrâr ve i‘tirâf etmeğin mûcebince meblağ-ı mezbûr üç bin yüz 
akçeyi mezbûr İsmail Çelebi’ye edâ ve teslîme mezbûr Yusuf ’a tenbîh olunma-
ğın mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Halil Beşe b. Osman, Veli Beşe b. Halil, Durmuş b. Pîr Veli, Hanife 
Beşe el-Bakkal, Mehmed Çelebi b. ( ) ve gayruhüm.

361 [94b-2] Vefat eden Hatice bt. el-Hâc Ali’nin vârislerinin, 
kendilerine intikal eden köle Dilaver bt. Abdülvehhâb’ı 
azat ettikleri
Mahmiye-i İstanbul’da Hoca Üveys mahallesi sâkinelerinden iken bundan ak-
dem vefât eden Hatice bt. el-Hâc Ali nâm hâtunun verâseti sadrî kebîr oğulla-
rı Mehmed Ağa ve Ali Ağa b. Muslihiddin nâm kimesnelere münhasıra oldu-
ğu şer‘an sâbit ve mütehakkik oldukdan sonra mezbûr Mehmed Ağa tarafından 
husûs-ı âti’l-beyâna vekîli olduğu mahalle-i mezbûre sükkânından es-Seyyid 
Mehmed Çelebi b. Ömer ve es-Seyyid Ahmed Çelebi b. Mustafa nâm kimesne-
ler şehâdetleri ile şer‘an sâbit olan Mehmed Çelebi b. Ramazan nâm kimesne 
vekâleten mezbûr Ali Ağa asâleten meclis-i şer‘-i şerîfde ikrâr ve takrîr-i kelâm 
edip müteveffât-ı mezbûrenin terekesinden olup rıkkıyyetini mu‘terife işbu orta 
boylu açık kaşlı ala gözlü Rûsiyyetü’l-asl sâhibetü hâze’l-kitâb Dilâver bt. Ab-
dülvahhab nâm câriyeyi hasbeten lillâhi’l-meliki’l-Hallâk ve taleben li merzâti 
rabbi’r-Rezzâk tahrîr ve i‘tâk ve zümre-i harâir-i asliyyâta idrâc ve ilhâk ey-
ledik ba‘de’l-yevm mevsûfe-i mezbûre Dilaver sâir harâir-i asliyyât gibi hürre 
olup üzerinde hakk-ı velâdan gayrı hak ve alâka bâkī kalmadı dediklerinde mâ 
vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa Efendi b. Himmet el-İmâm, Musa Efendi b. Himmet, 
Mustafa b. Receb, Ali b. Ahmed, Mehmed b. Kenan, Mahmud Çelebi b. Hasan, 
es-Seyyid Mustafa b. Bayram, el-Hâc Yusuf b. Abdullah, Receb Çelebi b. Murad 
ve gayruhüm.







362 [94b-3] el-Hâc Osman b. Hasan’ın kölesi Yusuf b. Abdullah’ı 
azat ettiği
Mahmiye-i İstanbul’da Beyceğiz mahallesinde sâkin el-Hâc Osman b. Hasan 
nâm kimesne meclis-i şer‘-i şerîf-i enverde ikrâr ve takrîr-i kelâm edip bana 
rıkkını mu‘terif olan orta boylu açık kaşlı gök gözlü Macariyyü’l-asl bâ‘is-i 
hâze’l-vesîka Yusuf b. Abdullah nâm abd-i memlûkemi hasbeten lillâhi te‘âlâ 
malımdan tahrîr ve i‘tâk ve zümre-i ahrâr-ı asliyyîne idrâc ve ilhâk eyledim 
ba‘de’l-yevm mevsûf-ı mezbûr Yusuf sâir ahrâr-ı asliyye gibi hür olup üzerin-
de velâ-yı şer‘îden gayrı hakkım kalmadı dedikde mâ vaka‘a bi’t-taleb ketb 
olundu.
Fi’l-yevmi’t-tâsi‘ aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Çalık Mehmed Çelebi b. (  ), Şeyh Hamza Efendi b. (  ), kayyım 
Ahmed b. Mustafa, Mehmed b. Ahmed, İbrahim b. Ahmed, Seyyid Abdülmu‘tî 
Efendi b. Abdülkerim, Seyyid Muharrem Efendi b. İsmail, Musa Efendi b. Mus-
tafa, İbrahim b. ( ), Osman b. Ömer, Abdullah Efendi b. Veli, Veli Beşe b. Mah-
mud, Mehmed b. Abdullah ve gayruhüm mine’l-hâzırîn.

363 [95a-1, Arapça] Hâkimin, Halil Çelebi b. Yusuf ’un Ümmügülsüm 
bt. Muhyiddin Efendi adlı küçüğü evlatlık almasına izin 
verdiği (Tebennî)
İşbu, mazmûnunda hâkimin tebennî ve nafakaya hükm etmesinden bahse-
dilen sahîh ve şer‘î bir hüccettir hâkim, Ümmügülsüm bt. Muhyiddin Efen-
di nâm sagīreyi tebennî, terbiyye ve iyâle için Halil Çelebi b. Yusuf ’a teslîm 
etti. O da sagīre-i mezbûreyi teslîm aldı hâkim-i müşârün-ileyh sonra sagīre-i 
mezbûrenin nafakası, kisvesi ve sâir havâic-i zarûriyyesi için zeyilde mezkûr 
tarihden i‘tibâren râyicü’l-vakt yevmî dört akçe farz ve takdîr etti hâkim son-
ra meblağ-ı mefrûzu sagīre-i mezbûrenin nafakası, kisvesi ve sâir havâic-i 
zarûriyyesine sarf etmeye ve vakt-i hâcette istidâne edip sagīre-i mezbûreyi geri 
alma hakkı kime âidse taleb ettiğinde ona rücû‘ etmeye mezbûr Halil Çelebi’ye 
izin verdi.
Cerâ zâlike ve hurrire fi’l-yevmi’s-sâlis aşer min şehri Rebî‘ilevvel sene seb‘a ve 
semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Veli Bey b. Mah-
mud, Ebûbekir b. Hüseyin, Mehmed b. Mehmed ve gayruhüm







364 [95a-2] Poçok adlı gayri müslimin veraseti konusunda 
vârislerinin anlaştığı
Mahmiye-i İstanbul’da Gedik Paşa mahallesi sâkinelerinden Hâtunşah bt. 
Nurbey v. Gülbey nâm nasrâniyye meclis-i şer‘-i şerîfde mahalle-i mezbûre 
sâkinlerinden olup bundan akdem Boğdan içinden gelirken esnâ-yı tarîkde 
Pîruçsuyu demekle ma‘rûf nâm mevzi‘de mürd olan Poçok nâm zimmînin te-
rekesine vâzı‘ü’l-yed olan Meleksat v. Markar nâm zimmî muvâcehesinde üze-
rine da‘vâ ve takrîr-i kelâm edip ben mürd-i mezbûr Poçok’un li ebeveyn ka-
rındaşı olup babamız ismi Nurbey ve dedemiz ismi Gülbey ve anamız ismi Me-
nefşe ve maskat-ı re’simiz mahalle-i mezbûre olup mürd-i mezbûrun verâseti 
bana münhasıradır ve terekesinin cümlesini benim için hakk-ı kabz olmağın 
hâlâ mezbûr Meleksat’a suâl olunup mürd-i mezbûrun terekesinden makbûzu 
olan seksen bir guruşu bana def ‘ ve teslîme tenbîh olunmak matlûbumdur de-
dikde gıbbe’s-suâl mezbûr Meleksat cevâbında mürd-i mezbûrun terekesin-
den olan meblağ-ı mezbûr seksen bir guruşa vâzı‘ü’l-yed olduğunu ikrâr, lâkin 
müdde‘iye-i mezbûre Hâtunşah’ın ber vech-i muharrer verâsetini inkâr etmeğin 
müdde‘iye-i mezbûre ber vech-i muharrer verâsetine beyyine taleb olundukda 
mahalle-i mezbûre sâkinlerinden Melkon v. Dilek ve Aci Murad v. Kumru ve 
Papa Aritun v. Toros nâm zimmîler meclis-i şer‘a li ecli’ş-şehâde hâzırûn olup 
istişhâd olunduklarında fi’l-hakīka müdde‘iye-i mezbûre Hâtunşah ile mürd-i 
mezbûr Poçok li ebeveyn karındaşlar olup babaları ismi Nurbey ve dedeleri 
ismi Gülbey ve anaları ismi Menefşe ve maskat-ı re’sleri mahalle-i mezbûrdur, 
mürd-i mezbûrun verâseti müdde‘iye-i mezbûreye münhasıradır gayrı verâseti 
ve terekesine müstahıkk-ı âhar olduğu ma‘lûmumuz değildir biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
müdde‘iye-i mezbûre Hâtunşah’ın verâsetine ba‘de’l-hükm mezbûr Meleksat’a 
mürd-i mezbûrun terekesinden ber vech-i muharrer makbûzu olan meblağ-ı 
mezbûr seksen bir guruşu müdde‘iye-i mezbûreye edâ ve teslîme tenbîh olun-
dukdan sonra müdde‘iye-i mezbûre Hâtunşah meclis-i şer‘de, mezbûr Melek-
sat muvâcehesinde i‘âde-i kelâm edip ânifen edâsına tenbîh olunan meblağ-ı 
mezbûr seksen bir guruşu mezbûr Meleksat bana edâ ve teslîm ben dahi ye-
dinden ahz u kabz edip mezbûr Meleksat zimmetinde karındaşım mürd-i 
mezbûrun terekesinden bir akçe ve bir habbe hakkım bâkī kalmadı dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Veli Beşe b. Mahmud, Mehmed Ağa b. 
Abdullah, Şaban b. Süleyman, Şâhin b. Abdullah, Osman Çelebi b. Ömer, Papa 
Aritun v. Toros, Avanos v. Kirkor, Markar v. Karabet, Murat v. Serkis, Pelipoz v. 
Serkis, Eci Nikola v. (…).

365 [95b-1] Mehmed Çelebi yetişkin yaşa geldiğinden vefat eden 
annesinden intikal eden terekesinin kendisine teslimi
Mahmiye-i İstanbul’da Fenerkapısı hâricinde Abdi Subaşı mahallesi 
sâkinlerinden Dergâh-ı âlî yeniçerilerinin kırk üçüncü bölüğe mahsûs oda yol-
daşlarından olan Mehmed Çelebi nâm şâbb-ı emred meclis-i şer‘-i şerîfde ba-
bası Ali Çelebi b. Mehmed nâm kimesne mahzarında takrîr-i da‘vâ ve tasvîr-i 
müdde‘â edip mahalle-i mezbûrede sâkine iken bundan akdem vefât eden 
Ümmühâni bt. Mehmed nâm hâtunun verâseti, sadrî oğlu olmağla bana ve âhar 
sadrî oğlu sagīr İbrahim’e ve vâlidesi Gevher bt. Abdullah nâm hâtuna ve zev-
ci babam merkūm Ali Çelebi’ye münhasıra olup hâlâ ben bâliğ ve reşîd olup 
her vechile tasarrufa kādir olmağla hakīkat-i hâl bî-garaz müslimînden istihbâr 
olunup taraf-ı şer‘den tasarrufuma izin verildikden sonra vâlide-i müteveffât-ı 
mezbûre Ümmühâni’nin ber mûceb-i defter-i kassâm makbûzundan benim his-
sem olan yüz kırk dört bin akçeyi bana teslîme tenbîh olunmak matlûbumdur 
dedikde husûs-ı mezkûr zikr olunan odanın hâlâ odabaşısı Osman Beşe b. Ali 
ve İshak Çelebi b. Memi ve es-Seyyid Mehmed Çelebi b. es-Seyyid Abdülkerim 
ve Hoca Ali Efendi b. Abdülganî ve Şâhin Beşe b. Abdullah ve İvaz Çelebi b. Se-
fer ve Hüseyin Çelebi b. Hasan nâm kimesnelerden istihbâr olundukda her biri 
merkūm Mehmed Çelebi bâliğ ve reşîd olup her vechile tasarrufa kādir oldu-
ğu merkūm Ali Çelebi muvâcehesinde alâ tarîki’ş-şehâde haber verdiklerinde 
merkūm Mehmed Çelebi’nin tasarrufuna taraf-ı şer‘-i şerîfden izin verildikden 
sonra vâlidesi müteveffât-ı mezbûre Ümmühâni’nin terekesinden ber mûceb-i 
defter-i kassâm hissesi meblağ-ı mezbûr yüz kırk dört bin akçeyi merkūm Meh-
med Çelebi’ye teslîme babası merkūm Ali Çelebi’ye tenbîh olunmağın mâ vaka‘a 
bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Mehmed b. Musa, el-Hâc Mustafa b. Abdullah, Mehmed 
Çelebi b. Veli, İbrahim Çelebi b. Ahmed ve gayruhüm.

366 [95b-2, Arapça] Hâkimin iki küçük kıza nafakaya hükmetmesi
İşbu, mazmûnunda hâkimin nafakaya hükm etmesinden bahsedilen sahîh 
ve şer‘î bir hüccettir hâkim, Macari? ve Ahsayiç? bintey Musa b. Abdullah 
nâm sagīreteynin nafakası, kisvesi ve sâir havâic-i lâzımesi için medîne-i 
mahmiye-i Kostantıniyye mahallâtından Abdi Subaşı mahallesinde sâkine 
olan râfi‘atü hâze’l-kitâb Hurisima bt. Haçik nâm mutallaka anneleri ve 
hâdinelerinin talebiyle mezbûr babaları üzerine zeyilde mezkûr tarih-
den i‘tibâren her birine dörder akçe olmak üzre râyicü’l-vakt yevmî se-
kiz akçe farz ve takdîr etti hâkim sonra meblağ-ı mefrûzu sagīreteyn-i 
mezbûreteynin nafaka, kisve ve sâir havâic-i zarûriyyelerine sarf etmeye ve 
vakt-i hâcette istidâne edip ele geçtiğinde mezbûr babalarına rücû‘ etmeye 
mezbûre Hurisima’ya izin verdi.
Cerâ zâlike ve hurrire fi’l-yevmi’s-sâmin aşer min şehri Rebî‘ilevvel sene seb‘â 
ve semânîn ve elf.
Şuhûdü’l-hâl: Halil b. Mahmud, Ali b. Abdullah, İbrahim Çelebi b. Ahmed, Ali 
Beşe b. Şaban, Veli Beşe b. Mahmud, Ebûbekir b. Hüseyin ve gayruhüm mine’l-
hâzırîn

367 [95b-3] Hatice bt. Abdullah’ın kocasının terekesinden hakkını 
vermediği iddiasıyla evine gelip paralarına el koyan kızları ve 
görümcesiyle olan davada kızıyla sulh olduğu
Mahmiye-i İstanbul’da Avratpazarı kurbunda el-Hâc İbrahim mahallesinde 
sâkin iken bundan akdem vefât eden el-Hâc Mahmud b. [Mehmed]mesnenin verâseti, zevce-i metrûkesi Hatice bt. Abdullah ve sulbiye kebîre kız-
ları Ayşe ve Sâliha ve li ebeveyn kız karındaşı diğer Ayşe nâm hâtunlara münha-
sıra olduğu şer‘an mütehakkik oldukdan sonra mezbûre Hatice Hâtun tarafın-
dan husûs-ı âti’l- [96a] beyâna vekîl olduğu zâtını ma‘rifet-i şer‘iyye ile ârifân 
İsmail Efendi b. İbrahim ve Musa Bey b. Muhyiddin nâm kimesneler şehâdetleri 
ile şer‘an sâbit olan Ömer Efendi b. el-Hâc Mehmed nâm kimesne meclis-i 
şer‘-i şerîfde müteveffâ-yı mezbûrun kızı mezbûre Ayşe Hâtun’un zevci bâ‘is-i 
hâze’l-vesîka Ali Çelebi b. İbrahim nâm kimesne mahzarında bi’l-vekâle ikrâr 
ve takrîr-i kelâm edip bundan akdem mezbûr Ali Çelebi ve mezbûre Sâliha’nın 
zevci Hasan b. Abdülmennân nâm kimesne ve müteveffâ-yı mezbûrun kız ka-
rındaşı mezbûre diğer Ayşe cümlesi müvekkilem mezbûre Hatice Hâtun’un 
menziline gelip sen mûrisimiz müteveffâ-yı mezbûrun terekesinden bir mikdâr 
akçesin ahz ve ihfâ etmişsin deyû mezbûr Hatice Hâtun’un bir beledî yastığı 
içinde mevcûd olan yetmiş sekiz İngiliz ve yaldız altınını fuzûlen ahz u kabz 
eylediklerinden sonra beynlerinde iktisâm edip zikr olunan yetmiş sekiz altı-
nın beş yaldız ve yirmi bir İngiliz cem‘an yirmi altı altınını mezbûr Ali Çele-
bi zevcesi tarafından vekâleten ahz u kabz etmekle hâlâ müvekkilem mezbûre 
Hatice Hâtun meblağ-ı mezbûr yirmi altı altını mezbûr Ali Çelebi yedinden 
geri tamâmen ahz u kabz eylediğinden sonra husûs-ı mezkûra ve sâir hukūk-ı ma‘lûme ve mechûleye müte‘allika âmme-i de‘âvî ve eymân ve mütâlebâtdan 
mezbûr Ali Çelebi’nin ve zevcesi mezbûre Ayşe Hâtun’un zimmetlerini ibrâ-i 
âmm-ı kātı‘ü’n-nizâ‘la ibrâ ve iskāt edip ve mezbûr Ali Çelebi dahi müteveffâ-
yı mezbûrun yüz sekiz altınını ahz u kabz eyledin deyû zevcesi mezbûre Ayşe 
tarafından bi’l-vekâle müvekkilem mezbûre Hatice Hâtun’dan bundan akdem 
da‘vâ ve talebetmiş idi hâlâ mârrü’z-zikr yüz altına ve sâir hukūk-ı ma‘lûme 
ve mechûleye müte‘allika cemî‘ de‘âvî ve mütâlebâtdan müvekkile-i mezbûre 
Hatice Hâtun’un zimmetini bi’l-vekâle ibrâ-i âmm-ı râfi‘ü’l-hısâm ile ibrâ ve 
iskāt eyledi dedikde mezbûr Ali Çelebi mukırr-ı mezbûr Ömer Efendi’yi cemî‘ 
kelimâtından vicâhen ve şifâhen tasdîk ve tahkīk etmeğin mâ vaka‘a bi’t-taleb 
ketb olundu.
Fi’l-yevmi’t-tâsi‘ aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İsmail Efendi b. İbrahim, Musa b. Muhyiddin, Ahmed Efendi b. ( ), 
İvaz Efendi, İbrahim b. Ahmed, İbrahim Çelebi b. Hacı Osman, Seyyid Muhar-
rem Efendi b. Abdullah, Mehmed Efendi b. Mehmed, İbrahim Çelebi b. Mehmed, 
Ebûbekir b. Hüseyin ve gayruhüm.

368 [96a-1] Kalender bt. Abdullah’ın boşandığı eşi Mehmed 
b. Abbas’ın zimmetini ibrâ ettiği
Mahmiye-i İstanbul’da Derviş Ali mahallesinde sâkine Kalender bt. Abdul-
lah nâm Hâtun meclis-i şer‘-i şerîf-i lâzımü’t-teşrîfde, zevc-i muhâlı‘ı bâ‘is-i 
hâze’l-kitâb Mehmed b. Abbas nâm kimesne mahzarında ikrâr ve takrîr-i 
kelâm edip zevcim mezbûr Mehmed zimmetinde mütekarrir ve ma‘kūdun-
aleyh mehr-i müeccelim olan üç bin beş yüz akçe ile nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre 
zevcim mezbûr Mehmed ile muhâla‘a edip ol dahi muhâla‘a-i mezbûreyi 
kabûl ettiğinden sonra hukūk-ı zevciyyete ve bundan mukaddem sâkine ol-
duğum menzilimin binâsiyçün mezbûr Mehmed’e teslîm eylediğim yüz kırk 
guruşa müte‘allika âmme-i da‘vâdan ben mezbûr Mehmed’in zimmetini ibrâ 
ve iskāt edip mezbûr Mehmed dahi benden da‘vâ ve taleb ettiği cihete binâen 
mezbûrdan iki bin beş yüz elli akçeye müte‘allika âmme-i de‘âvâdan benim 
zimmetimi ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâmin aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa Çelebi b. [Ve]li, Mustafa Çelebi b. İlyas, İbrahim Çelebi b. 
Mehmed, Ali b. Veli ve gayruhüm







369 [96b-1] Ali Çelebi b. Muslihiddin’in anne ve babasının veraseti 
ve vakıf görevi meselesinde kardeşi Mehmed Ağa’nın 
zimmetini ibrâ ettiği
Mahmiye-i İstanbul’da Hoca Üveys mahallesi sâkinlerinden Ali Çelebi b. Mus-
lihiddin Ağa nâm kimesne meclis-i şer‘-i şerîfde li ebeveyn er karındaşı bâ‘is-i 
hâze’l-kitâb Mehmed Ağa nâm kimesne tarafından husûs-ı âti’l-beyâna vekîl ol-
duğu es-Seyyid Ahmed Çelebi b. Mustafa ve es-Seyyid Mehmed Çelebi b. Ömer 
nâm kimesneler şehâdetleri ile şer‘an sâbit olan diğer Mehmed Ağa b. Ramazan 
nâm kimesne mahzarında ikrâr ve takrîr-i kelâm edip bundan akdem vefât eden 
babam mezbûr Muslihiddin Ağa ile vâlidem Hatice Hâtun’un terekelerinden 
bi’l-irsi’ş-şer‘î bana isâbet eden hisse-i şer‘iyyemi terekelerine vâzı‘ü’l-yed olan 
karındaşım müvekkil-i mezbûr Mehmed Ağa yedinden tamâmen ahz u kabz 
ettiğimden sonra mahmiye-i mezbûrede Çâşnigir Osman Ağa vakfına vazîfe-i 
mu‘ayyenesi ile meşrûtiyyet üzre ben bi’l-fi‘l mütevellî olmağla mezbûr Mehmed 
Ağa tarafımdan kāimmakām olup on iki senede müctemi‘ olan vazîfemi ahz u 
kabzetmiş idi hâlâ ber vech-i muharrer makbûzu olan vazîfemi dahi karında-
şım müvekkil-i mezbûr Mehmed Ağa yedinden bi’t-tamâm ahz ve kabz eyledim 
ba‘de’l-yevm vâlideynim müteveffiyân-ı mezbûrânın terekelerine ve zikr olu-
nan vazîfeye müte‘allika cemî‘ de‘âvî ve mütâlebâtdan karındaşım müvekkil-i 
mezbûr Mehmed Ağa’nın zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa Efendi b. Himmet el-İmâm, Mahmud Çelebi b. Hasan, 
Musa Efendi b. Himmet, es-Seyyid Mustafa b. Bayram, Mustafa b. Receb, el-Hâc 
Yusuf b. Abdullah ve gayruhüm mine’l-hâzırîn.

370 [96b-2] İsmihân bt. Abdüssamed’in vefat eden babasından 
düşen miras hisseleri konusunda kardeşi Mehmed’in 
zimmetini ibrâ ettiği
Dârü’l-hilâfeti’l-aliyye Kostantıniyye el-mahmiyye’de Çerağī Hamza mahal-
lesi sükkânından olup medîne-i Siroz’da misâfir iken bin yetmiş altı senesi 
Rebî‘ulâhiri’nde vefât eden Abdüssamed Efendi b. Mehmed’in verâseti, zevce-i 
metrûkesi Şahbaz bt. Abdullah nâm hâtun sulbiye kebîre oğlu merkūm Meh-
med Efendi’ye ve hâlâ bülûğuna mu‘terife sulbiye kızı İsmihân’a münhasıra olup 
ba‘dehu mezbûr Şahbaz dahi vefât edip verâseti, oğlu mezbûr Mehmed Efendi’ye 
münhasıra ve tashîh-i mes’eleleri bi tarîki’l-münâsahati’ş-şer‘iyye yirmi dört se-
himden olup sihâm-ı mezbûreden on yedi sehimi merkūm Mehmed Efendi ve 
yedi sehimi dahi mezbûre İsmihân’a isâbet eylediği şer‘an sâbit ve mütehakkik 
oldukdan sonra mezbûre İsmihân Hâtun tarafından husûs-ı âti’l-beyâna vekîl 
olduğu es-Seyyid Mehmed Çelebi b. Mehmed ve Receb Çelebi b. Ali nâm kimes-
ne şehâdetleri ile şer‘an sâbit olan Mehmed Çelebi b. Ali meclis-i şer‘-i şerîfde 
müvekkile-i mezbûrenin hâl-i sıgārında kıbel-i şer‘den mansûb vasîsi olup 
tereke-i müteveffâ-yı evvele vâzı‘ü’l-yed olan li eb karındaşı bâ‘is-i hâze’l-kitâb 
mezbûr Mehmed Efendi mahzarında bi tav‘i’s-sâf ikrâr ve i‘tirâf edip müteveffâ-
yı evvel-i mezbûrun terekesinden olup mahalle-i mezbûrede vâki‘ lede’l-ahâlî 
ve’l-cîrân ma‘lûmü’l-hudûd hâriciyye ve dâhiliyyesinde büyût-ı adîdeyi müşte-
mil menzil ve cins nakid ve menkūlât ber mûceb-i defter-i kassâm, ol târihde 
beher guruşu yüz kırk akçeye râyic olmak üzre yedi yük on bin yedi yüz akçe-
den ve defter-i kassâmdan hâric beş yüz elli guruş ile ve on dört bin dokuz yüz 
seksen [97a] hurda akçeden ve yüz guruş kıymetli bir cevheri altın kuşakdan 
ve cüz’î ve küllî ve kalîl ve kesîr eşyâ-i menkūle ve sâir cins terekeden bi tarîki’l-
münâsahati’l-mezbûre müvekkilem mezbûre İsmihân’a isâbet eden yedi sehim 
hisse-i şer‘iyyesinden karındaşım mezbûr Mehmed Efendi vesâyet-i mahkiyesi 
hasebiyle yevmî yirmişer akçe nafaka-i mefrûzası ve sâir levâzım-ı zarûriyyesi 
için târih-i mezbûrdan bu âna gelince on sene ile sekiz ayda harc ve sarf eyledi-
ğinden sonra bâkī kalan menzil-i mezbûr ve nukūd ve sâir menkūl terekesinden 
bi tarîki’l-münâsaha ile mezbûra isâbet eden hisse-i şer‘iyyesi mukābelesinde, 
şerâit-i sıhhat-i sahhı cârî bi tarîki’t-tehârüci’ş-şer‘î nukūd-ı terekeden hisse-
sinden ezyed bin dört yüz kıt‘a esedî guruşa mezbûra Mehmed Efendi ile sulh 
olduğundan sonra müvekkilem mezbûre İsmihân bedel-i sulh olan meblağ-ı 
mezbûr bin dört yüz esedî guruşu mezbûr Mehmed Efendi yedinden tamâmen 
ahz u kabz eyledim deyip tereke-i müteveffâ-yı mezbûrdan ve sâir cüz’î küllî 
ve kalîl ve kesîr nukūd ve menkūl terekesine ve Ayasofya-i kebîre vakfından 
olup icâre-i mu‘accele ve yevmî iki buçuk akçe müeccele ile babamız müteveffâ-
yı mezbûrun ile’l-vefât taht-ı tasarrufunda olup ba‘de vefâtihî intikāl-i âdî ile 
bize intikāl etmekle ale’l-iştirâki’s-seviy taht-ı tasarrufumuzda olup mahmiye-i 
mezbûrede Karaman-ı kebîr’de vâki‘ lede’l-ahâlî ve’l-cîrân ma‘lûmü’l-hudûd bir 
bâb ketenci dükkânı ve bir bâb pirinççi dükkânı ücretlerinden hisseme isâbet 
eden mikdâra müte‘allika âmme-i de‘âvî ve mütâlebâtdan ben karındaşım 
mezbûr Mehmed Efendi’nin zimmetini ibrâ-i âmm-ı kātı‘ü’n-nizâ‘ ile ibrâ ve 
iskāt eyledim ba‘de’l-yevm müteveffâ-yı mezbûrun terekesine müte‘allika karın-
daşım mezbûr Mehmed Efendi ile vechen mine’l-vücûh da‘vâ ve nizâ‘ım yoktur 
ve yine zikr olunan dükkânlar ke’l-evvel beynimizde iştirâk-i seviy üzre kalmış-
dı ve mezbûr Mehmed Efendi dahi müteveffâ-yı mezbûrun nukūd terekesin-
den ve kendi malından bu âna gelinceye değin ber vech-i muharrer bana infâk 
ve iksâ eylediği akçeye ve sâir hukūk-ı ma‘lûme ve mechûleye müte‘allika cemî‘ 
de‘âvî ve mütâlebâtdan benim zimmetimi ibrâ-i âmm-ı râfi‘ü’l-hisâm ile ibrâ ve 
iskāt eyledi deyip bedel-i sulh-ı mezbûr bin dört yüz guruşu henüz ahz u kabz 
eyledim deyû ikrâr edip hüccet dahi tahrîr olunmuşdu lâkin hâlâ bedel-i sulh-ı 
mezbûrun dört yüz guruşun müvekkilem mezbûre İsmihân mezkûr Mehmed 
Efendi yedinden nakid bin doksan üç guruş kabz edip ve elli yedi guruşu için 
beynlerinde ma‘lûm esâs-ı beyt ve evânî-i nühâsiyye ahz u kabz edip bâkī iki 
yüz elli guruşu için mezbûr Mehmed üzerine zikr olunan kebabçı dükkânından 
ve şerbetçi dükkânından hissesini izn-i mütevellî ile iki yüz elli guruşa müvek-
kilem mezbûre İsmihân’a ferâğ ve tefvîz ve bedel-i ferâğ-ı merkūmu meblağ-ı 
bâkī-i mezbûre takās mezbûra İsmihân dahi tefevvüz ve kabûl edip mukāssa 
eyledi hâlâ zikr olunan kebabçı dükkânının ve şerbetçi dükkânının cümlesi 
müvekkilem mezbûre İsmihân’ın hakk-ı müfevvezi olmuşdur dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Saferi’l-hayr li sene seb‘a ve semânîn ve elf.
Şuhûdü’l-hâl: Şeyh Mehmed Çelebi b. Mehmed, Hasan Çelebi b. Abdullah, Mus-
tafa Çelebi b. İbrahim, Yahya Çelebi b. Receb, Yusuf Çelebi b. Abdullah, Mehmed 
Çelebi b. (  ), Şeyh Mehmed b. (  ), Abdülhalim Efendi b. Ahmed, Ahmed Zeki 
Efendi b. Abdülganî, Abdullah Efendi b. Zünnûn.

371 [97a-1] Seyyid Süleyman b. Seyyid Ali ile Mustafa Beşe b. Durmuş 
arasında alacak-verecek davasında her ikisinin birbirlerinin 
zimmetlerini ibrâ ettikleri
Vilâyet-i Anadolu’da Görele kazâsına tâbi‘ Pazarköyü nâm karyede sâkin es-
Seyyid Süleyman b. Seyyid Ali nâm kimesne meclis-i şer‘de, karye-i mezbûre 
sükkânından bâ‘is-i hâze’l-kitâb Mustafa Beşe b. Durmuş mahzarında ikrâr ve 
takrîr-i kelâm edip mezbûr Mustafa Beşe’nin zimmetinde bundan akdem ye-
dimden iştirâ ve kabz edip beynimizde ma‘lûm âvenk üzümü semeninden se-
kiz bin akçe hakkım olmağla meblağ-ı mezbûru merkūm Mustafa’dan da‘vâ 
ve taleb eylediğimden ol dahi inkâr ettiğinden mâ‘adâ yedinde cihet-i deyn-i 
[97b] şer‘îden iki bin on akçe hakkım vardır deyû benden da‘vâ ve taleb et-
mekle beynimizde nizâ‘-ı küllî vâki‘ olmuş idi el-hâletü hâzihî hâlâ zikr olu-
nan üzüme ve semeni olan meblağ-ı mezbûra ve târih-i kitâba gelince beyni-
mizde cereyân eden ahz ve i‘tâ ve mu‘âmelât-ı şettâya müte‘allika cemî‘ de‘âvî ve 
muhâsamâtdan ben mezbûr Mustafa Beşe’nin zimmetini ibrâ-i âmm-ı kātı‘ü’n-
nizâ‘la ibrâ ve iskāt edip ve mezbûr Mustafa Beşe dahi kezâlik benim zimmetimi 
ibrâ ve iskāt eyledi ba‘de’l-yevm vechen mine’l-vücûh ve sebeben mine’l-esbâb 
bir birimiz ile da‘vâ ve nizâ‘ımız kalmadı eğer ahad-i tarafeynden âhar üzeri-
ne mazmûn-ı kitâba mugāyir da‘vâ dahi sudûr ederse lede’l-hükkâmi’l-kirâm 
makbûle ve mesmû‘a olmasın dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis aşer min şehri Rebî‘ilevvel sene seb‘a ve semânîn ve elf.
Şuhûdü’l-hâl: Mustafa Çavuş b. es-Seyyid Mehmed, es-Seyyid Himmet b. es-
Seyyid Şükrullah, Mehmed b. ( ), es-Seyyid Mustafa Çavuş, es-Seyyid Ebûbekir 
Çavuş b. es-Seyyid.

372 [97b-1] Mehmed Bey b. İlyas’ın Rus kölesi Hasan 
b. Abdülvehhâb’ın serbest ve hür olduğu
Rıkk-ı sâbıkını mu‘terif olan işbu açık kaşlı ala gözlü orta boylu mültecî Rûsiyyü’l-
asl bâ‘is-i hâze’l-kitâb Hasan b. Abdülvahhab meclis-i şer‘-i şerîfde rakīk olmak 
üzre kendiye vâzı‘ü’l-yed olan Mehmed Bey b. İlyas nâm kimesne mahzarında 
üzerine da‘vâ ve takrîr-i kelâm edip mezbûr Mehmed Bey târih-i kitâbdan yedi 
sene mukaddem yedinde abd-i memlûkü olduğum hâlde malından beni tahrîr 
ve i‘tâk ve zümre-i ahrâr-ı asliyeye idrâc ve ilhâk edip ben sâir ahrâr-ı asliyye 
gibi hür olmuşken mezbûr Mehmed Bey bana rakīk olmak üzre bi gayri hakkın 
vaz‘-ı yed eder hâlâ mezbûr Mehmed Bey’e suâl olunup üzerimden yed-i mubtı-
lasının kasr ve izâlesine tenbîh olunup sebîlim tahliyye olunmak matlûbumdur 
dedikde gıbbe’s-suâl ve’l-inkâr müdde‘î-i mezbûrdan ber vech-i muharrer hür-
riyetine beyyine taleb olundukda ityân-ı beyyineden izhâr-ı acz ile istihlâf et-
meğin mezbûr Mehmed Bey’e müdde‘î-i mezbûr Hasan’ı yedinde mülkü oldu-
ğu hâlde malından tahrîr ve i‘tâk etmediğine yemîn teklîf olundukda ol dahi 
yemînden nükûl etmeğin mûcebince müdde‘î-i mezbûrun ber vech-i muharrer 
hürriyetine ba‘de’l-hükmi’ş-şer‘î üzerinden yed-i mubtılasının kasr ve izâlesine 
mezbûr Mehmed Bey’e tenbîh olunup müdde‘î-i mezbûr Hasan’ın sebîli tahliy-
ye olunmağın mâ vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Abdi b. Ali, Yusuf Efendi b. Ali, Mehmed Halîfe b. Atâullâh 
, Mehmed Çelebi b. Abdullah, İbrahim Çelebi b. Mehmed ve gayruhüm.

373 [97b-2] Hamide bt. Kasım’ın eşi çorbacı Mustafa Ağa 
b. Bayram’dan boşandığı
Mahmiye-i İstanbul’da Öksüzce mahallesi sâkinelerinden olup zâtı ma‘rifet-i 
şer‘iyye ile ârifân mahalle-i mezbûre sükkânından Mustafa Beşe b. Mehmed 
ve Ahmed Beşe b. Şaban nâm kimesneler ta‘rîfleri ile mu‘arrefe olan Hamide 
bt. Kasım nâm hâtun meclis-i şer‘-i şerîfde zevc-i dâhili olan bâ‘is-i hâze’l-kitâb 







çorbacı Mustafa Ağa b. Bayram nâm kimesne tarafından husûs-ı âti’l-beyâna 
vekîl olduğu merkūm Mustafa Beşe ve Ahmed Beşe şehâdetleri ile şer‘an sâbit 
olan fahrü’l-müderrisîn Ahmed Efendi b. el-merhûm Abdülcelîl Efendi mah-
zarında ikrâr ve takrîr-i kelâm edip zevcim merkūm Mustafa Ağa zimmetinde 
mütekarrir ve ma‘kūdun-aleyh olan on beş bin akçe mehr-i müeccelimin on iki 
bin akçesini merkūm Mustafa Ağa yedinden tamâmen ahz u kabz edip bâkī üç 
bin akçesi ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olmak üzre merkūm [98a] Mustafa Ağa ile muhâla‘a-i sahîha-i 
şer‘iyye ile muhâla‘a edip ol dahi muhâla‘a-i mezbûreyi kabûl ettiğinden son-
ra hukūk-ı zevciyyete müte‘allika âmme-i de‘âvâdan her birimiz âharın zimme-
tini ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâmin aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Beşe b. Mehmed, Ali Ağa b. Sefer, Derviş b. Hasan, Meh-
med Beşe b. Mustafa, İmâm Ahmed Efendi ve gayruhüm.

374 [98a-1] Mustafa Reis’in eski Tunus kadısı Abdurrahman Efendi’de 
olan pirinç satışından alacağının tahsili için Abdurrahman 
Efendi’ye tembihatta bulunulduğu
Mahrûse-i Galata’da Emekyemez mahallesi sâkinlerinden Mustafa Reis b. Ömer 
Muhibbâ nâm kimesne meclis-i şer‘-i şerîfde sâbıkan Tunus kadısı olan Ab-
durrahman Efendi b. Ebü’l-Bereket nâm kimesne mahzarında üzerine da‘vâ 
ve takrîr-i kelâm edip ticâretde şerîkim olup bundan akdem vefât eden Ali b. 
İsâ nâm kimesne ile hayâtında yedimizde müşterek olan pirinçden her key-
li birer guruşa ve birer semene olmak üzre bin beş yüz keyl pirincimizi bin 
altı yüz elli guruşa merkūm Abdurrahman Efendi’ye bey‘ ve teslîm ol dahi 
iştirâ ve tesellüm etmiş idi hâlâ merkūm Abdurrahman Efendi’ye suâl olu-
nup semen-i mezbûrdan hissem olan sekiz yüz yirmi beş guruşu bana edâ ve 
teslîme tenbîh olunmak matlûbumdur dedikde gıbbe’s-suâl mezbûr Abdurrah-
man Efendi cevâbında zikr olunan bin beş yüz keyl pirinci müdde‘î-i mezbûr 
ile şerîki olan müteveffâ-yı mezbûrdan bin altı yüz elli guruşa iştirâ ve kabz et-
tiğini ikrâr, lâkin semen-i mezbûrun beş yüz elli guruşunu müdde‘î-i mezbûrun 
vekîli olan el-Hâc Kasım nâm kimesneye diyâr-ı Mısır’da Behnese kasabasında 
edâ ve teslîm ol dahi ahz u kabz edip ve seksen guruşuna iki Cezâyir ihrâmını 
ve elli guruşuna bir kebîr tüfengimi müteveffâ-yı mezbûr Ali’ye hayâtında bey‘ 
ve teslîm ol dahi iştirâ ve tesellüm etmiş idi deyû müdde‘î-i mezbûru ba‘zı 
müdde‘âsında def ‘ ile mukābele edicek gıbbe’l-istintâk ve’l-inkâr mezbûr Ab-
durrahman Efendi’den def ‘-i mezbûru mübeyyine beyyine taleb olundukda 
ityân-ı beyyine için istimhâl etmekle mehil-i şer‘-i ile imhâl olunup merkūm 
Abdurrahman Efendi’nin ikrârı mûcebince semen-i mezbûrdan bâkī dokuz yüz 
yetmiş guruşdan müdde‘î-i mezbûr Mustafa Reis’e edâ ve teslîme merkūm Ab-
durrahman Efendi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. Abdullah, el-Hâc 
Mehmed b. Receb, el-Hâc Hasan b. Mustafa, Mehmed Çavuş b. Pîrî ve gayru-
hüm.

375 [98a-2] Emetullah bt. Mustafa’nın eşi İvaz b. Yusuf ’tan 
muhâla‘a yoluyla boşandığı
Mahmiye-i İstanbul’da Karabaş mahallesinde sâkine Emetullah bt. Mustafa nâm 
hâtun tarafından husûs-ı âti’l-beyâna vekîl olduğu zâtını ma‘rifet-i şer‘iyye ile 
ârifân Müezzin Mehmed b. Ramazan ve Mehmed b. Ebûbekir nâm kimesne-
ler şehâdetleri ile şer‘an sâbit olan İmâm Hasan Efendi b. Mustafa nâm kimes-
ne meclis-i şer‘-i şerîfde müvekkile-i mezbûrenin zevc-i muhâlı‘ı bâ‘isü’l-kitâb 
İvaz b. Yusuf nâm kimesne mahzarında bi’l-vekâle ikrâr ve takrîr-i kelâm edip 
müvekkilem mezbûr Emetullah bin seksen altı senesi Recebi’nin on sekizin-
ci gününde zevci mezbûr İvaz ile zimmetinde mütekarrir ve ma‘kūdun-aleyh 
mehr-i müecceli olan bin akçe ile nafaka-i iddet-i ma‘lûmesi üzerlerine ve 
me’ûnet-i süknâsı dahi müvekkilemin kendi üzerine olmak üzre mezbûr İvaz 
ile muhâla‘a-i sahîha-i şer‘iyye ile muhâla‘a edip mezbûr İvaz dahi muhâla‘a-i 
mezbûreyi kabûl ettiğinden sonra hukūk-ı zevciyyete müte‘allika âmme-i 
de‘âvâdan her biri âharın zimmetini ibrâ-i âm ile ibrâ ve iskāt eylediler dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Es-Seyyid Ali b. Yakub, Ahmed Bey b. Sinan, Yahya b. Receb, Ha-
san b. Mahmud, Mustafa b. Abdullah ve gayruhüm.

376 [98b-1] Mustafa Halil b. Abdurrahman’ın evini 27. Ağa 
Bölüğü Vakfı’na bey‘ bi’l-istiğlâl yoluyla sattığı
Mahmiye-i İstanbul’da Karabaş mahallesinde sâkin Mustafa Halil b. Abdurrah-
man nâm kimesne meclis-i şer‘-i şerîf-i lâzımü’t-teşrîfde, Dergâh-ı âlî yeniçe-
rilerinden yirmi yedinci ağa bölüğüne mahsûs odanın nukūd-ı mevkūfesine 
bi’l-fi‘l mütevellîsi olan bâ‘is-i hâze’l-kitâb Mustafa Beşe b. Abdullah nâm ki-
mesne mahzarında ikrâr ve takrîr-i kelâm edip akd-i âti’z-zikrin sudûruna 
değin yedimde mülküm ve hakkım olup mahalle-i mezbûrda vâki‘ bir taraf-
dan umdetü’l-emâcid ve’l-ekârim Bektaş Ağa odaları ve bir tarafdan Hâce Emi-
ne Hâtun mülkü ve bir tarafı kendi âhar menzilim ve bir tarafı tarîk-i âm ile 
mahdûd büyût-ı adîdeyi müştemil menzilimi, bi cümleti’t-tevâbi‘ ve’l-levâhık 
ve kâffeti’l-hukūk ve’l-merâfık mütevellî-i mûmâ-ileyh Mustafa Beşe’ye yüz 
on esedî guruşa bi tarîki’l-istiğlâl bey‘ ve teslîm ol dahi yedinde olan mâl-ı 
vakf-ı mezbûr ile iştirâ ve tesellüm ve semen-i mezbûru bana edâ ve teslîm 
ben dahi ahz u kabz ettiğimden sonra mütetevellî-yi mûmâ-ileyh Mustafa Beşe 
menzil-i mahdûd-ı mezbûru ba‘de’t-tahliyyeti’ş-şer‘iyye ve’t-takābuzi’l-mer‘î 
târih-i kitâbdan bir sene tamâmına değin on altı buçuk esedî guruşa bana îcâr 
ve teslîm ben dahi vech-i muharrer üzre istîcâr ve tesellüm ve kabûl eyledim 
dedikde gıbbe’t-tasdîki’ş-şer‘î menzil-i mezbûrun derkine ve ücret-i lâzımesine 
merkūm Mustafa Çelebi’nin kayınatası hâzır bi’l-meclis Mustafa Beşe b. Abdul-
lah nâm kimesne tarafeynden emir ve kabûlü hâviye kefâlet ile kefîl olmağın mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Hâlâ Odabaşı Hasan Beşe b. Receb, Ali Beşe b. Abdullah, el-Hâc 
Abdurrahman b. Ali, Ali Beşe b. Abdullah, Sâlih Beşe b. Abdullah, mahalle-i 
mezbûre İmâmı Ahmed Efendi, Ali Beşe b. Ahmed ve gayruhüm mine’l-hâzırîn.

377 [98b-2] Ümmühâni bt. Abdullah’ın eşi Mehmed b. Ömer’den 
muhâla‘a yoluyla boşandığı
Mahmiye-i İstanbul’da Murad Paşa-yı Atîk mahallesi sâkinelerinden Fâtıma bt. 
Muslu nâm hâtunun vâlidesi ve tarafından husûs-ı âti’l-beyâna vekîl olduğu 
zâtını ma‘rifet-i şer‘iyye ile ârifân mahalle-i mezbûre sükkânından Piyâle b. Ab-
dullah ve Hasan b. Bilâl nâm kimesneler şehâdetleri ile sâbit olan Ümmühâni 
bt. Abdullah nâm hâtun meclis-i şer‘-i şerîfde müvekkile-i mezbûre Fâtıma 
Hâtun’un zevc-i dâhili bâ‘is-i hâze’l-kitâb Mehmed b. Ömer nâm kimesnenin 
karındaşı ve tarafından kezâlik husûs-ı câ’i’z-zikre vekîl olduğu Ömer b. Enbiyâ 
ve Mehmed b. Musa nâm kimesneler şehâdetleri ile şer‘an sâbit olan Himmet 
b. Ömer nâm kimesne mahzarında bi’l-vekâle ikrâr ve takrîr-i kelâm edip mü-
vekkilem mezbûre Fâtıma Hâtun’un müvekkil-i mezbûr Mehmed zimmetin-
de mütekarrir ve ma‘kūdun-aleyh mehr-i müecceli olan dört bin beş yüz akçe 
ile nafaka-i iddet-i mu‘ayyene-i ma‘lûmesi üzerlerine ve me’ûnet-i süknâsı dahi 
kendi üzerine olmak üzre ve mezbûr Mehmed’in firâşından hâsıl sadriye sagīre 
kızı Ayşe’yi dokuz yaşına değin kendi malı ile infâk ve iksâ etmek üzre mezbûr 
Mehmed ile muhâla‘a-i sahîha-i şer‘iyye ile muhâla‘a edip ol dahi muhâla‘a-i 
mezbûreyi kabûl eylediğinden sonra hukūk-ı zevciyyete ve mukaddemâ 
hüccet-i şer‘iyye ile takdîr olunan yevmî onar akçeden müvekkilem mezbûre 
Fâtıma Hâtun mezbûr Mehmed’in zimmetini ibrâ-i âm ile ibrâ ve iskāt edip ve 
müvekkil-i mezbûr Mehmed dahi müvekkile-i mezbûre Fâtıma Hâtun’un zim-
metini hukūk-ı zevciyyete ve sâir hukūka müte‘allika âmme-i de‘âvâdan ber 
vech-i muharrer iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâdî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Süleyman Beşe b. Mustafa, Hüseyin Çelebi b. Mehmed, Mustafa b. 
Ömer, Hüseyin Çelebi b. Mahmud ve gayruhüm.

378 [99a-1] Cafer b. Sâbit’in arsasını Ahmed Efendi b. Hüseyin’e sattığı
Mahmiye-i İstanbul’da İskender Ağa mahallesi sükkânından Cafer b. Sâbit nâm 
kimesne meclis-i şer‘-i şerîfde bâ‘is-i hâze’l-kitâb Ahmed Efendi b. Hüseyin 
nâm kimesne mahzarında ikrâr-ı tâm ve takrîr-i kelâm edip akd-i âti’z-zikrin 
sudûruna değin yedimde mülk ve hakkım olup mahmiye-i mezbûrede Gül 
câmi‘i kurbunda Çukur mahallesinde vâki‘ bir tarafdan ba‘zan fındıkçı Mah-
mud Beşe ve ba‘zan Fâtıma Hâtun mülkleri ve bir tarafdan mahalle-i mezbûre 
avârızına mevkūf ba‘zan Tahinci Ali ve ba‘zan es-Seyyid Hasan menzilleri ve 
bir tarafdan İsmail Ağa menzili ve bir tarafı tarîk-i hâs ile mahdûd mülk arsa-i 
hâliyemi tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘-i ile mezbûr Ahmed Efendi’ye kırk esedî guruşa bey‘ ve teslîm ol 
dahi ber vech-i muharrer iştirâ ve tesellüm ve kabûl eyledikden sonra seme-
ni olan meblağ-ı mezbûr kırk esedî guruşu mezbûr Ahmed Efendi yedinden 
tamâmen ahz u kabz eyledim ba‘de’l-yevm arsa-yı mahdûd-ı mezbûr merkūm 
Ahmed Efendi’nin mülk-i müşterâsıdır, keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Rebî‘ilevvel li sene seb‘a ve semânîn ve elf.
Şuhûdü’l-hâl: Es-Seyyid Lütfullah Çelebi b. es-Seyyid Mustafa, es-Seyyid Meh-
med Çelebi b. es-Seyyid Lütfullah, Hüseyin Efendi b. Abdülfettâh el-İmâm, Re-
ceb Efendi b. Hüsameddin el-Müezzin, Mehmed Efendi b. Ahmed, Mehmed 
Beşe b. Abdullah ve gayruhüm.

379 [99a-2] Vefat eden Ahmed Yazıcı b. Nasûh’un vârisleri hanımı 
Şerife Emine bt. Mehmed ile kız kardeşi Emine’nin sulh oldukları
Mahrûse-i Galata’ya tâbi‘ kasaba-i Fındıklı’da Mahmud İmâm mahallesin-
de sâkin olup bundan akdem vilâyet-i Rumeli’nde İbrâil kasabasında bi 
tarîki’l-müsâfere sâkin iken fevt olan Ahmed Yazıcı b. Nasûh’un verâseti, zevce-i 
metrûkesi Şerife Emine bt. Mehmed nâm hâtun ile li ebeveyn kız karındaşı di-
ğer Emine nâm hâtuna münhasıra olduğu şer‘an zâhir ve müte‘ayyin oldukdan 
sonra mezbûre diğer Emine Hâtun’un zevci ve tarafından husûs-ı âti’l-beyâna 
vekîl olup mahalle-i mezbûre sükkânından Hüseyin Beşe b. Kasım ve Murad 
Beşe b. Ahmed nâm kimesneler şehâdetleriyle şer‘an vekâleti sâbite olan Meh-
med Beşe b. Şaban nâm kimesne meclis-i şer‘de, işbu bâ‘isü’l-kitâb mezbûre 
Şerife Emine mahzarında bi’l-vekâle ikrâr ve takrîr-i kelâm edip müvekkilem 
mezbûre diğer Emine Hâtun ile müteveffâ-yı mezbûrun terekesinden Kâtib 
Muslihiddin vakfına deyni olan yüz esedî guruşa kefîl olmuş idim deyû bi gay-
ri hakkın ahz u kabzetmiş idin deyû da‘vâ, ol dahi isbât edip almış idim deyip 
beynlerinde münâza‘ât-ı kesîre vâki‘ olmuş idi el-hâletü hâzihî muslihûn ta-
vassut edip müvekkile-i mezbûre diğer Emine Hâtun ile mezbûre Şerife Emine 
Hâtun beynlerinde yetmiş bir kıt‘a esedî guruş üzerine inşâ-i akd-i sulh ettik-
lerinde mezbûre diğer Emine Hâtun dahi sulh-ı mezbûru kabûl ve bedel-i sulh 
olan meblağ-ı mezbûr yetmiş bir esedî guruşu mezbûre Şerife Emine Hâtun 
yedinden bi’t-tamâm alıp kabz edip meblağ-ı mezbûr yüz guruşa müte‘allika 
da‘vâdan müvekkil-i mezbûre diğer Emine Hâtun mezbûre Şerife Emine’nin 
zimmetini ve bedel-i sulhe müte‘allika da‘vâdan dahi müvekkile-i mezbûrenin 
zimmetini mezbûre Emine Hâtun ibrâ ve iskāt eyledi dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Rebî‘ilevvel sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Ebûbekir b. Hüseyin, Veli b. Mahmud, 
Mehmed b. Mehmed, Mehmed Çelebi b. Abdullah ve gayruhüm.

380 [99b-1] Hatice bt. el-Hâc Ali’nin kölesi Rus asıllı Demirhan 
bt. Abdullah’ı azat ettiği
Mahmiye-i İstanbul’da Hoca Veyis mahallesinde sâkine iken bundan akdem 
vefât eden Hatice bt. el-Hâc Ali nâm hâtunun verâseti, sulbî kebîr oğulları Meh-
med Ağa ve Ali Ağa b. Muslihiddin nâm kimesnelere münhasıra olduğu şer‘an 
zâhir ve mütehakkik oldukdan sonra mezbûr Mehmed Ağa tarafından husûs-ı 
âti’z-zikre vekîl olduğu mahalle-i mezbûre sâkinlerinden es-Seyyid Mehmed 
b. Ömer ve es-Seyyid Ahmed b. Mustafa nâm kimesneler şehâdetleri ile şer‘an 
sâbit olan Mehmed Çelebi b. Ramazan nâm kimesne vekâleten mezbûre Ali Ağa 
asâleten meclis-i şer‘-i şerîf ve mahfil-i dîn-i münîfde, ikrâr ve takrîr-i kelâm edip 
müteveffât-ı mezbûre Hatice’nin terekesinden olup rıkkını mu‘terife olan işbu 
uzun boylu açık sarı kaşlı ala gözlü Rûsiyyetü’l-asl bâ‘is-i hâze’l-kitâb Demirhan 
bt. Abdullah nâm câriyeyi men a‘taka rakabeten mü’mineten a‘takallâhu bi külli 
uzvin minhâ uzven minhu mine’n-nâr hadîs-i şerîfle âmil olup hasbetellâhi’l-
meliki’l-Hallâk ve taleben li merzâti’r-rabbi’r-Rezzâk tahrîr ve i‘tâk ve zümre-i 
harâir-i asliyyâta idrâc ve ilhâk eyledik ba‘de’l-yevm mevsûfe-i mezbûre Demir-
han sâir harâir-i asliyyât gibi hürre olup üzerinde velâ-i şer‘îden gayrı bir nesne 
kalmadı dediğinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’s-sânî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Es-Seyyid Mehmed b. Ömer el-Müezzin, es-Seyyid Ahmed b. Mus-
tafa, Mustafa b. Receb, Ali b. Ahmed, Mehmed b. Şaban, Musa Efendi b. Himmet, 
Mustafa Efendi b. Himmet el-İmâm, Mahmud Çelebi b. Hasan, es-Seyyid Mus-
tafa Çelebi b. ( ) el-Hâc Yusuf b. Abdülkādir, Receb Çelebi b. Murad, İbrahim Çe-
lebi b. Ahmed ve gayruhüm mine’l-hâzırîn.

381 [99b-2] Ümmühâni bt. Mehmed’in, boşandığı eşi Abbas Efendi 
b. Mehmed aleyhindeki alacak davasını ispatlayamadığı 
için menedildiği
Mahmiye-i İstanbul’da Mi‘mar Sinan mahallesi sâkinelerinden Ümmühâni bt. 
Mehmed nâm hâtun zâtı ma‘rifet-i şer‘iyye ile ârifân el-Hâc İbrahim b. Ahmed 
ve Hüseyin Efendi b. Mehmed nâm kimesneler ta‘rîfleri ile mu‘arrefe olduk-
dan sonra meclis-i şer‘-i şerîfde zevc-i sâbıkı bâ‘is-i hâze’l-kitâb Abbas Efen-
di b. Mehmed nâm kimesne mahzarında üzerine da‘vâ ve takrîr-i kelâm edip 
mezbûr Abbas Efendi ile zevciyyet beynimizde kāime iken târih-i kitâbdan üç 
sene mukaddem eşyâ-i memlûkemden her miskāli ikişer esedî guruş kıymet-
li elli miskāl bir çift altın bileziğimi ve her miskāli ikişer esedî guruş kıymet-
li yirmi beş miskāl bir çift altın bileziğimi ve her miskāli ikişer esedî guruş 
kıymetli yirmi beş miskāl altın düğmemi ve yüz ellişer esedî guruş kıymet-
li dört re’s câriyemi fuzûlen ahz u kabz edip ve mahmiye-i mezbûrede Vefâ 
kurbunda vâki‘ ma‘lûmü’l-hudûd menzilimi dahi iki yüz esedî guruşa fuzûlen 
âhara bey‘ ve kabz-ı semen etmekle hâlâ mezbûr Abbas Efendi’ye suâl olu-
nup eşyâ-i mezkûre ve cevârî-i merkūme mevcûde ise aynıların müstehleke ise 
kıymet-i şer‘iyyelerin ve menzil-i mezbûrun bey‘ini mücîze olmağla semeni-
ni bana teslîme tenbîh olunmak matlûbumdur dedikde gıbbe’s-suâl ve’l-inkâr 
müdde‘iye-i mezbûreden müdde‘âsını mübeyyine beyyine taleb olundukda 
ityân-ı beyyineden izhâr-ı acz ile istihlâf etmekle mezbûr Abbas Efendi’ye fi’l-
hakīka müdde‘iye-i mezbûreyi ber vech-i muharrer iki yüz esedî guruşa [100a] 
bey‘ ve kabz-ı semen etmeyip elân üzerine redd-i zamândan bir nesne lâzım ol-
madığına yemîn teklîf olundukda ol dahi alâ vefki’l-mes’ûl yemîn billâhi te‘âlâ 
etmeğin mûcebince müdde‘iye-i mezbûre bilâ-beyyine vech-i muharrer üzre 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Defterdâr imâm[ı] Mehmed Efendi b. Mustafa, İbrahim Çelebi b. 
Ahmed, Ahmed Çelebi el-Müezzin, İsâ Bey b. (  ) camcı, Ahmed Çelebi sarrâc, 
el-Hâc Ahmed sandıkçı, Hızır Odabaşı, Osman Halîfe el-Kayyım, Mehmed b. 
Mehmed.

382 [100a-1] Osman Reis b. Mehmed’in alacağı bulunan Yorgi 
v. Manol ile sulh olduğu
Mahmiye-i İstanbul hısnı ebvâbından Cebealikapısı hâricinde vâki‘ tüfenkhânede 
sâkin Osman Reis b. Mehmed nâm kimesne meclis-i şer‘de bâ‘isü’s-sifr Yorgi v. 
Manol nâm zimmî muvâcehesinde ikrâr ve takrîr-i kelâm edip mezbûr Yorgi 
ile kömürcülük san‘atından şerîkler olup bundan akdem fesh-i akd-i şirket et-
tiğimizde asl-ı mâldan kırk esedî guruş hakkım zuhûretmiş idi hâlâ meblağ-ı 
mezbûru merkūm Yorgi’den taleb eylediğimde, ol dahi inkâr etmekle beyni-
mizde nizâ‘-ı küllî vukū‘undan sonra muslihûn tavassut edip mezbûr Yorgi ile 
beynimizde meblağ-ı mezbûr da‘vâsından yirmi beş esedî guruş üzerine inşâ-i 
akd-i sulh ettiklerinde ben dahi sulh-ı mezbûru kabûl ve bedel-i sulh olan 
meblağ-ı mezbûr on beş esedî guruşu mezbûr Yorgi yedinden tamâmen ahz u 
kabz edip meblağ-ı bâkī on beş esedî guruş da‘vâsından mezbûr Yorgi’nin zim-
metini ibrâ ve iskāt eyledim dedikde gıbbe’t-tasdîki’l-mu‘teber mâ vaka‘a bi’t-
taleb ketb olundu.
Fi’l-yevmi’l-hâdî ve’l-ışrîn min şehri Rebî‘ilevvel li sene 1087.
Şuhûdü’l-hâl: İbrahim Çelebi b. Ahmed, Hüseyin b. Ahmed, Mehmed b. Meh-
med, Ebûbekir b. Hüseyin, Deli Bekir b. Mahmud, Mehmed Çelebi b. (  ) 
sertüfenkçiyân, Mustafa Çelebi b. ( ), Hüseyin Çelebi.

383 [100a-2] Mehmed Beşe b. Murad’ın evini Rahime bt. Süleyman 
Hâtun’a sattığı
Medîne-i Ebâ Eyyûb-i Ensârî -aleyhi rahmeti rabbü’l-Bârî- mahallâtından 
Ulucababa mahallesi sâkinlerinden Mehmed Beşe b. Murad nâm kimes-
ne meclis-i şer‘-i şerîfde zâtı ma‘rifet-i şer‘iyye ile ârifân Yusuf b. Abdullah 
ve Kenan b. Abdullah nâm kimesneler ta‘rîfleri ile mu‘arrefe olan bâ‘isetü 
hâze’l-kitâb Rahime bt. Süleyman nâm hâtun mahzarında ikrâr ve takrîr-i 
kelâm edip akd-i âti’z-zikrin sudûruna değin yedimde mülk ve hakkım olup 
mahalle-i mezbûrda vâki‘ bir tarafdan mezbûre Rahime Hâtun mülkü ve bir 
tarafdan Ramazan Bey mülkü ve bir tarafdan Kayıkçı mülkü ve bir taraf-
dan tarîk-i âm ile mahdûd olup tahtânî bir bâb oda ve bir sofa ve bir kenîf 
ve cüneyneyi müştemil menzilimi, bi cümleti’t-tevâbi‘ ve’l-levâhık mezbûre 
Rahime Hâtun tarafından îcâb ve kabûlü hâvî bey‘-i kat‘î ile yirmi üç gu-
ruşa bey‘ ve teslîm ol dahi ber vech-i muharrer iştirâ ve tesellüm eyledi-
ğinden sonra semeni olan meblağ-ı mezbûr yirmi üç guruşu mezbûre Ra-
hime hâtun yedinden tamâmen ahz u kabz eyledim ba‘de’l-yevm menzil-i 
mahdûd-ı mezbûr mezbûre Rahime Hâtun’un mülk-i müşterâsıdır, keyfe mâ 
yeşâ’ ve yahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Yusuf Beşe b. Abdullah, Kenan b. Ab-
dullah, Şükür b. Süleyman, Hasan b. Abdullah, Hasan Çelebi b. Abdullah ve gay-
ruhüm.

384 [100a-3] Bakkal Yani v. Yorgi’nin vârislerinin Yani v. Rizo’daki 
alacaklarını tahsil ettikleri
Mahmiye-i İstanbul’da Zindankapısı dâhilinde bakkal iken hâlik olan Yani 
v. Yorgi nâm zimmînin verâseti, vâlidesi İstamo bt. Andriye nâm nasrâniyye 
ile sagīr oğlu Yorgi’ye münhasıra olduğu şer‘an sâbit ve mütekarrir oldukdan 
sonra mezbûre İstamo kendi tarafından asâleten ve sagīr-i mezbûrun tesviye-i 
umûruna kıbel-i şer‘den mansûbe vasîsi olmağla vesâyeten meclis-i şer‘-i şerîfde 
hâlik-i mezbûrun hayâtında şerîki olmağla terekesine vâzı‘ü’l-yed olan râfi‘-i 
hâze’l-kitâb Yani v. Rizo nâm zimmî muvâcehesinde ikrâr ve takrîr-i kelâm edip 
hâlik-i mezbûr Yani hayâtında mezbûr Yani ile bakkallık san‘atında şerîkler olup 
ba‘dehu hâlik oldukda mâl-ı şirket-i mezbûreden mezbûr Yani yedinde hâlik-i 
mezbûrun seksen bin akçe hakkı kalıp meblağ-ı mezbûru mezbûr Yani yedinden 
hâlik-i [100b] mezbûrun seksen bin akçe hakkı kalıp meblağ-ı mezbûru mezbûr 
Yani’den taleb ve da‘vâ eylediğimde, ol dahi cevâbında meblağ-ı mezbûrun üç 
yüz elli guruş olmak üzre kırk iki bin akçesini hâlik-i mezbûrun dâyini olan Sil-
yo nâm zimmîye edâ ve teslîm edip ve yirmi bin akçesini dahi hâlik-i mezbûrun 
sâir ma‘lûmü’l-esâmî olan dâyinlerine verip on sekiz bin akçesi yedimde kal-
mışdı demekle, ben dahi meblağ-ı mezbûr on sekiz bin akçemi mezbûr Yani ye-
dinden tamâmen ahz u kabz edip min ba‘d meblağ-ı mezbûrdan mezbûr Yani 
yedinde bir akçe ve bir habbe bâkī kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-âşir min Rebî‘ilevvel li sene seb‘a ve [semânîn ve] elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Ebûbekir 
b. Hüseyin, Osman b. Ömer, Veli b. Mahmud, Muharrem b. Hüseyin, Franko v. 
Mihal, Todori v. Mihal, Yani v. Nikola, Trandafilo v. Yorgi, Nikola v. Yorgi, Yani v. 
Dimitri ve gayruhüm.

385 [100b-1] Ermeni Kelaz v. Kelaser’in kaybedip Nikola v. Kanil’in 
elinde bulduğu katırının kendisine iadesine karar verildiği
Tüccârdan olup vilâyet-i Anadolu’da Divriği kasabası ahâlîsinden olan bâ‘is-i 
hâze’l-kitâb Kelaz v. Kelaser nâm Ermeni meclis-i şer‘-i şerîfde mekkârî 
tâ’ifesinden Nikola v. Kanil nâm zimmî muvâcehesinde üzerine da‘vâ ve 
takrîr-i kelâm edip mezbûr Nikola’nın yedinde olan işbu doru katır kasaba-i 
mezbûrede İsmail nâm kimesneden otuz üç guruş semen-i merfû‘a müşterâ ve 
makbûz mülküm oldukdan sonra târih-i kitâbdan iki sene mukaddem kasaba-i 
mezbûre kurbunda Çiçekdağı’nda yedimden zâyi‘ olmuşdu hâlâ mezbûr Niko-
la bi gayri hakkın vaz‘-ı yed eder suâl olunup zikr olunan katırı bana teslîme 
mezbûr Nikola’ya tenbîh olunmak matlûbumdur dedikde gıbbe’s-suâl mezbûr 
Nikola cevâbında zikr olunan katırı târih-i kitâbdan bir buçuk sene mukaddem 
medîne-i Edirne’de Aydınlı bir kimesneden otuz esedî guruşa iştirâ ve tesellüm 
etmekle vaz‘-ı yed ederim, müdde‘î-i mezbûrun ber vech-i muharrer mülkü ol-
duğu ma‘lûmum değildir deyicek müdde‘î-i mezbûrdan müdde‘âsını mübey-
yine beyyine taleb olundukda kasaba-i mezbûr ahâlîsinden olup mahmiye-i 
mezbûrede Ayazmakapısı’nda hâlâ hammâl olan Mustafa b. Halil ve ekmek-
çi olan Yosef b. Arzuman nâm kimesneler ile Asvador v. Sirun nâm Ermeni 
li ecli’ş-şehâde meclis-i şer‘a hâzırûn olup istişhâd olunduklarında fi’l-hakīka 
mezbûr Nikola’nın yedinde işbu doru katır kasaba-i mezbûrede İsmail nâm 
kimesneden otuz üç guruş-ı merfû‘a müşterâ ve makbûz müdde‘î-i mezbûr 
Kelaz’ın mülküdür biz bu husûsa bu vech üzre şâhidleriz, şehâdet dahi ede-
riz deyû edâ-i şehâdet-i şer‘iyye eylediklerinde ba‘de’t-tasdîk ve’t-tezkiyye 
şehâdetleri makbûle oldukdan sonra müdde‘î-i mezbûra zikr olunan katırı 
âhara bey‘ yâ hibe yâ turuk-ı şer‘iyyeden [bir] tarîkle mülkünden ihrâc etme-
diğine yemîn teklîf olundukda ol dahi alâ vefki’l-mes’ûl yemîn billâhi’llezî en-
zele [101a] ’l-İncîle alâ İsâ -aleyhi’s-selâm- etmeğin mûcebince zikr olunan ka-
tırı müdde‘î-i mezbûra teslîme mezbûr Nikola’ya tenbîh olunmağın mâ vaka‘a 
bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Es-Seyyid Ahmed Çelebi b. Nasreddin, Abdi Çelebi b. Süleyman, 
Hasan Çelebi b. Mustafa, Hüseyin b. Ebûbekir, Osman b. Ömer ve gayruhüm 
mine’l-hâzırîn.







386 [101a-1] Esma bt. Derviş’in boşandığı kocasından olan çocuğunun 
nafakasını tahsil ettiği ve yeniden evlendiğinden nafakayı 
kendisinin karşılayacağı
Mahmiye-i İstanbul’da Manisalı [Çelebi] mahallesinde sâkin olup zâtı ma‘rifet-i 
şer‘iyye ile ârifân İbrahim Beşe b. Derviş ve Mustafa b. Rıdvan nâm kimesneler 
ta‘rîfleri ile mu‘arrefe olan Esmâ bt. Derviş nâm hâtun meclis-i şer‘de, sâbıkan 
zevci olan işbu bâ‘isü’l-kitâb Ali Beşe b. Hüseyin mahzarında ikrâr ve takrîr-i 
kelâm [edip] mezbûr Ali Beşe zevcim olup bundan akdem beni bâyinen tatlîk et-
tiğinden sonra mezbûrun firâşından hâsıl olan sadrî sagīr oğlum Ahmed’in na-
faka ve kisvesi için mezbûr Ali Beşe üzerine yevmî dörder akçe farz ve takdîr et-
tirmiş idim hâlâ sagīr-i mezbûrun ber vech-i muharrer nafaka-i mefrûzasından 
dokuz ayda müctemi‘ olan on dokuz kıt‘a esedî guruş mezbûr Ali Beşe yedin-
den tamâmen ahz u kabz eyledim dedikde gıbbe’t-tasdîki’ş-şer‘î mezbûre Esmâ 
Hâtun i‘âde-i kelâm edip ben nefsimi zevc-i âhara inkâh ve tezvîc etmekle hakk-ı 
hidâne üzerimden sâkıt olmağın sagīr-i mezbûru ba‘de’l-yevm yedi yaşına va-
rınca kendi malımdan infâk ve iksâya ta‘ahhüd eyledim dedikde isre’t-tasdîki’ş-
mer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Beşe b. Ramazan, Receb b. Abdullah, Sâlih b. Abdullah, 
Receb b. Ramazan, Mustafa b. Ramazan, Mustafa b. İlyas ve gayruhüm.

387 [101a-2] Süleyman b. Ali’nin vefat eden Mekke kadısı 
Muharremzâde Abdullah Efendi’ye kendisinin mülâzemeti 
için verdiği parayı vârislerinden talep etmesi ile ilgili davada 
tarafların anlaştığı
Vilâyet-i Anadolu’da Alâiye kasabası ahâlîsinden Süleyman Efendi b. Ali nâm 
kimesne meclis-i şer‘-i şerîfde bundan akdem Mekke-i mükerreme kadısı 
iken vefât eden merhûm Abdullah Efendi b. el-merhûm Muharremzâde Ah-
med Efendi’nin verâseti, zevce-i metrûkesi Sâliha bt. Mehmed Efendi nâm 
hâtun ile li ebeveyn karındaşı mefharü’l-müderrisînü’l-kirâm Şeyh Mehmed 
Efendi’ye münhasıra olup ba‘dehu mezbûre Sâliha Hâtun dahi vefât edip 
verâseti, li ebeveyn er karındaşı Ahmed Efendi’ye münhasıra olduğu sâbit 
oldukdan sonra merhûm-ı mezbûr Abdullah Efendi’nin terekesine vâzı‘ü’l-
yed olan bâ‘is-i hâze’l-kitâb mûmâ-ileyh Şeyh Mehmed Efendi mahzarın-
da ikrâr ve takrîr-i kelâm edip merhûm-ı mezbûr Abdullah Efendi hayâtında 
Mekke-i mükerreme kadısı oldukda bir mülâzemet husûsu için iki yüz esedî 
guruşu mûmâ-ileyh Abdullah Efendi’ye def ‘ ve teslîm ol dahi ahz u kabz 
ve istihlâk ettiğinden sonra husûs-ı mezbûrun husûlü dahi müyesser olma-
dığından mâ‘adâ meblağ-ı mezbûr merhûm-ı mezbûr zimmetinde kalmağla 
bundan akdem meblağ-ı mezbûru merhûm-ı mezbûrun terekesine vâzı‘ü’l-
yed olan mûmâ-ileyh Şeyh Mehmed Efendi yedinden taleb ve da‘vâ eyle-
diğimde, ol dahi inkâr etmekle beynimizde ba‘de’n-nizâ‘ muslihûn tavassut 
edip mûmâ-ileyh Şeyh Mehmed Efendi ile beynimizde seksen [guruş] üze-
rine inşâ-i akd-i sulh [101b] ettiklerinde ben dahi sulh-ı mezbûru kabûl ve 
bedel-i sulh olan meblağ-ı mezbûr seksen guruşu mûmâ-ileyh Şeyh Mehmed 
Efendi yedinden ahz u kabz ettiğimden sonra husûs-ı mezbûra müte‘allika 
âmme-i de‘âvâdan ancak mûmâ-ileyh Şeyh Mehmed Efendi’nin zimmetini 
ibrâ-i âmm-ı kātı‘ü’l-hısâm ile ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Fahrü’l-müderrisîn Muttalibzâde Mehmed Sâlih Efendi, es-Seyyid 
Yusuf Efendi b. Mahmud, İbrahim Efendi b. Süleyman, Derviş Mehmed Efen-
di, es-Seyyid Muharrem Efendi b. es-Seyyid İsmail, Müftîzâde eş-Şeyh Mehmed 
Efendi, Abdurrahman Efendi b. Hüseyin.

388 [101b-1] Mustafa Beşe b. Abdullah’ın beytülmâle kalan gemisini 
haksız yere zabtettiği iddiasıyla ortağı Mehmed Reis aleyhine 
açılan davada iddianın ispatlanamadığı
Mahmiye-i İstanbul’da Dergâh-ı âlî yeniçerileri beytülmâl emîni olan fahrü’l-
akrân Mustafa Ağa meclis-i şer‘-i şerîfde sefîne reislerinden râfi‘-i hâze’l-kitâb 
Mehmed Reis b. el-Hâc İlyas nâm kimesne mahzarında üzerine da‘vâ ve takrîr-i 
kelâm edip Dergâh-ı âlî yeniçerilerinden olup mahmiye-i mezbûrede Cerrâhpaşa 
câmi‘i kurbunda Hacı Ahmed mahallesinde sâkin iken bundan akdem bilâ-
vâris vefât edip terekesi beytülmâle âid olan Mustafa Beşe b. Abdullah’ın tereke-
sinden çenber ta‘bîr olunur bir sefîneye mezbûr Mehmed Reis bi gayri hakkın 
vaz‘-ı yed etmekle hâlâ mezbûr Mehmed Reis’e suâl olunup sefîne-i mezbûreyi 
bana teslîme tenbîh olunmak matlûbumdur dedikde gıbbe’s-suâl mezbûr Meh-
med Reis cevâbında zikr olunan sefîneye vaz‘-ı yedini ve sefîne-i mezkûrenin 
beş sehimden iki sehimi müteveffâ-yı mezbûrun terekesinden olduğunu ikrâr, 
üç sehimi benim mülkümdür deyip müteveffâ-yı mezbûrun terekesinden ol-
duğunu inkâr etmeğin müdde‘î-i mezbûrdan müdde‘âsını mübeyyine beyyi-
ne taleb olundukda ityân-ı beyyineden izhâr-ı acz edip istihlâf etmeğin mezbûr 
Mehmed Reis’e zikr olunan sefînenin beş sehimden üç sehimi dahi kendi mülkü 
olup müteveffâ-yı mezbûrun terekesinden olmadığına yemîn teklîf olunduk-
da. ol dahi alâ vefki’l-mes’ûl yemîn billâhi’l-aliyyi’l-a‘lâ etmeğin mûcebince 
müdde‘î-i mezbûr bilâ-beyyine ber vech-i muharrer mu‘ârazadan men‘ olup mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Hasan b. Hüseyin, Mehmed b. Mustafa, Mustafa b. Ahmed, Musta-
fa b. İbrahim, Hüseyin b. Ahmed, Ali b. Ahmed. İbrahim b. Ahmed.

389 [101b-2] Mustafa Beşe b. Abdullah’ın beytülmâle kalan gemisinde 
hissesi olan Mustafa Reis’in gemiyi haksız yere zabtetmediği, 
hissesinin geçerli olduğu
Mahmiye-i İstanbul’da Dergâh-ı âlî yeniçerileri beytülmâl emîni olan fahrü’l-
akrân Mustafa Ağa meclis-i şer‘-i şerîfde sefîne reislerinden râfi‘ü’l-kitâb Mus-
tafa Reis b. el-Hâc Ali nâm kimesne mahzarında üzerine da‘vâ ve takrîr-i kelâm 
edip Dergâh-ı âlî yeniçerilerinden olup mahmiye-i mezbûrede Cerrâhpaşa 
câmi‘-i şerîfi kurbunda el-Hâc Ahmed mahallesinde sâkin iken bundan akdem 
bilâ-vâris vefât edip terekesi beytülmâla âid olan Mustafa Beşe b. Abdullah’ın 
terekesinden çenber ta‘bîr olunur bir sefînesine mezbûr Mustafa Reis bi gay-
ri hakkın vaz‘-ı yed etmekle hâlâ mezbûr Mustafa Reis’e suâl olunup sefîne-i 
mezbûreyi bana teslîme tenbîh olunmak matlûbumdur dedikde gıbbe’s-suâl 
mezbûr Mustafa Reis cevâbında fi’l-hakīka zikr olunan sefîneye vaz‘-ı yedini 
ve sefîne-i mezkûrenin sekiz sehimden [102a] bir buçuk sehimi müteveffâ-yı 
mezbûrun terekesinden olduğunu ikrâr, altı buçuk sehimi benim mülkümdür 
deyip müteveffâ-yı mezbûrun terekesinden olduğunu inkâr etmeğin müdde‘î-i 
mezbûrdan müdde‘âsını mübeyyine beyyine taleb olundukda ityân-ı beyyine-
den izhâr-ı acz ile istihlâf etmeğin zikr olunan sefînenin sekiz sehimden altı 
buçuk sehimi dahi kendi mülkü olup müteveffâ-yı mezbûrun terekesinden 
olmadığına mezbûr Mustafa Reis’e yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-a‘lâ etmeğin mûcebince müdde‘î-i mezbûr bilâ-
beyyine ber vech-i muharrer mu‘ârazadan men‘ olup mâ vaka‘a bi’t-taleb ketb 
olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Mehmed b. İlyas, İbrahim Çelebi b. Ahmed, Ali Reis b. İb-
rahim, Hüseyin Reis b. Ahmed ve gayruhüm.







390 [102a-1] Yusuf b. İsrafil’in İstanköy adasında vefat eden Nasûh 
Beşe’nin vârisi olduğu ve beytülmâl emininin el koyduğu 
parasının ona teslimi
Vilâyet-i Anadolu’da Kastamonu sancağında Hoşalay kazâsına tâbi‘ Ağrana nâm 
karye ahâlîsinden olup Akdeniz’de vâki‘ İstanköy Adası’nda misâfiren vefât eden 
Nasûh Beşe b. İsrafil nâm kimesnenin li ebeveyn karındaşı ve hasren vârisi olan 
bâ‘is-i hâze’l-vesîka Yusuf nâm kimesne meclis-i şer‘-i şerîf-i enverde hâlâ yeniçeri 
beytülmâl emîni olan Mustafa Ağa müteveffâ-yı mezbûrun bi’l-emâne elli esedî gu-
ruşuna vaz‘-ı yed etmeğin suâl olunup meblağ-ı mezbûrun alıverilmesi matlûbumdur 
dedikde gıbbe’s-suâl mezbûr Mustafa Ağa müteveffâ-yı mezbûrun ber vech-i mu-
harrer elli esedî guruşuna vâzı‘ü’l-[yed] olduğunu ikrâr, lâkin müdde‘î-i mezbûrun 
vech-i muharrer üzre verâsetini inkâr edicek müdde‘î-i mezbûrdan müdde‘âsını 
mübeyyine beyyine taleb olundukda udûl-i müslimînden olup kazâ-i mezbûra tâbi‘ 
Kağaz nâm karye ahâlîsinden olup hâlâ mahmiye-i İstanbul’da Hâce Hâtun ma-
hallesi sükkânından İbrahim Beşe b. Ali ve Resûl b. Ali ve Şaban b. Mehmed nâm 
kimesneler li ecli’ş-şehâde meclis-i şer‘a hâzırûn olup istişhâd olunduklarında fi’l-
hakīka müdde‘î-i mezbûr Yusuf müteveffâ-yı mezbûr Nasûh Beşe’nin li ebeveyn ka-
rındaşı ve hasren vârisi olup babaları ismi mezbûr İsrafil ve dedeleri ismi Deli Du-
rali ve vâlideleri ismi Hamine ve maskat-ı re’sleri zikr olunan Ağrana nâm karye-
dir müteveffâ-yı mezbûrun verâseti mezbûr Yusuf ’a münhasıradır gayr vârisi ve te-
rekesine müstahıkk-ı âhar olduğu ma‘lûmumuz değildir hâlâ mezbûr Yusuf için 
müteveffâ-yı mezbûrun terekesini vâzı‘ü’l-yed olanlardan hakk-ı taleb ve ahz var[d]
ır biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle ol-
mağın mûcebiyle ba‘de’l-hükmi’ş-şer‘î ber vech-i muharrer makbûzu olan meblağ-ı 
mezbûr elli esedî guruşu müdde‘î-i mezbûr Yusuf ’a def ‘ ve teslîme mezbûr Musta-
fa Ağa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Abdurrahman b. Hüseyin, Yusuf b. Mustafa, Fethullah b. Musta-
fa, Du[r]muş b. Receb, Receb b. Kalender, Mehmed Beşe b. Bekir ve gayruhüm 
mine’l-hâzırîn.

391 [102b-1] Ali Beşe b. Mehmed’e evinde vefat eden Mehmed’in 
vârislerinin evden aldıkları eşya hususundaki davasını ispatlamak 
için süre verildiği
Medîne-i Hazret-i Ebâ Eyyûb-i Ensârî mahallâtından Servi mahallesi 
sâkinlerinden Ali Beşe b. Mehmed nâm kimesne meclis-i şer‘-i şerîfde Ahmed 
Bey b. Bayram nâm kimesne mahzarında üzerine da‘vâ ve takrîr-i kelâm edip 
mezbûr Ahmed Bey’in li ebeveyn karındaşı olan Mehmed nâm kimesne benim 
menzilimde fevt olmağla terekesinden olmak zu‘muyla ben ordu-yı hümâyûnda 
iken eşyâ-i memlûkemden bir üsküf ve bir sîm kılıç ve bir cevâhir habbeli sîm 
bıçak ve bir kırmızı boğça ve bir Konevî serhaddî ve bir mürre kaftan ve bir 
mor kürk ve bir Bağdâdî kerrâke ve bir leğen ve bir kahve tepsimi fuzûlen ahz u 
kabz eylemişdir hâlâ mezbûr Ahmed Bey’e suâl olunup eşyâ-i mezkûre mevcûd 
ise a‘yânını müstehleke ise kıymet-i şer‘iyyelerini bana teslîme tenbîh olunmak 
matlûbumdur dedikde gıbbe’s-suâl mezbûr Ahmed Bey cevâbında müdde‘î-i 
mezbûr Ali Beşe zikr olunan eşyâ karındaşım müteveffâ-yı mezbûrun tereke-
sinden olmak üzre bana kendi rızâsıyla def ‘ ve teslîm ben dahi kabz ve tesel-
lüm etmiş idim deyû def ‘ ile mukābele edicek gıbbe’l-istintâk ve’l-inkâr mezbûr 
Ahmed Bey’den def ‘-i mezbûrunu mübeyyine beyyine taleb olundukda ityân-ı 
beyyine için istimhâl etmekle mehl-i şer‘î ile imhâl olunmağın mâ vaka‘a bi’t-
taleb ketb olundu.
Fi’l-yevmi’s-sâdis aşer min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Mahmud Çelebi b. İsmail, Osman Çele-
bi b. Ömer, Hüseyin b. Mehmed, Ebûbekir b. Hüseyin.

392 [102b-2] Süleyman Beşe b. Hasan’ın Hüseyin Beşe b. Bahşâyiş’te 
siyah üzüm bedelinden alacağı olduğu
Mahmiye-i İstanbul’da Draman mahallesinde sâkin Süleyman Beşe b. Hasan 
nâm kimesne meclis-i şer‘-i şerîf-i enverde Hüseyin Beşe b. Bahşâyiş nâm ki-
mesne mahzarında üzerine da‘vâ ve takrîr-i kelâm edip mukaddemâ yedimden 
iştirâ ve kabz eylediği beynimizde ma‘lûm siyah üzüm semeninden mezbûr 
Hüseyin Beşe zimmetinde otuz altı esedî guruş hakkım kalmışdı hâlâ suâl olu-
nup meblağ-ı mezbûr otuz altı esedî guruşu bana edâ ve teslîme mezbûr Hü-
seyin Beşe’ye tenbîh olunmak matlûbumdur dedikde gıbbe’s-suâl mezbûr Hü-
seyin Beşe cevâbında fi’l-vâki‘ kaziyye minvâl-i muharrer üzre olup müdde‘î-i 
mezbûra mârrü’z-zikr olan üzüm semeninden otuz altı esedî guruş zimme-
tinde deyni olduğunu bi tav‘ihî ikrâr ve i‘tirâf etmeğin mûcebince meblağ-ı 
mezbûr otuz altı esedî guruş müdde‘î-i mezbûr Süleyman Beşe’ye edâ ve 
teslîme mezbûr Hüseyin Beşe’ye tenbîh olunmağın mâ hüve’l-vâki‘ bi’t-taleb 
ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Mehmed b. Ahmed, Yahya Çelebi b. Mehmed, Mustafa b. 
Hüseyin, Sefer Çelebi kethüdâ ve gayruhüm mine’l-hâzırîn.







393 [102b-3] Emine bt. Abdullah’ın Kerime’de olan alacağının kefili 
olan Mustafa Çelebi b. İsmail’den tahsili
Mahmiye-i İstanbul’da Uzun Yusuf mahallesi sâkinelerinden bâ‘isetü hâze’l-kitâb 
Emine bt. Abdullah nâm hâtun meclis-i şer‘-i şerîfde Mustafa Çelebi b. İsmail nâm 
kimesne mahzarında üzerine da‘vâ ve takrîr-i kelâm edip bundan akdem gāibe 
ani’l-meclis Kerime nâm hâtun zimmetinde beynimizde ma‘lûm eşyâ semenin-
den yetmiş sekiz guruş hakkım olup meblağ-ı mezbûru mezbûre Kerime’den ta-
leb eylediğimde, mezbûr Mustafa Çelebi meblağ-ı mezbûra [103a] tarafeynden 
emir ve kabûlü hâviye kefâlet ile kefîl olmuşdu hâlâ mezbûr Mustafa Çelebi’ye 
suâl olunup meblağ-ı mezbûru kefâletine binâen bana edâ ve teslîme tenbîh olun-
mak matlûbumdur dedikde gıbbe’s-suâl mezbûr Mustafa Çelebi cevâbında ka-
ziyye minvâl-i muharrer üzre olup mezbûre Kerime’nin zimmetinde müdde‘î-i 
mezbûra ber vech-i muharrer deyni olan meblağ-ı mezbûr yetmiş sekiz guruşa 
vech-i muharrer üzre kefîl olduğunu ikrâr ve i‘tirâf etmeğin mûcebince meblağ-ı 
mezbûr yetmiş sekiz guruşu kefâletine binâen müdde‘î-i mezbûra edâ ve teslîme 
mezbûr Mustafa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Mehmed Çelebi b. Abdullah, Mehmed 
Beşe el-Mübâşir, Abdi Beşe b. İbrahim, Davud Beşe b. Abdullah, Mustafa b. Ab-
dullah, İbrahim Çelebi b. Ahmed ve gayruhüm.

394 [103a-1] Süleymaniye İmâreti Ekmekçibaşı Süleyman Beşe 
b. Kurd’un Alacahamam’daki dükkânının kiracısı Çalo v. Kiçi’den 
alacağının tamamını tahsil ettiği
Mahmiye-i İstanbul’da Süleymaniye İmâreti’nde hâlâ ekmekçibaşı olan Süley-
man Beşe b. Kurd nâm kimesne meclis-i şer‘-i şerîfde bâ‘is-i hâze’s-sifr Çalo v. 
Kiçi nâm zimmî muvâcehesinde ikrâr-ı tâm ve takrîr-i kelâm edip silk-i mül-
kümde münselik olup mahmiye-i mezbûrede Alacahamam kurbunda vâki‘ 
lede’l-ahâlî ma‘lûmü’l-hudûd tavukçu dükkânımı, târih-i kitâbdan on bir sene 
mukaddem yevmî beş akçeye olmak üzre mezbûr Çalo’ya îcâr ve teslîm ol dahi 
vech-i muharrer üzre istîcâr ve tesellüm edip dükkân-ı mezbûra on bir sene 
mutasarrıf olmağın hâlâ dükkân-ı mezbûr ücretinden ber vech-i muharrer on 
bir senede müctemi‘ olan on dokuz bin sekiz yüz akçeyi mezbûr Çalo yedin-
den tamâmen ahz u kabz edip min ba‘d zikr olunan dükkân ücretinden mezbûr 
Çalo zimmetinde bir akçe ve bir habbe hakkım bâkī kalmadı dedikde gıbbe’t-
tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa Beşe b. (  ) kethüdâ, İlyas Beşe b. (  ), Sinan Beşe b. Meh-
med, Ahmed Beşe b. Cafer, Hüseyin Beşe b. Mustafa, İbrahim Çelebi b. Ahmed, 
Ozfor v. Dido, Çöle v. Tevad?

395 [103a-2] Ömer Ağa b. Abdülvehhâb’ın Ereğli mahallesindeki 
evini Osman Ağa b. Süleyman’a sattığı
Mahmiye-i İstanbul’da Ereğli mahallesi sâkinlerinden Ömer Ağa b. Abdülvah-
hab nâm kimesne meclis-i şer‘-i şerîfde bâ‘is-i hâze’l-kitâb Osman Ağa b. Sü-
leyman nâm kimesne mahzarında ikrâr ve takrîr-i kelâm edip akd-i âti’z-zikrin 
sudûruna değin yedimde mülk ve hakkım olup mahalle-i mezbûrede vâki‘ bir 
tarafdan Hoca Mehmed Efendi vakfı ve bir tarafdan ba‘zan Mümine Hâtun vak-
fı ve ba‘zan İbrahim Ağa mülkü ve bir tarafdan Abdülbâkī veresesi mülkleri ve 
bir tarafdan tarîk-i âm ile mahdûd hâriciyyesinde bir bâb fevkānî oda ve bir 
sofa ve bir tahtânî oda ve bir ahır ve bir kenîf ve bir su kuyusu ve cüneyneyi 
müştemil menzilimi, bi cümleti’t-tevâbi‘ ve’l-levâhık altı yüz seksen esedî guru-
şa merkūm Osman Ağa’ya tarafeynden îcâb ve kabûlü hâvî bey‘-i kat‘î ile bey‘ ve 
teslîm ol dahi iştirâ ve tesellüm ettikden sonra semen-i mezbûr [103b] altı yüz 
seksen guruşu bana edâ ve teslîm ben dahi tamâmen ahz u kabz eyledim ba‘de’l-
yevm menzil-i mahdûd-ı mezbûr merkūm Osman Ağa’nın mülk-i müşterâsıdır, 
keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î ve’t-
tahkīki’l-mer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ahmed Çelebi b. Ali, Ali Bey b. Halil, Zülfikār Beşe b. Ali, Abdi Çe-
lebi b. Ebûbekir, Ali b. Mustafa ve gayruhüm.

396 [103b-1] Âsiye bt. Veli’nin Aydın Kethüdâ mahallesindeki 
evini Ümmühâni bt. Veli’ye sattığı
Mahmiye-i İstanbul’da Aydın Kethüdâ mahallesi sâkinelerinden olup zâtı 
ma‘rifet-i şer‘iyye ile ârifân mahalle-i mezbûre sükkânından Abdullah b. Mah-
mud ve Mehmed Çelebi b. Veli nâm kimesneler ta‘rîfleri ile mu‘arrefe olan 
Âsiye bt. Veli nâm hâtun meclis-i şer‘-i şerîfde bâ‘isetü hâze’l-kitâb Ümmühâni 
bt. Veli nâm hâtun mahzarında ikrâr-ı tâm ve takrîr-i kelâm edip akd-i âti’z-
zikrin sudûruna değin yedimde mülk ve hakkım olup mahalle-i mezbûrede 
vâki‘ iki tarafdan Hamza Paşa oğulları mülkleri ve bir tarafdan Ali Beşe mül-
kü ve bir tarafdan tarîk-i âm ile mahdûd tahtânî bir bâb oda ve bir sofa ve bir 
bi’r-i mâ ve kenîf ve cüneyneyi müştemil mülk menzilimi, tarafeynden îcâb ve 
kabûlü hâvî şurût-ı müfsideden ârî bey‘-i bâtt-ı sahîh-i şer‘î ile seksen esedî 
guruşa mezbûre Ümmühâni Hâtun’a bey‘ ve teslîm ol dahi ber vech-i muhar-
rer iştirâ ve tesellüm ve kabûl eyledikden sonra semeni olan meblağ-ı mezbûr 
seksen esedî guruşu mezbûre Ümmühâni yedinden bi’t-tamâm ahz u kabz ey-
ledim ba‘de’l-yevm menzil-i mahdûd-ı mezbûr merkūme Ümmühâni Hâtun’un 
mülk-i müşterâsıdır, keyfe mâ yeşâ’ ve yahtâr mutasarrıfe olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa Efendi b. Ramazan el-İmâm, Mustafa Efendi imâm-ı Da-
vudpaşa, Mehmed Efendi b. Mahmud, Mehmed Bey b. Mahmud, Mehmed Çe-
lebi b. Veli, Osman b. Abdullah, Bayram Efendi el-Müezzin.

397 [103b-2] Ahmed Ağa b. Mustafa’nın Keçeci Pîrî mahallesindeki 
ev hissesini Hüseyin Beşe’ye sattığı
Mahmiye-i İstanbul’da Keçeci Pîrî mahallesi sâkinelerinden iken bundan ak-
dem vefât eden Emine bt. Abdi Bey nâm hâtunun verâseti, sadrî oğulları Ah-
med Ağa ve Mehmed ibney Mustafa nâm kimesnelere münhasıra olup ba‘dehâ 
mezbûr Mehmed fevt olup verâseti, sulbî oğlu Hüseyin Beşe nâm kimesneye 
münhasıra olduğu şer‘an sâbit ve mütehakkik oldukdan sonra mezbûr Ahmed 
Ağa meclis-i şer‘-i şerîfde bâ‘is-i hâze’l-kitâb mezbûr Hüseyin Beşe mahzarında 
ikrâr ve takrîr-i kelâm edip müteveffâ-yı mezbûre Emine’den bana intikāl eden 
mahalle-i mezbûrede vâki‘ bir tarafdan umdetü’l-ulemâ’i’l-izâm Abdülhalim 
Efendi menzili ve bir tarafdan Gündüzcüoğlu Derviş Çelebi menzili ve bir ta-
rafdan vakfım olan menzil ve bir tarafdan tarîk-i âm ile mahdûd iki bâb oda ve 
bir sofa ve bir su kuyusu [104a] ve zât-ı eşcâr hadîka ve havluyu müştemil mülk 
menzilde hisse-i şer‘iyyem olan nısf-ı şâyi‘ini, bi cümleti’t-tevâbi‘ ve’l-levâhık 
ve cemî‘i’l-hukūk ve’l-merâfık tarafeynden îcâb ve kabûlü hâvî şurût-ı müfsi-
deden ârî bey‘-i sahîh-i şer‘î ile yüz elli esedî guruşa mezbûr Hüseyin Beşe’ye 
bey‘ ve teslîm ol dahi iştirâ ve tesellüm ve kabûl ettiğinden sonra semeni olan 
meblağ-ı mezbûr yüz elli esedî guruşu müşterî-i merkūm Hüseyin Beşe bana 
edâ ve teslîm ben dahi yedinden tamâmen ahz u kabz eyledim ba‘de’l-yevm 
mârrü’z-zikr olan menzil-i mahdûdun nısf-ı şâyi‘i mezbûr Hüseyin Beşe’nin 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î ve’t-tahkīki’l-mer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İmâm Mehmed Efendi b. Yusuf, Müezzin Mehmed Efendi b. Mus-
tafa, Mustafa b. Ömer, Kasım Çelebi b. Nasûh, İsmail Çelebi b. Hüseyin, Ali Efen-
di b. Süleyman.







398 [104a-1] Ahyolu Tuzlası’nda üretilen tuzun ilgili yerlere 
dağıtılmasıyla ilgili ferman kaydı
Hâzihî emr-i şerîf-i âlîşân mastûrun fî evrâkı erba‘a mi’e
Akzâ kuzâti’l-müslimîn evlâ vülâti’l-muvahhidîn ma‘denü’l-fazl ve’l-yakīn 
vâris-i ulûmi’l-enbiyâ ve’l-mürselîn hüccetü’l-hak ale’l-halki ecma‘în el-muhtas 
bi mezîdi inâyeti’l-meliki’l-Mu‘în Mevlânâ İstanbul kadısı -zîdet fezâ’iluhû- 
tevkī‘-i refî‘-i hümâyûn vâsıl olıcak ma‘lûm ola ki kıdvetü’l-emâcid ve’l-a‘yân 
Matbah-ı âmirem emîni olan Mahmud -zîde mecduhû- ordu-yı hümâyûnuma 
arzuhâl edip Matbah-ı âmirem mühimmâtından Çerçi fırınında tabh olunan 
fodla miyânesi için ocaklık ta‘yîn olunan Ahyolu memlehasından hâsıl olan tuz-
dan kadîmde her sene İstanbul’da vâki‘ ekmekçi ve çörekçi ve bakkal ve debbâğ 
tâ’ifelerine ve sâir örüsü olan yerlere kırk bin keyl tuz narh-ı cârî üzre tarh ve 
tevzî‘ olunmak mu‘tâd-ı kadîm olmağın işbu bin seksen altı senesini muhtevî 
olmak üzre dahi kırk bin keyl tuz tarh ve tevzî‘ olunmak bâbında emr-i şerîfim 
verilmek recâsına i‘lâm etmeğin Hazîne-i âmirem’de mahfûz olan başmukāta‘a 
defterlerine nazar olundukda Ahyolu memlehasında ziyâde tuz hâsıl olup fü-
ruht olunmayıp dürülüde kalan mîrî tuz geri mîrîye gadr ve kasr ve iltizâm-ı 
kesir ve noksân terettüb eylememek üzre gemilere tahmîl olunup örüsü olan 
mahmiye-i İstanbul ve tevâbi‘i olan yerlerin kadîmden ehl-i sûkunda elverdi-
ği üzre tevzî‘ olunup akçesi mîrî için cem‘ ve tahsîl oluna deyû Ahyolu mem-
lehası mukāta‘asının iltizâmında mastûr ve mukayyed bulunmağın imdi vech-i 
meşrûh üzre narh-i cârî ve kadîmden olageldiği üzre tarh ve tevzî‘ oluna deyû 
fermânım olmuşdur. Buyurdum ki hükm-i şerîfimle vardıkda bu bâbda sâdır 
olan emrim üzre amel edip dahi memleha-i mezbûrdan târih-i mezbûrda hâsıl 
olan ol mikdâr keyl mîrî tuzu örüsü olan mahallere kadîmden olageldiği [104b] 
ve narh-ı cârî üzre tarh ve tevzî‘ ettirip kānûn-ı kadîme ve olagelmişe muhâlif 
kimesneye te‘addî ve tecâvüz ettirmeyesiz, şöyle bilesiz alâmet-i şerîfe i‘timâd 
edesiz.
Tahrîren fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve 
semânîn ve elf.

399 [104b-1] Kâtib Bâkī Vakfı’nın eski mütevellisi Mehmed Çelebi 
b. Abdullah’ın dönemine ait muhasebesinin görülüp zimmetinin 
ibrâ edildiği
Hâzihî hücceti kethüdâi muhzırûn mümzâ be imzâi Efendi.
Mahmiye-i İstanbul’da Koska fırını kurbunda Kızıltaş mahallesi sâkinlerinden 
olup merhûm Kâtib Bâkī vakfına bi’l-fi‘l mütevellî olan Mehmed Efendi b. 
Mustafa nâm kimesne meclis-i şer‘-i şerîfde vakf-ı mezbûra sâbık mütevellî olan 
râfi‘-i hâze’l-kitâb Mehmed Çelebi b. Abdullah nâm kimesne mahzarında ikrâr 
ve takrîr-i kelâm edip merkūm Mehmed Çelebi tevliyyet-i mezbûreden azl olu-
nup muhâsebesi görüldükde, yedine verilen defter-i muhâsebe[de] nâtık oldu-
ğu üzre mâl-ı vakf-ı mezbûrdan her biri yüz yirmi akçeye olmak üzre makbûzu 
olan dört yük otuz beş bin yüz yirmi akçe hesâbınca üç bin altı yüz yirmi altı gu-
ruşu ve her biri yüz akçeye olmak üzre makbûzu olan sekiz yüz doksan üç gu-
ruşun üç yüz bir guruşunu bana def ‘ ve teslîm ve beş yüz doksan iki guruşunun 
üç yüz altmış guruş Havvâ nâm hâtun zimmetinde olup ve on iki guruşu vâkıf-ı 
mezbûrun câmi‘inde müezzin olan Ali Çelebi zimmetinde olup ve iki yüz guru-
şu Karanfil nâm zimmî zimmetinde ve yirmi guruşu Mustafa Ağa zimmetinde 
olmağla beni mezbûrân Havvâ ve Ali Çelebi ve Karanfil ve Mustafa Ağa üzerle-
rine havâle-i sahîha-i şer‘iyye ile havâle edip ben dahi meblağ-ı mezbûr üç bin 
altı yüz yirmi altı guruşu ve meblağ-ı mezkûr üç yüz bir guruş, cem‘an üç bin 
dokuz yüz yirmi yedi guruşu kabz ve tesellüm ve havâle-i mezbûreyi kabûl eyle-
dim. Min ba‘d meblağ-ı mezbûr üç bin dokuz yüz yirmi yedi guruş ve mezbûrûn 
Havvâ ve Ali Çelebi ve Karanfil ve Mustafa Ağa zimmetlerinde olan beş yüz dok-
san iki guruş, cem‘an dört bin beş yüz on dokuz guruşdan merkūm Mehmed Çe-
lebi yedinde bir akçe ve bir habbe bâkī kalmadı dedikde gıbbe’t-tasdîki’ş-şer‘î 
ve’t-tahkīki’l-mer‘î, mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Fahrü’s-sâlikîn Mu‘abbir Şeyh Hasan Efendi, el-Hâc Halil b. (  ) 
mu‘temed-i vakf-ı mezbûr, Mehmed Efendi b. Mahmud imâm-ı Şeyh, Yusuf Efen-
di b. Abdünnebi imâm-ı Nevbahâr, Mehmed Çelebi b. Mustafa, Şaban Efendi b. 
Abdurrahman el-İmâm, Ali Çelebi b. Mustafa el-Müezzin, Mustafa Çelebi b. Ab-
durrahman, Mehmed Çelebi b. Abdülaziz, el-Hâc Halil b. Nasrullah, el-Hâc Yu-
suf b. Abdullah, Hasan Çelebi b. Abdullah, Receb Çelebi b. Mehmed, Musa Efendi 
b. Mustafa, es-Seyyid Muharrem Efendi b. İsmail, es-Seyyid Abdülmu‘tî b. Abdül-
kerim, Hamamcızâde Mehmed Çelebi, Pîr Mehmed Çelebi b. Ali, Ahmed Çelebi 
b. ( ), Mustafa Çelebi b. ( ), İsmail Çelebi b. Murad, Receb b. Murad ve gayruhüm.

400 [105a-1] Mehmed b. Mehmed’in evini bey‘ bi’l-istiğlâl yoluyla 
Ahmed Çavuş Vakfı’na sattığı
Mahmiye-i İstanbul’da Karagümrük kurbundan Ali Paşa-yı Atîk mahalle-
sinde sâkin Mehmed Efendi b. Mehmed meclis-i şer‘-i şerîfde takrîr-i kelâm 
ve ta‘bîr ani’l-merâm edip yedimde mülküm olup mahalle-i mezbûrede vâki‘ 
bir tarafdan Ömer Efendi mülkü ve bir tarafdan mahalle-i mezbûre imâmına 
meşrût vakıf menzil ve bir tarafdan bahçe ve bir tarafdan tarîk-i âm ile mahdûd 
menzilimi, bi cümleti’t-tevâbi‘ ve’l-levâhık hâlâ merhûm Ahmed Çavuş vakfına 
meşrûtiyyet üzre mütevellî olan bâ‘is-i hâze’l-kitâb İbrahim Efendi b. eş-Şeyh 
Yahya nâm kimesneye yüz elli kıt‘a esedî guruşa bi tarîki’l-istiğlâl bey‘ ve teslîm 
ol dahi ber vech-i muharrer iştirâ ve tesellüm ve semen-i mezbûru bana edâ 
ve teslîm ben dahi ahz u kabz ettiğimden sonra mütevellî-i merkūm İbrahim 
Efendi menzil-i mahdûd-ı merkūmu gıbbe’t-tahliyyeti’ş-şer‘iyye ve’t-tekābuzi’l-
mer‘î târih-i kitâbdan iki sene tamâmına değin senede yirmi ikişer buçuk gu-
ruşa olmak üzre kırk beş guruşa bana îcâr ve teslîm ben dahi istîcâr ve tesellüm 
eyledim dedikde mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Abdullah Çelebi b. el-mevlâ el-merhûm Müderriszâde Mehmed 
Efendi, Mehmed Çelebi b. Ali, Mustafa Çelebi b. Mehmed, Mehmed Efendi b. 
Osman, Mustafa b. Mehmed, el-Hâc Mahmud, el-Hâc Siyavuş b. Abdullah, Ali 
Beşe b. ( ) Çukadâr ve gayruhüm.

401 [105a-2] Fâtıma bt. Mustafa’nın Keçeci Pîrî mahallesindeki evini 
damadı Hüseyin Beşe b. Pîrî’ye sattığı
Mahmiye-i İstanbul’da Keçeci Pîrî mahallesinden sâkine Fâtıma bt. Mustafa nâm 
hâtunun li ebeveyn kız karındaşı oğlu ve tarafından husûs-ı âti’l-beyâna vekîl ol-
duğu zâtı ma‘rifet-i şer‘iyye ile ârifân zevci Ali Çelebi b. Mehmed ve kazzâz Meh-
med Çelebi b. Osman nâm kimesneler şehâdetleriyle şer‘an sâbit olan Mustafa 
Çelebi b. Mehmed nâm kimesne meclis-i şer‘-i şerîfde müvekkilem mezbûrenin 
dâmâdı bâ‘is-i hâze’l-kitâb Hüseyin Beşe b. Pîrî mahzarında bi’l-vekâle ikrâr ve 
takrîr-i kelâm edip müvekkilem mezbûre Fâtıma Hâtun yedinde mülkü olup 
mahalle-i mezbûrede vâki‘ bir tarafdan Sultan Hâtun mülkü ve bir tarafdan 
tarîk-i âm ve bir tarafdan ba‘zan Andriye nâm zimmî bahçesi ve ba‘zan Keser-
ci nâm zimmî bahçesi ve bir tarafdan ba‘zan Fâtıma bt. Veli nâm hâtun mülkü 
ve Andriye bahçesi ve tarîk-i âm tarafından vâki‘ fevkānî iki bâb oda ve bir sofa 
ve tahtânî bir ahır ve bir kenîf ve zât-ı eşcâr bahçe ve sokak kapısını müştemil 
menzilini ifrâz ve alâmet-i fâsıla vaz‘ ettiğinden sonra cemî‘ tevâbi‘ ve levâhıkıyla 
dâmâdı mezbûr Hüseyin Beşe’ye tarafeynden îcâb ve kabûlü hâvî şurût-ı müfsi-
deden ârî bey‘-i bâtt-ı sahîh-i şer‘î ile yirmi bir bin akçeye bey‘ ve teslîm ol dahi 
ber vech-i muharrer iştirâ ve kabûl ve tesellüm ettiğinden sonra semeni olan 
meblağ-ı mezbûr yirmi bir bin akçeyi mezbûr Hüseyin Beşe yedinden tamâmen 
ahz u kabz eyledi ba‘de’l-yevm menzil-i mahdûd-ı mezkûrun nısfı olup bâlâda 
tafsîli mürûr eden iki bâb oda ve bir ahır ve bir kenîf ve bahçe ve sokak [105b] 
kapısı mezbûr Hüseyin Beşe’nin mülk-i müşterâsıdır, keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. Yusuf el-İmâm, Mehmed Çelebi b. Mustafa 
el-Müezzin, Mustafa b. Ömer el-Kayyım, Mehmed Efendi b. Mehmed, Kıran 
Mehmed Çelebi b. Osman, Ali Çelebi b. Mehmed, Hüseyin Efendi b. İbrahim, 
Abdurrahman Çelebi b. Mustafa Efendi ve gayruhüm mine’l-hâzırîn.

402 [105b-1] Ahmed Ağa’nın borcuna kefil olan Abraham v. Andriye 
Papas’ın üzerine düşen kısmını ödemesi gerektiği
Mahmiye-i İstanbul’da Mehterhâne’de birinci odada mevkūfe nukūda bi’l-fi‘l 
mütevellî Musa Beşe b. İbrahim nâm kimesne meclis-i şer‘-i şerîfde Abraham v. 
Andriye Papas mahzarında üzerine da‘vâ ve takrîr-i kelâm edip bin seksen altı 
senesi Recebi gurresinde yedinde olan mâl-ı vakf-ı mezbûrdan bin esedî guruş 
Ahmed Ağa nâm [kimesneye] idâne ve teslîm ol dahi istidâne ve tesellüm etti-
ğinden sonra meblağ-ı mezbûra mezbûr Abraham ile Hasan Çelebi nâm kimes-
ne ve Papasoğlu Kazar nâm zimmî tarafından emir ve kabûlü hâviye kefâlet ile 
kefîl olmuşlar idi mezbûr Abraham’a suâl olunup kefâlet-i mezkûresine binâen 
meblağ-ı mezbûr bin guruşdan üzerine edâsı lâzım gelen üç yüz otuz üç guruş 
bir sülüsü bana edâ ve teslîme tenbîh olunmak matlûbumdur dedikde gıbbe’s-
suâl mezbûr Abraham cevâbında kaziyye minvâl-i muharrer üzre olup mezbûr 
Ahmed Ağa’nın müdde‘î-i mezbûr yedinden istidâne ve kabz eylediği meblağ-ı 
mezbûr bin guruşa mezbûrân Hasan Çelebi ve Kazar ile ma‘an ber vech-i mu-
harrer kefîl olduğunu ikrâr ve i‘tirâf etmeğin mûcebince kefâletine binâen 
meblağ-ı mezbûr bin guruşdan üzerine edâsı lâzım gelen üç yüz otuz üç guruş 
bir sülüsü müdde‘î-i mezbûre edâ ve teslîme mezbûr Abraham’a tenbîh olun-
mağın mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Saferi’l-hayr li sene seb‘a ve semânîn ve elf.
Şuhûdü’l-hâl: İbrahim Çavuş b. Abdülkerim, İbrahim Çelebi b. Mehmed, Ah-
med Beşe b. Abdullah, Hüseyin b. Abdullah, Veli b. Abdullah, Mehmed b. Abdul-
lah ve gayruhüm.

403 [105b-2] Derviş Çavuş b. İsmail’in Akşemseddin mahallesindeki 
evini Rukiye bt. Abdullah’a sattığı
Mahmiye-i İstanbul’da Akşemseddin mahallesinde sâkin Derviş Çavuş b. İsma-
il nâm kimesne meclis-i şer‘-i şerîf-i enverde Rukiye bt. Abdullah nâm hâtunun 
zevci ve tarafından husûs-ı âti’l-beyâna vekîl olduğu zâtını ma‘rifet-i şer‘iyye 
ile ârifân Halil Efendi b. Mustafa, Ahmed Beşe b. Abdullah nâm kimesneler 
şehâdetleri [ile] şer‘an sâbit olan Mehmed Beşe b. Abdullah mahzarında ikrâr ve 
takrîr-i kelâm edip mahalle-i mezbûrede vâki‘ bir tarafdan el-Hâc Sefer mülkü 
ve üç tarafdan mahalle-i mezbûre imâmına meşrûta odalar ile mahdûd fevkānî 
iki bâb oda ve bir sofa ve bir kiler ve tahtânî bir bâb oda ve bir matbah ve bi’r-i 
mâ ve iki kenîf ve cüneyne ve havluyu müştemil mülk menzilimi, müvekkile-i 
mezbûre Rukiye Hâtun’a tarafeynden îcâb ve kabûlü hâvî şurût-ı müfsideden 
ârî bey‘-i bâtt-ı sahîh-i şer‘î ile iki yüz seksen beş esedî guruşa bey‘ ve teslîm 
ol dahi ber vech-i muharrer iştirâ ve tesellüm ettiğinden sonra semeni olan 
meblağ-ı mezbûr iki yüz seksen beş esedî guruşu vekîl-i mezkûr Mehmed Beşe 
yedinden tamâmen ahz u kabz eyledim ba‘de’l-yevm menzil-i mahdûd-ı mezbûr 
merkūme Rukiye Hâtun’un mülk-i müşterâsıdır, keyfe mâ yeşâ’ ve yahtâr mu-
tasarrıfe olsun dedikde [106a] gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Abdullah Efendi el-İmâm, Şemseddinzâde Mehmed Efendi, Mus-
tafa Efendi b. Şemseddin, Hamza Odabaşı b. Ali, Hasan Beşe b. Abdullah, Meh-
med b. Rıdvan, Mehmed b. Mustafa, Yusuf b. Abdullah, Mustafa b. Durak.

404 [106a-1] Ayas Paşa’nın neslinden olup vakfının mütevellisi olan 
Tahir Mehmed Ağa’nın tevliyet davasında aynı aileden Ali Çelebi 
b. Ahmed ile anlaştığı
Merhûm Ayas Paşa nâm sâhibü’l-hayrın evlâdından olup vilâyet-i Rumeli’nde 
Vize Saray kazâsında kasaba-i Fındıklı’da vâki‘ evkāfına berât-ı pâdişâhî ile 
hâlâ mütevellî olan fahrü’l-akrân ve’l-eşbâh Tahir Mehmed Ağa tarafından 
husûs-ı âti’l-beyâna vekîl olduğu etbâ‘ından Halil Beşe b. Ahmed ve İbra-
him Beşe b. el-Hâc Mustafa nâm kimesneler şehâdetleri ile şer‘an sâbit olan 
fahrü’l-akrân el-Hâc Abdullah b. Osman nâm kimesne meclis-i şer‘-i şerîfde 
yine merhûm-ı mezbûrun evlâdından olan Ali Çelebi b. Ahmed nâm kimesne 
mahzarında bi’l-vekâle ikrâr ve takrîr-i kelâm edip evlâd-ı vâkıfdan olup bun-
dan akdem mütevellî olan Mehmed Bey nâm kimesne fevt oldukda, müvek-
kilim mûmâ-ileyh Tahir Mehmed Ağa evlâd-ı vâkıfın aslah ve erşedi olmağla 
evkāf-ı mezbûreye berât-ı pâdişâhî ile mütevellî nasb ve ta‘yîn olundukdan son-
ra mezbûr Ali Çelebi dahi evlâd-ı vâkıfdan olmağla tevliyyet-i mezkûremi da‘vâ 
etmekle beynlerinde nizâ‘-i küllî vâki‘ olmuşdu. el-hâletü hâzihî müvekkilim 
mûmâ-ileyh Tahir Mehmed Ağa evkāf-ı mezbûrenin gallesini her sene cem‘ ve 
tahsîl edip vezâif-i mu‘ayyene ve mesârif-i mühimmeye sarf ettiklerinden bâkī 
kalan fazlayı ber mûceb-i şart-ı vâkıf müvekkilim mûmâ-ileyh [ile] mezbûr Ali 
Çelebi ale’s-seviyye beynlerinde taksîm etmek irâde [ve] rızâ [ve] kavl ü ittifâk 
ve ahd ü mîsâk eylediler dedikde gıbbe’t-tasdîki’ş-şer‘î ve’t-tahkīki’l-mer‘î, mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene seb‘a ve semânîn ve 
elf.
Şuhûdü’l-hâl: Fahrü’l-a‘yân Süleyman b. Derviş Ağa, Zahrü’l-akrân Silahdâr 
Mustafa Ağa b. Abdullah, İsmail Efendi b. Mehmed, es-Seyyid Hasan Çelebi b. 
es-Seyyid Mehmed, Mehmed Bey b. Sefer, Mehmed Beşe b. Hüseyin, Veyis b. 
Muslu, Halil b. Ahmed, Musa b. İbrahim, İbrahim b. Mustafa, Mehmed Beşe b. 
( ), Ali Kethüdâ ve gayruhüm.

405 [106a-2] Hüseyin Ağa b. Mustafa’nın Hasan b. Ali’den borç 
aldığının kefillerle beyanı
Husûs-ı âti’l-beyânın mahallinde tahrîr iltimâs olunmağın savb-ı şer‘den 
Mevlânâ İbrahim Efendi b. Şaban irsâl olunup ol dahi fahrü’l-akrân Hasan 
Efendi b. Ali nâm kimesnenin mahmiye-i İstanbul’da Mustafa Bey mahallesinde 
sâkin olduğu menziline varıp zeyl-i kitâbda muharrerü’l-esâmî olan müslimîn 
huzûrunda akd-i meclis-i şer‘-i mübîn eyledikde mahmiye-i mezbûrede Hobyar 
mahallesi sâkinlerinden fahrü’l-akrân Hüseyin Ağa b. Mustafa meclis-i ma‘kūd-ı 
mezbûrda, bâ‘is-i hâze’l-kitâb mezbûr Hasan Ağa mahzarında ikrâr ve takrîr-i 
kelâm edip mezbûr Hasan Ağa beş bin esedî guruşu bana ikrâz ve teslîm ben 
dahi yedinden istikrâz ve kabz ve tesellüm eylediğimden sonra târih-i kitâbdan 
iki yüz on gün tamâmına değin müeccel ve mev‘ûd olmak üzre bir cevâhir bi-
lezik ve bir cevâhir kuşağını bi safkatin vâhidetin beş yüz esedî guruş şurût-ı 
müfsideden ârî bey‘-i kat‘î ile bana bey‘ ve teslîm ben dahi ber vech-i muhar-
rer yedinden iştirâ ve kabûl eyledim hâlâ meblağ-ı mezbûr beş bin esedî gu-
ruş ile semen-i mezkûr beş yüz esedî guruş [106b] min haysi’l-mecmû‘ beş bin 
beş yüz esedî guruş mezbûr Hasan Ağa’ya zimmetinde vâcibü’l-edâ ve lâzımü’l-
kazâ deynimdir dedikde gıbbe’t-tasdîki’ş-şer‘î mahmiye-i mezbûrede Davudpa-
şa mahallesi sâkinlerinden el-Hâc Mustafa Çelebi b. Osman ve Receb Çelebi b. 
Mustafa ve zikr olunan Hobyar mahallesi sâkinlerinden mezbûr Hasan Ağa’nın 
babası Mustafa Ağa b. Abdullah nâm kimesneler meblağ-ı mezbûr beş bin beş 
yüz esedî guruşa târih-i mezbûr tamâmına değin tarafeynden emir ve kabûlü 
hâviye kefâlet-i sahîha-i şer‘iyye ile her biri kefîl olduklarından sonra husûs-ı 
mezbûru Mevlânâ-yı mezbûr mahallinde tahrîr ve ma‘an irsâl olunan Mahmud 
b. (  ) ile meclis-i şer‘a gelip alâ vukū‘ihi inhâ ve takrîr etmeğin mâ vaka‘a bi’t-
taleb ketb olundu.
Fi’l-yevmi’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. Hasan el-İmâm, diğer Mehmed Efendi b. Him-
met el-İmâm, el-Hâc Ahmed Odabaşı b. Hasan, Mehmed Beşe b. Abdullah, Sâlih 
Çelebi b. Hasan, Mehmed Çelebi b. Abdullah, Mehmed Çelebi b. Receb, Ebûbekir 
b. Abdullah, Mehmed b. Abdullah, Mehmed Bey b. Ali, el-Hâc Mustafa b. Meh-
med ve gayruhüm mine’l-hâzırûn.

406 [106b-1] Avlonyalı Mellah Koçi v. Göko’nun Edirnekapısı’ndaki 
fırında bulunan hissesini Kiro v. Nikola’ya sattığı
Vilâyet-i Rumeli’nde Avlonya sancağında Ereğli kazâsına tâbi‘ Maraste nâm kar-
yeden olup mellâh tâ’ifesinden Koçi v. Göko nâm zimmî meclis-i şer‘-i şerîfde 
bâ‘is-i hâze’s-sifr Kiro v. Nikola nâm zimmî muvâcehesinde ikrâr ve takrîr-i 
kelâm edip mahmiye-i İstanbul’da Edirnekapısı dâhilinde ekmekçi fırını için-
de mevcûd ve ma‘hûd olup beynimizde ma‘lûm bârgir ve sâir âlâtının sekiz se-
himden bir sehimi benim hakkım ve mülküm olmağla hisse-i mezkûremi iki 
bin akçeye tarafeynden îcâb ve kabûlü hâvî bey‘-i kat‘î ile mesfûr Kiro’ya bey‘ ve 
teslîm ol dahi ber vech-i muharrer iştirâ ve kabûl ettiğinden sonra semeni olan 
meblağ-ı merkūm iki bin akçeyi mesfûr Kiro yedinden tamâmen ahz u kabz 
eyledim ba‘de’l-yevm sâlifü’z-zikr bârgir ve sâir âlâtda olan hisse-i mezkûre 
mesfûr Kiro’nun mülk-i müşterâsıdır, keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Kiro v. Kazar, Niko v. Papas, Marko v. Zeno, Ban v. Vana, İstemad 
v. Zeno Bebek câmi‘i kurbunda, Kir[o] v. Dimo Deniz hamamı ustası, Sebçer? v. 
Hristo Ortaköy ustası, Yani v. Hristo, Dimo v. Yani ve gayruhüm mine’l-hâzırîn.

407 [106b-2] Mısırlı Seydî İbrahim b. Kasım’ın alacağı olduğu 
iddiasıyla Hacı Mustafa b. Ahmed aleyhine açtığı davada 
iddiasını ispat edemediği
Medîne-i Mısr-ı Kahire’de Hân-ı Halil ahâlîsinden olup mahmiye-i İstanbul’da 
Papasoğlu hanı’nda misâfiren sâkin Seydî İbrahim b. Kasım nâm kimesne 
meclis-i şer‘-i şerîfde bâ‘is-i hâzihi’l-vesîka el-Hâc Mustafa b. Ahmed nâm kimes-
ne mahzarında üzerine da‘vâ ve takrîr-i kelâm edip mezbûr el-Hâc Mustafa’ya 
târih-i kitâbdan on bir sene mukaddem cezîre-i Girit’de her biri dokuzar dir-
hem olmak üzre iki yüz otuz iki riyâlî guruşu bi tarîki’l-mudârebe def ‘ ve teslîm 
mezbûr el-Hâc Mustafa dahi ber vech-i muharrer ahz u kabz edip hâlâ zimme-
tinde kalmağla suâl olunup meblağ-ı mezbûr iki yüz otuz iki riyâlî guruş ile 
cihet-i karz-ı şer‘îden dahi zimmetinde hakkım olan üç bin paranın alıverilmesi 
matlûbumdur dedikde gıbbe’s-suâl ve akībe’l-inkâr müdde‘î-i mezbûrdan [107a] 
müdde‘âsını mübeyyine beyyine taleb olundukda ityân-ı beyyineden izhâr-ı acz 
edip istihlâf etmeğin fi’l-hakīka müdde‘î-i mezbûr yedinden ber vech-i muhar-
rer iki yüz otuz iki riyâlî guruşu ahz u kabz etmeyip ve cihet-i mezkûreden dahi 
müdde‘î-i mezbûra üç bin para deyni olmayıp elân üzerine red ve zamândan bir 
nesne lâzım olmadığına mezbûr el-Hâc Mustafa’ya yemîn teklîf olundukda ol 
dahi alâ vefki’l-mes’ûl yemîn billâhi’l-aliyyi’l-a‘lâ etmeğin mûcebiyle müdde‘î-i 
mezbûr bilâ-beyyine ber vech-i muharrer mu‘ârazadan men‘ olunup mâ vaka‘a 
bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Mehmed 
Ağa kethüdâ-yı muhzırân, Veli Beşe el-Muhzır ve gayruhüm.

408 [107a-1] Hacı Mustafa Beşe b. İbrahim’in Hüseyin Odabaşı 
b. Abdullah aleyhine açtığı hırsızlık davasında sulh oldukları
Vilâyet-i Anadolu’da Merzifon kasabasında Emir Ahmed mahallesi ahâlîsinden 
olup hâlâ mahmiye-i İstanbul’da Vâlide Sultan Kethüdâsı Mustafa Efendi men-
zilinde bi tar[îki]’l-müsâfere sâkin el-Hâc Mustafa Beşe [b.] İbrahim nâm ki-
mesne meclis-i şer‘-i şerîfde bâ‘is-i hâze’l-kitâb Hüseyin Odabaşı b. Abdul-
lah nâm kimesne mahzarında ikrâr ve takrîr-i kelâm edip târih-i kitâbdan bir 
sene mukaddem medîne-i Edirne’de mezbûr Hüseyin Odabaşı’nın menzilin-
de misâfir olduğumda menzil-i mezbûrda bir kısrağım ile bir tülbent sarığım 
zâyi‘ olmağla sâlifü’z-zikr kısrak ve tülbent sarığımı bundan akdem mezbûr Hü-
seyin Odabaşı’dan da‘vâ ve taleb ettiğimde ol dahi inkâr etmekle beynimizde 
nizâ‘-ı küllî vukū‘undan sonra muslihûn tavassut edip mezbûr Hüseyin Oda-
başı ile beynimizde üç zolota üzerine inşâ-i akd-i sulh ettiklerinde ben dahi 
sulh-ı mezbûru kabûl ve bedel-i sulh olan meblağ-ı mezbûr üç zolotayı mezbûr 
Hüseyin Odabaşı’nın yedinden tamâmen ahz u kabz ettiğimden sonra husûs-ı 
mezbûra ve târih-i kitâba gelince beynimizde cârî olan cemî‘ eşyâ ahz ve i‘tâ ve 
mu‘âmelât-ı şettâya müte‘allika âmme-i da‘vâdan mezbûr Hüseyin Odabaşı’nın 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Oruc b. Musa, Ahmed Beşe b. Davud, Mustafa Çelebi b. ( ), 
İbrahim Çelebi b. Mehmed, el-Hâc Mustafa b. Tevekkül ve gayruhüm.







409 [107a-2] Fâtıma bt. Hacı Mustafa’nın terekesi
Vilâyet-i Anadolu’da Karaman kasabasına tâbi‘ Pınarbaşı nâm karyeden olup 
mahmiye-i İstanbul’da Mesih Paşa mahallesinde sâkine iken bundan akdem fevt 
olan Fâtıma Hâtun bt. el-Hâc Mustafa’nın li ebeveyn ammi oğlu ve usûbet-i nese-
biyye cihetinden hasren vârisi olan Ahmed b. Musa nâm kimesne meclis-i şer‘-i 
şerîfde bâ‘is-i hâze’l-kitâb Osman Çelebi b. el-Hâc İbrahim nâm kimesne mahza-
rında ikrâr ve takrîr-i kelâm edip müteveffât-ı mezbûre Fâtıma Hâtun mahalle-i 
mezbûrede vâki‘ menzilinde sâkine iken fevt oldukda, terekesinden bir evrâd-ı 
şerîfe ve bir hamam döşemesi [107b] ve iki havlu makrama ve bir sandal entari 
ve bir alaca sâde ve bir benefşe sof ve bir peçe ve bir sîm ön kuşak ve bir top me-
neviş boğça ve beş köhne çarşaf ve bir don ve bir döşek kılıfı ve üç beledî yastık 
ve bir rû yastığı ve iki yaşmak ve bir yan keçesi ve iki sagīr minder ve bir beledî 
döşek ve dört köhne kadife yastık ve iki yemenî yorgan ve bir kırmızı kilim ve bir 
sarı kilim ve iki beyaz velense ve bir mâî velense ve bir tutluk beylik çuka ve bir 
beyaz boğası entari ve bir boğası kürk kabı ve bir köhne gömlek [ve] bir garar ( ).

410 [107b-1] Mehmed Sâlih’ten kız kardeşleri Hayrünnisa ve Hatice’ye 
miras kalan menzilin 44. yeniçeri bölüğü oda çavuşu Hasan b. 
Ahmed’e satıldığı
Mahmiye-i İstanbul’da Mi‘mar Sinan mahallesi ahâlîsinden iken bundan ak-
dem vefât eden Mehmed Sâlih Efendi b. el-mevlâ el-merhûm Şeyhzâde Mehmed 
Efendi’nin verâseti li ebeveyn kız karındaşları Hatice ve Hayrünnisa ve li ebe-
veyn ammi oğlu Mehmed Takiyyüddin Çelebi’ye münhasıra olup müteveffâ-yı 
mezbûrun terekesinden olup zikri âtî menzilden merkūm Mehmed Takiyyüddin 
Çelebi hisse-i şer‘iyyesini mezbûre Hayrünnisa’ya semen-i ma‘lûme-i makbûza 
bey‘ ve teslîm etmekle menzil-i mezbûrun üç sehimden bir sehimi irsen ve şirâen 
merkūme Hayrünnisa’nın mülkü olduğu müte‘ayyin oldukdan sonra mezbûre 
Hayrünnisa tarafından husûs-ı âti’l-beyâna vekîl olduğu zâtını ma‘rifet-i şer‘iyye 
ile ârifân merkūm Mehmed Takiyyüddin ve Ahmed b. Mehmed nâm kimes-
neler şehâdetleri [ile] şer‘an sâbit olan Ahmed Çelebi b. Mehmed nâm kimes-
ne ve mezbûre Hatice tarafından kezâlik husûs-ı âti’l-beyâna vekîl olduğu zâtını 
ma‘rifet-i şer‘iyye ile ârifân Hasan Çelebi b. Abdullah ve Ali Beşe b. İbrahim nâm 
kimesneler şehâdetleri ile şer‘an sâbit olan Mehmed Efendi b. Ahmed nâm ki-
mesne meclis-i şer‘-i şerîfde Dergâh-ı âlî yeniçerilerinden kırk dördüncü bölü-
ğe mahsûs oda çavuşlarından bâ‘is-i hâze’l-kitâb Hasan Çavuş b. Ahmed nâm 
kimesne tarafından husûs-ı âti’l-beyâna vekîl olduğu Odabaşı Mehmed Beşe b. 
Muharrem ve İbrahim b. Receb nâm kimesneler şehâdetleri ile şer‘an sâbit olan 
Yusuf Beşe b. Hüseyin nâm kimesne mahzarında her biri ikrâr ve takrîr-i kelâm 
edip müvekkiletân-ı merkūmetân Hayrünnisa ve Hatice vech-i meşrûh üzre 
mülkleri olup mahalle-i mezbûrede vâki‘ bir tarafdan ba‘zan el-Hâc Ali vakfı ve 
ba‘zan Hâce Hâtun mülkü ve bir tarafdan Dudu Latif mahallesinde imâm ve mü-
ezzin olanlara meşrût vakıf menzil ve bir tarafdan Hasan Efendi oğulları mülk-
leri ve bir tarafdan tarîk-i âm ile mahdûd dâhiliyyesinde tabaka-i ulyâda üç bâb 
oda ve iki sofa ve vustâsında bir bâb oda ve süflîsinde ahır ve bir kenîf ve bir su 
kuyusunu ve hâriciyyesinde fevkānî üç bâb oda ve bir sofa ve tahtânî bir bâb oda 
ve bir matbah ve bir kiler ve bir kenîf ve hadîkayı müştemil mârrü’z-zikr menzili, 
bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık merkūm Hasan 
Çavuş’a tarafeynden îcâb [108a] ve kabûlü hâvî bey‘-i kat‘î ile yüz on bin fıddî 
râyic fi’l-vakt akçeye bi’l-vekâle bey‘ ve teslîm ol dahi ber vech-i muharrer iştirâ 
ve tesellüm ettiğinden sonra semen-i mezbûr yüz on bin akçeyi bize edâ ve teslîm 
biz dahi otuz altı bin altı yüz altmış altı akçesini mezbûre Hatice için ve yetmiş 
üç bin üç yüz otuz üç akçesini mezbûre Hayrünnisa için her biri vekâlet-i mah-
kiyesi hasebiyle ahz u kabz eyledikde ba‘de’l-yevm menzil-i mahdûd-ı mezbûrun 
cümlesi merkūm Hasan Çavuş’un mülk-i müşterâsıdır, keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-
taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Muslu Beşe b. Mehmed, Davud Paşa mütevellîsi el-Hâc Ahmed. 
Yusuf Efendi el-İmâm ve gayruhüm.

411 [108a-1, Arapça] Hâkimin Ahmed b. el-Hâc Mehmed adlı küçüğe 
nafaka takdir ettiği
Hâkim, Ahmed b. el-Hâc Mehmed nâm sagīrin nafakası, kisvesi ve sâir havâic-i 
zarûriyyesi için medîne-i mahmiye-i Kostantıniyye mahallâtından Akşemsed-
din mahallesinde sâkine olan râfi‘atü hâzihi’l-vesîka Fâtıma bt. Hasan nâm mu-
tallaka annesi ve hâdinesinin talebiyle hâzır bi’l-meclis olan mezbûr babası üze-
rine zeyilde mezkûr tarihden i‘tibâren râyicü’l-vakt yevmî üç akçe farz ve takdîr 
etti hâkim sonra meblağ-ı mefrûzu sagīr-i mezbûrun havâic-i zarûriyyesine sarf 
etmeye ve vakt-i hâcette istidâne edip ele geçtiğinde mezbûr babaya rücû‘ etme-
ye mezbûre Fâtıma’ya izin verdi.
Cerâ zâlike ve hurrire fi’l-yevmi’s-sâdis ve’l-ışrîn min şehri Rebî‘ilevvel sene 
seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim b. Ahmed, Hüseyin Çelebi 
b. Yusuf, berber Mehmed Çelebi b. ( ), Ahmed Çelebi b. ( ), Ali Efendi b. Süley-
man ve gayruhüm







412 [108a-2] Hatice bt. Abdullah’ın Rus asıllı câriyesi Pâyidâr 
bt. Abdullah’ı azat ettiği
Mahmiye-i İstanbul’da Tercüman Yunusbt. Abdullah tarafından husûs-ı âti’l-beyâna vekîl olduğu zâtını ma‘rifet-i şer‘iyye 
ile ârifân mahalle-i mezbûre ahâlîsinden Ahmed Beşe b. Mehmed ve Ahmed Çe-
lebi b. el-Hâc Abdüsselâm nâm kimesneler şehâdetleri ile şer‘an sâbit olan Hüse-
yin Çelebi b. el-Hâc Abdüsselâm nâm kimesne meclis-i şer‘-i şerîfde bi’l-vekâle 
ikrâr ve takrîr-i kelâm edip müvekkilem merkūme Hatice kendiye rıkkıyyetini 
mu‘terife olan orta boylu ala gözlü açık kaşlı Rûsiyyetü’l-asl bâ‘isetü hâze’l-kitâb 
Pâyidâr bt. Abdülvahhab nâm câriye-i memlûkesini hasbeten lillâhi’l-meliki’l-
Hallâk ve taleben li merzâti’r-rab malından tahrîr ve i‘tâk ve zümre-i harâir-i as-
liyeye idrâc ve ilhâk eyledi ba‘de’l-yevm mevsûfe-i mezbûre Pâyidâr sâir harâir-i 
asliyye gibi hürre olup üzerinde müvekkile-i [108b] merkūme Hatice Hâtun’un 
velâ-i şer‘îden gayrı hakkı bâkī kalmadı dedikde mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Beşe b. Resûl, Süleyman b. İbrahim, Ahmed Beşe b. Meh-
med, Ahmed Çelebi b. el-Hâc Abdüsselâm ve gayruhüm.

413 [108b-1] Mustafa Çelebi b. Şaban’ın Saraç Hüseyin Beşe b. İsa 
aleyhine açtığı alacak davasında sulh olduğu
Mahmiye-i İstanbul’da Yedikule kurbunda Mirahor mahallesi sâkinlerinden 
Mustafa Çelebi b. Şaban nâm kimesne meclis-i şer‘-i şerîfde bâ‘is-i hâze’l-kitâb 
sarrâc Hüseyin Beşe b. İsâ nâm kimesne mahzarında ikrâr ve takrîr-i kelâm 
edip mezbûr Hüseyin Beşe zimmetinde beynimizde ma‘lûm eşyâ semeninden 
hakkım olan iki yüz guruşu mezbûr Hüseyin Beşe’den bundan akdem taleb ve 
da‘vâ eylediğimde, ol dahi inkâr etmekle beynimizde nizâ‘-ı küllî vukū‘undan 
sonra muslihûn tavassut edip mezbûr Hüseyin Beşe ile beynimizde on beş gu-
ruş ile bir Kelâmullah üzerine inşâ-i akd-i sulh ettiklerinde ben dahi sulh-ı 
mezbûru kabûl ve bedel-i sulh olan meblağ-ı mezbûr on beş guruş ile zikr olu-
nan Kelâmullah’ı mezbûr Hüseyin Beşe yedinden tamâmen ahz u kabz eyledim 
ba‘de’l-yevm husûs-ı mezbûra müte‘allika da‘vâdan mezbûr Hüseyin Beşe’nin 
zimmetini ibrâ-i âmm-ı [kātı‘ü’n-]nizâ‘la ibrâ ve iskāt edip ol dahi bedel-i sulh 
olan meblağ-ı mezbûr on beş guruş ile zikr olunan Kelâmullah’a müte‘allika 
da‘vâda benim zimmetimi ibrâ ve iskāt eyledi dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.Fi’l-yevmi’s-sâdis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Ahmed b. Abdullah, Mustafa Çelebi b. Abdullah, el-Hâc 
Ahmed b. Ali, Mehmed b. Receb, Mehmed Çelebi b. Halil, İsmail Çelebi b. Meh-
med.

414 [108b-2] Osman b. Mehmed’in babasının terekesi hususunda 
kardeşi Mustafa ile sulh olduğu
Vilâyet-i Rumeli’nde Premedi kazâsına tâbi‘ Dermar nâm karyede sâkin iken bun-
dan akdem vefât eden Mehmed b. Hasan’ın verâseti, zevceteyn-i metrûketeyn 
Bedirmâh bt. Mehmed ve Sultan bt. Ahmed nâm hâtunlar ile sulbî kebîr oğul-
ları Mustafa ve Osman ve sulbiye kızları Meryem ve Nursafâ ve Zeliha’ya 
münhasıra olduğu şer‘an sâbit oldukdan sonra mezbûr Osman meclis-i şer‘-i 
şerîfde müteveffâ-yı mezbûrun terekesine vâzı‘ü’l-[yed] olan bâ‘is-i hâze’l-
kitâb mezbûr Mustafa mahzarında üzerine da‘vâ ve takrîr-i kelâm edip babam 
müteveffâ-yı mezbûrun terekesinden altmış dört sehimden hisse-i şer‘iyyem 
olan on dört sehim mukābelesinde şerâit-i sıhhat-i sulhü hâvî şurût-ı müfsi-
deden ârî bi tarîki’t-tehârüci’ş-şer‘î nukūd-ı terekeden hissemden ezyed sekiz 
yüz akçe üzerine mezbûr Mustafa ile sulh olduğumdan sonra mezbûr Musta-
fa karye-i mezbûrede vâki‘ bir harman yeri ve bir samanhânesini bi safkatin 
vâhidetin sekiz yüz akçeye bana bey‘ ve mahallinde kabza taslît ve semenini 
deyni olan bedel-i sulh-ı mezbûra takās, ben dahi iştirâ ve mukāssa ve kabûl ey-
ledim ba‘de’l-yevm tereke-i müteveffâ-yı mezbûra müte‘allika cemî‘ de‘âvîden 
mezbûr Mustafa’nın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Receb Efendi b. Mehmed, Molla Osman mücâvir, Durmuş b. Ham-
za, Hasan Beşe b. Mustafa, Hasan Beşe [b.] Mustafa.

415 [109a-1] Yahudi Kobrado v. Abraham’ın Sâlih Beşe b. Mehmed’de 
olan alacağı konusundaki davada, Sâlih Beşe’nin kalan borcunu 
ödemesi gerektiği
Alman cemâ‘atinden olup mahmiye-i İstanbul’da el-Hâc İsâ mahallesinde sâkin 
Kobrado v. Abraham nâm yahudi meclis-i şer‘-i şerîfde Sâlih Beşe b. Mehmed 
mahzarında üzerine da‘vâ ve takrîr-i kelâm edip mezbûr Sâlih Beşe zimmetinde 
cihet-i deyn-i şer‘îden seksen üç buçuk esedî guruş hakkım olmağla suâl olunup 
alıverilmesi matlûbumdur dedikde gıbbe’s-suâl mezbûr Sâlih Beşe cevâbında. 
kaziyye minvâl-i muharrer üzre olduğunu ikrâr, lâkin müdde‘î-i mezbûra ber 
vech-i muharrer deynim olan meblağ-ı mezbûrun yirmi beş esedî guruşunu 
târih-i kitâbdan sekiz gün mukaddem müdde‘î-i mezbûra edâ ve teslîm ol dahi 
yedimden ahz u kabz edip ve bundan akdem müdde‘î-i mezbûra her vakıyye-
si on sekizer akçeye olmak üzre altmış dört vakıyye dil peynirimi dokuz bu-
çuk guruş ve on iki akçeye bey‘ ve teslîm ol dahi ber vech-i muharrer iştirâ 
ve kabûl ve tesellüm ettiğinden sonra semeni olan meblağ-ı mezbûru kendi-
ye deynim olan meblağ-ı merkūmun dokuz buçuk esedî guruş ve on iki akçesi-
ne takās, ben dahi mukāssa ve kabûl edip müdde‘î-i mezbûr Kobrado’ya ancak 
kırk sekiz esedî guruş ile yüz sekiz akçe deynim bâkī kalmışdır deyû müdde‘î-i 
mezbûru ba‘zı müdde‘âsında def ‘le mukābele edicek isre’l-istintâk ve’l-inkâr 
mezbûr Sâlih Beşe’den def ‘-i mezbûrunu mübeyyine beyyine taleb olunduk-
da udûl-i müslimînden olup Neslişah Sultan mahallesi ahâlîsinden Mustafa 
b. Hasan ve Mehmed b. Mustafa nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka mezbûr Sâlih Beşe ber vech-i 
muharrer deyni olan meblağ-ı mezbûrun yirmi beş esedî guruşunu müdde‘î-i 
mezbûr Kobrado’ya târih-i kitâbdan sekiz gün mukaddem bizim huzûrumuzda 
edâ ve teslîm ol dahi yedinden ahz u kabz etmiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de’t-ta‘dîl ve’t-tezkiyye şehâdetleri makbûle olduğundan sonra mezbûr 
Sâlih Beşe’den müdde‘î-i mezbûra ber vech-i muharrer altmış dört vakıyye pey-
niri bey‘ ve teslîm ettiğine dahi beyyine taleb olundukda ityânı için istimhâl et-
mekle mehl-i şer‘î ile imhâl olunduğundan sonra ikrârı mertebesi olan meblağ-ı 
bâkī-i mezbûr kırk sekiz esedî ve yüz sekiz akçeyi müdde‘î-i mezbûra edâ ve 
teslîme mezbûr Sâlih Beşe’ye tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Mehmed 
Ağa kethüdâ-yı muhzırân, Velid Beşe b. ( ) ve gayruhüm mine’l-hâzırîn.

416 [109a-2] Zülfikar Çelebi b. İsmail’in emanet olarak verdiği eşyasını 
kendisine iade etmesi talebiyle Mehmed Ağa b. Pîrî aleyhine 
açtığı davada iddiasını ispat edemediği
Mahmiye-i İstanbul’da Bostan câmi‘i kurbunda (  ) mahallesi sâkinlerinden 
Zülfikār Çelebi b. İsmail nâm kimesne meclis-i şer‘-i şerîfde bâ‘is-i hâze’l-
kitâb Mehmed Ağa b. Pîrî nâm kimesne mahzarında üzerine da‘vâ ve takrîr-i 
kelâm edip bundan akdem bir sîm hançer ve bir sîm sâ‘atimi merkūm Meh-
med Ağa’ya emânet vaz‘ ve teslîm ol dahi ber vech-i muharrer ahz u kabzetmiş 
idi hâlâ merkūm Mehmed Ağa’ya suâl olunup eşyâ-i mezkûreyi bana def ‘ ve 
teslîme tenbîh olunmak matlûbumdur dedikde gıbbe’s-suâl ve’l-inkâr müdde‘î-i 
mezbûrda müdde‘âsını mübeyyine beyyine taleb olundukda ityân-ı beyyineden 
izhâr-ı acz edip istihlâf etmeğin merkūm Mehmed Ağa’ya müdde‘î-i mezbûrun 
eşyâ-i mezkûresini ber vech-i muharrer ahz [109b] u kabz etmeyip elân üzerine 
red ve zamândan bir nesne lâzım olmadığına yemîn teklîf olundukda ol dahi alâ 
vefki’l-mes’ûl yemîn billâhi’l-aliyyi’l-a‘lâ etmeğin mûcebince müdde‘î-i mezbûr 
Zülfikār bilâ-beyyine ber vech-i muharrer mu‘ârazadan men‘ olunmağın mâ 
vaka‘a bi’t-taleb ketb olundu.
Fi’l-yevmi’s-sâmin aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim b. Ahmed, Hüseyin Çelebi b. Mehmed, Ebûbekir b. Hüse-
yin, Osman Çelebi b. Ömer.

417 [109b-1] Ölen Dimitri’nin küçük kızı Ezmerağda üzerine annesi 
Palolokine bt. İstiko’nun vasî tayin olunduğu
Mahmiye-i İstanbul’da Ali Paşa-yı Atîk mahallesinde sâkin iken bundan akdem 
hâlik olan Dimitri v. Nikola nâm zimmînin sagīre kızı Ezmerağda’nın ahvâlini 
zabt ve emvâlini hıfz için bir vasî nasb ve ta‘yîn olunmak ehem ve elzem sagīre-i 
mezbûrenin vâlidesi işbu bâ‘is-i hâze’s-sifr Palolokine bt. İstiko nâm nasrâniyye 
her vechile vesâyet uhdesinden gelmeğe kemâ yenbağī kādire ve müstakīme ol-
mağla sagīre-i mezbûrenin ahvâlini zabt ve emvâlini hıfz için kıbel-i şer‘den 
mezbûre Palolokine vasî nasb ve ta‘yîn olunup ol dahi vesâyet-i mezbûreyi 
kabûl ve merâsimini edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa Efendi b. Durak el-İmâm, İsmail Halîfe b. Süleyman 
el-Müezzin, Mustafa b. Mahmud, Mehmed b. Ali, Mehmed b. Abdullah, İbrahim 
Çelebi b. Ahmed, Nikola v. Dimo, Kanalo v. Yani, Asvador v. Yorgi, Kanalo v. Yani.

418 [109b-2] Ölen Hanife bt. Yahya’nın Rus asıllı câriyesi Ferah 
bt. Abdullah’ı hayatta iken azat ettiğinin kızları Hayrünnisa ve 
Rukiye tarafından ikrarı
Mahmiye-i İstanbul’da Ekşikaradut mahallesinde sâkine iken bundan akdem 
vefât eden Hanife bt. Yahya nâm hâtunun verâseti, li ebeveyn karındaşı Hayrün-
nisa ve sadriye kızı Rukiye Hanım bt. Ebûbekir nâm hâtunlara münhasıra oldu-
ğu şer‘an sâbit ve mütehakkik oldukdan sonra mezbûretân Hayrünnisa ve Ruki-
ye Hanım taraflarından husûs-ı âti’l-beyâna vekîlleri olduğu zâtlarını ma‘rifet-i 
şer‘iyye ile ârifân Halil Çelebi b. Süleyman ve Mahmud Çelebi b. Hüseyin nâm 
kimesneler şehâdetleri ile şer‘an sâbit olan İbrahim Bey b. Mehmed nâm kimesne 







[meclis-i] şer‘-i şerîfde bi’l-vekâle ikrâr ve takrîr-i kelâm edip müteveffât-ı 
mezbûre Hanife Hâtun hâl-i hayâtında kendiye rıkkıyyetini mu‘terife olan işbu 
uzun boylu açık kaşlı ala gözlü Rûsiyyetü’l-asl bâ‘isetü hâze’l-kitâb Ferah bt. Ab-
dullah nâm câriye-i memlûkesini hasbeten lillâhi’l-meliki’l-Hallâk ve taleben li 
merzâti’r-rabbi’r-Rezzâk malından tahrîr ve i‘tâk ve zümre-i harâir-i asliyyâta 
idrâc ve ilhâk etmişdi hâlâ mevsûfe-i mezbûre Ferah sâir harâir-i asliyyât gibi 
hürre olup üzerinde müvekkiletân-ı mezbûretânın alâkaları yoktur dedikde mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi mahalle-i mezbûre el-İmâm, Mehmed Halîfe 
el-Müezzin, Receb Çelebi b. (  ) câbi, Hüseyin Çelebi b. (  ) el-münâdî, İbra-
him Çelebi b. Ahmed, İbrahim Çelebi b. Hasan, Ali Beşe b. Şaban ve gayruhüm 
mine’l-hâzırîn.

419 [110a-1] Hatice bt. Abdullah’ın, kocasının terekesinden hakkını 
vermediği iddiasıyla parasına el koyan görümcesi Ayşe 
b. Mehmed aleyhine açtığı davada sulh oldukları
Mahmiye-i İstanbul’da Avratpazarı kurbunda el-Hâc İbrahim mahallesinde 
sâkin iken bundan akdem vefât eden el-Hâc Mahmud b. Mehmed nâm kimes-
nenin verâseti, zevce-i metrûkesi Hatice bt. Abdullah ve sulbiye kebîre kızları 
Ayşe ve Sâliha’ya ve li ebeveyn kız karındaşı diğer Ayşe nâm hâtunlara münha-
sıra olduğu şer‘an mütehakkik oldukdan sonra zâtı ma‘rifet-i şer‘iyye ile ârifân 
Ali b. İbrahim ve Ömer Efendi b. el-Hâc Mehmed nâm kimesneler ta‘rîfleri ile 
mu‘arrefe olan mezbûre Hatice Hâtun meclis-i şer‘de, bâ‘isetü hâzihi’l-vesîka 
mezbûre diğer Ayşe’nin oğlu ve tarafından husûs-ı âti’l-beyâna vekîl oldu-
ğu mezbûrân Ali Çelebi ve Ömer Efendi şehâdetleri ile şer‘an sâbit olan Meh-
med Çelebi b. Mustafa mahzarında ikrâr ve takrîr-i kelâm edip bundan akdem 
mezbûr Ali Çelebi ve mezbûre Sâliha’nın zevci Hasan b. Abdülmennân nâm 
kimesne ve müvekkile-i mezbûre diğer Ayşe cümlesi benim menzilime gelip 
sen mûrisimiz müteveffâ-yı mezbûrun terekesinden bir mikdâr akçesin ahz 
ve ihfâ etmişsin deyû bir beledî yastığım içinde mevcûd olan yetmiş sekiz İn-
giliz ve yaldız altınımı fuzûlen ahz u kabz eylediklerinden sonra beynlerinde 
iktisâm edip zikr olunan altının dört yaldız ve on iki İngiliz, cem‘an on altı altını 
mezbûre diğer Ayşe Hâtun ahz u kabz etmişdi hâlâ mezbûre diğer Ayşe’nin ber 
vech-i muharrer makbûzu olan meblağ-ı mezbûr on altı altını mezbûre diğer 
Ayşe’nin oğlu ve vekîli olan merkūm Mehmed Çelebi yedinden tamâmen ahz u 
kabz eylediğimden sonra husûs-ı mezbûra ve hukūk-ı ma‘lûme ve mechûleye 
müte‘allika âmme-i de‘âvî ve mütâlebâtdan ben müvekkile-i mezbûre diğer 
Ayşe Hâtun’un zimmetini ibrâ-i âmm-ı kātı‘ü’n-nizâ‘la ibrâ ve iskāt edip ve 
vekîl-i mezbûr Mehmed Çelebi dahi kezâlik hukūk-ı ma‘lûme ve mechûleye 
müte‘allika cemî‘ de‘âvî ve muhâsamâtdan bi’l-vekâle benim zimmetimi ibrâ-i 
âmm-ı râfi‘ü’l-hısâm ile ibrâ ve iskāt eyledi dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Abdülhalim Efendi b. Ahmed, İsmail Efendi b. İbrahim, Musa b. 
Muhyiddin, Ahmed Efendi b. ( ), İvaz Efendi el-kâtib, İbrahim Çelebi b. el-Hâc 
Osman, İbrahim Çelebi b. Ahmed ve gayruhüm.

420 [110a-2] Sipahiler Kethüdâsı Murad Ağa b. Abdullah’ın arsasını 
Mehmed Halîfe b. Musa’ya sattığı
Mahmiye-i İstanbul’da Tülbentçi Hüsam mahallesi ahâlîsinden olup hâlâ 
sipâhiler kethüdâsı olan umdetü’l-emâsil ve’l-a‘yân Murad Ağa b. Abdullah nâm 
kimesne tarafından husûs-ı âti’l-beyâna vekîl olduğu İbrahim Çavuş b. Mus-
tafa ve Halil Çavuş b. Ahmed nâm kimesneler şehâdetleri ile şer‘an sâbit olan 
mefharü’l-emâsil ve’l-eşbâh Ahmed Ağa b. Mustafa meclis-i şer‘-i şerîfde hâlâ 
mukābele-i süvaride başhalîfe olan umdetü erbâbü’t-tahrîr ve’l-kalem zübde-
tü ashâbü’t-tastîr ve’r-rakam sâhib-i hâze’l-kitâb Mehmed Halîfe b. Musa Efen-
di tarafından husûs-ı câ’i’z-zikre vekîl olduğu merkūmân İbrahim Çavuş ve Ha-
lil Çavuş şehâdetleri ile şer‘an sâbit olan fahrü’l-akrân hâfız Mehmed Efendi 
b. Hızır mahzarında bi’l-vekâle ikrâr ve takrîr-i kelâm [110b] edip müvekki-
lim merkūm Murad Ağa yedinde mülkü olup mahalle-i mezbûrede vâki‘ bir ta-
rafdan sâbıkan Rumeli kazaskeri olan a‘lemü’l-ulemâ’i’l-mütebahhirîn Mehmed 
İzzetî Efendi hazretleri odaları ve bir tarafdan el-Hâc Rıdvan mülkü olan arsa ve 
iki tarafdan tarîk-i âm ile mahdûd etrâf-ı erba‘adan taş duvar ve bi’r-i mâ ve bir 
ahırı müştemile arsasını, bi cümleti’t-tevâbi‘ ve’l-levâhık mûmâ-ileyh Mehmed 
Halîfe’ye tarafeynden îcâb ve kabûlü hâvî bey‘-i kat‘î ile üç yüz kıt‘a esedî guruşa 
bey‘ ve teslîm ol dahi iştirâ ve tesellüm ettiğinden sonra semen-i mezbûr üç yüz 
guruşu müvekkil-i merkūm Murad Ağa vekîl-i merkūm hâfız Mehmed Efendi 
yedinden tamâmen ahz u kabz eyledi ba‘de’l-yevm arsa-i mahdûde-i mezkûre 
mûmâ-ileyh Mehmed Halîfe’nin mülk-i müşterâsıdır, keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Mehmed Efendi b. Hızır, 
Mecdîzâde demekle şehîr mefharü erbâbü’t-tahrîr ve’l-kalem Osman Halîfe, 
Hasan Halîfe Karahisarî, Mehmed Halîfe kîsedâr-ı mukābele, Ahmed Halîfe-i 
mukābele, Ahmed Halîfe, Mustafa Halîfe, Süleyman Çavuş, Mustafa Çelebi b. 
el-Hâc Ahmed, Osman b. Mustafa.

421 [110b-1] Fâtıma bt. Yusuf ’un arsasını bey‘ bi’l-istiğlâl yoluyla 
yeniçeri bölüğü vakfına sattığı
Mahmiye-i İstanbul’da Dülgerzâde mahallesinde sâkine Fâtıma bt. Yusuf nâm 
hâtunun sadrî oğlu ve tarafından husûs-ı âti’l-beyâna vekîl olduğu zâtını 
ma‘rifet-i şer‘iyye ile ârifân Mustafa Beşe b. Ahmed ve Cafer Beşe b. Abdullah 
nâm kimesneler şehâdetleri ile şer‘an sâbit olan Ebûbekir Çelebi b. Osman nâm 
kimesne meclis-i şer‘-i şerîfde Dergâh-ı âlî yeniçerilerinin on altıncı ağa bölü-
ğüne mahsûs oda nukūd-ı mevkūfesine bi’l-fi‘l mütevellî olan el-Hâc Musta-
fa b. Ömer nâm kimesne mahzarında ikrâr ve takrîr-i kelâm edip müvekkilem 
mezbûre Fâtıma silk-i mülkünde münselik olup mahalle-i mezbûrede vâki‘ bir 
tarafdan imâma meşrûta vakıf menzil ve bir tarafdan Oruc Beşe menzili ve bir 
tarafdan ba‘zan müezzine meşrûta menzil ve ba‘zan tarîk-i âm ve taraf-ı râbi‘i 
yine tarîk-i âm ile mahdûd eşcâr-ı müsmire ve gayr-ı müsmireyi ve su kuyusu ve 
havluyu müştemil mülk arsasını, mütevellî-i mezbûr el-Hâc Mustafa’ya dört yüz 
esedî guruşa bi tarîki’l-istiğlâl bey‘ ve teslîm ol dahi iştirâ ve tesellüm ve kabûl 
ettikden sonra semeni olan meblağ-ı mezbûr dört yüz esedî guruşu mütevellî-i 
mezbûr yedinde olan mâl-ı vakf-ı mezbûrdan müvekkilem mezbûre Fâtıma’ya 
edâ ve teslîm ol dahi ahz u kabz ettikden sonra mütevellî-i merkūm zikr olunan 
arsayı ba‘de’t-tahliyyeti’ş-şer‘iyye ve’t-tekābuzi’ş-şer‘î târih-i kitâbdan bir sene 
tamâmına değin kırk sekiz guruşa [111a] müvekkilem mezbûre Fâtıma’ya îcâr 
ve teslîm ol dahi istîcâr ve tesellüm ettikden sonra mârrü’z-zikr arsa derkine 
ve ücret-i lâzımesine tarafından emir ve kabûlü hâviye kefâlet-i sahîh-i şer‘î ile 
ben kefîl oldum dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ebûbekir Beşe b. Abdullah, Ali Beşe b. Abdullah, İmâm Mehmed 
Efendi b. Osman, Mehmed Beşe b. İbrahim ve gayruhüm.

422 [111a-1] Fâtıma bt. Hasan’ın Hacı Mehmed b. Mahmud’dan 
muhâla‘a yoluyla boşandığı
Mahmiye-i İstanbul’da Akşemseddin mahallesinde sâkine Fâtıma bt. Hasan nâm 
hâtunun vâlidesi tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân Mehmed Ağa b. İbrahim ve Veli Efendi b. Mehmed nâm ki-
mesneler şehâdetleri ile şer‘an sâbit olan Havvâ bt. Mehmed nâm hâtun meclis-i 
şer‘-i şerîf-i enverde müvekkile-i mezbûrenin zevci bâ‘is-i hâze’l-kitâb el-Hâc 
Mehmed b. Mahmud nâm kimesne mahzarında bi’l-vekâle ikrâr ve takrîr-i 
kelâm edip müvekkilem mezbûre Fâtıma Hâtun zevci merkūm el-Hâc Mehmed 
zimmetinde mütekarrir ve ma‘kūdun-aleyh mehr-i müecceli olan üç bin ak-
çenin bin akçesini mezbûr el-Hâc Mehmed yedinden ahz u kabz eylediğinden 
sonra bâkī iki bin akçesi ve nafaka-i iddet-i ma‘lûmesi üzerlerine ve me’ûnet-i 
süknâsı dahi kendi üzerine olmak üzre zevci merkūm el-Hâc Mehmed ile 
muhâla‘a-i sahîha-i şer‘iyye ile muhâla‘a edip ol dahi muhâla‘a-i mezbûreyi 
kabûl ettiğinden sonra hukūk-ı zevciyyete ve gayra müte‘allika âmme-i de‘âvî 
ve mütâlebâtdan her biri âharın zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Hüseyin Çelebi b. Yunus, Mehmed Ağa b. İbrahim, Veli Efendi b. 
Mehmed, Mustafa Çelebi b. Süleyman, Ahmed Çelebi b. ( ), berber Mehmed Çe-
lebi, İbrahim b. Ahmed.

423 [111a-2] İsmihân bt. Yusuf ’un bakımındayken vefat eden oğlunun 
nafakasından alacağı olduğu iddiasıyla eski kocası İsmail Çelebi 
aleyhine açtığı davada sulh olduğu
Mahmiye-i İstanbul’da Hatice Sultan mahallesinden sâkine İsmihân bt. Yusuf 
nâm hâtun meclis-i şer‘-i şerîfde zevc-i mutallıkı işbu bâ‘isü’l-kitâb İsmail Çe-
lebi b. Zülfikār nâm kimesne mahzarında ikrâr-ı tâm ve takrîr-i kelâm edip 
mezbûr İsmail Çelebi’nin benden mütevellid sulbî oğlu Mustafa bi hakki’l-
hidâne benim hucr ve terbiyyemde iken bi emrillâhi te‘âlâ fevt oldukda, techîz 
ve tekfîni için dört esedî guruş istidâne ve harc ve sarf ettiğimden gayrı sagīr-i 
mezbûrun hayâtında nafaka ve kisvesi için taraf-ı şer‘-i şerîfden farz ve takdîr 
olunan yevmî dörder akçeden iki senede iki bin [111b] sekiz yüz akçe müctemi‘ 
olmağla hâlâ meblağ-ı sâlifü’l-beyân dört esedî guruş ile meblağ-ı mezbûr iki 
bin sekiz yüz akçeyi mezbûr İsmail Çelebi’den taleb ve da‘vâ eylediğimde, beyni-
mizde münâza‘ât-ı kesîre ve muhâsamât-ı ekîde vâkı‘a olmuş idi el-hâletü hâzihî 
muslihûn tavassut edip mezbûr İsmail Çelebi ile beni meblağayn-i mezbûreyn 
da‘vâsından on beş esedî guruş üzerine inşâ-i akd-i sulh ettiklerinde ben dahi 
sulh-ı mezbûru kabûl ve bedel-i sulh olan meblağ-ı mezbûr on beş esedî guru-
şu mezbûr İsmail Çelebi yedinden bi’t-tamâm ahz u kabz edip husûs-ı mezbûra 
müte‘allika âmme-i da‘vâdan ve muhâsamâtdan mezbûr İsmail Çelebi’nin zim-
metini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis ve’l-aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ali Çavuş b. Mehmed Çavuş, Mehmed Çelebi b. ( ) el-Hallâk, Sâlih 
b. Balaban, Mehmed b. ( ) el-Münâdî, Seyfullah Çelebi, Mustafa Çelebi b. el-Hâc 
Ahmed, İbrahim Çelebi b. Ahmed.

424 [111b-1] Ölen Dimitri v. Nikola’nın küçük kızı Ezmerağda’nın 
vasîsi olan annesi Palolokine bt. İstiko üzerine Hasan 
b. Abdullah’ın nâzır tayin olunduğu
Mahmiye-i İstanbul’da Ali Paşa-yı Atîk mahallesinde sâkin iken bundan ak-
dem hâlik olan Dimitri v. Nikola’nın sagīr kızı Ezmerağda’nın kıbel-i şer‘den 
mansûbe vasîsi olan vâlidesi Palolokine bt. İstiko nâm nasrâniye’nin üzerine 
taraf-ı şer‘den bir nâzır nasb ve ta‘yîn olunmak ehem ve elzem ve işbu bâ‘is-i 
hâze’l-kitâb Hasan b. Abdullah nâm kimesne müstakīm ve her vechile nezâret 
uhdesinden gelmeğe kemâ yenbağī kādir olmağla mezbûr Hasan vasiyy-i 
mezbûre üzerine taraf-ı şer‘den hasbî nâzır nasb ve ta‘yîn olundukda ol dahi 
nezâret-i merkūmeyi kabûl ve merâsimini edâya müte‘ahhid olmağın mâ vaka‘a 
bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa Efendi b. Durak el-İmâm, İsmail Halîfe b. Süleyman 
el-Müezzin, Mehmed b. Ali, Mehmed b. Abdullah, İbrahim Çelebi b. Ahmed, 
Nikola v. Dimo, Kanalo v. Yani.

425 [111b-2] Maksude bt. Bayram’ın Rus asıllı câriyesi Şivekar 
bt. Abdullah’ı azat ettiği
Husûs-ı âti’l-beyânın mahallinde tahrîr iltimâs olunmağın savb-ı şer‘den 
Mevlânâ İbrahim Efendi b. Şaban irsâl olunup ol dahi Maksude bt. Bayram 
nâm hâtunun mahmiye-i İstanbul’da Sancakdâr Hayreddin mahallesinde 
sâkine olduğu menziline varıp zeyl-i kitâbda muharrerü’l-esâmî olan müslimîn 
huzûrunda akd-i meclis-i şer‘-i mübîn eyledikde zâtı ma‘rifet-i şer‘iyye ile ârifân 
mahalle-i mezbûre sükkânından Ramazan Çavuş b. Mehmed ve Sinan Beşe b. 
Abdullah nâm kimesneler ta‘rîfleriyle mu‘arrefe olan mezbûre Maksude meclis-i 
ma‘kūd-ı mezbûrda ikrâr ve takrîr-i kelâm edip bana rıkkıyyetini mu‘terife olan 
[112a] orta boylu ala gözlü sarı açık kaşlı Rûsiyyetü’l-asl Şivekâr bt. Abdullah 
nâm câriyemi hasbeten lillâhi’l-meliki’l-Hallâk ve taleben li merzâti’r-rabbi’r-
Rezzâk târih-i kitâbdan iki sene mukaddem malımdan tahrîr ve i‘tâk ve zümre-i 
harâir-i asliyyâta idrâc ve ilhâk eyledim hâlâ mevsûfe-i mezbûre Şivekâr iki se-
neden beri sâir harâir-i asliyyât gibi hürre olup üzerinde velâ-i şer‘îden gayrı 
hakkım kalmamışdır dedikde vâki‘ hâli Mevlânâ-yı mezbûr mahallinde tahrîr 
ve ma‘an irsâl olan Mehmed b. Abdullah ile meclis-i şer‘a gelip alâ vukū‘ihi inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa Efendi b. Mehmed el-İmâm, Eyyûb Halîfe b. Süleyman 
müezzin, el-Hâc Bektaş Ağa b. Abdullah, el-Hâc Mehmed b. Ali, el-Hâc Hüse-
yin b. Abdullah, Abdurrahman Çelebi b. Mustafa, Mustafa Çelebi b. Seydî ve 
gayruhüm.

426 [112a-1] Mosis v. Kirakos’un kendisini boşayan karısı İsteyani 
bt. Asvador aleyhine açtığı alacak davasında sulh olduğu
Mahmiye-i istanbul’da Langa kurbunda ( ) mahallesi sâkinlerinden Mosis v. Ki-
rakos nâm zimmî meclis-i şer‘-i şerîfde bâ‘isetü hâze’s-sifr İsteyani bt. Asva-
dor nâm nasrâniye tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân mahalle-i mezbûre sâkinlerinden Melkis v. Bağlı ve Asvador 
v. Nacil nâm zimmîler şehâdetleri ile şer‘an sâbit olan Eremya v. Saruhan nâm 
zimmî muvâcehesinde ikrâr ve takrîr-i kelâm edip bundan akdem müvekkile-i 
mezbûre İsteyani nefsini şuhûd mahzarında bana inkâh ve tezvîc, ben dahi te-
zevvüc ve kabûl ettiğimden sonra mezbûre İsteyani’ye bir hâtem ve bir sîm ayna 
ve üç zirâ‘ sandal verip ve üç bin akçe dahi ba‘zı mesârifine emri ile harc ve sarf 
edip ol dahi bana bir sîm kadeh verdiğinden sonra kable’d-duhûl mezbûre İste-
yani beni tatlîk etmekle ben zikr olan kadehi müvekkile-i mezbûra teslîm ol dahi 
ahz u kabz zikr olunan hâtem ve aynayı ve sandalı bana def ‘ ve teslîm ben dahi 
ahz u kabz ettiğimden sonra meblağ-ı mezbûr üç bin akçeyi dahi müvekkile-i 
mezbûreden da‘vâ ve taleb ettiğimde ol dahi emrini inkâr etmekle beynimizde 
nizâ‘-i küllî vukū‘undan muslihûn tavassut edip müvekkile-i mezbûre [ile] İste-
yani beynimizde bin beş yüz akçe üzerine inşâ-i akd-i sulh ettiklerinde ben dahi 
sulh-ı mezbûru kabûl ve bedel-i sulh olan meblağ-ı mezbûr bin beş yüz akçeyi 
müvekkile-i mezbûre yedinden tamâmen ahz u kabz ettiğimden sonra husûs-ı 
mezbûra müte‘allika âmme-i de‘âvîden müvekkile-i mezbûrenin zimmetini 
ibrâ-i âm ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.

[112b] Fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve semânîn 
ve elf.
Şuhûdü’l-hâl: İbrahim Çelebi b. Ahmed, Veli Bey b. Mahmud, Ebûbekir b. Hü-
seyin, Osman b. Ömer, Mehmed b. Mehmed, Kazar v. Mardiros, Donik v. Sarok, 
Ağya v. Hakır ve gayruhüm.







427 [112b-1] Kadı Ömer Efendi b. Ebûbekir’in evini Hacı Ahmed 
b. Abdurrahman’a sattığı
Mahmiye-i İstanbul’da Ali Paşa-yı Atîk mahallesinde sâkin fahrü’l-kuzât Ömer 
Efendi b. Ebûbekir Efendi meclis-i şer‘-i şerîf-i âlîde sadr-nişîn-i Rumeli muh-
zırlarından bâ‘is-i hâze’l-kitâb Karakız demekle şehîr el-Hâc Ahmed b. Abdur-
rahman mahzarında ikrâr ve takrîr-i kelâm edip silk-i mülkümde münselik 
olup mahmiye-i mezbûrede Derviş Ali mahallesinde vâki‘ bir tarafdan Sofu 
Mehmed Efendi zevcesi Fâtıma Hâtun bt. Ali mülkü ve bir tarafdan ba‘zan 
Muhzır Receb Çelebi b. Murad mülkü ve ba‘zan Ulu Bey mülkü ve bir taraf-
dan ba‘zan el-Hâc İsmail ve ba‘zan Abdurrahman Çavuş mülkü ve bir tarafdan 
tarîk-i âm ile mahdûd, dâhiliyyesi iki bâb fevkānî oda ve bir sofa ve tahtânî 
iki bâb oda ve bir matbah ve bir kiler ve cüneyne ve kenîfi ve hâriciyyesi bir 
bâb fevkānî oda altında bir oda ve tahtında ahırı müştemil mülk menzilimi, 
mezbûr el-Hâc Ahmed’e tarafeynden îcâb ve kabûlü hâvî şurût-ı müfsideden 
ârî cemî‘ tevâbi‘ ve levâhıkla yedi yüz elli esedî guruşa bey‘-i bâtt-ı sahîh-i şer‘î 
ile bey‘ ve teslîm ol dahi ber vech-i muharrer iştirâ ve kabûl ve tesellüm eyledi-
ğinden sonra semeni olan meblağ-ı mezbûr yedi yüz elli esedî guruşu mezbûr 
el-Hâc Ahmed yedinden tamâmen ahz u kabz eyledim ba‘de’l-yevm menzil-i 
mahdûd-ı mezbûr merkūm el-Hâc Ahmed’in mülk-i müşterâsıdır, keyfe mâ 
yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Sadakçı Ahmed Çelebi, Hasan b. Şaban, Eyyûbî Ahmed Çelebi, İb-
rahim Efendi kethüdâ-yı sadr-nişîn-i Rum, Fahrü’l-akrân Hasan Çavuş.

428 [112b-2, Arapça] Hâkimin Fâtıma bt. Abdüllatif adlı kadına 
hamileliği sona erene kadar iddet nafakası takdir ettiği
İşbu, mazmûnunda hâkimin nafakaya hükm etmesinden bahsedilen sahîh 
ve şer‘î bir hüccettir hâkim, mahrûse-i Galata tevâbi‘inden Rumeli Hisarı 
mahallâtından Bebek mahallesinde sâkine olan ve Ahmed b. Hızır nâm kimes-
nenin mutallakası ve ondan hâmile bulunan sâhibe-i hâze’l-kitâb Fâtıma bt. 
Abdüllatîf nâm hâtunun nafakası, kisvesi ve sâir havâic-i zarûriyyesi için vaz‘-ı 
hamliyle iddeti nihâyetlenene kadar zevc-i mezbûru üzerine zeyilde mezkûr 
tarihden i‘tibâren râyicü’l-vakt yevmî dört akçe farz ve takdîr etti hâkim sonra 
meblağ-ı mefrûzu havâic-i zarûriyyesine sarf etmeye ve vakt-i hâcette istidâne 
edip ele geçtiğinde zevc-i mezbûruna rücû‘ etmeye mezbûre Fâtıma’ya izin 
verdi.
Cerâ zâlike ve hurrire fi’l-yevmi’s-sânî ve’l-ışrîn min şehri Rebî‘ilevvel sene seb‘a 
ve semânîn ve elf.
Şuhûdü’l-hâl: Hüseyin Bey b. Ali, Mahmud Bey b. Mehmed, Mahmud Çelebi b. 
Mehmed el-Hisârî, Topal Mustafa, el-Hâc Mustafa b. Tevekkül, Mehmed Çelebi 
kethüdâ-yı muhzırân, İbrahim Çelebi b. Ahmed, İsmail Çelebi b. Mehmed.

429 [112b-3] Ziba bt. Abdullah’ın boşandığı kocası Hüseyin Beşe 
b. Hasan aleyhine açtığı nafaka ve mehir davasında sulh olduğu
Mahmiye-i İstanbul’da Topkapısı dâhilinde Bayezid Ağa mahallesi sâkinelerinden 
olup zâtı ma‘rifet-i şer‘iyye ile ârifân Ahmed Çelebi b. İvaz ve Rıdvan Beşe 
b. Koca nâm kimesneler ta‘rîfleri [ile] mu‘arrefe olan Ziba bt. Abdullah nâm 
hâtun meclis-i şer‘-i şerîfde zevc-i mutallıkı bâ‘is-i hâze’l-kitâb Hüseyin Beşe 
b. Hasan nâm kimesne mahzarında ikrâr ve takrîr-i kelâm edip mezbûr Hüse-
yin Beşe târih-i kitâbdan üç gün mukaddem beni talâk-ı bâyin ile tatlîk etme-
ğin zimmetinde mütekarrir ve ma‘kūdun-aleyh olan iki bin akçe mehr-i mü-
eccelim ve nafaka-i iddet ve me’ûnet-i süknâmı bundan akdem mezbûr Ha-
san Beşe’den da‘vâ ve taleb ettiğimde ol dahi bana edâdan imtinâ‘ etmekle bey-
nimizde münâza‘ât-ı kesîre vukū‘undan sonra muslihûn tavassut edip mezbûr 
Hüseyin Beşe [113a] ile beynimizde bin akçeye sulh ettiklerinde ben dahi sulh-ı 
mezbûru kabûl ve bedel-i sulh olan meblağ-ı mezbûr bin akçeyi mezbûr Hü-
seyin Beşe yedinden tamâmen ahz u kabz ettiğimden sonra husûs-ı mezbûra 
ve târih-i kitâba gelinceye beynimizde cârî olan cemî‘ ahz u i‘tâ ve mu‘âmelât-ı 
şettâya müte‘allika âmme-i da‘vâdan her birimiz âharın zimmetini ibrâ-i âmm-ı 
kātı‘ü’l-hısâm ile ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Hasan Çelebi b. Mahmud, Mustafa bin Şaban, Mehmed b. Musta-
fa, İbrahim Çelebi b. Ahmed ve gayruhüm mine’l-hâzırîn.

430 [113a-1] Ciğerci Pemo v. Dimo’nun değirmen hissesini Petso 
v. Penko ve Pemo v. Kiko’ya sattığı
Vilâyet-i Rumeli’nde Opar kazâsına tâbi‘ Porzayiç nâm karye ahâlîsinden olup 
mahmiye-i İstanbul’da Küçükkaraman’da ciğerci tâ’ifesinden Pemo v. Dimo 
nâm zimmî meclis-i şer‘de, bâ‘is-i [hâze’s-]s-sifr Petso v. Penko ve Pemo v. Kiko 
nâm zimmîler muvâcehelerinde ikrâr ve takrîr-i kelâm edip akd-i âti’z-zikrin 
sudûruna değin yedimde mülküm ve hakkım olup karye-i mezbûrede vâki‘ 
lede’l-ahâlî ve’l-cîrân ma‘lûmü’l-hudûd mülk değirmenimin nısfını, mezbûrân 
Petso ve Pamo’ya tarafeynden îcâb ve kabûlü hâvî şurût-ı müfsideden ârî iki bin 
sekiz yüz akçeye bey‘-i kat‘î ile bey‘ ve temlîk anlar dahi ale’l-iştirâki’s-seviy iştirâ 
ve temellük ettiklerinden sonra semeni olan meblağ-ı mezbûr iki bin sekiz yüz 
akçeyi mezbûrân Petso ve Pemo yedlerinden tamâmen ahz u kabz edip zikr olu-
nan değirmenin nısfı mahallinde zabt ve tasarrufa mezbûrân Petso ve Pemo’yu 
taslît eyledim ba‘de’l-yevm mârrü’z-zikr değirmenin nısf-ı şâyi‘i mezbûrân Pet-
so ve Pemo’nun mülk-i müşterâsıdır, keyfe mâ yeşâ’ ve yahtârân mutasarrıf ol-
sunlar dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ali b. Hüseyin, Mehmed b. Abdullah, Ahmed b. Şâhin, İbrahim 
Çelebi b. Ahmed, Muharrem b. Mahmud, Ebûbekir b. Hüseyin, Ali Beşe b. Şa-
ban, Mustafa b. Ali, Pemo v. Tanaş, Kiko v. Aleksi, Kiko v. Petso, Pemo v. Kiko ve 
gayruhüm.

431 [113b-1] Hüseyin Çavuş b. Ahmed’in Mehmed Beşe b. Mustafa’nın 
câriyesi Mariya’yı haksız yere alıkoyduğu, teslim etmesi gerektiği
Dergâh-ı âlî yeniçerilerinden yetmiş birinci Samsonculara mahsûs oda yoldaşla-
rından râfi‘-i hâze’l-kitâb Mehmed Beşe b. Mustafa nâm kimesne meclis-i şer‘-i 
şerîfde elli dördüncü bölüğe mahsûs oda ahâlîsinden Hüseyin Çavuş b. Ahmed 
mahzarında üzerine da‘vâ ve takrîr-i kelâm edip mezbûr Hüseyin Çavuş’un ye-
dinde olan işbu uzun boylu gök ala gözlü açık kaşlı Mariya [nâm] câriye ye-
dimde mülk ve hakkım olup bin seksen altı senesi Şa‘bânı evâhirinde vilâyet-i 
Boğdan’da Kalas kasabası kurbunda Purut suyu kenarında ibâk etmişdi hâlâ 
mevsûfe-i mezbûre merkūm Hüseyin Çavuş yedinde olup bi gayri hakkın vaz‘-ı 
yed etmekle suâl olunup mevsûfe-i mezbûreyi bana teslîme merkūm Hüseyin 
Çavuş’a tenbîh olunmak matlûbumdur dedikde gıbbe’s-suâl merkūm Hüseyin 
Çavuş cevâbında târih-i mezbûrdan bir ay sonra mevsûfe-i mezbûreyi medîne-i 
Edirne’de Mehmed Beşe nâm kimesneden kırk beş guruş semen-i makbûza 
iştirâ ve kabz etmekle mülküm olmak üzre vaz‘-ı yed ederim deyip müdde‘î-i 
mezbûrun mülkü olduğu ma‘lûmum değildir deyicek müdde‘î-i mezbûrdan 
müdde‘âsını mübeyyine beyyine taleb olundukda Hamid sancağında Yal-
vaç Karaağacı kazâsına tâbi‘ Avşar nâm karyeden olup erbâb-ı tîmardan olup 
misâfiren mahmiye-i İstanbul’da Çukur han’da sâkin olan İbrahim Bey b. Ali ve 
yetmiş birinci cemâ‘ate mahsûs oda ahâlîsinden Hamza Beşe b. Yusuf nâm ki-
mesneler li ecli’ş-şehâde meclis-i şer‘a hâzırân olup istişhâd olunduklarında fi’l-
hakīka mevsûfe-i mezbûre târih-i mezbûrdan mukaddem müdde‘î-i mezbûrun 
yedinde mülkü ve hakkı idi biz bu husûsa bu vech üzre şâhidleriz, şehâdet dahi 
ederiz deyû her biri edâ-i şehâdet-i şer‘iyye ettiklerinde şâhidân-ı mezbûrânın 
keyfiyyet-i hâllerini suâl için savb-ı şer‘-i şerîfden irsâl olunan Mevlânâ es-
Seyyid Muharrem Efendi b. es-Seyyid İsmail evvelâ zikr olunan Çukur han’a 
varıp sükkânından olup mârrü’z-zikr Hamid sancağı tüccârından el-Hâc Mus-
tafa b. Hamza ve Mehmed Çelebi b. Hasan ve Mahmud b. İvaz ve Ahmed b. Ha-
san ve Muharrem b. Abdülkādir ve Receb b. Ahmed ve el-Hâc Abdurrahman b. 
Ali nâm kimesnelerden şâhid-i mezbûr İbrahim Bey keyfiyyet-i hâlini suâl ve 
sâniyen mârrü’z-zikr yetmiş bir cemâ‘ate mahsûs odaya varıp ahâlîsinden [114a] 
odabaşı Mustafa Beşe b. Abdullah ve Hasan Beşe b. Abdullah ve es-Seyyid Hü-
seyin Çelebi b. Mehmed ve Abdi Beşe b. Bayram ve İbrahim Beşe b. İvaz ve Re-
ceb Beşe b. Rıdvan ve Mustafa Beşe b. Abdullah ve el-Hâc Ömer Beşe [b.] Ha-
san nâm kimesnelerden şâhid-i mezbûr Hamza Beşe’nin keyfiyyet-i hâlini suâl 
eyledikde her biri şâhidân-ı mezbûrân için adl ve makbûlü’ş-şehâde oldukları-
nı haber verdiklerini Mevlânâ-yı mezbûr mahallinde tahrîr ve ma‘an irsâl olu-
nan Mahmud b. Ömer ile meclis-i şer‘a gelip alâ vukū‘ihi inhâ ve takrîr etmek-
le sırren ve alenen ta‘dîl ve tezkiyye olunduklarından sonra şehâdetleri makbûle 
olup müdde‘î-i mezbûr Mehmed Beşe mevsûfe-i mezbûreyi âhar[a] bey‘ yâ 
hibe yâ bir tarîk ile mülkünden ihrâc etmediğine yemîn teklîf olundukda ol 
dahi alâ vefki’l-mes’ûl yemîn billâhi’l-aliyyi’l-a‘lâ etmeğin mûcebince mevsûfe-i 
mezbûreyi mezbûr Mehmed Beşe’ye teslîme mezbûr Hüseyin Çavuş’a tenbîh 
olundukdan sonra mezbûr Mehmed Beşe mevsûfe-i mezbûreyi merkūm Hüse-
yin Çavuş yedinden kabz ve tesellüm ettiğini i‘tirâf etmeğin mâ vaka‘a bi’t-taleb 
ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Osman Çavuş 27. b[ölük], Mahmud Çorbacı 6. b[ölük], Osman 
Çavuş 27. b[ölük], İbrahim Çelebi b. Mehmed, Osman b. Ömer, Hasan Çelebi 
kāimmakām.

432 [114a-1] Karahisar-ı Sâhib kazası ahalisinin kendilerinden haksız 
vergi alındığı gerekçesiyle kazanın eski kadısı Mehmed Efendi 
b. Murad aleyhine açtıkları davada sulh oldukları
Vilâyet-i Anadolu’da medîne-i Karahisar-ı Sâhib kazâsı müzâfâtından Öyük 
nâm karye ahâlîsinden İsmail b. Mehmed ve Kalecik nâm karyeden İvaz b. Ra-
mazan ve medîne-i mezbûre sükkânından el-Hâc Ahmed b. el-Hâc Mustafa ve 
Ebûbekir b. Ömer ve Osman b. Halil ve Ahmed Ağa b. Hüseyin nâm kimesneler 
kendi taraflarından asâleten ve medîne-i mezbûre ahâlîsinden el-Hâc Abdür-
rezzak b. İlyas ve el-Hâc Abdi b. el-Hâc Bayram ve el-Hâc Osman b. Şaban, Pa-
zarbaşı Mehmed ve Ebûbekir b. Ömer ve kazâ-i mezbûra tâbi‘ Elirek nâm kar-
ye ahâlîsinden Şaban b. Ömer Çakır nâm karyeden el-Hâc Çavuş b. Abdullah ve 
Sultanşâh b. el-Hâc Yunus ve Abdülkerim b. Mustafa ve Ali b. Hızır nâm kimes-
neler ve sâirleri taraflarından husûs-ı âti’l-beyâna vekîl oldukları nehc-i şer‘î 
üzre sâbit olmağla vekâleten meclis-i şer‘de, sâbıkan medîne-i mezbûre kadısı 
olan bâ‘is-i hâze’l-kitâb Mehmed Efendi b. Murad mahzarında her biri ikrâr ve 
takrîr-i kelâm edip mezbûr Mehmed Efendi bundan akdem medîne-i mezbûre 
kadısı iken sâbıkan medîne-i mezbûrede mütesellim olan Hüseyin Ağa’nın son 
devrinde harc-ı mahkeme nâmıyla bizim ve müvekkillerimizin bi gayri hak-
kın üç yüz guruşumuzu ahz u kabz etmekle biz dahi ber vech-i muharrer [114b] 
makbûzu olan meblağ-ı mezbûru bundan akdem mezbûr Mehmed Efendi’den 
da‘vâ ve taleb eylediğimizde, ol dahi meblağ-ı mezbûr üç yüz guruşu bize edâ ve 
teslîmden imtinâ‘ etmekle beynimizde nizâ‘-ı küllî vukū‘undan sonra muslihûn 
tavassut edip mezbûr Mehmed Efendi ile beynimizde yetmiş kıt‘a esedî gu-
ruş üzerine inşâ-i akd-i sulh ettiklerinde biz dahi asâleten ve vekâleten sulh-ı 
mezbûru kabûl ve bedel-i sulh olan meblağ-ı mezbûr yetmiş guruşu mezbûr 
Mehmed Efendi yedinden tamâmen ahz u kabz eylediğimizden sonra bâkī iki 
yüz otuz esedî guruşdan ben asâleten ve vekâleten mezbûr Mehmed Efendi’nin 
zimmetini ibrâ-i âmm-ı kātı‘ü’n-nizâ‘la ibrâ ve iskāt edip ve mezbûr Mehmed 
Efendi bedel-i sulh-ı mezbûra ve hukūk-ı ma‘lûme ve mechûleye müte‘allika 
cemî‘ da‘vâdan bizim ve müvekkillerimizin zimmetlerini ibrâ ve iskāt eyledi 
dediklerinde gıbbe’t-tasdîki’ş-şer‘î mukırrûn-ı mezbûrûn meclis-i mezbûrda 
merkūm Mehmed Efendi muvâcehesinde her biri asâlete ve vekâleten ikrâr ve 
takrîr-i kelâm edip mezbûr Mehmed Efendi bundan esbak taraf-ı saltanat-ı aliy-
yeden üzerimize edâsı fermân olunan avârız ve bedel-i nüzül ve katır iştirâsı ve 
bundan akdem medîne-i mezbûre mütesellimi olan Süleyman Ağa’nın son dev-
ri ve zahîre-bahâ husûsları için kezâlik harc-ı mahkeme nâmıyla hilâf-ı şer‘ bi-
zim bi gayri hakkın bi’d-defe‘ât bin sekiz yüz esedî guruşumuzu dahi ahz u kabz 
eylediğinden sonra meblağ-ı mezbûru mezbûr Mehmed Efendi’den kezâlik 
da‘vâ ve taleb eylediğimizde, ol dahi edâdan imtinâ‘ etmekle beynimizde nizâ‘-ı 
küllî vukū‘undan sonra vesâtet-ı muslihîn ile bin esedî guruşa mezbûr Meh-
med Efendi ile sulh olup bedel-i sulh olan meblağ-ı mezbûr bin esedî guruşu 
dahi mukaddemâ merkūm Mehmed Efendi yedinden tamâmen ahz u kabz edip 
bâkī sekiz yüz esedî guruşdan biz mezbûr Mehmed Efendi’nin zimmetini ibrâ 
ve iskāt edip ve mezbûr Mehmed Efendi dahi bedel-i sulh olan meblağ-ı mezbûr 
bin esedî guruşa ve sâir hukūk-ı ma‘lûme ve mechûleye müte‘allika âmme-i 
de‘âvîden bizim zimmetimizi ibrâ-i âmm-ı kātı‘ü’n-nizâ‘la ibrâ ve iskāt etmiş idi 
dediklerinde mezbûr Mehmed Efendi mukırrûn-ı mezbûrûnu cemî‘ kelimât-ı 
meşrûhalarında vicâhen ve şifâhen tasdîk ve tahkīk etmeğin mâ vaka‘a bi’t-
taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, Musa Efendi b. Davud el-İmâm, Ha-
san b. Abdullah, Osman Efendi el-kadı, Cafer Efendi el-kadı.

433 [115a-1] Ayşe bt. Sefer’in vârisi el-Hâc Halil’in, bey‘ bi’l-istiğlâl 
yoluyla satılan ev ve kirası hususunda Mustafa b. Mehmed 
aleyhine açtığı davada sulh sağlandığı
Min hattıhî
&lt;&lt;Mahmiye-i İstanbul’da Merhûm Kâtib Bâli vakfına&gt;&gt;
Husûs-ı âti’l-beyânın mahallinde tahrîr için gıbbe’l-iltimâs kıbel-i şer‘-i âlîden 
irsâl olunan Mevlânâ Şeyh Mehmed Efendi, bi’l-fi‘l orta çavuşu olan umdetü’l-
emâcid ve’l-ekârim câmi‘ü’l-mehâsin ve’l-mekârim Ahmed Ağa b. Abdi Ağa’nın 
Dârü’l-hilâfeti’l-aliyye Kostantıniyye el-mahmiyye’de Eyne Hoca mahalle-
sinde sâkin oldukları menziline varıp zeyl-i kitâbda muharrerü’l-esâmî olan 
müslimîn huzûrunda akd-i meclis-i şer‘-i âlî eyledikde mahmiye-i mezbûrede 
Beyceğiz mahallesinde sâkine iken bundan akdem vefât eden Bayezid Ağa de-
mekle ma‘rûfe Ayşe Hâtun bt. Sefer Efendi’nin li ebeveyn ammisi oğlu ve has-
ren vârisi olan el-Hâc Halil b. el-Hâc Mustafa nâm kimesne tarafından husûs-ı 
âti’l-beyâna vekîl olduğu nehc-i şer‘î ve tarîk-i mer‘î üzre şer‘an sâbit olan 
Musa Efendi b. Şaban nâm kimesne meclis-i ma‘kūd-ı mezbûrda, mahmiye-i 
merkūmede Molla Gürânî mahallesinde sâkin umdetü’l-emâsil ve’l-akrân 
bâ‘is-i hâze’l-kitâb Silivrilizâde demekle şehîr Mustafa b. Mehmed mahza-
rında bi’l-vekâle ikrâr ve takrîr-i kelâm edip mezbûr Mustafa Ağa silk-i mül-
künde münselik olup medîne-i Hazret-i Ebâ Eyyûb-i Ensârî’de Lagarî Tekye-
si demekle ma‘rûf tekye kurbunda vâki‘ bir tarafdan sâhil-i bahr ve bir taraf-
dan Mustafa Paşa mülkü ve bir tarafdan Ferruh Kethüdâ vakfı olan bostan 
ve bir tarafdan tarîk-i âm ile mahdûd dâhilen ve hâricen fevkānî ve tahtânî 
büyût-ı adîdeyi müştemil olup arsasının senede merhûm-ı mezbûr Hazret-i 
Ebâ Eyyûb-i Ensârî vakfına bin yüz akçe mukāta‘a-i kadîmesi ve binâsı mül-
kü olan menzilin mülk binâsını, bin seksen dört senesi Cemâziyelevvelisi’nin 
yirmi dördüncü günü müteveffât-ı mezbûre Ayşe Hâtun’a hayâtında bin kıt‘a 
esedî guruşa bi tarîki’l-istiğlâl bey‘ ve teslîm ol dahi ber vech-i muharrer ba‘de’l-
iştirâ ve’l-kabûl semeni olan meblağ-ı mezbûr bin esedî guruşu mezbûre Ayşe 
Hâtun yedinden tamâmen ahz u kabz eylediğinden sonra mezbûre Ayşe Hâtun 
menzil-i mahdûd-ı mezkûru gıbbe’t-tahliyyeti’ş-şer‘iyye ve’t-tekābuzi’l-mer‘î 
merkūm Mustafa Ağa’ya yevm-i mezbûrdan bir sene tamâmına değin yüz 
elli esedî guruşa îcâr, ol dahi ber vech-i muharrer ba‘de’l-istîcâr ve’l-kabûl, bu 
mazmûn üzre merkūme Ayşe Hâtun’a mahmiye-i mezbûrede Bâb nâibi olan 
Ali Efendi b. Sinan imzâsıyla mümzât ve hatmi ile mahtûme ve târih-i mezbûr 
ile müverraha hüccet dahi verdiğinden sonra mezbûr Mustafa Ağa menzil-i 
mezkûra ber vech-i muharrer bir sene mutasarrıf olup mezbûre Ayşe Hâtun 
merkūm Mustafa Ağa’dan meblağ-ı mezbûru kable’l-ahz ve feshi’l-akd vefât 
etmekle meblağ-ı mezbûr bin esedî guruş ve menzil-i mahdûd-ı mezbûrun 
ücret-i merkūmesi olan yüz elli esedî guruş min haysi’l-mecmû‘ bin yüz elli 
esedî guruş bi’l-irsi’ş-şer‘î müvekkilim mezbûr el-Hâc Halil’e intikāl edip hattâ 
mezbûre Ayşe Hâtun’un vefâtından sonra merkūm Mustafa Ağa meblağ-ı 
mezbûr bin yüz elli [115b] esedî guruş zimmetinde vech-i muharrer üzre mü-
vekkilim mezbûr el-Hâc Halil’e deyni olduğunu ikrâr dahi ettiğinden sonra bin 
seksen altı senesi Recebi’nin on ikinci günü ile müverrah medîne-i Edirne ka-
dısı olan İlahîzâde Mehmed Efendi tarafeynden nakl-i şer‘î ile gelip meblağ-ı 
mezbûru bi’l-vekâle merkūm Mustafa Ağa’dan huzûr-ı hâkimü’ş-şer‘de taleb 
ve da‘vâ edip hükm-i şer‘î lâhık oldukdan sonra mezbûr Mustafa Ağa dahi 
ber vech-i muharrer makbûzum olan meblağ-ı mezbûr bin esedî guruşu bun-
dan akdem müteveffât-ı mezbûre Ayşe Hâtun’a hayâtında edâ ve teslîm et-
miş idim deyip ba‘dehu meblağ-ı mezbûr bin yüz elli guruş zimmetimde elân 
müvekkil-i mezbûra deynimdir deyû ikrâr ve i‘tirâf dahi ettiğinden sonra 
edâdan imtinâ‘ etmekle beynimizde nizâ‘-ı küllî vukū‘undan sonra muslihûn 
tavassut edip mezbûr Mustafa Ağa ile beynimizde altı yüz esedî guruş üzeri-
ne inşâ-i akd-i sulh ettiklerinde ben dahi bi’l-vekâle sulh-ı mezbûru kabûl ve 
bedel-i sulh olan meblağ-ı mezbûr altı yüz esedî guruşu merkūm Mustafa Ağa 
yedinden bi’l-vekâle ahz u kabz ettiğimden sonra bâkī beş yüz elli esedî gu-
ruşa ve gayrı husûsa müte‘allika cemî‘ de‘âvî ve mütâlebâtdan bi’l-vekâle ben 
merkūm Mustafa Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt 
edip mezbûr Mustafa Ağa dahi bedel-i sulh olan meblağ-ı mezbûra ve sâir 
hukūk-ı ma‘lûmeye müte‘allika âmme-i de‘âvî ve mütâlebâtdan müteveffât-ı 
mezbûrenin ve müvekkil-i mezbûr el-Hâc Halil zimmetlerini ibrâ-i âmm-ı 
râfi‘ü’l-hısâm ile ibrâ ve iskāt eyledik dedikde. mezbûr Mustafa Ağa mukırr-ı 
mezbûr Musa Efendi’yi cemî‘ kelimâtında vicâhen ve şifâhen tasdîk ve tahkīk 
ettiğinden sonra husûs-ı mezbûru Mevlânâ-yı mezbûr mahallinde tahrîr ve 
ma‘an irsâl olunan İbrahim b. Mustafa ile meclis-i şer‘a gelip alâ vukū‘ihi inhâ 
ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Fahrü’l-emâcid ve’l-ekârim Ahmed Ağa b. Abdi, zahrü’l-akrân 
Mehmed Çavuş b. Ali, Fahrü’l-ekfâ sarrâcbaşı Ahmed Ağa, mefharü’l-emâsil 
ve’l-akrân Mehmed Ağa b. Abdülmennân, Mehmed Çavuş b. Ali, Mehmed Çele-
bi b. Mehmed, es-Seyyid Mehmed Çelebi b. Pîr Mehmed, çukadâr Hasan Beşe b. 
Ahmed, Mustafa Çelebi b. el-Hâc Halil, Mehmed Çelebi b. el-Hâc Halil ve gay-
ruhüm.







434 [115b-1] Kâtib Bâli Vakfı mütevellisi Mehmed b. Mustafa’nın 
vakfa ait nakit parayla mülk satın almasına izin verildiği
Mahmiye-i İstanbul’da merhûm Kâtib Bâli vakfına bi’l-fi‘l mütevellî olan mef-
harü erbâbü’t-tahrîr ve’l-kalem râfi‘-i hâze’l-kitâb Mehmed Efendi b. Mustafa 
nâm kimesne meclis-i şer‘-i şerîfde takrîr-i kelâm ve ta‘bîr ani’l-merâm edip 
hâlâ mütevellîsi olduğum vakf-ı mezbûrun nukūdu olup zıyâ‘ ihtimâli olmağ-
la re’y-i hâkimü’ş-şer‘ ile akāra tebdîl olunmak vakf-ı mezbûra enfa‘ olmağın 
hâlâ yedimde olan fetvâ-yı şerîfe mûcebince nukūd-ı vakf-ı mezbûr ile münâsib 
bir yerde vakf-ı mezbûr için semen-i misli ile vakfa nâfi‘ akār iştirâsına taraf-ı 
şer‘den bana izin verilmek matlûbumdur deyû hâlâ şeyhülislâm ve müfti’l-
enâm hallâlü’l-müşkilâti’d-dîniyye keşşâfü’l-mu‘dilâti’l-yakīniyye ferîdü’d-dehr 
vahîdü’l-asr sa‘âdetlü Ali Efendi [116a] hazretlerinin imzâ-i şerîfleri ile mümzât 
bir kıt‘a fetvâ-yı şerîfe ibrâz edip mazmûnunda Zeyd mütevellîsi olduğu vakıf 
nukūdu zıyâ‘ ihtimâli olmağla re’y-i hâkim ile vakfa nâfi‘ akāra tebdîle kādir 
olur mu el-cevâb olur deyû buyurulmağın nukūd-ı vakf-ı mezbûr ile münâsib 
yerde vakf-ı mezbûr için semen-i misli ile vakfa nâfi‘ akār iştirâsına mütevellî-i 
merkūm Mehmed Efendi’ye taraf-ı şer‘den izin verilip mâ hüve’l-vâki‘ hıfzan 
li’l-makāl ketb olundu.
Fi’l-yevmi’s-sâmin ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Fahrü’l-akrân Mehmed Ağa b. Sinan, Zahrü’l-a‘yân el-Hâc Abdi 
Ağa b. el-Hâc Ahmed ser-tabbâhîn-i hâssa, es-Seyyid Mustafa b. es-Seyyid Halil, 
Zahrü’l-akrân sepetçi Mehmed Ağa, Ali Çelebi b. Mustafa, İslâm Ağa b. Ahmed.

435 [116a-1] Ayakkabıcı İbrahim b. Hasan’ın Macar asıllı kölesi Şâhin 
b. Abdülvehhâb’ı azat ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i şerîf-i 
âlîden Mevlânâ Mehmed Efendi b. Ali irsâl olunup ol dahi vilâyet-i Anadolu’da 
Yoros kazâsına tâbi‘a Anadolu Hisarı mahallâtından Muhtesib Sinan Efendi ma-
hallesi ahâlîsinden olup mahmiye-i İstanbul’da Sancakdâr Hayreddin mahalle-
si sâkinlerinden ve Avratpazarı sûkunda haffâf tâ’ifesinden olan İbrahim Efen-
di b. Hasan nâm kimesnenin menziline varıp zeyl-i rakīmde isimleri terkīm 
olunan udûl-i müslimîn ve sikāt-ı muvahhidîn mahzarlarında akd-i meclis-i 
şer‘-i mübîn eyledikde merkūm İbrahim Efendi meclis-i ma‘kūd-ı mezbûrda 
bi’t-tav‘i’s-sâf ikrâr ve i‘tirâf edip bana rıkkını mu‘terif olan açık kaşlı ala gözlü 
uzun boylu Macariyyü’l-asl bâ‘is-i hâze’l-kitâb Şâhin b. Abdülvahhab nâm abd-i 
memlûkü hasbeten lillâhi’l-hallâk ve taleben li merzâti’r-rabbi’r-Rezzâk tahrîr 
ve i‘tâk ve zümre-i ahrâr-ı asliyeye ilhâk eyledim ba‘de’l-yevm mevsûf-ı mezkûr 
Şâhin sâir ahrâr-ı asliyyîn gibi hür olup üzerinde mevâlî için şer‘an sâbit olan 
hakk-ı velâdan mâ‘adâ hakkım kalmadı dedikde husûs-ı mezkûru Mevlânâ-yı 
mezbûr mahallinde tahrîr ve ma‘an irsâl olunan Mustafa Çelebi b. Ali ve İbra-
him Çelebi b. Abdülmennân ile meclis-i şer‘-i hatîre gelip alâ vukū‘ihi inhâ ve 
takrîr eylediklerinde mâ hüve’l-vâki‘ bi’t-taleb ketb ve imlâ olundu.
Tahrîren fî evâsıt-ı şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa Ağa b. Mehmed, Mehmed Çelebi b. Kenan, Mustafa Çele-
bi b. Ali, diğer Mustafa Çelebi b. Osman.

436 [116b-1, Arapça] Hâkimin, Halil Çelebi b. Yusuf ’un Ümmügülsüm 
bt. Muhyiddin Efendi adlı küçüğü evlatlık almasına izin 
verdiği (Tebennî)
Hâkim, Ümmügülsüm bt. Muhyiddin nâm sagīreyi, hâzır bi’l-meclis mezbûr 
babasının izni ile tebennî, terbiyye ve iyâle için Halil Çelebi b. Yusuf ’a teslîm 
etti. O da sagīre-i mezbûreyi teslîm aldı. Sonra hâkim-i müşârün-ileyh, sagīre-i 
mezbûrenin nafakası, kisvesi ve sâir havâic-i zarûriyyesi için zeyilde mezkûr 
tarihden i‘tibâren râyicü’l-vakt yevmî dört akçe farz ve takdîr etti hâkim son-
ra meblağ-ı mefrûzu sagīre-i mezbûrenin havâic-i zarûriyyesine sarf etmeye ve 
vakt-i hâcette istidâne edip sagīre-i mezbûreyi geri alma hakkı kime âidse taleb 
ettiğinde ona rücû‘ etmeye mezbûr Halil Çelebi’ye izin verdi.
Cerâ zâlike ve hurrire fi’l-yevmi’s-sâlisi aşer min şehri Rebî‘ilevvel sene seb‘a ve 
semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Veli Bey b. Mah-
mud, Ebûbekir b. Hüseyin, Mehmed b. Mehmed ve gayruhüm

437 [116b-2] Raziye bt. Mehmed’in Rus asıllı câriyesi Şahbaz 
bt. Abdülvehhâb’ı azat ettiği
Vilâyet-i Anadolu’da medîne-i İznikmid’de Ruslar mahallesi sâkinelerinden olup 
mahmiye-i mezbûrede Harâccı Muhyiddin mahallesinde misâfireten sâkine olan 
Raziye bt. Mehmed nâm hâtun zâtı ma‘rifet-i şer‘iyye ile ârifân li ebeveyn karın-
daşı Şeyh Ömer Efendi ve Mustafa Efendi b. Hüseyin nâm kimesneler ta‘rîfleri 
ile mu‘arrefe oldukdan sonra meclis-i şer‘-i şerîfde ikrâr ve takrîr-i kelâm edip 
bana rıkkını mu‘terife olan işbu orta boylu açık kaşlı gök ala gözlü Rûsiyyetü’l-
asl bâ‘isetü hâze’l-kitâb Şahbaz bt. Abdülvahhab nâm câriye-i memlûkemi has-
beten lillâhi’l-meliki’l-Hallâk ve taleben li merzâti’r-rabbi’r-Rezzâk malımdan 
tahrîr ve i‘tâk ve zümre-i harâir-i asliyeye idrâc ve ilhâk eyledim ba‘de’l-yevm 
mevsûfe-i mezbûre sâir harâir-i asliyye gibi hürre olup üzerinde velâ-i şer‘îden 
gayrı hakkım bâkī kalmadı dedikde mâ vaka‘a bi’t-taleb ketb olundu.
Fî selh-i şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Sinan b. Mustafa, Hüseyin b. Mustafa, Mahmud Çelebi b. 
İsmail, Mustafa b. Mehmed ve gayruhüm mine’l-hâzırîn.

438 [116b-3, Arapça] Hâkimin Hatice bt. el-Hâc Bayram adlı kadına ve 
çocuğuna nafaka takdir ettiği
Medîne-i mahmiye-i Kostantıniyye mahallâtından Hâce Hayreddin mahallesin-
de sâkine olan Hatice bt. el-Hâc Bayram nâm hâtun meclis-i şer‘-i şerîf ve mahfil-i 
dîn-i münîfde el-Hâc Ferhad b. ( ) nâm zevcinin kendisine nafaka veya nafaka cin-
sinden bir şey bırakmadan gāib olduğuna dâir yemîn ettiğinde hâkim, mezbûrenin 
ve mezbûr el-Hâc Ferhad’dan olma Fâtıma nâm sagīre kızının nafakası, kisvesi ve 
sâir havâic-i lâzımesi için zeyilde mezkûr tarihden i‘tibâren mezbûre Hatice’ye üç 
kızları Fâtıma’ya beş akçe olmak üzre râyicü’l-vakt yevmî sekiz akçe farz ve takdîr 
etti hâkim sonra meblağ-ı mefrûzu kendisinin ve sagīre-i mezbûrenin havâic-i 
zarûriyyesine sarf etmeye ve vakt-i hâcette istidâne edip ele geçtiğinde gāib-i 
mezbûr el-Hâc Ferhad’a rücû‘ etmeye mezbûre Hatice’ye izin verdi.

[117a] Cerâ zâlike ve hurrire fi’l-yevmi’s-sâbi‘ ve’l-ışrîn min şehri Rebî‘ilevvel 
sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi, Ahmed, Veli Beşe 
b. Mahmud, Ahmed Ağa kethüdâ-yı muhzırân, Ali Beşe b. Şaban, Muharrem b. 
Ömer, Ramazan b. Ahmed ve gayruhüm

439 [117a-1, Arapça] Hâkimin Hatice bt. Nuh adlı kadına ve câriyesine 
nafaka takdir ettiği
Medîne-i mahmiye-i Kostantıniyye mahallâtından Karabaş mahallesinde sâkine 
Hatice bt. Nuh nâm hâtun meclis-i şer‘-i şerîf ve mahfil-i dîn-i münîfde Meh-
med Efendi nâm zevcinin nafaka veya nafaka cinsinden bir şey bırakmadan 
gāib olduğuna dâir yemîn ettiğinde hâkim mezbûrenin ve Fîrûze bt. Abdul-
lah nâm câriyesinin nafakası, kisvesi ve sâir havâic-i lâzımesi için gāib-i mezbûr 
üzerine mezbûre Hatice’ye on akçe mezbûre câriyeye de dört akçe olmak üzre 
zeyilde mezkûr tarihden i‘tibâren râyicü’l-vakt yevmî on dört akçe farz ve 
takdîr etti hâkim sonra meblağ-ı mezbûru havâic-i zarûriyyelerine sarf etme-
ye ve vakt-i hâcette istidâne edip ele geçtiğinde gāib-i mezbûra rücû‘ etmeye 
mezbûre Hatice’ye izin verdi.
Cerâ zâlike ve hurrire fi’l-yevmi’s-sâmin ve’l-ışrîn min şehri Rebî‘ilevvel sene 
seb‘a ve semânîn ve elf.
Şuhûdü’l-hâl: Mehmed Efendi b. el-İmâm, el-Hâc Mustafa b. Tevekkül, Mehmed 
b. Hüseyin, Mehmed Efendi b. Mehmed ve gayruhüm mine’l-hâzırîn

440 [117a-2] Rahime bt. Abdullah’ın Ahmed b. Durmuş’tan muhâla‘a 
yoluyla boşandığı
Mahmiye-i İstanbul’da Keçeci Pîrî mahallesi sâkinelerinden Rahime bt. Abdul-
lah nâm hâtun meclis-i şer‘-i şerîf-i enverde zevc-i muhâlı‘ı bâ‘is-i hâze’l-kitâb 
Ahmed b. Durmuş nâm kimesne mahzarında ikrâr ve takrîr-i kelâm edip zevcim 
mezbûr Ahmed zimmetinde mütekarrir ve ma‘kūdun-aleyh mehr-i müeccelim 
olan bin yedi yüz akçe ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre zevcim mezbûr Ahmed ile muhâla‘a-i 
sahîha-i şer‘iyye ile muhâla‘a edip ol dahi muhâla‘a-i mezbûreyi kabûl ettikden 
sonra hukūk-ı zevciyyete müte‘allika âmme-i de‘âvîden her birimiz âharın zim-
metini ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâmin ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Hasan Efendi b. İbrahim, Mustafa b. Ömer el-Kayyım, Mehmed b. 
Mustafa el-Müezzin, Hasan Beşe b. Derviş, Mehmed Çelebi b. Ali.

441 [117a-3, Arapça] Hâkimin Abdullah b. Seyyid Ahmed adlı küçüğe 
nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh ve şer‘î 
bir hüccettir hâkim, Abdullah b. Seyyid Ahmed nâm sagīrin nafakası, kisvesi ve 
sâir havâic-i zarûriyyesi için medîne-i mahmiye-i Kostantıniyye mahallâtından 
Nişâncı Paşa-yı atîk mahallesinde sâkine olan râfi‘atü hâzihi’l-vesîka Râbia bt. 
Dilaver nâm mutallaka annesi ve hâdinesinin talebiyle mezbûr babası üzerine 
zeyilde mezkûr tarihden i‘tibâren râyicü’l-vakt yevmî dört akçe farz ve takdîr 
etti hâkim sonra meblağ-ı mefrûzu sagīr-i mezbûrun havâicine sarf etmeye ve 
vakt-i hâcette istidâne edip ele geçtiğinde mezbûr Seyyid Ahmed’e rücû‘ etme-
ye mezbûre Râbia’ya izin verdi.
Cerâ zâlike ve hurrire fi’l-yevmi’r-râbi‘ ve’l-ışrîn [117b] min şehri Rebî‘ilevvel 
sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, Seyyid Osman Efendi b. ( ), Ali b. Di-
laver, İbrahim Çelebi b. Ahmed, Veli Beşe muhzır ve gayruhüm







442 [117b-1] Hacı Ahmed b. Abdullah’ın vârislerinin Mehmed b. Halil 
aleyhine açtıkları davada birbirlerinin zimmetlerini ibrâ ettikleri
Mahmiye-i İstanbul’da Kirmasti mahallesinden sâkin iken bundan akdem vefât 
eden el-Hâc Ahmed b. Abdullah’ın verâseti, sulbiye kebîre kızları Râbia ve Emine 
ve Safiye nâm hâtunlar ile li ebeveyn er karındaşları Mustafa ve Ali nâm kimes-
nelere münhasıra ve asl-ı mes’elesi on sekiz sehimden olup sihâm-ı mezbûreden 
dörder sehimi mezbûrât Emine ve Safiye ve Râbia’dan her birine ve üçer sehimi 
mezbûrân Ali ve Mustafa’dan her birine isâbet ettiği şer‘an mütehakkik olduk-
dan sonra mezbûr Ali kendi tarafından asâleten ve mezbûrûn Emine ve Safi-
ye ve Râbia ve Mustafa taraflarından husûs-ı âti’l-beyâna vekîl olduğu zâtlarını 
ma‘rifet-i şer‘iyye ile ârifân mahalle-i mezbûre sükkânından Kenan b. Abdul-
lah ve Hasan b. Abdülmennân nâm kimesneler şehâdetleri ile şer‘an sâbit ol-
mağla vekâleten meclis-i şer‘-i şerîf-i lâzımü’t-teşrîfde, vilâyet-i Anadolu’da 
Kastamonu sancağında Küre-i Nühâs kazâsı müzâfâtından İnebolu nâhiyesine 
tâbi‘ Nigerze nâm karye ahâlîsinden olup kendi tarafından asîl ve karındaş-
ları gāibân ani’l-meclis Hasan ve Hüseyin taraflarından nehc-i şer‘î ve tarîk-i 
mer‘î üzre sâbitü’l-vekâle vekîl olan râfi‘-i hâze’l-kitâb Mehmed b. Halil mah-
zarında asâleten ve vekâleten ikrâr ve takrîr-i kelâm edip tereke-i müteveffâ-yı 
mezbûrdan olup nâhiye-i mezbûreye tâbi‘ Adarda nâm karyede vâki‘ on bir gu-
ruş kıymetli zirâ‘ı beynimizde ma‘lûm on dokuz aded kestane tahtasını bun-
dan akdem müvekkilân-ı mezbûrân ile mezbûr Mehmed gasb ve istihlâk etme-
leri ile hâlâ zikr olunan tahtaların kıymet-i şer‘iyyeleri olan on bir esedî guru-
şu mezbûr Mehmed asâleten ve vekâleten bana edâ ve teslîm ben dahi yedin-
den ahz u kabz ettiğimden sonra husûs-ı mezbûra müte‘allika âmme-i de‘âvîden 
mezbûr Mehmed’in ve müvekkilân-ı mezbûrân Hasan ve Hüseyin’in zimmetle-
rini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’t-tâsi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Receb b. Muslu, Mahmud b. Receb, Oruc b. Mustafa, Hüseyin b. 
Mehmed, Osman b. Ömer ve gayruhüm.

443 [117b-2, Arapça] Hâkimin Havvâ bt. Hasan adlı küçüğe 
nafaka takdir ettiği
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, Havvâ bt. Hasan nâm sagīrenin nafakası, kisvesi ve 
sâir havâic-i zarûriyyesi için medîne-i mahmiye-i Kostantıniyye mahallâtından 
Bayezid Ağa mahallesinde sâkine olan râfi‘atü hâze’l-kitâb Zeyneb bt. Abdullah 
nâm mutallaka annesi ve hâdinesinin talebiyle mezbûr babası üzerine zeyilde 
mezbûr tarihden i‘tibâren râyicü’l-vakt yevmî beş akçe farz ve takdîr etti hâkim 
sonra meblağ-ı mefrûzu sagīre-i mezbûrenin havâicine sarf etmeye ve vakt-i 
hâcette istidâne edip ele geçtiğinde mezbûr Hasan’a rücû‘ etmeye mezbûre 
Zeyneb’e izin verdi.
Cerâ zâlike ve hurrire fi’l-yevmi’s-sâbi‘ ve’l-ışrîn min şehri Rebî‘ilevvel sene 
seb‘a ve semânîn ve elf.
Şuhûdü’l-hâl: Ahmed Çelebi b. İvaz, Rıdvan Beşe b. Koca, Hasan Çelebi b. Mah-
mud, İbrahim Çelebi b. Mehmed, Mustafa b. Şaban, Mehmed Beşe b. Mustafa ve 
gayruhüm

444 [118a-1] Karcıbaşı Mehmed Ağa b. Ebûbekir’in kar dağıtımı için 
şerbetçilerle anlaştığı
Mahmiye-i İstanbul’da hâlâ karcıbaşı olan Mehmed Ağa b. Ebûbekir nâm kimes-
ne kendi tarafından asâleten ve karcı tâ’ifesinin ihtiyârlarınından Mehmed Beşe 
b. el-Hâc Rıdvan ve İbrahim Beşe b. İsâ nâm kimesneler taraflarından husûs-ı 
âti’l-beyâna sâbitü’l-vekâle vekîl olmağla vekâleten meclis-i şer‘de, mahmiye-i 
mezbûrede şerbetçiler kethüdâsı olan Mustafa b. Mehmed ve yiğitbaşıları Os-
man b. Ahmed ve ihtiyârlarından el-Hâc Musa b. Mehmed ve el-Hâc Bâli b. Ya-
kub ve Ahmed b. Şaban ve el-Hâc Mustafa b. Halil ve Halil Beşe b. Mehmed ve 
Mehmed b. Ahmed ve Ali b. Mustafa ve el-Hâc Mahmud b. Mahmud ve İsâ Beşe 
b. Mehmed ve Abdülbekir ve Mehmed nâm kimesneler mahzarlarında asâleten 
ve vekâleten takrîr-i kelâm ve ta‘bîr ani’l-merâm edip medîne-i Hazret-i Ebâ 
Eyyûb-i Ensârî hâricinde İdris Köşkü nâm mevzi‘ kurbunda vâki‘ karlıklarda ve 
vilâyet-i Anadolu’da Yalakābad kazâsına tâbi‘ Kocaderesi nâm karye kurbunda 
vâki‘ karlıklarda hâlâ mevcûd olup benim ve müvekkillerimin mülkü olan kar-
dan mu‘tâd-ı kadîm üzre her gün eyyâm-ı sayfda mahmiye-i mezbûreye bir-
kaç yük kar getirip, mezbûrûn şerbetçilerden her birine dükkânı önünde kifâyet 
mikdârı kar teslîm edip anlar dahi alıp her bir yük kar için benim ile müvekkil-
lerim râyicü’l-vakt akçeden doksan sekizer akçe verip biz dahi alıp koltukçula-
ra kar vermeyip ve mezbûrûn şerbetçiler dahi ber vech-i muharrer getirdiğimiz 
karı alıp her yükü için ber vech-i muharrer ta‘yîn olunan meblağı verip bana ve 
müvekkillerime cefâ etmemek üzre mezbûrân şerbetçiler ile ben ve müvekkil-
lerim kavl ü ittifâk ve ahd [ü] mîsâk eyledik mezbûrûn şerbetçilere suâl olunup 
takrîrleri tahrîr olunmak matlûbumdur dedikde gıbbe’s-suâl mezbûrûn şerbet-
çilerden her biri kaziyye minvâl-i muharrer üzre olduğunu tâyi‘an ikrâr ve i‘tirâf 
etmeğin mâ vaka‘a bi’t-taleb ketb olundu.
Fî selhi şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mahmud Çelebi b. İsmail, Hüseyin Çelebi b. Mustafa, Osman Çele-
bi b. Ömer, İbrahim Efendi b. Şaban, Abdurrahman Efendi b. Mustafa, Ebûbekir 
b. Hüseyin ve gayruhüm mine’l-hâzırîn.

445 [118b-1] Hüseyin Beşe b. Bahşâyiş’in alacaklı olduğu Süleyman 
Beşe b. Hasan’la sulhu
Mahmiye-i İstanbul’da Debbâğ Yunus mahallesinde sâkin Hüseyin Beşe b. 
Bahşâyiş nâm kimesne meclis-i şer‘-i şerîf-ı lâzımü’t-teşrîfde, Süleyman Beşe 
b. Hasan nâm kimesne mahzarında üzerine da‘vâ ve takrîr-i da‘vâ edip mezbûr 
Süleyman Beşe’ye târih-i kitâbdan bir sene mukaddem dokuz esedî guruşu-
mu ikrâz ve teslîm ol dahi yedimden iktirâz ve kabz etmişdi hâlâ suâl olunup 
meblağ-ı mezbûru bana edâ ve teslîme mezbûr Süleyman Beşe’ye tenbîh olun-
mak matlûbumdur dedikde gıbbe’s-suâl mezbûr Süleyman Beşe cevâbında 
târih-i kitâbdan bir sene mukaddem müdde‘î-i mezbûr benden meblağ-ı 
mezbûr dokuz esedî guruşu da‘vâ ve taleb ettiğinde beynimizde nizâ‘-ı küllî 
vukū‘undan sonra muslihûn tavassut edip mezbûr Hüseyin Beşe ile beş esedî 
guruş üzerine beynimizde inşâ-i akd-i sulh eylediklerinde mezbûr Hüseyin 
Beşe dahi sulh-ı mezbûru kabûl ve bedel-i sulh olan meblağ-ı mezbûr beş esedî 
guruşu yedimden tamâmen ahz u kabz edip husûs-ı mezbûra müte‘allika cemî‘ 
da‘vâdan zimmetimi ibrâ ve iskāt etmiş idi deyû def ‘le mukābele edicek gıbbe’l-
istintâk ve’l-inkâr mezbûr Süleyman Beşe’den def ‘-i mezbûrunu [mübeyyine] 
beyyine taleb olundukda udûl-ı müslimînden el-Hâc Mehmed b. Ahmed ve 
Yahya Çelebi b. Mehmed nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka târih-i kitâbdan bir sene mukaddem 
müdde‘î-i mezbûr Hüseyin Beşe merkūm Süleyman Beşe’den meblağ-ı mezbûr 
dokuz esedî guruşu da‘vâ ve taleb eylediğinde, ol dahi edâdan imtinâ‘ etmekle 
beynlerinde nizâ‘-ı küllî vukū‘undan sonra muslihûn tavassut edip mezbûr Sü-
leyman Beşe ile beynlerinde beş esedî guruş üzerine inşâ-i akd-i sulh eyledik-
lerinde müdde‘î-i mezbûr dahi bizim huzûrumuzda sulh-ı mezbûru kabûl ve 
bedel-i sulh olan meblağ-ı mezbûr beş esedî guruşu merkūm Süleyman Beşe 
yedinden tamâmen ahz u kabz etmiş idi biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebince müdde‘î-i mezbûr 
Hüseyin Beşe ber vech-i muharrer mu‘ârazadan men‘ olunup mâ vaka‘a bi’t-
taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman b. Ömer, Ali Beşe b. Şaban, 
Ebûbekir b. Hüseyin, Muharrem b. Ömer.







446 [118b-2] Destodori v. Mihayil’in evini Yorgi v. Yani, Andorya 
v. Yani ve Kokona bt. Hristo’ya sattığı
Mahmiye-i İstanbul’da Kumkapısı dâhilinde Muhsine Hâtun mahallesinde sâkin 
Destodori v. Mihayil nâm zimmî meclis-i şer‘-i şerîf-i lâzımü’t-teşrîfde, ashâbu 
hâze’s-sifr Yorgi v. Yani ve Andorya v. Yani ve zevcesi Kokona bt. Hristo nâm 
zimmîler muvâcehelerinde ikrâr-ı tâm ve takrîr-i kelâm edip akd-i âti’z-zikr 
sudûruna [119a] değin yedimde mülküm ve hakkım olup mahalle-i mezbûrede 
vâki‘ bir tarafdan Andorya nâm zimmî mülkü ve bir tarafdan Kürkçübaşı Süley-
man Ağa vakfı ve iki tarafı tarîk-i âm ile mahdûd üç bâb fevkānî ve tahtânî oda 
ve havluyu [ve] su kuyusunu ve kenîfi müştemil mülk menzilimin nısf-ı şâyi‘i, 
mezbûr Yorgi’ye ve nısf-ı şâyi‘-i âharını dahi mezbûrân Andorya ve zevcesi 
Kokona’ya tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile bi safkatin vâhidetin beş yüz kıt‘a esedî guruşa bey‘ ve teslîm an-
lar dahi minvâl-i muharrer üzre iştirâ ve kabûl ve tesellüm eylediklerinden son-
ra semeni olan meblağ-ı mezbûr beş yüz kıt‘a esedî guruşu mezbûrûn Yorgi ve 
Andorya ve Kokona yedlerinden bi’t-tamâm ahz u kabz eyledim ba‘de’l-yevm 
menzil-i mahdûd-ı mezkûr mezbûrûn Yorgi ve Andorya ve Kokona’nın vech-i 
muharrer üzre mülk-i müşterâlarıdır, diledikleri gibi mutasarrıf olsunlar dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Halil Halîfe b. Musa el-Müezzin, Osman Beşe b. Ömer, Mehmed 
Çelebi b. Mustafa, İbrahim Çelebi b. Ahmed, Kostantin v. Nikola, Andorya v. Sak, 
İsak Usta v. Kokola.

447 [119a-1] İzmir kadısı Abdullah Efendi’nin İstinye’deki yalısını 
Handan efendizâde Mehmed Efendi’nin vârisine bey‘ bi’l-istiğlâl 
yoluyla sattığı
Husûs-ı âti’l-beyânının mahallinde tahrîri için bi’l-iltimâs cânib-i şer‘-i enver-
den Mevlânâ Abdullah Efendi b. Veliyyüddin irsâl olunup ol dahi sâbıkan Şâm-ı 
Şerîf pâyesi ile İzmir kadısı olan a‘lemü’l-ulemâ’i’l-izâm efdalü’l-fuzalâ’i’l-fihâm 
yenbû‘ü’l-fezâ’il ve’l-me‘âlî metbû‘ü’l-efâzıl ve’l-e‘âlî Kasımzâde demekle şehîr 
Abdullah Efendi b. el-merhûm Mehmed Efendi’nin Dârü’s-saltanati’l-aliyye 
Kostantıniyye el-mahmiyye’de Harâccı Muhyiddin mahallesinde vâki‘ sa‘âdet-
hânelerine varıp zeyl-i sahîfede mastûrü’l-esâmî olan müslimîn huzûrunda 
akd-i meclis-i şer‘-i mübîn eyledikde mûmâ-ileyh Abdullah Efendi meclis-i 
ma‘kūd-ı mezbûrda bundan akdem Kandiye kadısı iken emr-i Rabbânî ile 
vedâ‘-ı âlem-i fânî eden merhûm Handan Efendizâde Mehmed Efendi’nin 
sulbî sagīr oğlu Abdülbâkī Çelebi’nin tesviye-i umûruna kıbel-i şer‘-i enver-
den mansûbe vasîsi olan ceddesi Fâtıma Hâtun bt. Yahya muvâcehesinde ikrâr-ı 
tâm ve takrîr-i kelâm edip zikri âtî akdin sudûruna değin yedimde mülküm 
olup mahrûse-i Galata müzâfâtından İstinye nâhiyesine tâbi‘ Boğazkesen Kal‘ası 
hâricinde Ali Bey mahallesinde vâki‘ bir tarafdan Emine Hâtun vakfı ve bir ta-
rafdan Abdullah Efendi mülkü ve bir tarafdan sâhil-i bahr ve bir tarafdan tarîk-i 
âm ile mahdûd, muhavvata-i hâriciyyesi dört bâb oda ve iki sofa ve bir dehliz 
ve bir tahta-bend ve bir kenîf ve bir matbah ve iki mahzen ve iki kayıkhâneyi 
[119b] ve muhavvata-i dâhiliyyesi yedi bâb oda ve bir sofa ve bir tahta-bend ve 
dehliz ve kulleteyn ve bir matbah ve bir kiler ve bir bâb oda ve bir mahzen ve bir 
kenîf ve bir kayıkhâne müştemil yalı ta‘bîr olunur menzilimi, vasiyy-i mezbûre 
Fâtıma Hâtun bi tarîki’l-istiğlâl bin yüz seksen iki buçuk esedî guruşa bey‘ ve 
teslîm ol dahi iştirâ ve tesellüm edip semen-i mezbûru yedinde olan mâl-ı sagīr-i 
mezbûrdan bana teslîm ve ben dahi kabz eylediğimden sonra menzil-i mezbûru 
ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan üç yüz altmış 
gün tamâmına değin yirmi bir bin iki yüz kırk akçeye bize îcâr ve teslîm ve 
biz dahi istîcâr ve tesellüm eyledik dediklerinde gıbbe’t-tasdîki’ş-şer‘î vâki‘ hâli 
Mevlânâ-yı mezbûr mahallinde ketb ve terkīm, ba‘dehu ma‘an irsâl olunan Ah-
med Çelebi b. Mehmed ile meclis-i şer‘a gelip alâ vukū‘ihi inhâ ve takrîr etme-
ğin mâ hüve’l-vâki‘ bi’t-taleb ketb olundu.
Fî gurreti şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Efendi b. Süleyman el-İmâm, Ahmed Efendi b. Mehmed 
Efendi, İvaz Efendi b. Şaban, Mehmed Efendi b. Sefer Efendi, Mustafa Çelebi b. 
İbrahim Ağa Kethüdâ-yı Hazret-i Efendi.

448 [119b-1] Ayşe bt. Mehmed’in, Hamza b. Hasan Çavuş terekesindeki 
hissesi için Mustafa b. Ali’yi vekil tayin ettiği
Vilâyet-i Anadolu’da İznikmid kasabasında Kârgir mahallesinde sâkin iken bun-
dan akdem vefât eden Hamza b. Hasan Çavuş nâm kimesnenin li ebeveyn ka-
rındaşı kızının kızı ve hasren vârisi olup yine kasaba-i mezbûre ahâlîsinden hâlâ 
mahmiye-i İstanbul’da Sarıdemirci mahallesinde bi tarîki’l-müsâfere sâkine 
olan Ayşe bt. Mehmed nâm hâtun meclis-i şer‘-i şerîfde bâ‘is-i hâze’l-kitâb Ka-
ramürselli Mustafa b. Ali nâm kimesne mahzarında takrîr-i kelâm ve ta‘bîr ani’l-
merâm edip müteveffâ-yı mezbûrun terekesine vâzı‘atü’l-yed olan Ümmühâni 
bt. Kurd ve Hasan nâm hâtundan da‘vâ ve taleb ve ahz u kabza ve bana îsâle ve 
kabz u îsâl mütevakkıf olduğu umûrun küllîsine mezbûr Mustafa’yı tarafımdan 
vekîl ve nâib-i menâb nasb ve ta‘yîn edip ol dahi vekâlet-i mezbûreyi kabûl ve 
hizmet-i lâzımesine edâya müte‘ahhid olmağın mâ vaka‘a bi’t-taleb ketb olundu.
Fî gurreti şehri Rebî‘issânî li sene seb‘a ve semânîn ve elf.
Şuhûdü’l-hâl: Süleyman b. Receb, Veli b. Mahmud, Musa Efendi b. Mustafa, Meh-
med Efendi b. ( ) ve gayruhüm mine’l-hâzırîn.

449 [120a-1] Mustafa b. Abdullah’ın ev satışından dolayı İşkenos 
v. Manol ve karısı Fotine bt. Lefteri’de olan alacağını tahsil ettiği
Mahmiye-i İstanbul hısnı ebvâbından Fenerkapısı dâhilinde Abdi Subaşı ma-
hallesinde sâkin Mustafa b. Abdullah nâm kimesne meclis-i şer‘-i şerîf-i en-
verde mukaddemâ mahmiye-i mezbûrede mahalle-i mezbûre sükkânından 
olup hâlâ mahrûse-i Edirne’de Zincirlikuyulu mahallesinde sâkin olanları 
İşkenos v. Manol ve zevcesi Fotine bt. Lefteri nâm zimmîler taraflarından 
husûs-ı âti’l-beyâna vekîl olduğu nehc-i şer‘î ve tarîk-i mer‘î üzre sâbit olan 
Ador v. Kiryako nâm zimmî muvâcehesinde ikrâr-ı tâm ve takrîr-i kelâm edip 
mukaddemâ mahmiye-i mezbûrede mârrü’z-zikr olan Abdi Subaşı mahalle-
sinde vâki‘ bir tarafdan Dimitraki nâm zimmî mülkü ve bir tarafdan Mey-
dancı Palaş mülkü ve bir tarafdan Mesih Paşa vakfı ve bir tarafdan tarîk-i âm 
ile mahdûd bir bâb fevkānî ve bir bâb tahtânî odalar ve bi’r-i mâyı ve hav-
luyu müştemil mülk menzilimi, cemî‘ tevâbi‘ ve levâhıkı ile müvekkilân-ı 
mezbûrân İşkenos ve Fotine’ye iki yüz yirmi esedî guruşa bey‘ ve teslîm an-
lar dahi iştirâ ve kabûl ettiklerinden sonra semeni olan meblağ-ı mezbûr iki 
yüz yirmi esedî guruşun yüz seksen esedî guruşu müvekkilân-ı merkūmân 
bana edâ ve teslîm ben dahi yedlerinden ahz u kabz etmiş idim, bâkī altmış 
guruş müvekkilân-ı mezbûrân zimmetlerinde bâkī kalmışdı hâlâ meblağ-ı 
bâkī-i merkūm altmış esedî guruşu vekîl-i merkūm Ador vekâleti hasebiyle 
bana edâ ve teslîm ben dahi yedinden tamâmen ahz u kabz eyledim ba‘de’l-
yevm mârrü’z-zikr olan menzile ve menzil-i mezbûra muttasıl olan icâre-i 
mu‘accele ve müeccele ile mukaddemâ taht-ı tasarrufumda olup beynimiz-
de ma‘lûm bedel-i makbûz mukābelesinde müvekkilân-ı mezbûrâna izn-i 
mütevellî ile ferâğ ve tefvîz eylediğim vakıf menzile da‘vâ ve nizâ‘ım kal-
mayıp, zikirleri mürûr eden menzileyn-i mezbûreyne müte‘allika âmme-i 
de‘âvîden müvekkilân-ı mezbûrân İşkenos ve Fotine’nin zimmetlerini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İmâm Süleyman Efendi b. Abdullah, Müezzin Hasan Efendi b. 
Mehmed, es-Seyyid Mehmed b. es-Seyyid Ahmed, Hüseyin b. Hasan, Kurd b. 
Abdullah, kuyumcu Durmuş b. ( ), kazzâzî Mehmed Efendi.







450 [120a-2] Seydî Çavuş ve Muhsine Hâtun vakıflarının nâzırlığına 
Şeyh İsa Efendi b. Ali’nin tayin olunduğu
Mahmiye-i İstanbul’da Seydî Çavuş ve Muhsine Hâtun vakıflarının nâzırı olma-
mağla, taraf-ı şer‘den vakfeyn-i mezbûreyne bir nâzır nasb ve ta‘yîn olunmak 
ehem ve elzem ve vâkıfe-i mezbûrenin zâviyesinde zâviyedâr olan fahrü’l-etkıyâ 
zahrü’l-asfiyâ râfi‘-i hâze’l-kitâb eş-Şeyh İsâ Efendi b. Ali her vechile nezâret uh-
desinden gelmeğe kemâ yenbağī kādir olmağın mûmâ-ileyh eş-Şeyh İsâ Efen-
di vakfeyn-i mezbûreyne taraf-ı şer‘den hasbî nâzır nasb olundukda ol dahi 
nezâret-i merkūmeyi kabûl ve hizmet-i lâzımesin edâya ta‘ahhüd etmeğin mâ 
vaka‘a bi’t-taleb ketb olundu.
Fî selhi Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Kemaleddin Çelebi b. Müyesser, el-Hâc Hüseyin b. Üveys, 
el-Hâc Mehmed b. Ali, el-Hâc Mehmed b. Receb, el-Hâc (…), Musa Çelebi b. Re-
ceb ve gayruhüm.

451 [120b-1] Hatice bt. Mustafa’nın Mehmed Çelebi b. Ahmed’den 
muhâla‘a yoluyla boşandığı
Mahmiye-i İstanbul’da Dülgerzâde mahallesi sâkinelerinden Hatice bt. Mustafa 
nâm hâtun meclis-i şer‘-i şerîf-i lâzımü’t-teşrîfde, zevc-i dâhili bâ‘is-i hâze’l-kitâb 
Mehmed Çelebi b. Ahmed nâm kimesne mahzarında ikrâr ve takrîr-i kelâm edip 
zevcim mezbûr Mehmed Çelebi zimmetinde mütekarrir ve ma‘kūdun-aleyh 
olan iki bin akçe mehr-i müeccelim ve nafaka-i iddet-i mu‘ayyene-i ma‘lûmem 
üzerlerine ve me’ûnet-i süknâm dahi kendi üzerime olmak üzre mezbûr Meh-
med Çelebi ile muhâla‘a-i sahîha-i şer‘iyye ile muhâla‘a edip ol dahi muhâla‘a-i 
mezbûru kabûl eyledikden sonra hukūk-ı zevciyyete müte‘allika de‘âvîden her 
birimiz âharın zimmetini ibrâ-i âmm-i sahîh-i kātı‘ü’n-nizâ‘ ile ibrâ ve iskāt ey-
ledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Şuhûdü’l-hâl: Ali Beşe b. Bâli, Ebûbekir b. Hüseyin, Ali Beşe b. Şaban, el-Hâc 
Ahmed b. Mustafa, Mahmud b. Ömer, Osman Beşe b. Ömer, Muharrem b. (  ), 
gayru[hüm].

452 [120b-2] Sadaret Kaymakamı Osman Paşa’nın konağını 
müştemilatıyla birlikte Edirne Kaymakamı Hacı Yusuf 
Paşa’ya sattığı
Dârü’l-hilâfeti’l-aliyye Kostantıniyye el-mahmiyye’de hâlâ sadâret-i uzmâ ve 
vekâlet-i kübrâ kāimmakāmı olan düstûr-ı ekrem müşîr-i efham nizâmü’l-âlem 
nâzım-ı menâzımü’l-ümem mümehhid-i bünyânü’d-devleti ve’l-ikbâl müşeyyid-i 
erkânü’s-sa‘âdeti ve’l-iclâl sa‘âdetlü Osman Paşa -dâme birruhû ve feşâ- hazret-
leri meclis-i şer‘-i şerîf-i Ahmedî ve mahfil-i dîn-i münîf-i Muhammedî’de hâlâ 
Edirne kāimmakāmı olan düstûr-ı mükerrem-i zîşân müşîr-i müfahham-ı âlî-
mekân müdebbir-i umûri’l-cumhûr bi’l-fikri’s-sâkıb mütemmim-i mehâmmi’l-
enâm bi’r-re’yi’s-sâ’ib sa‘âdetlü el-Hâc Yusuf Paşa hazretleri taraf-ı bâhirü’ş-
şereflerinden husûs-ı âti’l-beyâna vekîl olduğu fahrü’l-akrân İbrahim Ağa b. 
Derviş Mehmed ve Hüseyin Bey b. Ali nâm kimesneler şehâdetleri ile şer‘an 
sâbit olan hazînedârı fahrü’l-eşbâh Hüseyin Ağa b. Hasan nâm kimesne mah-
zarında ikrâr ve takrîr-i kelâm edip mahmiye-i mezbûrede Hocapaşa kurbunda 
Elvanzâde mahallesinde vâki‘, iki tarafdan tarîk-i âm ve iki tarafdan müvekkil-i 
müşârün-ileyhin mülkü ile mahdûd dâhiliyyesinin tabaka-i ulyâsında üç bâb 
oda ve iki sofa ve müceddeden binâ olunan iki bâb oda ve tabaka-i vustâsında 
iki bâb oda ve iki sofa ve müceddeden binâ olunan bir bâb oda ve bir kenîf ve 
bir tahtapûş ve tabaka-i süflîsinde bir hamam ve bir kebîr mahzen ve bir kiler ve 
zât-ı eşcâr-ı müsmire bahçe ve müceddeden binâ olunan köşkü ve havuzlu bir 
odamı ve hâriciyyesinin tabaka-ı ulyâsında kebîr ve sagīr dört bâb oda ve üç sofa 
ve iki kenîf ve tabaka-i vustâsında beş bâb oda ve üç sofa ve iki kenîf ve bir an-
bar ve tabaka-i süflîsinde bir kebîr ahır ve bir su mahzeni ve kanavât-ı müsennât 
ile muhrez bir buçuk masura mâ-i cârîyi müştemil menzilin mecmû‘ binâsı ve 
binâ zirâ‘ı ile bin beş yüz otuz bir zirâ‘ı mecmû‘ arsasının bin iki yüz elli bir zirâ‘ 
sırf mülküm ve sokak kapısında harem kapısına doğru tûlen ve arzen bi hesâb-ı 
terbî‘î yüz yetmiş zirâ‘ arsasının dahi senede Küçük Serdar Ağa vakfına üç yüz 
altmış akçe mukāta‘a ile ve ahır kapısından üzengi taşına doğru yola [121a] va-
rınca tûlen on bir arzen on bi hesâb-ı terbî‘î yüz on zirâ‘ arsası dahi Cihân Bey 
vakfından olup ayda otuz akçe icâre-i müeccele ile ve menzil-i mezbûrun ka-
pısı önünde vâki‘ olup merhûm Evliyâ Mehmed Efendi vakfından tûlen ve ar-
zen bi hesâb-ı terbî‘î yüz elli zirâ‘ arsa yevmî bir akçe icâre-i müeccele ile taht-ı 
tasarrufumda olmağın hâlâ menzil-i mezbûrda cereyân eden mârrü’z-zikr bu-
çuk masura sunun buçuk masurasını zikr olunan Evliyâ Efendi vakfından olan 
yüz elli zirâ‘ arsasının otuz zirâ‘ı üzerine mülküm olmak üzre izn-i mütevellî ile 
binâ eylediğim mahzene icrâ ettiğimden sonra zikr olunan buçuk masura su ve 
otuz zirâ‘ arsa üzerine binâ eylediğim mahzenden mâ‘adâ menzil-i mahdûd-ı 
mezkûrun mülküm olan müştemilât-ı mezkûresiyle mülk-i sırfım olan bin iki 
yüz elli bir zirâ‘ arsayı, cümle-i tevâbi‘ ve levâhıkı ve kâffe-i hukūk ve merâfıkı 
ile bi safkatin vâhidetin vekîl-i merkūm Hüseyin Ağa’ya bey‘-i kat‘î ile on bin 
altı yüz esedî guruşa bey‘ ve teslîm ol dahi müvekkil-i müşârün-ileyh el-Hâc 
Yusuf Paşa hazretleri için iştirâ ve tesellüm ettiğinden sonra Cihân Bey vakfın-
dan olan mârrü’z-zikr yüz on zirâ‘ arsayı mütevellîsi ma‘rifetiyle yüz on guruş 
bedel mukābelesinde ve Küçük Serdar Ağa vakfından olan sâlifü’z-zikr yüz yet-
miş zirâ‘ arsayı mütevellîsi ma‘rifetiyle yüz yetmiş guruş bedel mukābelesinde 
ve Evliyâ Efendi vakfından olan mârrü’z-zikr yüz elli zirâ‘ arsanın mülküm ol-
mak üzre binâ eylediğim mahzenin otuz zirâ‘ arsasından mâ‘adâsı olan yüz yir-
mi zirâ‘ arsasını mütevellîsi ma‘rifetiyle yüz yirmi guruş bedel mukābelesinde 
vekîl-i merkūm Hüseyin Ağa’ya ferâğ ve tefvîz ol dahi müvekkil-i müşârün-
ileyh hazretleri için tefevvüz ve kabûl ettiğinden sonra semen-i mezkûr on bin 
altı yüz guruşu ve mârrü’z-zikr vakıf arsaların bedelleri olan cem‘an dört yüz 
guruşu min haysi’l-mecmû‘ on bir bin esedî guruşa bana edâ ve teslîm ben dahi 
ahz u kabz eyledim ba‘de’l-yevm menzil-i mahdûd-ı mezkûrda cereyân eden bir 
buçuk masura sunun buçuk masurası Evliyâ Efendi vakfından olan arsa üzeri-
ne binâ eylediğim mârrü’z-zikr mahzen benim mülküm olup zikr olunan suyun 
bir masurasıyla menzil-i mezbûrun ebniye-i mezkûresi ve arsasının dahi mülkü 
olan bin iki yüz elli bir zirâ‘ı müvekkil-i müşârün-ileyh el-Hâc Yusuf Paşa haz-
retlerinin emlâk-i müşterâsıdır, keyfe mâ yeşâ’ ve hasbe mâ yahtâr mutasarrıf 
olup evkāf-ı mezbûreden olan mârrü’z-zikr arsalara dahi hakk-ı müfevvezidir, 
emsâli gibi tasarruf eylesin dedikde gıbbe’t-tasdîki’ş-şifâhî ve’t-tahkīki’l-vicâhî 
mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Sâbıkan Surre emîni olan umdetü’l-emâcid ve’l-ekârim Mustafa 
Ağa b. İbrahim, mefharü erbâbü’t-tahrîr ve’l-kalem Hasan Efendi tezkire-i ûlâ, 
kıdvetü ashâbü’t-tastîr ve’r-rakam Yusuf Efendi tezkire-i sâniye, mefharü’l-a‘yân 
ve’l-eşbâh çavuşbaşı Murad Ağa, zahrü’l-akrân Ahmed Ağa b. Ali, sâbıkan uncu-
başı fahrü’l-a‘yân Süleyman Ağa b. Ali, [121b] fahrü’l-akrân el-Hâc Ahmed Ağa 
b. Hızır, zahrü’l-eşbâh İslâm Ağa b. Ahmed, fahrü’l-akrân Hasan Ağa b. Halil ve 
gayruhüm.

453 [121b-1] Câriye olduğu iddia edilen Ayşe bt.
Hasan’ın hür olduğu
İşbu orta boylu açık kaşlı ala gözlü rıkk-ı sâbıkını mu‘terife olan bâ‘isetü hâze’l-
kitâb Ayşe bt. Hasan nâm hâtun meclis-i şer‘-i şerîfde esirci tâ’ifesinden olup 
rakīk olmak üzre kendiye vâzı‘ü’l-yed olan Mustafa Çelebi b. Hasan ve Osman b. 
Abdullah nâm kimesneler mahzarlarında üzerlerine da‘vâ ve takrîr-i kelâm edip 
ben vilâyet-i Rumeli’nde Bosna ahâlîsinde Yenipazar kasabasında el-Hâc Fer-
had mahallesi sâkinlerinden hürrü’l-asl olan Hasan nâm kimesnenin firâşından 
hâsıla hürretü’l-asl olan Fâtıma bt. Mustafa nâm hâtundan mütevellide olup 
hürretü’l-asl iken, mezbûr Mustafa Çelebi ve Osman’a suâl olunup üzerimde 
yed-i mubtılalarının kasr ve izâlesinde tenbîh olunup sebîlim tahliyye olunmak 
matlûbumdur dedikde gıbbe’s-suâl mezbûr Mustafa Çelebi cevâbında mevsûfe-i 
mezbûrenin nısfını mezbûr Osman’dan seksen guruş semen-i makbûza iştirâ 
eyledim deyip mezbûr Osman dahi cevâbında mevsûfe-i mezbûreyi târih-i 
kitâbdan (  ) mukaddem gāib ani’l-meclis İbrahim nâm kimesne rakīk olmak 
üzre bana yüz on yedi guruş semen-i makbûza bey‘ ve teslîm ben dahi iştirâ 
ve tesellüm etmekle câriye-i memlûkemiz olmağla vaz‘-ı yed ederiz, mevsûfe-i 
mezbûrenin ber vech-i muharrer hürretü’l-asl olduğu ma‘lûmumuz değildir de-
yicek müdde‘iye-i mezbûreden müdde‘âsını mübeyyine beyyine taleb olunduk-
da kasaba-i mezbûre sükkânından el-Hâc Ahmed Ağa b. Ali ve Ali Bey b. Ah-
med nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka müdde‘iye-i mezbûre Ayşe zikr olunan Yenipazar kasaba-
sında el-Hâc Ferhad mahallesi sâkinlerinden hürretü’l-asl olan Hasan nâm ki-
mesnenin firâşından hâsıla ve hürretü’l-asl olan Fâtıma nâm hâtundan mütevel-
lid olup hürretü’l-asldır biz bu husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince mevsûfe-i mezbûrenin ber vech-i 
muharrer hürriyetine ba‘de’l-hükmi’ş-şer‘î üzerinde yed-i mubtılalarının kasr 
ve izâlesine mezbûrân Mustafa Çelebi ve Osman’a tenbîh olunup mevsûfe-i 
mezbûrenin sebîli tahliyye olunmağın mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed b. Hasan, İsmail b. Yunus, Veli Bey b. Hasan, Ramazan 
Bey b. Hasan, Hasan Çelebi b. Abdullah ve gayruhüm mine’l-hâzırîn.

454 [121b-2] Hacı Mustafa Bey b. Ramazan’ın evini Mustafa Çelebi 
b. Muharrem’e sattığı
Mahmiye-i İstanbul’da Keçeci Pîrî mahallesinde sâkin el-Hâc Mustafa Bey b. 
Ramazan nâm kimesne meclis-i şer‘-i şerîf-i âlîde bâ‘is-i hâze’l-kitâb Mus-
tafa Çelebi b. Muharrem mahzarında ikrâr ve takrîr-i kelâm [edip] akd-i âtî 
sudûruna değin yedimde mülk ve hakkım olup mahalle-i mezbûrede vâki‘ bir 
tarafdan müşterî-i mezbûr mülk ve bir tarafdan Uzun Mustafa Beşe mülkü ve 
bir tarafdan mahalle imâmına meşrûta vakıf odalar ve bir tarafdan tarîk-i hâs 
ile mahdûd üç bâb tahtânî oda ve bir bâb fevkānî oda ve bir ahır ve cüneyne 
ve bir sofa ve iki kenîf ve bir su kuyusunu müştemil menzilimi, cemî‘ tevâbi‘ ve 
levâhıkıyla mezbûr Mustafa Çelebi’ye tarafeynden îcâb ve kabûlü hâvî şurût-ı 
müfsideden ârî bey‘-i bâtt-ı sahîh-i şer‘î ile yirmi bin akçe[ye] bey‘ ve teslîm 
ol dahi ber vech-i muharrer iştirâ ve kabûl ve tesellüm ettiğinden sonra seme-
ni olan meblağ-ı mezbûr yirmi bin akçeyi merkūm Mustafa Çelebi yedinden 
tamâmen ahz u kabz eyledim ba‘de’l-yevm menzil-i mahdûd-ı mezkûr mesfûr 
Mustafa Çelebi’nin mülk-i müşterâsıdır, keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn [122a] min şehri Rebî‘ilevvel li sene seb‘a ve semânîn 
ve elf.
Şuhûdü’l-hâl: Fahrü’l-eimmeti’l-kirâm Mehmed Efendi b. Yusuf, Mehmed Çele-
bi b. Mustafa el-Müezzin, Ali Çelebi b. Şaban, el-Hâc Hasan b. İbrahim, Musta-
fa Beşe b. Yunus ve gayruhüm.

455 [122a-1] Mustafa b. Muharrem’in ev ile bahçesini bey‘ bi’l-istiğlâl 
yoluyla kayyım Mustafa Çelebi b. Ömer’e sattığı
Mahmiye-i İstanbul’da Keçeci Pîrî mahallesinde sâkin Mustafa b. Muharrem 
nâm kimesne meclis-i şer‘[d]e, bâ‘is-i hâze’l-vesîka kayyım Mustafa Çelebi 
b. Ömer mahzarında ikrâr ve takrîr-i kelâm edip silk-i mülkümde münselik 
olup mahalle-i mezbûrede vâki‘ lede’l-ahâlî ve’l-cîrân ma‘lûmü’l-hudûd üç bâb 
tahtânî ve bir bâb fevkānî odaları bir ahır ve cüneyne ve bir sofa ve iki kenîf ve 
bir su kuyusunu muhtevî menzilimi ve menzil-i mezkûra muttasıl bir kıt‘a bah-
çemi bi safkatin vâhidetin mezbûr kayyım Mustafa’ya bi tarîki’l-istiğlâl yüz elli 
esedî guruşa bey‘ ve teslîm ol dahi ber vech-i muharrer iştirâ ve tesellüm etti-
ğinden sonra semeni olan meblağ-ı mezbûr yüz elli esedî guruşu mezbûr Mus-
tafa Çelebi yedinden tamâmen ahz u kabz ettiğimden sonra mezbûr kayyım 
Mustafa Çelebi menzil-i mahdûd-ı mezbûru gıbbe’t-tahliyyeti’ş-şer‘iyye ve’t-
tekābuzi’l-mer‘î târih-i kitâbdan bir sene tamâmına değin yirmi iki buçuk esedî 
guruşa bana îcâr ve teslîm ve ben dahi ber vech-i muharrer istîcâr ve kabûl ve 
tesellüm eyledim dedikde gıbbe’t-tasdîki’ş-şer‘î bâyi‘-i mezbûr Mustafa meclis-i 
mezbûrda Mahmud b. Muslu nâm kimesne muvâcehesinde ikrâr ve takrîr-i 
kelâm edip eğer meblağ-ı mezbûr yüz elli esedî guruş sene tamâmına değin edâ 
edemez isem menzil-i mahdûd-ı mezkûr ile sâlifü’z-zikr bahçe semen-i misilleri 
ile âhara bey‘ ve semenden ber vech-i muharrer deynim olan meblağ-ı mezbûru 
edâya ve fazlasını bana îsâle ve kabz ve îsâl mütevakkıf olduğu umûru küllîsine 
tarafından mezbûr Mahmud küllemâ azeltüke fe-ente vekîli mazmûn[u] üzre 
azil ve in‘izâlden masûne vekâlet-i devriyye ile vekîl eyledim dedikde ol dahi 
kabûl ve merâsimini edâya ta‘ahhüd etmeğin mâ vaka‘a bi’t-taleb ketb olundu.
Fî selhi Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. Yusuf el-İmâm, Mehmed Çelebi b. Mustafa, Ali 
b. Süleyman, el-Hâc Hasan b. İbrahim, Mustafa Beşe b. Yunus, Mehmed b. Mus-
tafa, Mustafa b. Mehmed, el-Hâc Mehmed, el-Hâc Mustafa, Ali b. Mehmed ve 
gayruhüm.







456 [122a-2] Ayşe bt. Abdullah’ın açtığı nafaka davasında kocası 
Mehmed Dede b. Davud ile anlaştığı
Mahmiye-i İstanbul’da Kethüdâ Hâtun mahallesinde sâkine olup zâtı ma‘rifet-i 
şer‘iyye ile ârifân İbrahim b. Şaban ve Abdullah Efendi b. Veli ta‘rîfleri ile 
mu‘arrefe olan Ayşe bt. Abdullah nâm hâtun meclis-i şer‘-i şerîfde hâlâ zevci 
olan bâ‘is-i hâze’l-kitâb Mehmed Dede b. Davud mahzarında ikrâr ve takrîr-i 
kelâm edip zevcim mezbûr Mehmed bundan akdem âhar diyâra gitmekle bana 
mezbûrun firâşından hâsıla sagīre kızım Hatice’nin her birimiz için yevmî 
beş akçe nafakamızdan dört senede müctemi‘ olan meblağ zevcim mezbûr 
Mehmed’den da‘vâ ve taleb ettiğimde ol dahi vech-i muharrer üzre da‘vâ eyle-
diğin nafaka-i mezkûre hâkimü’ş-şer‘in farz ve takdîri ile değildir deyû edâdan 
imtinâ‘ etmekle beynimizde nizâ‘-i küllî vukū‘undan sonra muslihûn tavassut 
edip mezbûr Mehmed Dede ile [122b] beynimizde yirmi sekiz esedî guruş üze-
rine inşâ-i akd-i sulh eylediklerinde ben dahi sulh-ı mezbûru kabûl ettiğimden 
sonra mezbûr Mehmed Dede bedel-i sulh olan meblağ-ı mezbûrun on beş esedî 
guruşunu emri ile dâyinim olan işbu hâzır bi’l-meclis Karabet nâm zimmîye ve 
on esedî guruşunu dahi kezâlik emri ile gāib ani’l-meclis Acem (  ) nâm kimes-
neye deynim için edâ ve teslîm anlar dahi ber vech-i muharrer ahz u kabz ey-
lediklerinden sonra bâkī üç esedî guruşunu dahi mezbûr Mehmed Dede yedin-
den tamâmen ahz u kabz edip husûs-ı mezkûra ve târih-i kitâba gelince beyni-
mizde cereyân eden hukūk-ı ma‘lûme ve mechûleye müte‘allika âmme-i de‘âvî 
ve mütâlebâtdan ben mezbûr Mehmed Dede’nin zimmetini ibrâ ve iskāt edip 
mezbûr Mehmed Dede dahi bedel-i sulh olan meblağ-ı mezbûra müte‘allika 
cemî‘ da‘vâdan benim zimmetimi ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Efendi b. Şaban, Abdullah Efendi b. Veli, Mehmed Efen-
di b. Mehmed, İbrahim Çelebi b. Ahmed, Mamalı Beşi b. Mahmud ve gayruhüm.

457 [122b-1] Vefat eden Mustafa Bey b. Ali’nin malından 60 
guruşun vakfedilip mütevelliliğine de Ali Beşe b. Abdullah’ın 
tayin olunduğu
Elhamdü li veliyyihî ve’s-salâti alâ nebiyyihî ve alâ âlihî ve ashâbihî ecma‘în 
ve ba‘d sebeb-i tahrîr-i kitâb-ı şer‘î ve mûcib-i tastîr-i hitâb-ı mer‘î oldur ki 
Dârü’l-hilâfeti’l-aliyye el-Kostantıniyye el-mahmiyye -humiyet ani’l-âfât ve’l-
beliyye- mahallâtından Gül câmi‘i kurbunda Çukur mahallesinde sâkin iken 
bundan akdem vefât eden merhûm Mustafa Bey b. Ali’nin vesâyâ-yı şer‘iyyesi 
nâfiz ve teberru‘ât-ı mer‘iyyesi câize olduğu hâlde zimâm-ı istitâ‘în cânib-i 
cinâna atf edip sülüs-i cemî‘ malımdan mahalle-i mezbûrede vâki‘ çeşme-
nin ta‘mîr ve termîmine ve sâir levâzım-ı mühimmesi için kırk esedî guruş 
ve yine mahalle-i mezbûr mescid-i şerîfine mum iştirâsı için yirmi esedî gu-
ruş ki cem‘an altmış kıt‘a esedî guruş ifrâz ve benim için ber vech-i muharrer 
vakf-ı sahîh ile vakıf oluna deyû vasiyyet ve tenfîzine es-Seyyid Lütfullah Efen-
di b. Mustafa’yı vasiyy-i muhtâr nasb ve ihtiyâr edip vakf-ı mezbûrun tescîli ve 
şurût ve kuyûdu mezbûr es-Seyyid Lütfullah Efendi yedinde ola deyû şart ve 
musırran-aleyhâ kavmen? şuhûd-ı udûl ile alâ vechi’l-hasm sâbit ve mütehak-
kik oldukdan sonra mezbûr es-Seyyid Lütfullah Efendi meclis-i şer‘-i şerîf-i en-
ver ve mahfil-i dîn-i münîf-i ezherde, vakf-ı âti’l-beyâna li ecli’t-tescîl mütevellî 
nasb ve ta‘yîn eylediği Ali Beşe b. Abdullah nâm kimesne mahzarında bi’l-
vesâye ikrâr ve takrîr-i kelâm edip müteveffâ-yı mezbûr sülüs malından vesa-
yeten makbûzum olan meblağ-ı mezbûr altmış kıt‘a esedî guruş vesâyet-i mah-
kiyem hasebiyle ber vech-i muharrer vakıf ve haps edip şöyle şart eyledim ki 
meblağ-ı mezbûr sene anı on bir buçuk hesâbı üzre rehin-i kavî ve kefîl-i melî 
ve lede’l-iktizâ bu ikisinden biri ile alâ vechi’l-helâl yed-i mütevellî ile istirbâh 
ve istiğlâl olunup bi fazli’llâhi te‘âlâ hâsıla olan gallesinden sene[de] altı esedî 
guruşu zikr olunan çeşmenin ta‘mîr ve termîmine ve sâir levâzım-ı mühimme-
sine harc ve sarf oluna ve üç esedî guruş ile dahi mahalle-i mezbûre mescid-i 
şerîfi için kifâyet mikdârı mum iştirâ olunup mescid-i mezbûrda îkād oluna ve 
fazla kalırsa asl-ı mâla zam oluna [ve] mezbûr Ali Beşe vakf-ı mezbûra hasbî 
mütevellî ola ve vakf-ı mezbûra ben ve ahâlî-i mahalle-i mezbûre hasbî nâzır 
olalar deyû [123a] meblağ-ı mezbûr altmış esedî guruşu mütevellî-i mezbûra 
teslîm ol dahi ber vech-i muharrer tesellüm ve kabz ve sâir mütevellîler 
evkāfda tasarrufları gibi tasarruf eyledi dedikde gıbbe’t-tasdîki’ş-şer‘î vasiyy-i 
merkūm es-Seyyid Lütfullah Efendi semt-i vifâkdan cânib-i şikāka rücû‘ edip 
vakf-ı nukūd inde’l-eimmeti’l-selâse bâtıl olmağla vakf-ı mezbûrdan rücû‘ ve 
meblağ-ı mezbûru istirdâd ve sâir vücûh-ı berre bezl-i sarf eylemek murâd 
ederim dedikde isre’l-istintâk mütevellî-i mezbûr cevâba mütesaddî olup eğerçi 
hâl bu minvâl üzredir lâkin İmâm Züfer’den İmâm Ensârî rivâyeti üzre câizdir 
binâen-aleyh vakf-ı nukūd-ı mezbûrenin sıhhatine hüküm taleb ederim deyû 
teslîmden imtinâ‘ edip hâkim-i muvakki‘-i [sadr-ı] kitâb hazretleri huzûrunda 
müterâfi‘ân olduklarında, hâkim-i mûmâ-ileyh -esbağallâhu ni‘amehû aleyh- 
hazretleri dahi rivâyet-i mezkûre üzre vakf-ı nukūd-ı mezkûrenin sıhhati-
ne hükm eyledikden sonra vasiyy-i müşârün-ileyh i‘âde-i kelâm edip eğerçi 
hükm-i mezbûr ile vakf-ı mezkûre sıhhat hâsıla oldu lâkin İmâm-ı A‘zam haz-
retleri katından sıhhat lüzûmu müstelzim olmamağın nukūd-ı mezbûrenin 
vakfiyetinden bi’l-vesâye tekrâr rücû‘ eyledim dedikde mütevellî-i merkūm 
dahi tekrâr cevâba mütesaddî olup rivâyet-i mezkûre üzre sıhhatine hükm 
olunmağla sâir eimme-i kirâm kavilleri üzre dahi vakf-ı mezbûr sahîh olup 
sıhhat ise lâ-siyemâ ba‘de’t-teslîm ile’l-mütevellî İmâmeyn-i Hümâmeyn kat-
larında müstelzim-i lüzûm olmağla lüzûmuna dahi hüküm taleb ederim de-
yicek hâkim-i mûmâ-ileyh- lâ-zâle müşâren bi’l-benân ileyh- hazretleri dahi 
re’y-i İmâmeyn-i Hümâmeyn vakf-ı mezbûrun lüzûmuna dahi hükm etme-
ğin ba‘de’l-yevm vasiyy-i müşârün-ileyhin bi’l-vesâye vakfı sahîh ve lâzım olup 
nakz ve nakīzine mecâl muhâl oldu cerâ zâlik.
Hurrire fi’l-yevmi’l-hâmis ve’l-ışrîn min şehri Rebî‘ilevvel li sene seb‘a ve 
semânîn ve elf min hicreti men lehü’l-izzi ve’ş-şeref.
Şuhûdü’l-hâl: Hasan Efendi b. Abdülfettâh el-İmâm, Receb Efendi b. Hüsamed-
din el-Müezzin, el-Hâc Selim b. Şerefeddin, Mahmud Beşe b. Mehmed, Halil 
Beşe b. Mustafa, Ramazan b. Ali, Mehmed Beşe b. İsmail, Mehmed Ağa b. Hüse-
yin ve gayruhüm.

458 [123a-1] Raziye bt. Mehmed Çavuş’un Bahârî Mehmed 
b. Davud’dan muhâla‘a yoluyla boşandığı
Mahmiye-i İstanbul’da Kurt Ağa Çeşmesi mahallesinde sâkine Raziye bt. Meh-
med Çavuş nâm hâtun meclis-i şer‘-i şerîfde zevc-i muhâlı‘ı bâ‘is-i hâze’l-kitâb 
Bahârî Mehmed b. Davud nâm kimesne mahzarında ikrâr ve takrîr-i kelâm edip 
zevcim mezbûr Bahârî Mehmed zimmetinde mütekarrir ve ma‘kūdun-aleyh 
mehr-i müeccelim olan iki bin akçe ile nafaka-i iddet-i ma‘lûmem üzerlerine 
ve me’ûnet-i süknâm dahi kendi üzerime olmak üzre zevcim mezbûr Bahârî 
Mehmed ile muhâla‘a-i sahîha-i şer‘iyye ile muhâla‘a edip ol dahi muhâla‘a-i 
mezbûreyi kabûl ettiğinden sonra hukūk-ı zevciyyete müte‘allika de‘âvîden her 
birimiz âharın zimmetini ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis aşere min Saferi’l-hayr li sene seb‘a ve semânîn ve elf.
Şuhûdü’l-hâl: Es-Seyyid Muharrem Efendi el-kâtib, Musa Efendi b. ( ), İbrahim 
Çelebi b. Ahmed, Ali b. Abdullah ve gayruhüm mine’l-hâzırûn.

459 [123b-1] Fâtıma bt. Hüseyin’in İlyas b. Abdünnebi’den muhâla‘a 
yoluyla boşandığı
Mahmiye-i İstanbul’da Sarmaşık mahallesi sâkinelerinden olup zâtı ma‘rifet-i 
şer‘iyye ile ârifân mahalle-i mezbûre sükkânından Ahmed b. Musa ve Hüseyin 
b. Mehmed nâm kimesneler ta‘rîfleri ile mu‘arrefe olan Fâtıma bt. Hüseyin nâm 
hâtun meclis-i şer‘-i şerîf-i lâzımü’t-teşrîfde, zevc-i dâhili bâ‘is-i hâze’l-kitâb İl-
yas b. Abdünnebi nâm kimesne mahzarında ikrâr ve takrîr-i kelâm edip zev-
cim mezbûr İlyas zimmetinde mütekarrir ve ma‘kūdun-aleyh olan altı yüz akçe 
mehr-i müeccelim ve nafaka-i iddet-i mu‘ayyene-i ma‘lûmem ve mezbûr İlyas’ın 
firâşından hâsıl hamlim zuhûr edip hayyen tevellüd ederse yedi seneye değin 
kendi malımdan infâk ve iksâ etmek üzerlerine ve me’ûnet-i süknâm dahi kendi 
üzerime olmak üzre merkūm İlyas ile muhâla‘a-i sahîha-i şer‘iyye ile muhâla‘a 
edip ol dahi muhâla‘a-i mezbûreyi kabûl eylediğinden sonra hukūk-ı zevciyye-
te ve târih-i kitâba gelince beynimizde cereyân eden ahz u i‘tâ ve mu‘âmelât-ı 
şettâya müte‘allika âmme-i de‘âvîden her birimiz âharın zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fî gurreti şehri Rebî‘ilâhir li sene seb‘a ve semânîn ve elf.
Şuhûdü’l-hâl: Musa b. Ali, İbrahim b. Muslu, Osman b. Veli, Mehmed b. Hasan, 
Derviş b. Ömer ve gayruhüm.

460 [123b-2] Zeyneb bt. Abdullah’ın Hüseyin Beşe b. Hasan’dan 
muhâla‘a yoluyla boşandığı
Mahmiye-i İstanbul’da hısnı ebvâbından Topkapısı dâhilinde Bayezid Ağa 
mahallesi sâkinelerinden olup zâtı ma‘rifet-i şer‘iyye ile ârifân Ahmed Çe-
lebi b. İvaz ve Rıdvan Beşe b. Koca nâm kimesneler ta‘rîfleri ile mu‘arrefe 
olan Zeyneb bt. Abdullah nâm hâtun meclis-i şer‘-i şerîfde zevc-i dâhili 
bâ‘is-i hâze’l-kitâb Hüseyin Beşe b. Hasan nâm kimesne mahzarında ikrâr 
ve takrîr-i kelâm edip mezbûr Hüseyin Beşe zimmetinde mütekarrir ve 
ma‘kūdun-aleyh olan iki bin akçe mehr-i müeccelimin bin akçesini mezbûr 
Hüseyin Beşe yedinden ahz u kabz edip bâkī bin akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet-i süknâm dahi kendi üze-
rime olmak üzre mezbûr Hüseyin Beşe ile muhâla‘a-i sahîha-i şer‘iyye ile 
muhâla‘a edip ol dahi muhâla‘a-i mezbûreyi kabûl eyledikden sonra târih-i 
kitâba gelince beynimizde cârî olan cemî‘ ahz u i‘tâ ve mu‘âmelât-ı şettâya 
müte‘allika âmme-i de‘âvîden her birimiz âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-hâmis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Ahmed Çelebi b. İvaz, Rıdvan Beşe b. 
Koca, Hasan Beşe ta‘rîfli?, Mehmed b. Abdullah, Mehmed Beşe b. ( ) bostancı ve 
gayruhüm mine’l-hâzırîn.







461 [123b-3, Arapça] Hâkimin Kamer bt. Mustafa adlı kadına nafaka 
takdir ettiği
Nevbethâne kasabası mahallâtından Mustafa Ağa mahallesinde sâkine olan Ka-
mer bt. Mustafa nâm hâtun, meclis-i şer‘-i şerîf ve mahfil-i dîn-i münîfde Meh-
med b. Mustafa nâm zevcinin nafaka veya nafaka cinsinden bir şey bırakmadan 
ve göndermeden yüz yirmi günden beri gāib olduğuna dâir Allahü te‘âlâ adı-
na yemîn ettiğinde hâkim mezbûre Kamer’in nafakası, kisvesi ve sâir havâic-i 
zarûriyyesi için zeyilde mezkûr tarihden i‘tibâren râyicü’l-vakt yevmî dört akçe 
farz ve takdîr etti hâkim sonra meblağ-ı mefrûzu kendi nafakasına sarf etme-
ye ve vakt-i hâcette istidâne edip ele geçtiğinde zevc-i gāibine rücû‘ etmeye 
mezbûre Kamer’e izin verdi.
Cerâ zâlike ve hurrire fî aşer min şehri Rebî’ilâhir sene seb‘a ve semânîn ve elf.
Şuhûdü’l-hâl: Veli Beşe b. Mahmud el-Muhzırân, Osman Çelebi b. Ömer 
el-Muhzırân, Hasan Çelebi b. Ahmed el-Muhzırân ve gayruhüm.

462 [124a-1] Timurhan bt. Abdullah’ın alacaklı olduğu damadı 
Mustafa Çelebi b. Hacı Receb ile sulh olduğu
Mahmiye-i İstanbul’da Çukur mahallesinde sâkine olup zâtı Mehmed Çelebi b. 
Ramazan ve Receb Bey b. Mehmed nâm kimesneler ta‘rîfleri [ile] mu‘arrefe olan 
Timurhan Hân bt. Abdullah nâm hân meclis-i şer‘-i enverde bi’l-fi‘l dâmâdı 
olan bâ‘is-i hâze’l-vesîka Mustafa Çelebi b. el-Hâc Receb mahzarında ikrâr ve 
takrîr-i kelâm edip mezbûr Mustafa Çelebi zimmetinde cihet-i karz-ı şer‘îden 
dört yüz yirmi esedî guruş hakkım olup meblağ-ı mezbûrun altmış esedî gu-
ruşunu mukaddemâ yedinden ahz u kabz edip üç yüz altmış guruşu zimme-
tinde bâkī kalmağla meblağ-ı bâkī-i mezbûr üç yüz altmış esedî guruş mezbûr 
Mustafa Çelebi yedinden da‘vâ ve taleb eylediğimde, ol dahi meblağ-ı bâkī-i 
mezbûrun bundan akdem bir def ‘a yüz üç esedî guruşunu ve bir def ‘a kırk esedî 
guruşunu sana edâ ve teslîm edip ancak iki yüz on yedi esedî guruş zimmetim-
de bâkī kalmışdı deyû ba‘zı müdde‘âmda def ‘le mukābele etmekle beynimizde 
nizâ‘-i küllî vukū‘undan sonra muslihûn tavassut edip mezbûr Mustafa Çele-
bi ile beynimizde iki yüz elli esedî guruş üzerine inşâ-i akd-i sulh eylediklerin-
de ben dahi sulh-ı mezbûru kabûl ve bedel-i sulh olan meblağ-ı mezbûr iki yüz 
elli esedî guruşu merkūm Mustafa Çelebi yedinden tamâmen ahz u kabz eyle-
diğimden sonra husûs-ı mezkûra ve târih-i kitâba gelince beynimizde cereyân 
eden ahz u i‘tâ ve hukūk-ı ma‘lûme ve mechûleye müte‘allika âmme-i de‘âvî ve 
mütâlebâtdan biz mezbûr Mustafa Çelebi’nin zimmetini ibrâ-i âmm-ı kātı‘ü’n-
nizâ‘la ibrâ ve iskāt edip ve mezbûr Mustafa Çelebi dahi bedel-i sulh-ı mezbûra 
ve kezâlik hukūk-ı ma‘lûme ve mechûleye müte‘allika cemî‘ de‘âvîden benim 
zimmetimi ibrâ ve iskāt eyledi ba‘de’l-yevm biri birimiz ile vechen mine’l-vücûh 
da‘vâ ve nizâ‘ımız kalmadı dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fî selhi şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Çelebi b. Ramazan, Mehmed Efendi b. Süleyman el-İmâm, 
Mehmed Efendi b. el-Hâc Halil, el-Hâc Ahmed b. Mehmed Bey Bevvâb-ı sultânî, 
Abdülkādir Efendi el-Müezzin, el-Hâc Osman b. Abdullah, Osman Beşe b. Ab-
dullah, Mehmed b. Aslan, Murad b. Mehmed, Receb Bey Bevvâb-ı sultânî, 
el-Mübâşir ve gayruhüm mine’l-hâzırûn.

463 [124a-2] Ayşe bt. Haydar’ın vârislerinden kızları Emetullah 
ve Fâtıma’nın miras hususunda İshak Çelebi b. Mehmed ile 
sulh oldukları
Mahmiye-i İstanbul’da Dülgerzâde mahallesinde sâkine iken bundan akdem 
vefât eden Ayşe bt. Haydar nâm hâtunun verâseti, zevc-i metrûkü İshak Çelebi 
b. Mehmed nâm kimesne ile sulbî kebîr oğlu Sunullah ve sagīr oğlu Mehmed’e 
ve sulbiye kebîre kızları Emetullah ve Fâtıma ve Hamide nâm hâtunlara mün-
hasıra ve tashîh-i mes’elesi yirmi sekiz sehimden olup sihâm-ı mezbûreden 
yedi sehimi mezbûr İshak Çelebi’ye ve altışar sehmi dahi mezbûrân Sunullah 
ve Mehmed’e ve üçer sehimi mezbûrât Emetullah ve Fâtıma ve Hamide’den 
her birine isâbet ettiği şer‘an zâhir ve mütehakkik oldukdan sonra mezbûretân 
Emetullah ve Fâtıma taraflarından husûs-ı âti’l-beyâna vekîl olup vekâlet zâtını 
ma‘rifet-i şer‘iyye ile ârifân Hasan Çelebi b. Mehmed ve İsmail b. Ali nâm ki-
mesneler şehâdetleri ile şer‘an sâbit olan Mustafa Beşe b. Hızır nâm kimesne 
meclis-i şer‘-i şerîfde müteveffât-ı mezbûrenin terekesini vâzı‘ [124b] ü’l-yed 
olan bâ‘is-i hâze’l-kitâb mezbûr İshak Çelebi mahzarında bi’l-vekâle ikrâr ve 
takrîr-i kelâm edip müvekkiletân-ı mezbûretân Emetullah ve Fâtıma’dan her 
biri müteveffât-ı mezbûrenin terekesinden vech-i muharrer üzre kendilere 
isâbet eden sehimleri mukābelesinde şerâit-i sıhhat-i sulhü hâvî ve mevâni‘-i 
müfsideden ârî bi tarîki’t-tehârüci’ş-şer‘î nukūd-ı terekeden hisselerinden ey-
zan? onar kıt‘a esedî guruşa sulh olup bedel-i sulh olan meblağ-ı mezbûr onar 
guruşu mezbûr İshak Çelebi yedinden tamâmen ahz u kabz eylediklerinden 
sonra tereke-i müteveffât-ı mezbûreye müte‘allika âmme-i de‘âvîden mezbûr İs-
hak Çelebi’nin zimmetini ibrâ-i âmm-ı kātı‘ü’n-nizâ‘la ibrâ ve iskāt ettiler dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Ağa b. Mustafa, Ali Dede b. Mustafa, Usta Handan b. Ab-
dullah, Ali Beşe b. Abdullah, Mustafa b. Hasan, es-Seyyid Mehmed Çelebi b. Ab-
durrahman, Hüseyin Çelebi b. Kasım ve gayruhüm mine’l-hâzırîn.

464 [124b-1] Fâtıma bt. Ahmed’in Rus câriyesi Canfeda’yı azat ettiği
Mahmiye-i İstanbul’da Başçı mahallesi sâkinelerinden Fâtıma bt. Ahmed nâm 
hâtunun oğlu ve tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân mahalle-i mezbûre ahâlîsinden İbrahim Beşe b. Hüseyin ve 
İbrahim Çelebi b. Şaban nâm kimesneler şehâdetleri ile şer‘an sâbit olan Sü-
leyman Çelebi b. Abdülbâkī meclis-i şer‘-i şerîfde bi’l-vekâle ikrâr ve takrîr-i 
kelâm edip vâlidem müvekkilem mezbûre Fâtıma Hâtun kendiye rıkkıyyetini 
mu‘terife olan orta boylu açık kaşlı gök ala gözlü Rûsiyyetü’l-asl bâ‘isetü hâze’l-
kitâb Canfeda bt. Abdülvahhab nâm câriye-i memlûkesini, hasbeten lillâhi’l-
meliki’l-Hallâk ve taleben li merzâti’r-rabbi’r-Rezzâk malından tahrîr ve i‘tâk ve 
zümre-i harâir-i asliyeye idrâc ve ilhâk eyledi ba‘de’l-yevm mevsûfe-i mezbûre 
Canfeda sâir harâir-i asliyye gibi hürre olup üzerinde müvekkilem merkūme 
Fâtıma Hâtun’un velâ-i şer‘îden gayrı hakkı bâkī kalmadı dedikde mâ hüve’l-
vâki‘ bi’t-taleb ketb olundu.
Fi’l-yevmi’s-sânî min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Çelebi el-Halebî, Mehmed Çelebi b. Haydar, Hasan Çele-
bi b. Ahmed, Osman b. Ömer, el-Hâc Mahmud Efendi, el-Hâc Mehmed b. el-Hâc 
Rıdvan, Tatar Mehmed Efendi, el-Hâc İsmail Çelebi b. ( ), Ahmed Ağa b. Musta-
fa, Mahmud Ağa b. Mustafa ve gayruhüm.

465 [124b-2] Zeyneddin Çelebi b. Sâlih’in ev ve arsasını Fâtıma 
bt. Mehmed Beşe’ye sattığı
Mahmiye-i İstanbul’da Molla Ahaveyn mahallesi sâkinlerinden Zeyneddin Çe-
lebi b. Sâlih nâm kimesne meclis-i şer‘-i şerîfde bâ‘isetü hâze’l-kitâb Fâtıma nâm 
hâtunun babası ve tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân İmâm Mehmed Efendi b. Ali ve Müezzin Mustafa Efendi b. 
Ahmed nâm kimesneler şehâdetleri ile şer‘an sâbit olan Mehmed Beşe b. Mus-
tafa nâm kimesne mahzarında ikrâr ve takrîr-i kelâm edip akd-i âti’z-zikrin 
sudûruna değin yedimde mülk ve hakkım olup mahalle-i mezbûrede vâki‘ bir 
tarafdan Alacacızâde Hüseyin Çelebi mülkü ve bir tarafdan Abdülbâkī Çele-
bi vakfı ve bir tarafdan ba‘zan nâzır Mehmed Beşe ve ba‘zan nakkāş Musta-
fa Çelebi mülkleri ve bir tarafdan üzerinde binâsı mülküm olup zikr-i âtî vakıf 
arsa ile mahdûd iki bâb fevkānî oda ve bir sofa ve tahtânî bir matbah ve bir su 
kuyusu ve kenîf ve bahçeyi müştemil mülk menzilimi, cemî‘ tevâbi‘ ve levâhık 
ile mezbûre Fâtıma’ya tarafeynden îcâb ve kabûlü hâvî şurût-ı müfsideden ârî 
bey‘-i [125a] bâtt-ı sahîh-i şer‘î ile iki yüz esedî guruşa bey‘ ve teslîm tûlendört ve arzenHâtun vakfından icâre-i mu‘accele ve ayda on akçe icâre-i müeccele ile taht-ı 
tasarrufumda olup üzerinde olan ebniyesi mülküm olup mahalle-i mezbûrede 
vâki‘ bir tarafdan sâlifü’z-zikr menzil ve bir tarafdan müezzine meşrûta men-
zil ve bir tarafdan tarîk-i âm ile mahdûd fevkānî bir bâb oda ve bir sofa ve bir 
gasilhâne ve bir kenîfi müştemil menzilin dahi ebniye-i mezkûresi müvekkile-i 
mezbûre Fâtıma Hâtun’a otuz kıt‘a esedî guruşa bey‘ ve teslîm ve arsasının 
hakk-ı tasarrufunu izn-i mütevellî ile yirmi dört guruş bedel mukābelesinde 
ferâğ ve tefvîz ol dahi iştirâ ve tesellüm ve tefevvüz ve kabûl eyledikden son-
ra semeneyn-i mezbûreyn cem‘an iki yüz otuz guruş ve bedel-i mezbûr yirmi 
dört guruş min haysi’l-mecmû‘ iki yüz elli dört guruşu mezbûre Fâtıma Hâtun 
yedinden tamâmen ahz u kabz eyledim ba‘de’l-yevm evvelâ zikr olunan men-
zilin cümlesi ve sâniyen zikr olunan menzilin ebniyesi müvekkile-i mezbûre 
Fâtıma Hâtun’un mülk-i müşterâsıdır, keyfe mâ yeşâ’ ve yahtâr mutasarrıfe ol-
sun ve arsa-i mezbûre hakk-ı müfevvezidir emsâl[i] gibi tasarruf eylesin dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilâhir li sene seb‘a ve semânîn ve elf min hicre-
ti men lehü’l-izzi ve’ş-şeref.
Şuhûdü’l-hâl: el-İmâm Ahmed Efendi b. Ali, Mustafa Efendi b. Ahmed 
el-Müezzin, Ahmed Ağa b. Mehmed, Alacacızâde Hüseyin Çelebi b. Mehmed, 
Muharrem Ağa b. Zeyneddin, Hocazâde Mustafa Çelebi b. Hasan, nakkāş Meh-
med Çelebi b. Hasan, nakkāş Mustafa Çelebi b. ( ) ve gayruhüm.

466 [125a-1] Mehmed Çelebi b. Süleyman’ın Rus kölesi Yusuf ’u 
mükâtebe yoluyla azat ettiği
Mahmiye-i İstanbul’da Kazgancı Satı mahallesi sâkinlerinden Çelebi Mehmed 
Çelebi b. Süleyman nâm kimesne meclis-i şer‘-i şerîfde kendiye rıkkıyyetini 
mu‘terif olan orta boylu açık kaşlı ala gözlü Rûsiyyü’l-asl bâ‘is-i hâze’l-kitâb Yu-
suf b. Abdülvahhab nâm abd-i memlûkü mahzarında ikrâr ve takrîr-i kelâm, 
mevsûf-ı mezbûr Yusuf târih-i kitâbdan bir sene tamâmına değin bana hiz-
met edip ba‘dehu âzâd olmak üzre mezbûr Yusuf ’u kitâbete kat‘ edip ol dahi 
kitâbet-i mezbûreyi kabûl eyledi dedikde mezbûr Yusuf mukırr-ı merkūmu 
cemî‘ kelimâtından tasdîk ve tahkīk etmeğin mâ vaka‘a bi’t-taleb ketb olundu.Fi’l-yevmi’s-sâlis min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. Haydar, Süleyman Çelebi b. Abdülbâkī, İbra-
him Beşe b. Hüseyin, İbrahim Çelebi b. Şaban, Hüseyin b. Abdullah, Hasan Çe-
lebi b. Ahmed ve gayruhüm.

467 [125b-1] el-Hâc Mahmud b. Mustafa’nın kölesi Hasan 
b. Abdülvehhâb’ı mükâtebe yoluyla azat ettiği
Mahmiye-i İstanbul’da Başçı Hâc mahallesi sâkinlerinden el-Hâc Mahmud b. 
Mustafa nâm kimesne tarafından husûs-ı âti’z-zikre vekîl olduğu mahalle-i 
mezbûre sâkinlerinden İbrahim Beşe b. Hüseyin ve İbrahim Çelebi b. Şaban 
nâm kimesneler şehâdetleriyle şer‘an sâbit olan Süleyman Çelebi b. Abdülbâkī 
meclis-i şer‘-i şerîfde müvekkil-i mezbûr el-Hâc Mahmud’a rıkkıyyetini i‘tirâf 
eden orta boylu açık kaşlı ala gözlü Eflakü’l-asl bâ‘is-i hâze’l-kitâb Hasan b. Abdül-
vahhab mahzarında bi’l-vekâle ikrâr ve takrîr-i kelâm edip müvekkilem mezbûr 
el-Hâc Mahmud mevsûf-ı mezbûr Hasan târih-i kitâb şehri gurresinde[n] iki 
sene tamâmına değin kendiye hizmet edip ba‘dehu âzâd olmak üzre mezbûr 
Hasan’ı kitâbete kat‘ edip mezbûr Hasan dahi kitâb-ı mezbûreyi kabûl eyledi de-
dikde mevsûf-ı mezbûr Hasan mukırr-ı merkūmu cemî‘ kelimâtında tasdîk ve 
tahkīk etmeğin mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. Haydar, Hasan Çelebi b. ( ), Hasan Çelebi b. Ah-
med ve gayruhüm.

468 [125b-2] el-Hâc Mustafa’nın oğlu Mustafa’nın vasîsi üzerine 
validesi Timurhan bt. Abdullah’ın nâzır tayin edildiği
Mahmiye-i İstanbul’da Çukur mahallesi sâkinlerinden iken bundan akdem vefât 
eden el-Hâc Mustafa’nın sagīr oğlu Mustafa’nın vasîsi üzerine kıbel-i şer‘den nâzır 
nasb ve ta‘yîn olunmak ehem ve elzem ve mahalle-i mezbûre sâkinlerinden Ah-
med Bey b. Veli ve Şaban b. Abdullah nâm kimesneler ma‘rifetleriyle mu‘arrefe 
olan sagīr-i mezbûrun vâlidesi Timurhan bt. Abdullah nâm hâtun müstakīme 
ve her vech ile nezâret-i mezbûre uhdesinden gelmeğe kādire olmağın mezbûre 
Timurhan oğlu sagīr-i mezbûr Mustafa’nın vasîsi üzerine taraf-ı şer‘den nâzır 
nasb ve ta‘yîn olundukda ol dahi nezâret-i mezbûreyi kabûl ve merâsimini 
edâya ta‘ahhüd olmağın mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Çelebi b. el-Hâc Yusuf.







469 [125b-3] Fâtıma Hanım bt. Mehmed Paşa’nın câriyesi Fethi 
bt. Abdullah’ın azat edildiği
Mahmiye-i İstanbul’da Kadıçeşmesi kurbunda Altıpoğaça mahallesinde sâkine 
olup zâtı ma‘rifet-i şer‘iyye ile ârifân Abdullah Efendi b. Veli ve Ebûbekir b. 
Hüseyin nâm kimesneler ta‘rîfleriyle mu‘arrefe olan zübdetü’l-muvakkarâti’l-
mu‘azzama Fâtıma Hanım bt. el-merhûm Mehmed Paşa nâm hâtun meclis-i 
şer‘-i şerîf-i vâcibü’t-tescîlde ikrâr ve takrîr-i kelâm edip bana rıkkını mu‘terife 
olan işbu orta boylu gök gözlü açık kaşlı Rûsiyyetü’l-asl bâ‘isetü hâzihi’l-vesîka 
Fethi bt. Abdullah nâm câriye-i memlûkemi vefâtımdan kırk gün mukaddem 
âzâd olmak üzre tedbîr-i mukayyed ile müdebbere eyledim. Mevsûfe-i mezbûre 
Fethi fevtimden kırk gün mukaddem sâir harâir-i asliyyât gibi hürre olsun de-
dikde mâ hüve’l-vâki‘ gıbbe’t-taleb ve’l-ibtigā ketb u imlâ olundu.
Fi’l-yevmi’s-sâlis min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Abdullah 
Efendi b. Veli el-Müezzin, Sinan Efendi el-Müezzin, Receb Efendi el-İmâm.

470 [126a-1] Kasımpaşa’da Havvâ bt. Ahmed’in dengi olmadığı 
gerekçesiyle boşadığı kocası İbrahim b. Ahmed’den daha önceki 
anlaşması sebebiyle herhangi bir para talebinde bulunamayacağı
Vilâyet-i Anadolu’da medîne-i İznikmid kazâsına tâbi‘ Değirmenderesi nâm kar-
ye sâkinelerinden olup hâlâ bi tarîki’l-müsâfere kasaba-i Kasımpaşa’da Yahya 
Kethüdâ odalarında sâkine Havvâ bt. Ahmed nâm hâtun meclis-i şer‘-i şerîfde 
Kıbtî tâ’ifesinden bâ‘is-i hâze’l-kitâb İbrahim b. Ahmed nâm kimesne mahza-
rında üzerine da‘vâ ve takrîr-i kelâm edip târih-i kitâbdan iki sene mukaddem 
Kıbtî olduğu ma‘lûm olmamağla iki bin akçe mehr-i müeccel üzerine nefsimi 
tezvîc ve inkâh ettiğimden sonra mezbûr İbrahim’in ba‘de’d-duhûl Kıbtî olduğu 
ma‘lûmum olup benim küfvüm olmadığına binâen bundan akdem mahmiye-i 
İstanbul’da Bâb nâibi olan Abdullah Efendi b. Mustafa huzûrunda mezbûr İbra-
him ile müterâfi‘ân olup fesh-i akd-i nikâha tâlib olduğumda mûmâ-ileyh Ab-
dullah Efendi dahi akd-i mezbûru fesh etmekle mehr-i müeccelim olan meblağ-ı 
mezbûr iki bin akçe mezbûr İbrahim’in zimmetinde kalmağın hâlâ suâl olunup 
mehr-i müeccelim olan meblağ-ı mezbûrun alıverilmesi matlûbumdur dedikde 
gıbbe’s-suâl mezbûr İbrahim cevâbında kaziyye minvâl-i muharrer üzre olduğu-
nu ikrâr, lâkin medîne-i mezbûra bin seksen beş senesi şehri Ramazânı’nın on 
yedinci günü ber vech-i muharrer zimmetimde mütekarrir ve ma‘kūdun-aleyh 
mehr-i müecceli olan meblağ-ı mezbûr iki bin akçeden benim zimmetimi şuhûd 
mahzarında ibrâ ve iskāt etmiş idi deyû def ‘ ile mukābele edicek gıbbe’l-istintâk 
ve’l-inkâr mezbûr İbrahim’den def ‘-i mezbûrunu mübeyyine beyyine taleb olun-
dukda udûl-i müslimînden olup mahmiye-i mezbûrede Harâccı Muhyiddin ma-
hallesi câmi‘-i şerîfi’nde imâm olan Hasan Efendi b. Mustafa ve müezzin olan 
Mehmed Halîfe b. Mustafa nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka müdde‘iye-i mezbûre Havvâ sâbıkan 
zevci olan mezbûr İbrahim zimmetinde mütekarrir ve ma‘kūdun-aleyh mehr-i 
müecceli olan meblağ-ı mezbûr iki bin akçeden mezbûr İbrahim’in zimmetini 
bin seksen beş senesi Ramazan-ı şerîfi’nin on yedinci günü bizim huzûrumuzda 
ibrâ ve iskāt etmiş idi biz bu husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebince müdde‘iye-i mezbûre bî-vech 
mu‘ârazadan men‘ olunup mâ vaka‘a bi’t-taleb ketb olundu.
Fî selh-i Rebî‘ilevvel li sene seb‘a ve semânîn ve elf.
Şuhûdü’l-hâl: Hüseyin Beşe b. Mehmed, Soğanlı Mustafa, Eyyûb b. Mehmed, 
Ebûbekir b. ( ) ve gayruhüm.

471 [126a-2] Seyyid Ali Efendi’nin evini İbrahim Ağa’ya sattığı
Husûs-ı âti’l-beyânın mahallinde tahrîri için bi’l-iltimâs cânib-i şer‘-i kavîmden 
Mevlânâ Abdullah Efendi b. Veliyyüddin irsâl olunup ol dahi sâbıkan Sakız ka-
dısı olan a‘lemü’l-ulemâ’i’l-izâm efdalü’l-fuzalâ’i’l-fihâm Mehmed Efendi’nin 
Dârü’s-saltanati’l-aliyye Kostantıniyye el-mahmiyye’de Şeyh Resmî mahal-
lesinde vâki‘ sa‘âdet-hânelerine varıp zeyl-i sahîfede mastûrü’l-esâmî olan 
müslimîn huzûrlarında akd-i meclis-i şer‘-i mübîn eyledikde mahmiye-i mah-
kiyede merhûm Kirmasti mahallesinde sâkine fahrü’l-müderrisînü’l-kirâm es-
Seyyid Ali Efendi b. es-Seyyid Abdülhâlik meclis-i ma‘kūd-ı mezbûrda, bâ‘is-i 
hâze’l-kitâb İbrahim Ağa b. Abdullah nâm kimesne mahzarında takrîr-i kelâm 
ve bast-ı merâm edip akd-i âtî sudûruna değin silk-i mülk-i sahîhimde mün-
selik olup mahmiye-i mezbûrede Mi‘mar Sinan mahallesinde vâki‘ bir tarafdan 
yorgancı Sâlih Çelebi tasarrufunda olan vakf-ı menzil ve bir tarafdan kazzâz 
Mehmed Efendi nâm kimesne mülkü ve iki tarafdan tarîk-i âm ile mahdûd 
olup fevkānî iki bâb oda [126b] ve bir sofa ve bir tahtapûş ve orta tabakada bir 
bâb oda ve bir matbah ve bir su kuyusu ve iki kenîfi müştemil mülk menzilimi, 
bi cümleti’t-tevâbi‘ ve’l-levâhık ve kâffeti’l-hukūk ve’l-merâfık mezbûr İbrahim 
Ağa’ya tarafeynden îcâb ve kabûlü hâvî ve şerâ’it-i müfsideden ârî bey‘-i bâtt-ı 
sahîh-i şer‘î ile beş yüz kıt‘a esedî guruşa bey‘ ve teslîm ol dahi ber vech-i mu-
harrer iştirâ ve tesellüm eylediğinden sonra semeni olan meblağ-ı mezbûr beş 
yüz kıt‘a esedî guruşa merhûm İbrahim Ağa yedinden bi’t-tamâm ve’l-kemâl 
ahz u kabz eyledim ba‘de’l-yevm menzil-i mahdûd-ı mezkûr, mezbûr İbrahim 
Ağa’nın mülk-i müşterâsıdır, keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î hukūk-ı mezbûru Mevlânâ-yı mersûm mahallinde tahrîr 
ve ma‘an irsâl olunan Durmuş b. Veli nâm kimesne ile meclis-i şer‘a gelip alâ 
vukū‘ihi inhâ ve takrîr etmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sâlis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Fahrü’l-kuzâti’l-İslâm Ebûbekir Efendi, umdetü’l-kuzât Bayezid 
Efendi b. Abdullah, Mehmed Efendi [b.] Hüseyin Efendi, Şaban b. Ahmed Efendi.

472 [126b-1] Hatice bt. Mehmed’in evini Sâliha 
bt. Abdülmennân’a sattığı
Mahmiye-i İstanbul’da Kovacı Dede mahallesinde sâkine Hatice bt. Mehmed 
nâm hâtun meclis-i şer‘-i şerîf-i lâzımü’t-teşrîfde, bâ‘isetü hâze’l-kitâb Sâliha bt. 
Abdülmennân nâm hâtun mahzarında ikrâr ve takrîr-i kelâm edip akd-i âti’z-
zikrin sudûruna değin yedimde mülküm ve hakkım olup mahmiye-i mezbûrede 
vâki‘ iki tarafdan es-Seyyid Talha Çelebi tasarrufundan olan menzil ve bir ta-
rafdan bâyi‘a-i mezbûre tasarrufundan olan vakıf menzil ve bir tarafdan tarîk-i 
hâs ile mahdûd bir bâb tahtânî oda ve bir sofa ve havlu ve kenîfi müştemil men-
zilimi, cümle tevâbi‘ ve levâhıkı ve kâffe-i hukūk ve merâfıkı ile mezbûre Sâliha 
Hâtun’a tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile seksen kıt‘a esedî guruşa bey‘ ve teslîm ol dahi minvâl-i mu-
harrer üzre iştirâ ve tesellüm ve kabz eyledikden sonra semeni olan meblağ-ı 
mezbûr seksen kıt‘a esedî guruşu mezbûre Sâliha Hâtun yedinden bi’t-tamâm 
ahz u kabz eyledim ba‘de’l-yevm menzil-i mahdûd-ı mezkûr mezbûre Sâliha 
Hâtun’un mülk-i müşterâsıdır, keyfe mâ yeşâ’ ve yahtâr mutasarrıfe olsun dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ali Efendi b. eş-Şeyh Mehmed Efendi, İbrahim Beşe b. Osman, 
sarrâc Yusuf Çelebi, el-Hâc Mehmed es-Sarrâc, Veli Çelebi es-Sarrâc, Kadri Çe-
lebi b. Ali, Mustafa Çelebi b. el-Hâc Ahmed, Muharrem Çelebi b. Mustafa, Ali 
Beşe b. Şaban ve gayruhüm.

473 [127a-1] Emetullah bt. Hamza’nın muhâla‘a yoluyla boşandığı 
kocası Musa b. Mehmed’den hamile olduğu ve nafaka tayini
Mahmiye-i İstanbul’da Macuncu mahallesinde sâkine Emetullah bt. Hamza nâm 
hâtun meclis-i şer‘-i şerîf-i enverde zevc-i muhâlı‘ı Musa b. Mehmed nâm kimes-
ne mahzarında takrîr-i kelâm ve ta‘bîr ani’l-merâm edip târih-i kitâbdan kırk 
gün mukaddem hamlim olmamak zu‘muyla mezbûr Musa ile mehr-i müeccelim 
ve nafaka-i iddet-i ma‘lûmem üzerlerine muhâla‘a-i sahîha-i şer‘iyye ile muhâla‘a 
edip mezbûr Musa dahi muhâla‘a-i mezbûreyi kabûl etmiş idi hâlâ mezbûr 
Musa’nın firâşından hamlim zuhûr etmekle vaz‘-ı haml edinceye değin nafakam 
için taraf-ı şer‘den kadr-ı ma‘rûf akçe takdîr olunmak matlûbumdur dedikde fi’l-
vâki‘ kaziyye minvâl-i meşrûh üzre olup mezbûre Emetullah’ın ber vech-i muhar-
rer hamli zâhir olduğunu mezbûr Musa i‘tirâf etmeğin hâkim-i muvakki‘-i sadr-ı 
kitâb tûbâ-lehû ve hüsnü me’âb hazretleri târih-i kitâbdan mezbûre Emetullah’ın 
nafakası için vaz‘-ı haml edinceye değin yevmî üçer akçe karz ve takdîr edip 
meblağ-ı mezbûru nafakasına sarfa ve vakt-i zarûretde istidâneye ve lede’z-zafer 
rücû‘a mezbûre Emetullah’aFi’l-yevmi’s-sânî min şehri Rebî‘ilâhir li sene seb‘a ve semânîn ve elf.
Şuhûdü’l-hâl: es-Seyyid Muharrem b. es-Seyyid İsmail, İbrahim b. Mehmed, 
Musa b. Mustafa, Ebûbekir b. Hüseyin, Veli Beşe b. Osman.

474 [127a-2] Ayşe bt. Mehmed’in Hasan Beşe b. Mustafa’dan 
muhâla‘a yoluyla boşandığı
Mahmiye-i İstanbul’da Mi‘mar Sinan mahallesi sâkinelerinden Ayşe bt. Meh-
med nâm hâtun zâtı mahalle-i mezbûre sükkânından İsmail Çelebi b. Mehmed 
ve Ahmed b. Ali nâm kimesneler ta‘rîfleriyle mu‘arrefe oldukdan sonra meclis-i 
şer‘-i şerîfde zevci dâhili Hasan Beşe b. Mustafa nâm kimesne mahzarında ikrâr-ı 
tâm ve takrîr-i kelâm edip zevcim mezbûr Hasan Beşe zimmetinde mütekarrir 
ve ma‘kūdun-aleyh olan iki yüz elli akçe mehr-i müeccelim ve nafaka-i iddet-i 
mu‘ayyene-i ma‘lûmem üzerlerine ve me‘ûnet-i süknâm dahi kendi üzerime ol-
mak üzre, mezbûr Hasan Beşe ile muhâla‘a-i sahîha-i şer‘iyye ile muhâla‘a edip 
ol dahi muhâla‘a-i mezbûreyi kabûl eylediğinden sonra hukūk-ı zevciyyete ve 
gayra müte‘allika âmme-i de‘âvâdan her birimiz âharın zimmetini ibrâ ve iskāt 
eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. Mustafa, İsmail Çelebi b. Ali, Ali b. Abdullah, 
Hüseyin b. Receb ve gayruhüm.

475 [127a-3] Hüseyin Beşe b. İbrahim’in evini İncekara Mehmed 
Çavuş Vakfı’na bey‘ bi’l-istiğlâl yoluyla sattığı
Mahmiye-i İstanbul’da Yenibahçe kurbunda Karabaş mahallesi sâkinlerinden 
Hüseyin Beşe b. İbrahim nâm kimesne meclis-i şer‘-i şerîfde merhûm İncekara Mehmed Çavuş vakfına hâlâ mütevellî olan bâ‘is-i hâze’l-kitâb es-Seyyid Meh-
med Efendi b. Yusuf mahzarında ikrâr ve takrîr-i kelâm edip akd-i âti’z-zikrin 
sudûruna değin yedimde mülk ve hakkım olup mahalle-i mezbûrede vâki‘ [127b] 
bir tarafdan tarîk-i âm ve bir tarafdan İsmail Efendi ve bir tarafdan İbrahim Çe-
lebi mülkü ve bir tarafdan zevcem işbu hâzıre bi’l-meclis Belkıs bt. Abdullah 
nâm hâtun mülkü ile mahdûd fevkānî bir bâb oda ve dehliz ve tahtânî bir ahır 
ve zât-ı eşcâr bahçe ve kenîfi müştemil menzilimi, bi cümleti’t-tevâbi‘ mütevellî-i 
merkūm es-Seyyid Mehmed Efendi’ye yüz kıt‘a esedî guruşa bi tarîki’l-istiğlâl 
bey‘ ve teslîm ol dahi ba‘de’l-iştirâ ve’t-tesellüm semen-i mezbûr yüz guruşu ye-
dinde olan mâl-ı vakf-ı mezbûrdan bana edâ ve teslîm ben dahi ahz u kabz etti-
ğimden sonra mütevellî-i mezbûr es-Seyyid Mehmed Efendi menzil-i mezbûru 
ba‘de’t-tahliyyeti’ş-şer‘iyye ve’t-takābuzi’l-mer‘î senede on beş guruş olmak üzre 
târih-i kitâbdan üç sene tamâmına değin kırk beş guruşa bana îcâr ve teslîm 
ben dahi istîcâr ve tesellüm eyledim dedikde gıbbe’t-tasdîki’ş-şer‘î merkūm Hü-
seyin Beşe’nin zevcesi olan merkūme Belkıs meblağ-ı mezbûr yüz guruşa ve 
ücret-i lâzıme mezbûreye tarafeynden emir ve kabûlü hâviye kefâlet ile kefîl ol-
mağın mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ahmed Efendi b. Ali el-İmâm, Mehmed Halîfe b. Mustafa 
el-Müezzin, Mustafa Beşe b. Yunus, Ömer Çelebi b. Mehmed, Mahmud b. İsma-
il, Hüseyin Çelebi b. ( ) ve gayruhüm.

476 [127b-1] Belkıs bt. Abdullah’ın evini İncekara Mehmed Çavuş 
Vakfı’na bey‘ bi’l-istiğlâl yoluyla sattığı
Mahmiye-i İstanbul’da Yenibahçe kurbunda Karabaş mahallesi sâkinelerinden 
Belkıs bt. Abdullah nâm hâtun zâtı ma‘rifet-i şer‘iyye ile ârifân zevci Hüseyin b. 
İbrahim ve mahalle-i mezbûre ahâlîsinden Müezzin Mehmed Halîfe b. Musta-
fa nâm kimesneler ta‘rîfleri ile mu‘arrefe oldukdan sonra meclis-i şer‘-i şerîfde 
merhûm İncekara Mehmed Çavuş vakfına hâlâ mütevellî olan bâ‘is-i hâze’l-
kitâb es-Seyyid Mehmed Efendi b. Yusuf nâm kimesne mahzarında ikrâr ve 
takrîr-i kelâm edip akd-i âti’z-zikrin sudûruna değin yedimde mülk ve hakkım 
olan mahalle-i mezbûrede vâki‘ bir tarafdan İsmail Efendi mülkü ve bir taraf-
dan Ayşe Hâtun vakfı ve bir tarafdan zevcim merkūm Hüseyin mülkü ve bir ta-
rafdan tarîk-i âm ile mahdûd fevkānî iki bâb oda ve bir sofa ve bir tahtapûş ve 
tahtında bir su kuyusu ve zât-ı eşcâr bahçeyi müştemil menzilimi, bi cümleti’t-
tevâbi‘ mütevellî-i mezbûr es-Seyyid Mehmed Efendi’ye bi tarîki’l-istiğlâl yüz 
esedî guruşa bey‘ ve teslîm ol dahi ba‘de’l-iştirâ ve’t-tesellüm, semen-i mezbûr 
yüz guruşu yedinde olan mâl-ı vakf-ı mezbûrdan bana edâ ve teslîm ben dahi 
ahz u kabz ettiğimden sonra mütevellî-i mezbûr es-Seyyid Mehmed Efendi 
menzil-i mezbûru ba‘de’t-tahliyyeti’ş-şer‘iyye ve’t-tekābuzi’l-mer‘î senede on 
beş guruşa olmak üzre târih-i kitâbdan üç sene tamâmına değin kırk beş guru-
şa bana îcâr ve teslîm edip ben dahi istîcâr ve tesellüm eyledim dedikde [128a] 
gıbbe’t-tasdîki’ş-şer‘î mezbûre Belkıs Hâtun’un zevci merkūm Hüseyin semen-i 
mezbûr yüz guruşa ve ücret-i lâzıme-i merkūmeye tarafeynden emir ve kabûlü 
hâviye kefâlet ile kefîl olmağın mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Ahmed Efendi b. Ali el-İmâm, Mehmed Halîfe b. Mustafa el-Mü-
ezzin, Mustafa Beşe b. Yunus, Ömer Çelebi b. Mehmed, Mahmu[d] b. İsmail ve 
gayruhüm.

477 [128a-1] Ezmerağda bt. Anastaş’ın boşandığı kocası Aleksandra 
v. Panayot’tan alacağını tahsil ettiği ve sulh oldukları
Mahmiye-i İstanbul’da hısnı ebvâbından Edirnekapısı dâhilinde Hacı Muhyid-
din mahallesinde sâkine olup zâtı ma‘rifet-i şer‘iyye ile ârifân İbrahim Çelebi 
b. Mustafa ve Mehmed b. Abdullah nâm kimesneler ta‘rîfleri ile mu‘arrefe olan 
Ezmerağda bt. Anastaş nâm Nasrâniyye meclis-i şer‘-i şerîfde zevc-i muhâlı‘ı 
bâ‘is-i hâze’s-sifr Aleksandra v. Panayot nâm kimesne mahzarında ikrâr ve 
takrîr-i kelâm edip mezbûr Aleksandra zimmetinde mütekarrir ve ma‘kūdun-
aleyh olan iki bin akçe mehr-i müeccelimi bundan akdem da‘vâ ve taleb ey-
lediğimde, ol dahi edâdan imtinâ‘ etmekle beynimize muslihûn tavassut edip 
mezbûr Aleksandra ile beynimizde yüz seksen akçe üzerine inşâ-i akd-i sulh et-
tiklerinde ben dahi sulh-i mezbûru kabûl ve bedel-i sulh olan meblağ-ı mezbûr 
yüz seksen akçeyi mezbûr Aleksandra yedinden ahz u kabz eylediğimden sonra 
mehr-i mezbûra müte‘allika âmme-i de‘âvâdan ben mezbûr Aleksandra’nın zim-
metini ibrâ ve iskāt eyledim, ol dahi bedel-i sulhe ve gayra müte‘allika da‘vâdan 
benim zimmetimi ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Abdullah Çelebi b. Ahmed, Mehmed 
Ağa b. Abdullah, Osman b. Ömer, Ebûbekir b. Mahmud.

478 [128a-2] Mehmed Beşe b. Abdullah’ın kızı ve vârisi Hanbeyi’nin 
el-Hâc Mahmud’daki alacağının tahsili
Fi’l-asl vilâyet-i Anadolu’da Eğin kazâsına tâbi‘ Torullu nâm karye ahâlîsinden 
olup mahmiye-i İstanbul’da Aksaray kurbunda Abdullah Ağa mahallesinde 
tavattun ettiğinden sonra vefât eden Mehmed Beşe b. Abdullah nâm ki-
mesnenin verâseti, zevce-i metrûkeleri Belkıs bt. Abdullah ve Safiye nâm 
hâtunlar ile sulbî kebîr oğlu el-Hâc Mahmud’a ve sulbiye kebîre kızı Han-
beyi nâm hâtuna münhasıra olduğu şer‘an sâbit oldukdan sonra mezbûre 
Hanbeyi’nin zevci ve tarafından husûs-ı âti’l-beyâna vekîli olup âharı dahi 
tevkîle me’zûn olduğu hasm-ı câhid-i şer‘î olan karındaşı mezbûr el-Hâc Mah-
mud muvâcehesinde, kazâ-i mezbûr ahâlîsinden olup mahmiye-i mezbûrda 
Kızıltaş mahallesi sâkinlerinden olan mezbûre Hanbeyi’nin zâtını ma‘rifet-i 
şer‘iyye ile ârifân Ahmed Bey b. Mehmed nâm kimesne husûs-ı âti’l-beyâna 
vekîl ettikde, vekâlet-i mezbûreyi kabûl eden fahrü’l-akrân el-Hâc Abdurrah-
man Ağa b. Osman nâm kimesne meclis-i [128b] şer‘-i şerîfde müteveffâ-yı 
mezbûr Mehmed Beşe’nin terekesine vâzı‘ü’l-yed olan mezbûr el-Hâc Mah-
mud mahzarında üzerine da‘vâ ve takrîr-i kelâm edip mezbûr el-Hâc Mah-
mud babası müteveffâ-yı mezbûrun terekesinden Bezzâzistân’da mahfûz olan 
malından bir def ‘a makbûzu olan iki bin guruşdan müvekkilem mezbûre 
Hanbeyi’nin hissesini sâbıkan vekîli olduğu sâbit olan Ahmed Bey’e def ‘ ve 
teslîm ol dahi ahz u kabz etmiş idi lâkin mezbûr el-Hâc Mahmud babası 
müteveffâ-yı mezbûrun terekesinden bir def ‘a dahi her kesesi beş yüz esedî 
guruş olup yirmi beş kese esedî guruş olmak üzre makbûzu olan on iki bin 
beş yüz esedî guruşdan müvekkilem mezbûre Hanbeyi’nin hisse-i şer‘iyyesi 
olan üç bin altı yüz kırk beş guruş ile yüz akçemi bana teslîme mezbûr el-Hâc 
Mahmud’a tenbîh olmak matlûbumdur dedikde gıbbe’s-suâl mezbûr el-Hâc 
Mahmud cevâbında kaziyye minvâl-i muharrer üzre olup babası müteveffâ-yı 
mezbûrun terekesinden Bezzâzistân’da mahfûz olan iki bin guruşdan mâ‘adâ 
her kesesi beş yüz esedî guruş olup yirmi beş kese esedî guruş olmak üzre on 
iki bin beş yüz esedî guruşu ahz u kabz ettiğini bi tav‘ihî ikrâr ve i‘tirâf et-
meğin alâ mûceb-i i‘tirâfihî meblağ-ı mezbûr on iki bin beş yüz esedî guruş-
dan müvekkile-i mezbûre Hanbeyi’nin hisse-i şer‘iyyesi olan üç bin altı yüz 
kırk beş esedî guruş ile yüz akçeyi müdde‘î-i mezbûr el-Hâc Abdurrahman 
Ağa’ya def ‘ ve teslîme mezbûr el-Hâc Mahmud’a tenbîh olunmağın mâ vaka‘a 
bi’t-taleb ketb olundu.
Fi’l-yevmi’l-hâmis min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Burhanzâde İbrahim Efendi, fahrü’l-
eimme Mahmud Efendi b. Muharrem sâkin-i mahalle-i Cafer Ağa, Fahrü’l-
akrân Yusuf Odabaşı 27 c[emâ‘at], Ali Beşe b. Mustafa, el-Hâc Kemaleddin Çe-
lebi, Ali Bey b. Osman, Ahmed Halîfe b. el-Hâc Ahmed, Bektaş Bey b. Mehmed 
ve gayruhüm.







479 [128b-1] Ayşe bt. Mevlüd’ün kocası Mehmed b. Ahmed’den 
muhâla‘a yoluyla boşandığı
Mahmiye-i İstanbul’da Debbâğ Yunus mahallesinde sâkine olup zâtı ma‘rifet-i 
şer‘iyye ile ârifân Mustafa b. Osman ve Mehmed b. Halil nâm kimesneler 
ta‘rîfleriyle mu‘arrefe olan Ayşe bt. Mevlüd nâm hâtun meclis-i şer‘-i şerîfde 
zevc-i dâhili bâ‘is-i hâze’l-kitâb Mehmed b. Ahmed mahzarında ikrâr ve takrîr-i 
kelâm edip zevcim mezbûr Mehmed zimmetinde mütekarrir ve ma‘kūdun-
aleyh olan bin akçe mehr-i müeccelim ve nafaka-i iddet-i ma‘lûmem üzerlerine 
ve me‘ûnet-i süknâm dahi kendi üzerime olmak üzre, zevcim mezbûr Mehmed 
ile muhâla‘a-i sahîha-i şer‘iyye ile muhâla‘a edip ol dahi muhâla‘a-i mezbûreyi 
kabûl eyledikden sonra hukūk-ı zevciyyete müte‘allika âmme-i de‘âvâdan her 
birimiz âharın zimmetini ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâdis min şehri Rebî‘ilâhir li sene seb‘a ve semânîn ve elf.

1. [129a] [Şuhûdü’l-hâl]: Mehmed Çelebi b. İsmail, el-Hâc Mustafa b. Mehmed, 
Hasan b. Mustafa, Muharrem b. Şaban, Hasan Çelebi b. Ahmed.

480 [129a-1] Râbia bt. Dilaver’in kocası es-Seyyid Ahmed b. es-Seyyid 
Mustafa’dan muhâla‘a yoluyla boşandığı
Mahmiye-i İstanbul’da Nişâncı Paşa-yı Atîk mahallesinde sâkine olup zâtı 
ma‘rifet-i şer‘iyye ile ârifân babası Dilaver b. Abdullah ve es-Seyyid Osman 
Efendi nâm kimesneler ta‘rîfleriyle mu‘arrefe olan Râbia bt. Dilaver nâm hâtun 
meclis-i şer‘-i şerîfde zevc-i dâhili bâ‘is-i hâzihi’l-vesîka es-Seyyid Ahmed b. 
es-Seyyid Mustafa nâm kimesne mahzarında ikrâr ve takrîr-i kelâm edip zev-
cim mezbûr zimmetinde mütekarrir ve ma‘kūdun-aleyh olan üç bin beş yüz 
akçe mehr-i müeccelim ve nafaka-i iddet-i ma‘lûmem üzerlerine ve me‘ûnet-i 
süknâm dahi kendi üzerime olmak üzre mezbûr es-Seyyid Ahmed ile muhâla‘a-i 
sahîha-i şer‘iyye ile muhâla‘a edip ol dahi muhâla‘a-i mezbûreyi kabûl ettiğin-
den sonra hukūk-ı zevciyyete müte‘allika cemî‘ de‘âvî ve mütâlebâtdan her bi-
rimiz âharın zimmetini ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Veli Beşe 
el-Muhzır, Ali Çelebi b. ( ), es-Seyyid Osman b. ( ).







481 [129a-2] Mehmed Beşe b. Abdullah’ın Mehmed Çavuş b. Abdullah’a 
olan borcunun Ali Bey b. Mustafa’ya havale edildiği
Dergâh-ı âlî çavuşlarından olup Ali Paşalı demekle ma‘rûf Mehmed Çavuş 
b. Abdullah nâm kimesne tarafından husûs-ı âti’l-beyâna vekîl olduğu es-
Seyyid İbrahim Çavuş b. Mehmed ve Mustafa Bey b. Ebûbekir nâm kimesne-
ler şehâdetleriyle şer‘an sâbit olan Osman Çavuş b. İsmail nâm kimesne meclis-i 
şer‘-i şerîfde bâ‘is-i hâze’l-kitâb Mehmed Beşe b. Abdullah nâm kimesne mah-
zarında ikrâr ve takrîr-i kelâm edip bundan akdem müvekkilim merkūm Meh-
med Çavuş gāib ani’l-meclis Musa Bey b. Abdülmümin nâm kimesne zimme-
tinde cihet-i deyn-i şer‘îden beş bin guruş hakkı olmağla meblağ-ı mezbûra 
mezbûr Mehmed Beşe ile gāibûn ani’l-meclis Ali Efendi ve Ahmed Çelebi ve 
Süleyman Ağa nâm kimesneler ve Avanos ve Melkon nâm zimmîler ber vech-i 
iştirâk kefîl olduklarından sonra müvekkil-i mezbûr Mehmed Çavuş kefâlet-i 
mezbûreye binâen meblağ-ı mezbûrdan mezbûr Mehmed Beşe’nin hissesine 
isâbet edip üzerine edâsı lâzım gelen sekiz yüz otuz üç guruşu lâhık oldukdan 
sonra meblağ-ı mezbûrun beş yüz seksen üç guruşunu mezbûr Mehmed Beşe 
yedinden ahz u kabz edip iki yüz elli guruşu bâkī kalmış idi hâlâ mezbûr Meh-
med Beşe meblağ-ı bâkī-i mezbûr iki yüz elli guruş için müvekkilim mezbûr 
Mehmed Çavuş işbu hâzır bi’l-meclis es-Seyyid Ali Bey b. Mustafa nâm kimes-
ne üzerine cümlesi bir meclisde iken rızâlarıyla havâle-i sahîha-i şer‘iyye ile 
havâle edip müvekkil-i mezbûr Mehmed Çavuş ile es-Seyyid Ali Bey havâle-i 
mezbûreyi kabûl etmekle meblağ-ı bâkī-i mezbûrdan mezbûr Mehmed Beşe’nin 
zimmetini berî olup min ba‘d kefâlet-i mezbûreye binâen müvekkilim mezbûr 
Mehmed Çavuş’un mezbûr Mehmed Beşe’de hakkı ve alâkası kalmadı dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mefharü’l-(…) Mehmed b. (…), es-Seyyid Ahmed Ağa b. Meh-
med Çavuş, es-Seyyid Ahmed Serbölük, Mehmed Beşe b. Hüseyin ve gayruhüm.

482 [129b-1] Dimitri v. Tağtar’ın vârislerinin Toma v. Simyon’daki 
para ve eşyaları aldıkları
Vilâyet-i Anadolu’da Trabzon sancağında Akçaâbad nâhiyesine tâbi‘ Visera nâm 
karye ahâlîsinden olup mahmiye-i İstanbul’da Çukurçeşme kurbunda ( ) mahal-
lesinde sâkin iken bundan akdem hâlik olan Dimitri v. Tağtar nâm zimmînin 
verâseti zevcesi Rosine bt. Yanola nâm Nasrâniyye ile oğlu Mosi nâm sagīre 
ve sulbiye kızları Mande ve Rakasne ve Alasol nâm sagīrelere münhasıra ol-
duğu şer‘an mütehakkik oldukdan sonra mezbûre Rosine tarafından husûs-ı 







âti’l-beyâna vekîli olup ve sıgār-ı mezbûrûnun tesviye-i umûruna kıbel-i şer‘den 
mansûb vasîleri olduğu nehc-i şer‘î ve tarîk-i mer‘î üzre şer‘an sâbit olan Zate-
li v. Efendol zimmî meclis-i şer‘-i şerîfde hâlik-i mezbûrun ber mûceb-i defter-i 
kassâm terekesine vâzı‘ü’l-yed olan bâ‘is-i hâze’s-sifr Toma v. Simyon nâm zimmî 
muvâcehesinde vekâleten [ve] vesâyeten ikrâr ve takrîr-i kelâm edip mezbûr 
Toma’nın hâlik-i merkūmun muhallefâtından alâ mûcebi ikrârihî makbûzu olan 
üç bin nakid akçe ve mecmû‘u bin akçe kıymetli beynimizde ma‘lûm eşyâsını 
mezbûr Toma yedinden vekâleten ve vesâyeten tamâmen ahz u kabz eyledim 
ba‘de’l-yevm meblağ-ı mezbûr üç bin akçeden ve eşyâ-i mezbûreden merkūm 
Toma yedinde bir şey bâkī kalmadı dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâdis min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ömer b. Abdülkerim, İlyas Beşe, Receb Beşe, el-Hâc Süleyman, 
Mehmed Çelebi, Yahya Çelebi bâzirgân, Ahmed Çelebi ve gayruhüm.

483 [129b-2] Bakkal Yani v. Todori’nin İstati v. Papa Zopoli’deki 
alacağının tahsil edildiği
Fi’l-asl vilâyet-i Rumeli’nde Kalavrete kazâsına tâbi‘ Kerpi nâm karye ahâlîsinden 
olup mahmiye-i İstanbul’da bakkal iken bundan akdem hâlik olan Yani v. Todori 
nâm zimmînin verâseti, zevce-i metrûkesi Betorye bt. Feranci nâm Nasrâniyye 
ile sulbî sagīr oğlu Yorgi’ye münhasıra olduğu şer‘an mütehakkik oldukdan son-
ra mezbûre Betorye’nin li ebeveyn karındaşı Aleksi nâm zimmî mezbûrenin 
tarafından husûs-ı âti’l-beyâna vekîl olduğu yedinde olan mazmûnu müs-
bit hüccet-i şer‘iyye ile sâbit olmağla vekâleten ve sagīr-i mezbûrun tesviye-i 
umûruna kıbel-i şer‘den mansûb vasîsi olmağla vesâyeten meclis-i şer‘-i şerîf-i 
enverde bâ‘isü’s-sifr İspeloti v. İstati nâm zimmî muvâcehesinde ikrâr ve takrîr-i 
kelâm edip hâlik-i mezbûr Yani hayâtında mezbûr İspeloti’nin müvekkili ve 
şerîki olup Lütfi Paşa sûkunda Hüseyin Efendi dükkânında bakkal olan İstati 
v. Papa Zopoli nâm zimmîye alâ tarîki’l-mudârebe on bin akçe def ‘ ve teslîm ol 
dahi ahz u kabz ettiğinden sonra mezbûr Yani meblağ-ı mezbûr on bin akçeyi 
kable’l-ahz hâlik olmağla vekîl-i mezbûr İspeloti meblağ-ı mezbûr on bin akçeyi 
müvekkil-i mezbûr İstati’nin malından bana def ‘ ve teslîm ben dahi vekâlet ve 
vesâyetim hasebiyle yedinden tamâmen ahz u kabz eyledim ba‘de’l-yevm hâlik-i 
mezbûrun merkūm İstati yedinde olan meblağ-ı mezbûr on bin [130a] akçeden 
bir akçe ve bir habbe bâkī kalmadı dedikden sonra yine mezbûr Aleksi meclis-i 
şer‘de mezbûr İspeloti muvâcehesinde i‘âde-i kelâm edip eğer müvekkil-i mezbûr 
İstati meblağ-ı mezbûr on bin akçeyi mezbûr İspeloti’nin bana def ‘ ve teslîmine 
râzı olmayıp, kendiden taleb ve da‘vâ edip hükm-i şer‘î lâhık olup ahz ederse 
meblağ-ı mezbûra ben emir ve kabûlü hâviye kefâlet-i şer‘iyye ile kefîl oldum 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-râbi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: el-Hâc Mustafa b. Tevekkül, İsmail b. Mehmed, Osman b. Ömer, 
Mehmed b. Abdullah, Velisa? v. Anton, Nikola v. Sakman.

484 [130a-1] el-Hâc Ahmed Vakfı’na ait Kasımpaşa’daki bostan 
toprağının Sultan Bayezid Han Vakfı’na intikal ettiğinin 
sabit olduğu
Mahrûse-i Galata müzâfâtından kasaba-i Kasımpaşa’da vâki‘ merhûm el-Hâc 
Ahmed vakfına berât-ı pâdişâhî ile hâlâ mütevellî olan Abdülbâkī b. Hüseyin 
nâm kimesne dîvân-ı kāimmakām-ı hazret-i sadr-ı a‘zamîde akd olan meclis-i 
şer‘-i şerîf-i lâzımü’t-teşrîfde, merhûm-ı mağfûr-ı cennet-mekân firdevs-âşiyân 
Sultan Bayezid Hân hazretlerinin Dârü’l-hilâfeti’l-aliyye ve Kostantıniyye 
el-mahmiyye’de vâki‘ câmi‘-i şerîf ve imâret-i âmire ve medrese-i münîfeleri 
evkāfına kezâlik berât-ı şerîf-i âlîşân ile bi’l-fi‘l mütevellî olup zikr-i âtî bostan 
arzına bi’t-tevliyye vâzı‘ü’l-yed olan umdetü’l-müderrisînü’l-kirâm Abdüllatîf 
Efendi muvâcehesinde arsa-i mezkûrenin cânib-i vakf-ı mezbûrdan icâreteyn 
ile müste’ciri olup sâbıkan Haseki Ağa olan umdetü’l-emâcid ve’l-a‘yân 
makbûlü’s-sudûr ve’l-erkân Ali Ağa b. Budak huzûrunda mütevellî-i mezkûr 
üzre takr îr-i da‘vâ edip merhûm Sultan Bayezid Hân hazretlerinin zikr olunan 
câmi‘-i şerîf ve imâret-i âmire ve medrese-i münîfeleri mesâlihine vakıfları olan 
arâziden mahrûse-i Galata hâricinde Kasımpaşa cibâyeti arzında merhûm-ı 
mezkûr el-Hâc Ahmed’e müntesibe olan mahallede vâki‘ bir tarafı el-Hâc Ah-
med vakfı ve bir tarafı Ağa bostanı ve tarafeyni tarîk-i âm ile mahdûde arz-ı 
beyzâyı hâlâ vakfına mütevellî olduğum mezbûr el-Hâc Ahmed dokuz yüz kırk 
yedi senesinde Sultan Bayezid Hân vakfı mütevellîsi olan Mustafa nâm kimes-
neden mukāta‘a-i ma‘lûme ile istîcâr ettiğinden sonra arâzi-i mezkûrenin bir 
mikdârı üzerine hâlâ mukayyed olan mescid-i şerîfi ve bir mikdârı üzerine dört 
bostanî odası ve dört tahtânî oda ve dört ahır ve tarîk-i âm tarafından tahta per-
de binâ ve sekiz dolap kapısı hafr ve bir mikdârı üzerine dahi bir mikdâr câbecâ 
üç ceviz otuz armut ve dokuz ocak incir ve bir kara ağaç ve on dört tut ve bir 
meşe ağaçları gars ve bir mikdârını bostân ettikden sonra vakf-ı lâzım ile vakf 
ve mecmû‘unun gallesini binâ eylediği mescid-i şerîfin mesâlihine şart ve ta‘yîn 
ve tescîl-i şer‘î ve teslîm ile’l-mütevellî edip zikr olunan büyût ve eşcâr ve bos-
tan ber vech-i muharrer vakfı olup ba‘de vefâtihî tedâvül-i eyâdî-i müste’cirîn 
ile zikr olunan büyût ve eşcârın iki sehmine mutasarrıflar olan Mehmed b. Ömer 
ve Fâtıma bt. İbrahim’in hisseleri kendi ferâğlarından benim iznimle işbu 
müşârün-ileyh Ali Ağa’ya tefvîz ol dahi tefevvüz ve kabûl edip ve mârrü’z-zikr 
bostana dahi benim iznimle mutasarrıflar olan Mehmed ve Fâtıma ve Havvâ’dan 
merkūmân Mehmed ve Fâtıma’nın hisseleri kendi ferâğlarından bilâ-vech 
sâbıkan vakf-ı mezbûra mütevellî mezbûr Abdi Ağa ve Ali Efendi ma‘rifetleriyle 
yine mûmâ-ileyh Ali Ağa’ya îcâr olundukdan sonra mezbûre Havvâ dahi bilâ-
veled fevt olup mecmû‘ bostan-ı mezkûr mütevellîsi olduğum mezbûr el-Hâc 
Ahmed vakfına intikāl ve ben tapu ile bi’t-tevliyye cânib-i vakıfdan âhara îcâr 
murâd eylediğimde, mütevellî-i mezbûr Abdüllatîf Efendi bostan-ı mezkûru 
arz-ı vakf-ı mezbûr için zabt ve müşârün-ileyh Ali Ağa’ya îcâr edip benim 
îcârıma mâni‘ olur suâl olunup yed-i mubtılasının izâlesine vakf-ı sânî için bana 
teslîme tenbîh olunmak matlûbumdur dedikde gıbbe’s-suâl mütevellî-i mezbûr 
Abdüllatîf Efendi cevâbında fi’l-hakīka mezbûr el-Hâc Ahmed târih-i mezkûrda 
bâlâda tafsîl olunduğu minvâl üzre ihdâs eylediği imâret kendiye müntesib ma-
hallesinde vâki‘ mescidi mesâlihine vakf edip lâkin zikr olunan bostan üzerinde 
câbecâ dolap kapıları olup arz-ı bostanı zirâ‘atden iştigāl eder eşcâr-ı mağrûse-i 
mülteffesi olmayıp zirâ‘ate sâliha arz-ı beyzâ olup ve kasaba-i Kasımpaşa arzı ve 
havâlîsinde olan arâzi bi cümletihâ Sultan Bayezid evkāfından olup mezbûr 
el-Hâc Ahmed’in veledi kalmamağla arz-ı bostan mahlûl ve Sultan Bayezid Hân 
vakfına intikāl ve tapu ile âhara îcârı lâzım gelmekle, bin altmış dokuz senesi 
Muharremü’l-harâmı’nın dokuzuncu günü vakf-ı mezbûra mütevellî olan Şa-
ban Ağa b. Ahmed yediyle târih-i mezbûrda Edirne kazâsından münfasıl olup 
sâbıkan Rumeli kazaskeri olan a‘lemü’l-ulemâ’i’l-mütebahhirîn efdalü’l-
fuzalâ’i’l-müteverri‘în Haseki Mustafa Efendi b. Mirza husûs-ı mezbûru istimâ‘ 
ve fazl-ı kıbel-i saltanat-ı aliyyeden mütevellî olduklarını nâtık emr-i şerîf-i 
cihân-mutâ‘ vârid ve imtisâlen-lehü müşârün-ileyh Mustafa Efendi hazretleri 
dahi münâza‘un-fîh olan bostanın üzerine varıp ol târihde mezbûr el-Hâc Ah-
med vakfına mütevellî olup arsa-i mezbûreye vaz‘-ı yed eden el-Hâc Hüseyin b. 
Abdullah muvâcehesinde ba‘de’d-da‘vâ mesâha ettirdikde, mezbûr el-Hâc 
Ahmed’in ihdâs eylediği mescid-i şerîf ve büyût ve âbâr ve eşcârdan mâ‘adâ zikr 
olunan bostan arzı tûlen ve arzen bi hesâb-ı terbî‘î bin zirâ‘ ile kırk sekiz bin 
yedi yüz doksan zirâ‘ olup ve eşcâr-ı [130b] mağrûse-i gayr-i mülteffesi arz-ı 
mezkûru iştigāl etmeyip ve zirâ‘ati mâni‘ eşcâr-ı mağrûse-i mülteffesi olmamağ-
la zirâ‘ate sâlih olup ancak işbu hâzır bi’l-meclis Mustafa Beşe’nin li ecli’l-bey‘ 
vâcibü’z-nez‘ mülk eşcârı olduğun müşâhede ve mezbûr el-Hâc Ahmed’in vele-
di kalmayıp kasaba-i Kasımpaşa arzını bi cümletihâ ve havâlîsinden olan arâzi 
bi meremmetihâ merhûm Sultan Bayezid Hân hazretlerinin vakfı idiği sâbit ve 
arz-ı mezkûr-ı mahlûl ve vakf-ı mezkûra intikāl etmekle âhara îcârı lâzım oldu-
ğu lede’ş-şer‘i’l-mutahhar zâhir ve mukarrer olmağla mûmâ-ileyh Haseki Mus-
tafa Efendi hazretleri dahi zikr olunan kırk sekiz bin doksan sekiz zirâ‘ bostan 
arzını mütevellî-i mezbûr el-Hâc Hüseyin muvâcehesinde Sultan Bayezid Hân 
vakfına hüküm edip imzâ ve hatmiyle mümzât ve mahtûme hüccet-i şer‘iyye 
vermeğin, hüccet-i mezkûre ve yedimde olan fetvâ-yı münîfe mûcebince zikri 
mürûrmukābele ve hâlâ şeyh-i meşâyihi’l-İslâm müftî-i âmmetü’l-enâm sultânü’l-
ulemâ’i’l-izâm burhânü’l-fuzalâ’i’l-fihâm hallâlü’l-müşkilâtü’d-dîniyye keşşâfü’l-
mu‘dilâtü’l-yakīniyye ferîdü’d-dehr vahîdü’l-asr sa‘âdetlü Ali Efendi hazretleri-
nin imzâ-i şerîflerinde mümzât bir kıt‘a fetvâ-yı şerîfe ve müşârün-ileyh Hase-
ki Mustafa Efendi'nin imzâsıyla mümzât ve hatmiyle mahtûme ve târih-i mezbûr 
ile müverraha hüccet-i şer‘iyye ibrâz ve nazar olundukda fetvâ-yı şerîfede, arsa-
sı Zeyd'in bir cihete meşrûta mukāta‘alı vakfı olup ve binâ ve eşcârı Amr'ın 
cihet-i uhrâya meşrûta vakfı olan bahçeye yeni icâre ile mutasarrıf iken fevt ol-
dukda, arsa mütevellîsi ol bahçede kābil-i zirâ‘at olan arsa-i hâliyeyi zabt ve 
âhara îcâr murâd ettikde, binâ ve eşcâr mütevellîsi arsa-i mezbûreyi ben zabt ve 
îcâr ederim demeğe kādir olur mu el-cevâb olmaz, deyû buyurulup ve mazmûn-ı 
hüccet-i mezkûre kezâlik mütevellî-i mezkûrun takrîr-i meşrûhunu nâtık bu-
lunmamağın gıbbe’l-istintâk mütevellî-i mezbûr Abdülbâkī mazmûn-ı hüccet-i 
mezkûreyi bi’l-külliye inkâr edicek mütevellî-i mezkûr Abdüllatîf Efendi'den 
mazmûn-ı hüccet-i mezkûreye beyyine taleb olundukda udûl-i müslimînden 
olup mahmiye-i mezbûrede Üskübî mahallesinde sâkin Arabzâde Mehmed 
Efendi b. Ömer ve Ali Paşa-yı Atîk mahallesinde sâkin Mehmed Efendi b. Ah-
med ve Mustafa Halîfe b. Hüseyin nâm kimesneler li ecli’ş-şehâde meclis-i şer‘a 
hâzırûn olup isre’l-istişhâd, fi’l-hakīka bin altmış dokuz senesi Muharremü’l-
harâmı’nın dokuzuncu günü merhûm Sultan Bayezid Hân vakfına mütevellî 
olan mezbûr Şaban Ağa husûs-ı mezbûra bâ fermân-ı âlî mütevellî nasb ve 
ta‘yîn olunan mûmâ-ileyh Haseki Mustafa Efendi b. Hüseyin huzûrunda 
münâza‘un-fîh olan bostan arzını mezbûr el-Hâc Ahmed mütevellîsi olmağla 
vaz‘-ı yed eden mezbûr el-Hâc Hüseyin'den da‘vâ ve arzı mesâha olundukda 
mezbûr el-Hâc Ahmed'in binâ ve ihdâs eylediği mescid-i şerîf ve büyût [ve] 
âbâr ve eşcârdan mâ‘adâ zikr olunan bostan arzı ber minvâl-i mübeyyen tûlen 
ve arzen bi hesâb-ı terbî‘î kırk sekiz bin yedi yüz doksan sekiz zirâ‘ olup zirâ‘atten 
işgāl eder mezbûr el-Hâc Ahmed'in eşcâr-ı mağrûse-i mülteffesi olmayıp ve zikr 
olunan âbâr ve eşcâr-ı mağrûse-i gayr-i mülteffe işgāl etmeyip zirâ‘ate sâliha 
olup ancak üzerine mezbûr Mustafa Beşe'nin li ecli’l-bey‘ vâcibü’n-nez‘ mülk 
eşcârı olduğu mu‘âyene ve müşâhede ve mezbûr el-Hâc Ahmed'in veledi kalma-
yıp bostan-ı mezkûr arzı mahlûle ve Kasımpaşa arzı bi cümletihâ ve havâlîsinde 
olan arâzi bi meremmetihâ Sultan Bayezid Hân vakfı idiği sâbit ve arz-ı mezkûr 
vakf-ı mezbûra intikāl ve taraf-ı vakıfdan îcârı lâzım olduğu lede’ş-şer‘i’l-enver zâhir ve mütehakkik olmağın müşârün-ileyh Haseki Mustafa Efendi hazretleri 
dahi mârrü’z-zikr bostan arzını Sultan Bayezid Hân vakfına bizim huzûrumuzda 
hüküm edip işbu hüccet-i şer‘iyyeyi tahrîr ve mütevellî-i mezbûra teslîm eyledi 
biz mazmûn-ı hüccet-i mezkûreye bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebiyle mezbûr Abdülbâkī bî-vech mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Tezkireci Hasan Efendi, zahr-ı 
erbâbü’t-tastîr ve’l-kalem Tezkireci Yusuf Efendi, umdetü’l-eşbâh ve’l-ekfâ 
Muhzır Kasım Ağa, zahrü’l-emâcid ve’l-iştibâh çavuşbaşı Murad Ağa, umdetü’l-
emsâl ve’l-a‘yân Ortacı Mehmed Efendi, umdetü’l-eşbâh ve’l-a‘yân Ahmed Ağa 
kethüdâ-yı kāimmakām, selâm çavuşu Ahmed Ağa, muhzırbaşı Mehmed Ağa, 
el-Hâc Kemaleddin b. Müyesser ve gayruhüm mine’l-hâzırîn.

485 [131a-1] Şerife Emine bt. es-Seyyid Abdi’nin evini Mehmed 
Çelebi b. Mustafa’ya bey‘ bi’l-istiğlâl yoluyla sattığı
Mahmiye-i İstanbul’da Akseki mahallesi sâkinelerinden olup zâtı ma‘rifet-i 
şer‘iyye ile Mehmed Çelebi b. Abdullah ve İbrahim Çelebi b. Mehmed nâm 
kimesneler ta‘rîfleriyle mu‘arrefe olan Şerife Emine bt. es-Seyyid Abdi nâm 
hâtun meclis-i şer‘-i şerîf-i lâzımü’t-teşrîfde, merhûm el-Hâc Ahmed vakfına 
hâlâ mütevellî olan bâ‘is-i hâze’l-kitâb Mehmed Çelebi b. Mustafa nâm kimes-
ne mahzarında ikrâr ve takrîr-i kelâm edip akd-i âti’z-zikrin sudûruna değin 
yedimde mülk ve hakkım olup mahalle-i mezbûrede vâki‘ bir tarafdan el-Hâc 
Mehmed menzili ve bir tarafdan ço[r]bacı ( ) Ağa mülkü ve iki tarafdan tarîk-i 
âm ile mahdûd dâhiliyyesinde üç bâb oda ve bir sofa ve hâriciyyesinde iki bâb 
oda ve bir sofa ve havluyu müştemil menzilimi mütevellî-i mezbûr Mehmed 
Çelebi’ye yüz esedî guruşa bi tarîki’l-istiğlâl bey‘ ve teslîm ol dahi ba‘de’l-iştirâ 
ve’t-tesellüm semen-i mezbûru yedinde olan mâl-ı vakf-ı mezbûrdan bana edâ 
ve teslîm ben dahi ahz u kabz ettiğimden sonra mütevellî-i mezbûr Mehmed 
Çelebi menzil-i mahdûd-ı mezbûru ba‘de’t-tahliyyeti’ş-şer‘iyye ve’t-tekābuzi’l-
mer‘î târih-i kitâbdan üç sene tamâmına değin senede on beş guruşa olmak 
üzre kırk beş guruşa bana îcâr ve teslîm ben dahi istîcâr ve tesellüm eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Mustafa b. İshak, Mehmed Bey b. Abdullah, Yusuf Efendi el-İmâm, 
Mehmed Çelebi b. Abdullah, İbrahim Çelebi b. Ahmed ve gayruhüm.







486 [131a-2] Sâliha bt. Abdi’nin evini el-Hâc Mustafa b. Halil’e sattığı
Mahmiye-i İstanbul’da Debbâğzâde mahallesi sâkinelerinden olup zâtı ma‘rifet-i 
şer‘iyye ile ârifân ammisi Receb Çorbacı b. Mustafa ve el-Hâc Mustafa b. Hü-
seyin nâm kimesneler ta‘rîfleriyle mu‘arrefe olan Sâliha bt. Abdi nâm hâtun 
meclis-i şer‘-i şerîf-i enverde bâ‘is-i hâze’l-kitâb el-Hâc Mustafa b. Halil nâm ki-
mesne mahzarında ikrâr ve takrîr-i kelâm edip akd-i âti’z-zikrin sudûruna de-
ğin yedimde mülküm olup mahalle-i mezbûrede vâki‘ bir tarafdan bakkalzâde 
odaları ve bir tarafdan kebabçı Usta Mehmed mülkü ve bir tarafdan Abdul-
lah Efendi menzili ve bir tarafdan tarîk-i âm ile mahdûd fevkānî bir bâb oda 
ve bir sofa ve bir matbah ve tahtânî iki bâb oda ve bir sofa ve bahçeyi ve su ku-
yusunu ve kenîfi müştemil menzilimi, bi cümleti’t-tevâbi‘ ve’l-levâhık üç yüz 
altmış esedî guruşa mezbûr el-Hâc Mustafa’ya bey‘-i kat‘î ile bey‘ ve teslîm ol 
dahi ba‘de’l-iştirâ ve’t-tesellüm semen-i mezbûr üç yüz altmış guruşu bana edâ 
ve teslîm ben dahi kabz ve tesellüm eyledim ba‘de’l-yevm menzil-i mahdûd-ı 
mezbûr merkūm el-Hâc Mustafa’nın mülk-i müşterâsıdır, keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâbi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Börekçibaşı Ali Beşe b. Nasûh, Ali Beşe b. Bâli, Kadızâde el-Hâc 
İsmail b. Hasan, Receb Beşe b. Mustafa, Hasan b. Receb, Ömer Çelebi Mumcu, 
Ebûbekir Efendi ve gayruhüm.

487 [131a-3] Ahmed Çelebi b. Osman’ın çitlik, ev arsası ve değirmenini 
Mustafa Efendi b. Muharrem Efendi’ye sattığı
Dârü’l-hilâfeti’l-aliyye Kostantıniyye el-mahmiyye’de Sinan Ağa mahallesi 
sâkinlerinden olup sâbıkan Şâm-ı dârü’s-selam kadısı olan a‘lemü’l-ulemâ’i’l-
izâm efdalü’l-fuzalâ’i’l-fihâm Abdülbâkī Efendi b. el-merhûm Ali tarafından 
[131b] husûs-ı âti’l-beyâna vekîl olduğu Şeyh Mehmed Efendi b. Şeyh Meh-
med [ve] Ömer Bey Efendi el-Hâc Derviş nâm kimesneler şehâdetleriyle şer‘an 
sâbite olan kethüdâsı fahrü’l-akrân Ahmed Çelebi b. Osman meclis-i şer‘-i şerîf 
ve mahfil-i dîn-i münîfde, mefharü’l-kuzât sâhib-i hâze’l-kitâb Mustafa Efen-
di b. Muharrem Efendi mahzarında bi’l-vekâle ikrâr ve takrîr-i kelâm edip 
müvekkilim mûmâ-ileyh Abdülbâkī yedinde mülk olup vilâyet-i Anadolu’da 
medîne-i Kastamonu kurbunda Budamiç nâm karyede vâki‘ bir tarafdan Mus-
tafa b. Hoca Mehmed ve bir tarafdan Ahmed b. el-Hâc Mustafa ve bir tarafdan 
ba‘zan el-Hâc Osman b. İbrahim ve ba‘zan Hasan b. el-Hâc İsmail mülkleri ve 
bir tarafdan tarîk-i âm ile mahdûd fevkānî bir beyt ve bir sofa ve bir anbar ve 
tahtânî bir ahır ve bir samanhâne ve bahçeyi müştemil çiftlik ta‘bîr olunur men-
zilini ve menzil-i mezbûrun etrâfında mevâzi‘-i müte‘addidede vâki‘ lede’l-ahâlî 
ve’l-cîrân ma‘lûmü’l-hudûd ve’l-kıt‘a menzil arsalarını ve menzil-i mezbûrun 
taraf-ı garbında vâki‘ iki göz su değirmenini cümle tevâbi‘ ve levâhıklarıyla zikri 
âtî arâzide zirâ‘at olunup hâlâ müntefe‘un-bih olan beynimizde ma‘lûm hasâdı 
bi safkatin vâhidetin merkūm Mustafa Efendi’ye altı yüz esedî guruşa bey‘-i 
kat‘î ile bey‘ ve temlîk ve taht-ı yedinde ve havza-i tasarrufunda olup çiftlik-i 
mezkûra teba‘iyyet ile zirâ‘at olunur karye-i mezbûre sınırı dâhilinde mevâzi‘-i 
müte‘addidede vâki‘ lede’l-ahâlî ve’l-cîrân ma‘lûmü’l-hudûd ve’l-kıt‘a üzerleri-
ni câbecâ eşcârı olan çayır ve arâzi ve cebeli ma‘rifet-i sâhib-i arz ile dört yüz 
guruş bedel mukābelesinde ferâğ ve tefvîz edip merkūm Mustafa Efendi dahi 
iştirâ ve temellük ve tefevvüz ve kabûl ettiğinden sonra semen-i mezbûr altı 
yüz guruş ve bedel-i merkūm dört yüz guruş cem‘an bin guruş üç yüz guru-
şunu müvekkil-i mûmâ-ileyh Abdülbâkī Efendi’ye edâ ve teslîm ol dahi ahz u 
kabz edip bâkī yedi yüz guruşu târih-i kitâbdan bir sene tamâmına değin te’cîl 
ettiğinden sonra zikr olunan çiftlik ve menzil bedelleri ve değirmeni ve hasâdı 
ve çayırı ve arâzi ve cebeli mahallerinde zabt ve tasarrufa merkūm Mustafa 
Efendi’yi taslît eyledi dedikde merkūm Mustafa Efendi mukırr-ı merkūm Ah-
med Çelebi’yi cemî‘ kelimâtında tasdîk ve tahkīk etmeğin mâ vaka‘a bi’t-taleb 
ketb olundu.
Fi’l-yevmi’s-sâmin min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mefharü’l-müderrisînü’l-kirâm Musa Efendi, fahrü’l-kuzât Mus-
tafa Efendi eş-şehîr Buhurzâde?, fahrü’l-kuzât Mustafa b. Nasûh Efendi, fahrü’l-
kuzât el-Hâc İbrahim Efendi, fahrü’l-kuzât Ali Efendi Bâli, fahrü’l-kuzât Der-
viş Efendi.

488 [131a(2)-1] Seyyid Ali b. Eyyûb’un Mustafa Beşe b. Mehmed’e 
borçlu olduğu
Mahmiye-i İstanbul’da Fenâyî Dede mahallesinde sâkin bâ‘is-i hâze’l-vesîka 
Mustafa Beşe b. Mehmed nâm kimesne meclis-i şer‘-i şerîfde Seyyid Ali b. Eyyûb 
mahzarında üzerine da‘vâ ve takrîr-i kelâm edip mezbûr Seyyid Ali zimmetin-
de bundan akdem yedimden müşterâ ve makbûz bir sîm gaddâre bahâsından 
otuz esedî guruş hakkım olmağla suâl olunup meblağ-ı mezbûrun alıverilme-
si matlûbumdur dedikde gıbbe’s-suâl mezbûr Seyyid Ali cevâbında müdde‘î-i 
mezbûra mârrü’z-zikr gaddâre bahâsından zimmetinde otuz esedî guruş dey-
ni olduğunu ikrâr, lâkin müdde‘î-i mezbûra ber vech-i muharrer deynim olan 
meblağ-ı mezbûrun on üç esedî guruşunu bundan akdem kendiye edâ ve teslîm 
ol dahi ahz u kabz etmiş idi deyû def ‘le mukābele edicek isre’l-istintâk ve’l-inkâr 
mezbûr Seyyid Ali’den def ‘-i mezbûrunu mübeyyine beyyine taleb olundukda 
ityân-ı beyyineden izhâr-ı acz edip istihlâf etmeğin fi’l-hakīka meblağ-ı mezbûr 
otuz esedî guruşun on üç esedî guruşunu mezbûr Seyyid Ali’den ahz ve istîfâ 
etmediğine müdde‘î-i mezbûra yemîn teklîf olundukda ol dahi hasbe’l-mes’ûl 
yemîn billâhi te‘alâ etmeğin mûcebince meblağ-ı mezbûr otuz esedî guruşunu 
müdde‘î-i mezbûra edâ ve teslîme merkūm Seyyid Ali’ye tenbîh olunmağın mâ 
vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim Çelebi b. Ahmed, Veli Beşe 
b. ( ) el-Muhzır, Mehmed Ağa kethüdâ-yı muhzırân ve gayruhüm.

489 [131a(2)-2] Ayşe bt. Abdullah’ın Muslu b. Safa’dan boşandığı
Mahmiye-i İstanbul’da Beyceğiz mahallesinde sâkine olup zâtı ma‘rifet-i şer‘iyye 
ile ârifân eş-Şeyh Abdurrahman Efendi b. Ömer ve Yusuf Efendi b. Bekir nâm 
kimesneler ta‘rîfleriyle şer‘an mu‘arrefe olan Ayşe bt. Abdullah nâm hâtun 
meclis-i şer‘-i şerîf-i lâzımü’t-teşrîfde, zevc-i dâhili bâ‘is-i hâze’l-kitâb Muslu 
b. Safa nâm kimesne mahzarında ikrâr ve takrîr-i kelâm edip zevcim mezbûr 
Muslu zimmetinde mütekarrir ve ma‘kūdun-aleyh olan bin akçe mehr-i müec-
celim ve nafaka-i iddet-i ma‘lûmem üzerlerine ve me‘ûnet-i süknâm dahi kendi 
üzerime olmak üzre mezbûr Muslu ile muhâla‘a-i sahîha-i şer‘iyye ile muhâla‘a 
edip ol dahi muhâla‘a-i mezbûreyi kabûl ettiğinden sonra hukūk-ı zevciyyete ve 
sâir hukūk-ı ma‘lûme ve mechûle müte‘allika âmme-i de‘âvâ[da]n her birimiz 
âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dediklerin-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilâhir li sene seb‘a ve semânîn ve elf.
Şuhûdü’l-hâl: eş-Şeyh Abdurrahman Efendi b. Ömer, Yusuf Efendi b. Bekir, Ali 
b. Küçük, Mehmed Çelebi b. Mustafa, Abdurrahman Efendi b. (  ), İbrahim Çe-
lebi b. Emrullah?.

490 [131a(2)-1] Vefat eden Mehmed Çelebi b. Murad’ın vârislerinin 
vasîsi olan el-Hâc Hasan’dan olan alacağı hususunda 
anlaşma sağlandığı
Mahmiye-i İstanbul’da Debbâğzâde mahallesinde sâkin iken bundan akdem fevt 
olan Mehmed Çelebi b. Murad’ın li ebeveyn ammi oğulları Hasan ve Mirşah ib-
ney Hamîd nâm kimesnelere münhasıra olduğu şer‘an zâhir ve müte‘ayyin ol-
dukdan sonra mezbûr Mirşah meclis-i şer‘-i şerîfde sagīr-i mezbûrun hayâtında 
kıbel-i şer‘den mansûb vasîsi olan el-Hâc Hasan Bey b. Kalender mahzarın-
da ikrâr ve takrîr-i kelâm edip mezbûr el-Hâc Hasan Bey sagīr-i mezbûrun 
terekesinden ber mûceb-i defter-i kassâm makbûzu olan on dört bin akçe-
nin on üç bin akçesini bana def ‘ ve teslîm ben dahi yedinden ahz u kabz edip 
bâkī bin akçesi yedinde kalmış idi hâlâ meblağ-ı bâkī-i mezbûru dahi mezbûr 
el-Hâc Hasan Bey’den taleb ve da‘vâ eylediğimde, mezbûr el-Hâc Hasan Bey 
dahi meblağ-ı mezbûru bi’t-tamâm sana def ‘ ve teslîm etmiş idim demek-
le beynimizde münâza‘ât-ı kesîre vâki‘ olmuş idi el-hâletü hâzihî muslihûn ta-
vassut edip meblağ-ı bâkī-i mezbûr bin akçe da‘vâsından mezbûr el-Hâc Ha-
san Bey ile beynimizde altı yüz akçe üzerine inşâ-i akd-i sulh ettiklerinde ben 
dahi sulh-i mezbûru kabûl ve bedel-i sulh olan meblağ-ı mezbûr altı yüz akçe-
yi mezbûr el-Hâc Hasan Bey yedinden tamâmen alıp kabz edip bâkī dört yüz 
akçe da‘vâsından ve tereke-i müteveffâ-yı mezbûra müte‘allika cemî‘ da‘vâdan 
mezbûr el-Hâc Hasan Bey’in zimmetini ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fî gurreti şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. Mustafa, Ali Efendi b. Veli el-Müezzin, İbrahim 
Çelebi b. Müstedâm, Pîr Mehmed Efendi b. Mehmed, Ramazan Beşe b. Mah-
mud, Hüseyin Beşe b. Mehmed, el-Hâc Şaban b. Hasan, Mustafa Çelebi b. Hüse-
yin, Hasan Beşe b. Himmet, Ebûbekir b. Hüseyin, Süleyman Çelebi b. Himmet, 
mumcu Mehmed Çelebi b. Abdullah ve gayruhüm mine’l-hâzırîn.

491 [131b(2)-2] Çorlulu Yorgo v. Karyos’un bağını 
Osman Beşe’ye sattığı

Çorlu kazâsında kasaba-i Çorlu sâkinlerinden Yorgo v. Karyos nâm zimmî 
mahfil-i kazâda, kasaba-i mezbûre sâkinlerinden bâ‘is-i hâze’l-kitâb Osman b. 
Halil nâm kimesne mahzarında ikrâr ve takrîr-i kelâm edip akd-i âti’z-zikrin 
sudûruna değin silk-i mülkünde olup kasaba-i mezbûrede vâki‘ bir tarafı Hü-
seyin Çelebi oğlu bağı ve bir tarafı tarîk-i âm ve bir tarafı Erdebilîzâde demek-
le meşhûr kimesnenin tarlası ve bir tarafı kuyumcu Yakomi nâm zimmî bağı 
ile mahdûd mülk bağımı, mezbûr Osman Beşe’ye yedi bin nakd-i râyic fi’l-vakt 
fıddî akçeye bi safkatin vâhidetin bey‘ ve semeni olan meblağ-ı mezbûr yedi bin 
akçeyi mezbûr Osman Beşe yedinden bi’t-tamâm ahz u kabz ettim ba‘de’l-yevm 
bağ-ı mahdûd-ı [132a] mezkûr, mezbûr Osman Beşe’nin mülk-i müşterâsıdır, 
keyfe mâ yeşâ’ ve hasbemâ yahtâr mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-âşir min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Pîr Ali b. Süleyman, Mustafa Ağa kethüdâ-yı berber sâbıkan bi 
Çorlu, serdar Ahmed Çelebi hâlâ, İbrahim Çelebi b. Mehmed.

492 [133a-1] İbrahim Efendi b. Zeynullah’ın bağını Atâullah 
Efendi b. Osman’a vefâen sattığı
Husûs-ı âti’l-beyânın mahallinde tahrîri iltimâs olunmağın kıbel-i şerî‘at-ı 
mezbûreden irsâl olunan Mevlânâ Hüseyin Efendi b. Ahmed Efendi sâbıkan 
Edirne kadısı oldukdan sonra vefât eden merhûm Velizâde Ahmed Efendi’nin 
veresesi mahmiye-i İstanbul’da Kirmasti mahallesinde sâkin oldukları men-
zile varıp zeyl-i kitâbda mastûrü’l-esâmî olan müslimîn huzûrunda akd-i 
meclis-i şer‘ ettikde, vilâyet-i Anadolu’da Bor kasabası sâkinlerinden fahrü’l-
kuzât İbrahim Efendi b. Zeynullah nâm kimesne meclis-i ma‘kūd-ı mezbûrda 
merhûm-ı mezbûrun evlâd-ı sıgārının vasiyy-i muhtârları olan bâ‘is-i hâze’l-
kitâb Atâullâh Efendi b. Osman mahzarında ikrâr ve takrîr-i kelâm edip mâl-ı 
sıgār-ı mezbûrûndan merkūm Atâullâh Efendi yedinden istidâne ve kabz ey-
lediğim yüz yirmi guruş ve semeni târih-i kitâbdan bir sene tamâmına de-
ğin müeccel olmak üzre iştirâ ve kabz eylediğim beynimizde ma‘lûme emti‘a-i 
mütenevvi‘a bahâlarından otuz guruş, cem‘an sıgār-ı mezbûrûna deynim olan 
yüz elli guruş mukābelesinde kasaba-i mezbûreye tâbi‘ Abagöz nâm karyede 
vâki‘ bir tarafı Süleyman Efendizâde Hasan Efendi mülkü ve bir tarafı el-Hâc 
Ahmed mülkü ve bir tarafdan Sefer Dede oğlu mülkü ve bir tarafı tarîk-i âma 
müntehî mülk bağımı, bey‘ bi’l-vefâ ile bey‘ ol dahi iştirâ ve kabûl edip zikr 
olunan bağı mahallinde zabta merkūm Atâullâh Efendi taslît eyledi dedik-
de gıbbe’t-tasdîki’ş-şer‘î hâlâ Aksaray Beyi olan fahrü’l-akrân Mehmed Bey b. 
el-merhûm Hüseyin ve yine kasaba-i mezbûre sükkânından Ramazan Bey b. 
Yusuf nâm kimesneler meblağ-ı mezbûra tarafeynden emir ve kabûlü hâviye 
kefâlet ile kefîl olduklarından sonra merkūm İbrahim Efendi meclis-i ma‘kūd-ı 
merkūmda i‘âde-i kelâm edip ecl-i mezbûr hulûlünde meblağ-ı mezbûru edâ 
müyesser olmayıp zimmetimde kalırsa zikr olunan bağı bey‘ ve kabz-ı semene 
ve semeninden meblağ-ı mezbûru merkūm Atâullâh Efendi’ye edâya fazlasını 
bana îsâle bey‘ ve kabz ve îsâl mütevakkıf olduğu umûrun küllîsine tarafım-
dan küllemâ azeltüke fe-ente vekîli mazmûnu üzre azil ve in‘izâlden masûne 
vekâlet-i devriyye ile vekîl eyledim dedikde mezbûrân Mehmed Bey ve Rama-
zan Bey vekâlet-i mezkûreyi kabûl ve merâsimini edâya müte‘ahhid olmağın 
husûs-ı mezkûru Mevlânâ-yı merkūm mahallinde tahrîr ba‘dehu ma‘an irsâl 
olunan ( ) ile mahall-i şer‘a gelip alâ vukū‘ihi inhâ ve takrîr etmeğin mâ vaka‘a 
bi’t-taleb ketb olundu.

[Fi’l-yevmi’l-âşir min şehri Rebî‘ilâhir li sene seb‘a ve semânîn ve elf].
Şuhûdü’l-hâl: İbrahim Efendi b. Hasan Efendi Borlu, Abdülganî b. Abdülgaffâr 
Efendi, el-Hâc Hasan b. Şaban, Abdurrahman Efendi b. Abdülfettâh, Hüseyin 
Çelebi b. Ebûbekir.

493 [132b-1] Peynirci Mehmed Beşe b. Bâli’nin Mehmed Beşe 
b. Ahmed’e verdiği koyunların iadesi
Medîne-i Ebâ Eyyûb-i Ensârî’de Nâzperver mahallesi sâkinlerinden bâ‘is-i 
hâze’l-kitâb Peynirci Mehmed Beşe b. Bâli nâm kimesne meclis-i şer‘îde, 
medîne-i mezbûre müzâfâtından Çekmece-i Kebîr nâhiyesine tâbi‘ Çakmak-
lı nâm karye ahâlîsinden Peynirci diğer Mehmed Beşe b. Ahmed nâm kimes-
ne mahzarında üzerine da‘vâ ve takrîr-i kelâm edip karye-i mezbûre sınırı 
dâhilinde vâki‘ yaylakta hâlâ ra’y olunan iki yüz doksan sekiz re’s sağmalı ko-
yunlarını târih-i kitâbdan bir ay mukaddem âhara [bey‘] ediver deyûdiğer Mehmed Beşe'yi tarafından vekîl edip ve zikr olunan koyunları mezbûr 
diğer Mehmed Beşe'ye teslîm ol dahi ba‘de’l-kabûli’l-vekâle kabz ve tesellüm et-
miş idi hâlâ mezbûr diğer Mehmed Beşe'yi vekâlet-i mezbûrdan azl edip zikr 
olunan koyunlarından hâlâ mevcûd olmağla mezbûr diğer Mehmed Beşe'ye 
suâl olunup zikr olunan iki yüz doksan sekiz [re’s] koyunları bana mahallinde 
teslîme tenbîh olunmak matlûbumdur dedikde gıbbe’s-suâl mezbûr diğer Meh-
med Beşe cevâbında müdde‘î-i mezbûr fâriğ-i mezbûrdan zikr olunan koyun-
larını ber vech-i muharrer bey‘ eyle deyû beni vekîl edip bana teslîm ben dahi 
ba‘de’l-kabûli’l-vekâle kabz ve tesellüm eylediğimden sonra zikr olunan koyun-
ların her birini yüz kırk altışar akçeye gāibûn ani’l-meclis Ömer nâm kimesne-
ye ve Yorgi ve Peltik? nâm zimmîlere bey‘ ve teslîm anlar dahi iştirâ ve tesellüm 
ettiklerinden sonra semenleri olan cem‘an kırk üç bin beş yüz sekiz akçeyi kabz 
eyledim, hâlâ zikr olunan iki yüz doksan sekiz re’s koyun yedinde mevcûd değil-
dir deyicek mezbûr diğer Mehmed Beşe husûs-ı mezbûra yemîn ile müsaddak 
olmağın mezbûr diğer Mehmed Beşe'ye zikr olunan iki yüz doksan sekiz re’s ko-
yunları vekâlet-i mahkiyesi hasebiyle bundan akdem mezbûr Ömer ve Yorgi ve 
Peltik'e bey‘ ve teslîm edip hâlâ yedinde mevcûd olmadığına yemîn teklîf olun-
dukda ol dahi yemînden nükûl etmeğin mûcebince zikr olunan iki yüz doksan 
sekiz re’s koyunları müdde‘î-i mezbûra mahallinde teslîme merkūm diğer Meh-
med Beşe'ye tenbîh olunmağın mâ hüve’l-vâki‘ bi’l-ibtigāFi’l-yevmi’t-tâsi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Sâlih Beşe b. Ahmed Beş el-Mübâşir, Bayram b. Hasan el-Mübâşir, 
Mehmed Çavuş, Mehmed Çelebi b. Ebûbekir, Çekmece-i kebîr, Hasan Çelebi el-Muhzır, Mehmed Çelebi b. Abdülmennân, Süleyman Çelebi [b.] Yusuf Beşe, 
İbrahim Çelebi b. (  ) Mehmed el-Muhzır, Ahmed Beşe [b.] Mustafa el-Muhzır 
ve gayruhüm mine’l-hâzırîn.

494 [133a-1] Hasan Efendi b. Mustafa’nın evini İbrahim Çelebi 
b. Halil Efendi’ye sattığı
Mahmiye-i İstanbul’da Harâccı Muhyiddin mahallesi sâkinlerinden Hasan Efen-
di b. Mustafa nâm kimesne meclis-i şer‘-i şerîfde bâ‘is-i hâze’l-kitâb İbrahim Çe-
lebi b. Halil Efendi nâm kimesne mahzarında ikrâr ve takrîr-i kelâm edip akd-i 
âti’z-zikrin sudûruna değin yedimde mülk ve hakkım olup mahalle-i mezbûrda 
vâki‘ ve bir tarafdan Kîsedâr Ali Efendi mülkü ve bir tarafdan merhûm İbra-
him Çelebi vârisleri mülkleri ve bir tarafdan tarîk-i hâs ve bir tarafdan tarîk-i 
âm ile mahdûd fevkānî iki bâb oda ve bir matbah ve bir tahtapûş ve bir kenîfi 
müştemil olup arsasının senede Hâcegî câmi‘-i şerîfi vakfına üç yüz altmış 
akçe mukāta‘a-i kadîmden olan menzilimi, cümle tevâbi‘ ve levâhıkı ve kâffe-i 
hukūk ve merâfıkı ile mezbûr İbrahim Çelebi’ye tarafeynden îcâb ve kabûlü 
hâvî şurût-ı müfside[den] ârî bey‘-i bâtt-ı sahîh-i şer‘î ile iki yüz esedî guru-
şa bey‘ ve teslîm ol dahi iştirâ ve tesellüm ve kabz eylediğinden sonra seme-
ni olan meblağ-ı mezbûr iki yüz esedî guruşu yedinden tamâmen ahz u kabz 
eyledim ba‘de’l-yevm menzil-i mahdûd-ı mezbûr merkūm İbrahim Çelebi’nin 
mülk-i müşterâsıdır, keyfe mâ yeşâ’ ve yahtâ[r] mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: es-Seyyid İbrahim Ağa b. es-Seyyid Emrullah, Fahrü’l-kuzât Ah-
med Efendi b. Mustafa, Ahmed Çelebi b. Ramazan, Mustafa Çelebi b. Mahmud 
Efendi, Mustafa Çelebi b. Yusuf ve gayruhüm.

495 [133a-2] İbrahim Çelebi b. Halil Efendi’nin Hasan Efendi’den 
aldığı evi bu defa Yahya Çelebi b. Abdullah’a devrettiği
Mahmiye-i İstanbul’da Harâccı Muhyiddin mahalle[si] sâkinlerinden İbrahim 
Çelebi b. Halil Efendi nâm kimesne meclis-i şer‘-i şerîfde bâ‘is-i hâze’l-kitâb 
Yahya Çelebi b. Abdullah nâm kimesne mahzarında ikrâr ve takrîr-i kelâm edip 
akd-i âti’z-zikrin sudûruna değin yedimde mülk ve hakkım olup mahalle-i 
mezbûrede vâki‘ bir tarafdan Kîsedâr Ali Efendi mülkü ve bir tarafdan merhûm 
İbrahim Çelebi veresesi mülkleri ve bir tarafdan tarîk-i hâs ve bir tarafdan 
tarîk-i âm ile mahdûd fevkānî iki bâb oda ve bir matbah ve bir tahtapûş ve bir 
kenîfi müştemil olup arsasının sene[de] Hâcegî câmi‘-i şerîfi vakfına üç yüz 
altmış [akçe] mukāta‘a-i kadîmden olan menzilimi, cümle tevâbi‘ ve levâhık 
ve kâffe-i hukūk ve merâfıkı ile mezbûr Yahya Çelebi’ye tarafeynden îcâb ve 
kabûlü hâvî şurût-ı müfsideden ârî bey‘-i bâtt-ı sahîh-i şer‘î ile iki yüz esedî gu-
ruşa bey‘ ve teslîm ol dahi iştirâ ve tesellüm ve kabz eylediğinden sonra seme-
ni olan meblağ-ı mezbûr iki yüz esedî guruşu yedinden tamâmen ahz u kabz 
eyledim ba‘de’l-yevm menzil-i mahdûd-ı mezbûr merkūm Yahya Çelebi’nin 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ahmed Efendi b. Ramazan el-İmâm, Mehmed Efendi b. Şaban, İb-
rahim Ağa b. Ali, Ali Beşe b. Nasûh, Mustafa Çelebi b. Hasan, Mehmed Efendi b. 
Ahmed, Mehmed Ağa b. Mehmed ve gayruhüm.

496 [133b-1] el-Hâc Ali b. Ömer’in çukacı Mehmed Çelebi 
b. Mustafa’daki alacağının vârislerince tahsil edildiği
Mahmiye-i İstanbul’da Sarı Demirci mahallesi sâkinlerinden iken bundan ak-
dem vefât eden el-Hâc Ali b. Ömer nâm kimesnenin verâseti zevce-i metrûkeleri 
Hatice bt. Abdullah ve Ayşe bt. Abdullah nâm hâtunlar ile sulbî sagīr oğulları 
Ömer ve Abdullah’a münhasıra olduğu şer‘an sâbit oldukdan sonra müteveffâ-yı 
mezbûrun karındaşı oğlu olup mezbûretân Hatice ve Ayşe taraflarından husûs-ı 
âti’l-beyâna vekîl olup ve sagīretân-ı mezbûretânın vasiyy-i muhtârları olduğu-
nu iddi‘â eden el-Hâc Osman b. Halil meclis-i şer‘-i şerîfde mahrûse-i Galata 
müzâfâtından Yeniköy nâm karye ahâlîsinden çukacı Mehmed Çelebi b. Mus-
tafa nâm kimesne mahzarında üzerine da‘vâ ve takrîr-i kelâm edip müteveffâ-
yı mezbûr el-Hâc Ali hayâtında bi tarîki’l-mudârebe dört yüz yetmiş guru-
şu mezbûr Mehmed Çelebi’ye def ‘ ve teslîm ol dahi ber vech-i muharrer ahz u 
kabz edip a‘mâl üzre iken mezbûr el-Hâc Ali re’s-i mâl olan meblağ-ı mezbûru 
kable’l-ahz vefât edip meblağ-ı mezbûr merkūm Mehmed Çelebi yedinde ka-
lıp ve mezbûretân Hatice ve Ayşe müteveffâ-yı mezbûrun terekesinden ken-
dilere isâbet eden hisselerini vâzı‘ü’l-yed olan mezbûr Mehmed Çelebi’den ve 
sâir vâzı‘ü’l-yed olanlardan taleb ve da‘vâ ve ahz u kabza ve kendilere îsâle ve 
kabz ve îsâl mütevakkıf olduğu umûrun küllîsine taraflarından beni vekîl edip 
ben dahi vekâlet-i mezbûreyi kabûl ettiğimden sonra mezbûr el-Hâc Ali mu-
sırran fevt olmağla hâlâ suâl olunup meblağ-ı mezbûr dört yüz yetmiş guru-
şu bana teslîme mezbûr Mehmed Çelebi’ye tenbîh olunmak matlûbumdur de-
dikde gıbbe’s-suâl mezbûr Mehmed Çelebi cevâbında müteveffâ-yı mezbûr ye-
dinden meblağ-ı mezbûr dört yüz yetmiş guruşu ber vech-i muharrer kabzını 
ikrâr, lâkin müdde‘î-i mezbûrun vech-i muharrer üzre vekâlet ve vesâyetini inkâr 
edicek evvelâ müdde‘î-i mezbûrdan vekâlet-i mezbûresine beyyine taleb olun-
dukda mahalle-i mezbûre sâkinlerinden Ali Bey b. Rüstem ve Murtaza b. Hasan 
nâm kimesneler li ecli’ş-şehâde meclis-i şer‘a hâzırân olup istişhâd olundukların-
da fi’l-hakīka mezbûretân Hatice ve Ayşe müteveffâ-yı mezbûrun terekesinden 
kendilere isâbet eden hisselerini vâzı‘ü’l-yed olan mezbûrun terekesinden Meh-
med Çelebi’den ve sâir vâzı‘ü’l-yed olanlardan taleb ve da‘vâ ve ahz u kabza ve 
kendilere îsâle ve kabz ve îsâl mütevakkıf olduğu umûrun küllîsine tarafların-
dan müdde‘î-i mezbûr el-Hâc Osman Ağa’yı bizim huzûrumuzda vekîl edip ol 
dahi vekâlet-i mezbûreyi kabûl etmiş idi biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-
ta‘dîl ve’t-tezkiyye şehâdetleri makbûle olup ve sâniyen müdde‘î-i mezbûrun ber 
vech-i muharrer vesâyetine dahi beyyine taleb olundukda mahalle-i mezbûre 
sâkinlerinden Osman Beşe b. Mahmud ve Mehmed b. Mustafa nâm kimes-
neler li ecli’ş-şehâde meclis-i şer‘a hâzırân olup istişhâd olunduklarında fi’l-
hakīka müteveffâ-yı mezbûr el-Hâc Ali maraz-ı mevtinde müdde‘î-i mezbûr 
el-Hâc Osman Ağa’yı sulbî sagīr oğulları mezbûrân Ömer ve Abdullah’a bizim 
huzûrumuzda vasiyy-i muhtâr nasb ve ihtiyâr edip ol dahi vesâyet-i mezbûreyi 
kabûl ettiğinden sonra mezbûr el-Hâc Ali musırran fevt olmuş idi biz bu 
husûsa bu vech üzre şâhidleriz, şehâdet dahi ederiz deyû her biri edâ-i şehâdet-i 
şer‘iyye ettiklerinde ba‘de’t-ta‘dîl ve’t-tezkiyye [134a] şehâdetleri makbûle olma-
ğın mûcebince müdde‘î-i mezbûr el-Hâc Osman Ağa’ya vech-i muharrer üzre 
vekâlet ve vekâletine ba‘de’l-hükmi’ş-şer‘î meblağ-ı mezbûr dört yüz yetmiş gu-
ruşu müdde‘î-i mezbûr el-Hâc Osman Ağa’ya teslîme mezbûr Mehmed Çelebi’ye 
tenbîh olundukdan sonra müdde‘î-i mezbûr el-Hâc Osman Ağa meclis-i şer‘-i 
şerîfde mezbûr Mehmed Çelebi mahzarında ikrâr ve takrîr-i kelâm edip ânifen 
teslîmine tenbîh olunan meblağ-ı mezbûr dört yüz yetmiş guruşu mezbûr Meh-
med Çelebi bana def ‘ ve teslîm ben dahi vekâleten ve vesâyeten kabz ve tesellüm 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti şehri Rebî‘ilâhir li sene seb‘a ve semânîn ve elf.
Şuhûdü’l-hâl: Sofu Ahmed Efendi b. Osman, keresteci el-Hâc Mehmed b. Ab-
durrahman, el-Hâc Ramazan b. Hasan, İbrahim Çelebi b. Mehmed, Ebûbekir b. 
Hüseyin.

497 [134a-1] Vefat eden ve akraba oldukları anlaşılan Köse Mustafa 
b. Mehmed ile Mustafa b. Ali Ağa’nın miras hisselerinin 
paylaşımı ve el-Hâc Yusuf Beşe’ye teslimi
Fi’l-asl vilâyet-i Anadolu’da Şebinkarahisarı sancağında Bayramlı Ordu-
su kazâsında Karıncalı nâm karye ahâlîsinden olup medîne-i Akkirman’da 
tavattun ettiğinden sonra vefât eden Köse Mustafa b. Mehmed nâm kimesne-
nin verâseti, zevce-i metrûkesi Neslihan bt. Koçali nâm hâtuna ve sulbî kebîr 
oğlu Mehmed ve sulbiye-i sagīre mezbûre Emine ve Mümniye’ye münhasıra ol-
duğu şer‘an sâbit oldukdan sonra sagīrân-ı mezbûrân Emine ve Mümniye’nin 
tesviye-i umûrlarına [kıbel-i] şer‘îden mansûb vasîleri olup ve mezbûre Nes-
lihan ve Mehmed’in tarafından husûs-ı âti’l-beyâna vekîl olduğu mezbûre 
Neslihan’ın zâtını ma‘rifet-i şer‘iyye ile ârifân kasaba-i mezbûrda Hân Câmi‘i 
mahallesi ahâlîsinden Hasan Beşe b. Hamza Reis ve mahmiye-i İstanbul’da Per-
viz Ağa mahallesi ahâlîsinden el-Hâc Mehmed Reis b. Mustafa nâm kimesne-
ler şehâdetleriyle şer‘an sâbit olan el-Hâc Yusuf Beşe b. Ahmed nâm kimesne 
meclis-i şer‘-i şerîfde mahrûse-i Galata’da Kulekapısı kurbunda Yazıcı mahalle-
sinde sâkin iken vefât eden Mustafa b. Ali Ağa nâm kimesne sagīrin hayâtında 
vasîsi olmağla terekesine vâzı‘ü’l-yed olan Dilaver Bey b. Abdullah nâm kimesne 
ile kezâlik terekesine vâzı‘ü’l-yed olan vâlidesi Emetullah bt. Şaban nâm hâtun 
tarafından husûs-ı âti’l-beyâna vekîl olduğu zâtını ma‘rifet-i şer‘iyye ile ârifân 
Mehmed Çavuş b. Ramazan ve Halil b. Hasan nâm kimesneler şehâdetleriyle 
şer‘an sâbit olan Mehmed Efendi b. Ali nâm kimesne mahzarlarında üzerleri-
ne da‘vâ ve takrîr-i kelâm edip müteveffâ-yı mezbûr sagīr Mustafa’nın baba-
sı merkūm Ali Ağa ile müteveffâ-yı mezbûr Köse Mustafa li ebeveyn karındaşı 
olup babaları ismi Mehmed Çavuş ve dedeleri ismi Halil [134b] Ağa ve anaları 
ismi Ayşe ve maskat-ı re’sleri karye-i mezbûre olup müteveffâ-yı mezbûr sagīr 
Mustafa’nın verâseti vâlidesi mezbûre Emetullah[’a] li ebeveyn ammi olmağ-
la usûbet-i nesebiyye cihetinden mezbûr Köse Mustafa’ya ve zikr olunan Yazıcı 
mahallesi ahâlîsinden Mehmed Çelebi b. Osman ve Süleyman b. İsmail nâm ki-
mesneler şehâdetleri mûcebince li üm er karındaşı Mehmed nâm sagīre mün-
hasıra olup ba‘dehu sagīr-i mezbûr Mehmed dahi fevt olup verâseti vâlidesi 
mezbûre Emetullah’a ve babası mezbûr Dilaver Bey’e münhasıra olup ba‘dehu 
mezbûr Köse Mustafa dahi vefât edip verâseti zevcesi mezbûre Neslihan ve 
sulbî kebîr oğlu mezbûr Mehmed ve sulbiye sagīre kızları mezbûretân Emine 
ve Mümniye[’ye] münhasıra olup ve mezbûrân Dilaver Bey ve Mehmed Efen-
di müteveffâ-yı mezbûr sagīr Mustafa’nın terekesine vâzı‘ü’l-yed olmağla hâlâ 
mezbûr Dilaver Bey’e ve Mehmed Efendi’ye suâl olunup müteveffâ-yı mezbûr 
sagīr Mustafa’nın terekesinden beş yüz yetmiş altı sehminden müteveffâ-yı 
mezbûr Köse Mustafa’nın veresesi olan müvekkilân-ı mezbûrân Neslihan ve 
Mehmed ve sagīretân-ı mezbûretân Emine ve Mümniye[’ye] isâbet eden iki 
yüz seksen sekiz sehimi bana teslîme tenbîh olunmak matlûbumdur dedikde 
gıbbe’s-suâl mezbûrân Dilaver Bey ve Mehmed Efendi cevâblarında müteveffâ-
yı mezbûr sagīr Mustafa’nın terekesine vâzı‘ü’l-yed olduklarını ikrâr, lâkin 
müteveffâ-yı mezbûr Köse Mustafa’nın ber vech-i muharrer verâsetini inkâr 
etmeğin müdde‘î-i mezbûrdan müteveffâ-yı mezbûr Köse Mustafa’nın ber 
vech-i muharrer verâsetine beyyine taleb olundukda fî asl kazâ-i mezbûra tâbi‘ 
Akkilise nâm karyeden olup mahmiye-i İstanbul’da Şehzâde câmi‘-i şerîfi kur-
bunda Camcı mahallesinde sâkin mataracı Mehmed Beşe b. Ali ve yine kazâ-i 
mezbûra tâbi‘ Bozluca nâm karye ahâlîsinden olup mahrûse-i Galata’da el-Hâc 
A‘mâ mahallesinde sâkin ve Azebkapısı’nda Mehmed Paşa câmi‘i şerîfinde mü-
ezzin olan Mehmed Halîfe b. Ramazan nâm kimesneler li ecli’ş-şehâde meclis-i 
şer‘a hâzırân olup işhâd olunduklarında fi’l-hakīka müteveffâ-yı mezbûr sagīr 
Mustafa’nın babası merkūm Ali Ağa ile müteveffâ-yı mezbûr Köse Mustafa li 
ebeveyn karındaşlar olup babaları ismi Mehmed Çavuş ve dedeleri ismi Ha-
lil Ağa ve anaları Ayşe ve maskat-ı re’sleri Karıncalı nâm karyedir, müteveffâ-yı 
mezbûr sagīr Mustafa’nın verâseti vâlidesi mezbûre Emetullah ve li üm karın-
daşı sagīr-i mezbûr Mehmed ve li ebeveyn ammi olmağla usûbet-i nesebiy-
ye cihetinden müteveffâ-yı mezbûr Köse Mustafa’ya münhasıra olup ba‘dehu 
sagīr-i mezbûr Mehmed dahi vefât edip verâseti vâlidesi mezbûre Emetullah 
ve babası mezbûr Dilaver Bey’e münhasıra olup ba‘dehu mezbûr Köse Mustafa 
dahi vefât edip verâseti zevcesi mezbûr[e] Neslihan Hâtun’a ve sulbî kebîr oğlu 
mezbûr Mehmed ve sulbiye sagīre kızları mezbûretân Emine ve Mümniye’ye 
münhasıradır gayrı vârisi ve terekesine müstahıkk-ı âhar olduğu ma‘lûmum 
değildir biz bu husûsa bu vech üzre şâhidleriz, şehâdet [135a] dahi ederiz deyû 
mezbûr edâ-i şehâdet-i şer‘iyye ettiklerinde şâhidân-ı mezbûrânın keyfiyyet-i 
hâllerini suâl için savb-ı şer‘-i şerîfden irsâl olunan Mevlânâ Mustafa Efen-
di b. Abdülaziz olan zikr olunan Camcı mahallesine varıp ahâlîsinden İmâm 
Şeyh Yahya Efendi b. Mustafa ve Müezzin Efendi b. İsmail ve kayyım Receb 
Halîfe b. Yusuf ve Mehmed Efendi b. Osman ve Mustafa Efendi b. Ömer ve Ah-
med Beşe b. Kenan ve Attâr Yusuf Beşe b. Abdullah ve Mehmed Çelebi b. Ha-
san nâm kimesnelerden şâhid-i mezbûr Mehmed Beşe’nin keyfiyyet-i hâlini 
suâl edip ve sâniyen mârrü’z-zikr el-Hâc A‘mâ mahallesine varıp ahâlîsinden 
imâm Mustafa Efendi [b.] Mehmed ve Mehmed Çelebi b. Hüseyin el-Müezzin 
ve Mehmed Efendi b. Abdülbâkī [ve] Attâ[r] Mustafa Beşe b. Mehmed ve Ah-
med Beşe b. Abdullah ve Attâr Ahmed b. Bayram ve Attâr el-Hâc Süleyman 
b. Abdülbâkī ve Hüseyin Beşe b. Osman ve Ebûbekir b. Abdullah nâm kimes-
nelerden şâhid-i mezbûr Mehmed Halîfe’nin keyfiyyet-i hâlini suâl eyledik-
de her biri şâhidân-ı mezbûrân Mehmed Beşe ve Mehmed Halîfe için adl ve 
makbûlü’ş-şehâ[de] olduklarını haber verdiklerinde, Mevlânâ-yı mezbûr ma-
hallinde tahrîr ve ma‘an irsâl olunan Mehmed b. Abdullah ile meclis-i şer‘a 
gelip alâ vukū‘ihi inhâ ve takrîr etmekle sırren ve alenen ta‘dîl ve tezkiyye 
olunduklarından sonra şehâdetleri makbûle olmağın mûcebince müteveffâ-
yı mezbûr Köse Mustafa’nın ber vech-i tahrîr verâsetine ba‘de’l-hükmi’ş-şer‘î 
müteveffâ-yı mezbûr sagīr Mustafa’nın terekesinden beş yüz yetmiş altı sehim-
den müteveffâ-yı mezbûr Köse Mustafa’nın veresesi olan zevcesi müvekkile-i 
mezbûre Neslihan’ın ve sulbî kebîr oğlu Mehmed’in ve sulbiye sagīr kızla-
rı mezbûretân hisse-i şer‘iyyeleri olan iki yüz seksen sekiz sehimi müdde‘î-i 
mezbûr el-Hâc Yusuf Beşe’ye def ‘ ve teslîm mezbûrân Dilaver Bey [ve] Meh-
med Efendi’ye tenbîh olunmağın mâ vaka‘a bi’t-taleb ketb olundu.
Fî gurreti şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Beşe b. Halil, Mühürdar Mustafa Ağa, Hurdacı Hüseyin 
Beşe, Habib Beşe b. ( ), Tatar el-Hâc Mehmed, Bayram b. Oruc, Mehmed b. Hızır, 
Zeyyin Ali Beşe, Ömer b. Osman ve gayruhüm mine’l-hâzırûn.

498 [135a-1] Ahmed Çavuş b. Veli’nin evini el-Hâc Ebûbekir 
b. Ömer’e sattığı
Fi’l-asl Mahmiye-i İstanbul’da Muhtesib İskender mahallesi sâkinlerinden olup 
hâlâ vilâyet-i Rumeli’nde Rahova kasabasında mutavattın olan Ahmed Ça-
vuş b. Veli nâm kimesne tarafından husûs-ı âti’l-beyâna vekîl olduğu li ebe-
veyn karındaşı Hasan Çelebi ve kasaba ahâlîsinden Mehmed b. Hazret ve 
mahalle-i mezbûre ahâlîsinden Abdülkādir Çelebi b. Mehmed nâm kimesneler 
şehâdetleriyle şer‘an sâbit olan Mehmed Bey b. Sefer nâm kimesne meclis-i şer‘-i 
şerîfde bâ‘is-i hâze’l-kitâb el-Hâc Ebûbekir b. Ömer nâm kimesne mahzarın-
da ikrâr ve takrîr-i kelâm edip müvekkil-i mezbûr Ahmed Çavuş’un yedinden 
mülkü olup mahalle-i mezbûrede vâki‘ iki tarafdan merkūm el-Hâc Ebûbekir 
mülkü ve iki tarafdan tarîk-i [135b] âm ile mahdûd fevkānî iki bâb oda ve bir 
sofa ve bir tahtânî oda ve iki dut ağacını müştemil menzilini, bi cümleti’t-tevâbi‘ 
ve’l-levâhık mezbûr el-Hâc Ebûbekir tarafından îcâb ve kabûlü hâvî bey‘-i kat‘î 
ile iki yüz esed[î] guruşa bey‘ ve teslîm ol dahi vech-i muharrer üzre iştirâ ve te-
sellüm ettiğinden sonra semeni olan meblağ-ı mezbûrun yüz guruşunu müvek-
kilim mezbûr Ahmed Çavuş zimmetinde cihet-i deyn-i şer‘îden hakkı olan yüz 
guruşa takās ve yüz guruşunu nakden bana edâ ve teslîm edip ben dahi mukāssa 
ve kabûl ve kabz ve tesellüm eyledim ba‘de’l-yevm menzil-i mahdûd-ı merkūm 
mezbûr el-Hâc Ebûbekir’in mülk-i müşterâsıdır, keyfe mâ yeşâ’ ve yahtâr mu-
tasarrıf olsun dedikde gıbbe’t-tasdîki’ş-şer‘î ve’t-tahkīki’l-mer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâmin min şehri Rebî‘ilâhir li sene seb‘a ve semânîn ve elf.
Şuhûdü’l-hâl: el-Hâc Mehmed b. Hasan, İbrahim Çelebi b. Abdullah, Yusuf Çele-
bi b. Abdullah, es-Seyyid Mustafa Efendi [b.] Mehmed el-İmâm, Süleyman Çe-
lebi el-Müezzin.







499 [135b-1] Mustafa b. Yusuf ’un Yenikapı’da kendisini yaralayan 
Mahmud Beşe b. Mustafa ile sulh oldukları
Mahmiye-i İstanbul’da hısnı ebvâbından Mevlevihâne Yenikapısı dâhilinde Ha-
sırcı mahallesinde sâkin Mustafa b. Yusuf nâm kimesne meclis-i şer‘-i şerîfde 
Mahmud Beşe b. Mustafa nâm kimesne mahzarında ikrâr ve takrîr-i kelâm 
edip târih-i kitâbdan üç gün mukaddem mezbûr Mahmud Beşe zikr olunan 
Yenikapı’da ba‘de’l-asr bir siyah saplı hançer ile bir def ‘a kabzası ile ve bir def ‘a 
tiğı ile sağ küreğim üzerine darb ve cerh etmekle bundan akdem mûceb-i şer‘îsini 
mezbûr Mahmud Beşe’den da‘vâ ve taleb eylediğimde, beynimizde ba‘de’n-nizâ‘ 
muslihûn tavassut edip mezbûr Mahmud Beşe ile beynimizde on beş esedî guruş 
üzerine inşâ-i akd-i sulh ettiklerinde ben dahi sulh-i mezbûru kabûl ve bedel-i 
sulh olan meblağ-ı mezbûr on beş esedî guruşu yedinden tamâmen ahz u kabz 
ettiğimden sonra harc-ı mezbûra ve mâ tehaddese minhu müte‘allika da‘vâdan 
mezbûr Mahmud Beşe’nin zimmetini ibrâ ve iskāt edip ve mezbûr Mahmud 
Beşe dahi bedel-i sulhe müte‘allika da‘vâdan benim zimmetimi ibrâ ve iskāt ey-
ledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Atâullâh Efendi b. Ali, Halil Efendi b. Şaban, Şaban Beşe b. Musta-
fa el-Mübâşir, Şâhin b. Abdullah, Murad Beşe Karamürselli, Mehmed Beşe b. ( ), 
Ali Beşe b. ( ), Abdullah Çelebi b. Ahmed, Haydar b. Abdullah, Hasan Çelebi Bö-
lükbaşı ve gayruhüm.

500 [135b-2] Atâullah Efendi b. Hüsameddin Efendi’nin evini Ömer 
Bey b. Osman’a sattığı
Mahmiye-i İstanbul’da Debbâğzâde mahallesinde sâkinlerinden olup sâbıkan 
Bosna kadısı olan umdetü’l-ulemâ’i ve’l-mevâli’l-izâm Atâullah Efendi b. Hü-
sameddin Efendi meclis-i şer‘-i şerîf-i enverde bâ‘is-i hâze’l-kitâb Ömer Bey 
b. Osman nâm kimesne mahzarında ikrâr ve takrîr-i kelâm edip akd-i âti’z-
zikrin sudûruna değin yedimde mülküm olup mahalle-i mezbûrede bir taraf-
dan Hasan Efendi menzili ve bir tarafdan Sahak Osman menzili ve bir tarafdan 
merhûm Hasan Efendi bahçesi ve bir tarafdan tarîk-i âm ile mahdûd fevkānî 
bir bâb oda ve bir sofa ve bir kiler ve bir kenîf ve tahtânî bir bâb oda ve suyu ve 
müşterek bi’r-i mâyı müştemil [136a] menzilimi bi cümleti’t-tevâbi‘ ve’l-levâhık 
merkūm Ömer Bey’e tarafeynden îcâb ve kabûlü hâvî bey‘-i kat‘î ile iki yüz otuz 
beş guruşu bana edâ ve teslîm ben dahi ahz u kabz ettim ba‘de’l-yevm zikr olu-
nan menzil mezbûr Ömer Bey’in mülk-i müşterâsıdır, keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Mine’l-yevmi’t-tâsi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Mevlânâ? Atâullah Efendi, fahrü’l-
kuzât Hasan Efendi, fahrü’l-müderrisîn İsmail Efendi, Osman Çelebi mütevellî-i 
Velizâde Efendi ve gayruhüm.

501 [136a-1] Abdullah Çelebi b. Mehmed’in evini Mustafa Ağa 
b. Hasan’a sattığı
Mahmiye-i İstanbul’da Debbâğzâde mahallesi sâkinlerinden Abdullah Çelebi b. 
Mehmed nâm kimesne meclis-i şer‘-i şerîfde Dergâh-ı âlî yeniçerilerinin alt-
mışıncı ağa bölüğüne mahsûs odanın hâlâ çorbacısı olan fahrü’l-akrân sâhib-i 
hâze’l-kitâb Mustafa Ağa b. Hasan nâm kimesne tarafından husûs-ı âti’l-beyâna 
vekîl olduğu el-Hâc İsmail b. Hüseyin ve el-Hâc Mustafa b. Ali nâm kimesneler 
şehâdetleri ile şer‘an sâbit olan el-Hâc Mehmed nâm kimesne mahzarında ikrâr 
ve takrîr-i kelâm edip akd-i âti’z-zikrin sudûruna değin silk-i mülkümde mün-
selik olup mahmiye-i mezbûrede Hoca Üveys mahallesinde vâki‘ bir tarafdan 
Yorgi dükkânı ve bir tarafdan el-Hâc Subaşı mülkü ve bir tarafdan Kireççizâde 
mülkü ve bir tarafdan tarîk-i âm ile mahdûd muhavvata-i dâhiliyyesi fevkānî 
iki bâb oda ve bir tahtapûş ve hamam ve câmekân ve bir matbah ve bir kiler ve 
bi’r-i mâ ve kenîf ve cüneyneyi muhtevî ve hâriciyyesi fevkānî üç bâb oda ve 
bir sofa ve bir köşk ve bir kiler ve kenîfi ve süflîsi üç bâb oda ve matbah ve bir 
ahır ve bir samanlık ve bir su kuyusu ve cüneyneyi müştemil menzilimi, îcâb ve 
kabûlü hâvî şurût-ı müfsideden ârî bey‘-i bâtt-ı sahîh-i şer‘î ile bin dokuz yüz 
elli esedî guruşa bey‘ ve teslîm ol dahi iştirâ ve tesellüm ve kabz ettiğinden son-
ra semeni olan meblağ-ı mezbûr bin dokuz yüz elli guruşu müvekkil-i merkūm 
yedinden tamâmen ahz u kabz eyledim ba‘de’l-yevm menzil-i mahdûd-ı mezkûr 
müvekkil-i merkūm Mustafa Ağa’nın mülk-i müşterâsıdır, keyfe mâ yeşâ’ mu-
tasarrıf olsun dedikde vekîl-i mezbûr el-Hâc İsmail mukırr-ı mezbûru cemî‘ 
kelimâtında tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mustafa Efendi b. Ali el-İmâm, Veli Beşe b. Nasûh, es-Seyyid Yu-
suf Beşe, Mustafa b. Receb el-Attâr, Ömer Çavuş b. İbrahim, Mustafa Çelebi b. 
İsmail ve gayruhüm.

502 [136a-2] Hatice bt. Abdullah’ın İsmail b. Mehmed’den boşandığı
Mahmiye-i İstanbul’da Mustafa Paşa mahalle[si] sâkinelerinden olup zâtı 
ma‘rifet-i şer‘iyye ile ârifân olan mahalle-i mezbûre sükkânından el-Hâc İsâ 
b. Ali ve Ali b. Mehmed nâm kimesneler ta‘rîfleri ile mu‘arrefe olan Hatice bt. 
Abdullah nâm hâtun meclis-i şer‘-i şerîfde zevc-i dâhili İsmail [136b] b. Meh-
med nâm kimesne mahzarında ikrâr ve takrîr-i kelâm edip zevcim mezbûr İs-
mail zimmetinde mütekarrir ve ma‘kūdun-aleyh olan elli bin yüz akçe mehr-i 
müeccelim ve nafaka-i iddet-i mu‘ayyenem üzerlerine ve me’ûnet-i süknâm 
dahi kendi üzerime olmak üzre, mezbûr İsmail ile muhâla‘a-i sahîha-i şer‘iyye 
ile muhâla‘a edip ol dahi ber vech-i muharrer muhâla‘a-i mezbûreyi kabûl ettik-
den sonra hukūk-ı zevciyyete müte‘allika âmme-i da‘vâ[da]n her birimiz âharın 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Nasreddin b. el-Hâc Mansur, el-Hâc Abdi b. el-Hâc Ali, Ali b. 
el-Hâc Mehmed, Ali b. Şaban, Ebûbekir b. Hüseyin ve gayruhüm mine’l-hâzırîn.

503 [136b-1] Sofular mahallesinden Yani v. Todori’nin Pavlo
 v. Petro’daki alacağının vasî Aleksi’ye teslimi
Mahmiye-i İstanbul’da Sofular mahallesinde bakkal tâ’ifesinden iken bundan ak-
dem hâlik olan Yani v. Todori nâm zimmînin verâseti, zevce-i metrûkesi Pana-
yoriye v. Franço nâm Nasrâniyye ile sulbî sagīr oğlu Yorgaki nâm sagīre münha-
sıra olduğu şer‘an zâhir ve mütehakkik oldukdan sonra mezbûre Panayoriye’nin 
li ebeveyn karındaşı ve tarafından husûs-ı âti’l-beyâna vekîli olduğu yedinde 
olan mazmûnu müsbit hüccet-i şer‘iyye ile şer‘an sâbit olan Aleksi nâm Nasrânî 
vekâleten ve sagīr-i mezbûrun tesviye-i umûru için kıbel-i şer‘den mansûb vasîsi 
olmağla vesâyeten meclis-i şer‘de, hâlik-i mezbûrun terekesine bi’l-emâne vâzı‘ü’l-
yed olan Pavlo v. Petro nâm zimmî muvâcehesinde üzerine da‘vâ ve takrîr-i kelâm 
edip mezbûr Pavlo hâlik-i mezbûrun muhallefâtından olup beynimizde ma‘lûm 
bey‘ eylediği eşyâ semeninden üç bin yüz altmış dört akçeyi mezbûr Pavlo bana 
def ‘ ve teslîm ben dahi vekâleten ve vesâyeten ahz u kabz etmiş idim lâkin hâlik-i 
mezbûr hayâtında bi tarîki’l-emâne mezbûr Pavlo’ya teslîm eylediği dört bin kırk 
akçe mezbûr Pavlo yedinde bâkī kalmağla hâlâ suâl olunup meblağ-ı mezbûrun 
alıverilmesi matlûbumdur dedikde gıbbe’s-suâl mezbûr Pavlo cevâbında fi’l-
hakīka kaziyye minvâl-i muharrer üzre olup hâlik-i mezbûr hayâtında nakid 
dört bin kırk akçesini bi tarîki’l-emâne kendiye teslîm kendi dahi ahz u kabz edip 
meblağ-ı mezbûr elân yedinde mevcûd olduğu bi’t-tav‘i’s-sâf ikrâr ve i‘tirâf etme-
ğin mûcebince meblağ-ı mezbûr dört bin kırk akçeyi müdde‘î-i mezbûra def ‘ ve 
teslîme mezbûr Pavlo’ya tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Osman b. Ömer, Mehmed b. Mehmed, 
el-Hâc Mustafa el-Muhzır ve gayruhüm mine’l-hâzırîn.







504 [136b-2] Ayşe bt. Dal Mehmed Efendi’nin vakfına 
mütevelli Mustafa Çelebi b. Ömer Ağa’nın vakfa olan borcu 
için kefiller gösterdiği
Mahmiye-i İstanbul’da merhûm Ayşe bt. Dal Mehmed Efendi nâm hâtunun Ke-
feli mahallesinde vâki‘ vakfına meşrûtiyyet üzre mütevellî olan Mustafa Çelebi 
b. Ömer Ağa mâl-ı vakf-ı mezbûru ekl ve bel‘ ettiğinden mâ‘adâ umûr-ı vakf-ı 
mezbûru ikāmete tekâsülü olmağla umûr-ı vakf-ı mezbûru ikāmete taraf-ı şer‘den 
bir kāimmakām nasb ve ta‘yîn olmak ehem ve elzem ve işbu râfi‘ü’l-vesîka Sü-
leyman Efendi b. Mehmed nâm kimesne müstakīm ve her vechile umûr-ı vakf-ı 
mezbûru ikāmete kādir olduğu mahalle-i mezbûre ahâlîsinden vakf-ı mezbûra 
meşrûtiyyet üzre hasbî nâzırlar olup zeyl-i vesîkada muharrerü’l-esâmî olan 
müslimîn ihbârları ile müte‘ayyin olmağın mezbûr Süleyman Efendi [137a] umûr-ı 
vakf-ı mezbûru ikāmete taraf-ı şer‘den kāimmakām nasb ve ta‘yîn olundukda 
merkūm Süleyman Efendi dahi kabûl ve hizmet-i lâzımesini edâya ta‘ahhüd et-
tiğinden sonra mezbûr Mustafa Çelebi mahzarında takrîr-i kelâm ve ta‘bîr ani’l-
merâm edip mezbûr Mustafa Çelebi mâl-ı vakf-ı mezbûrdan doksan bin akçeyi 
kendi mesârifine sarf ile istihlâk edip zimmetinde vakf-ı mezbûra deyni olmağın 
hâlâ mezbûr Mustafa Çelebi’ye suâl olunup takrîr[i] tahrîr olunmak matlûbumdur 
dedikde gıbbe’s-suâl mezbûr Mustafa Çelebi cevâbında kaziyye minvâl-i muhar-
rer üzre olup mâl-ı vakf-ı mezbûrdan doksan bin akçeyi kendi mesârifine sarf 
ile istihlâk edip zimmetinde vakf-ı mezbûra vâcibü’l-edâ ve lâzımü’l-kazâ dey-
ni olduğu ikrâr ve i‘tirâf ettiğinden sonra meblağ-ı mezbûr doksan bin akçeye 
mahalle-i mezbûre sâkinlerinden keresteci Avadik v. Bogos ve sulbî oğlu Arutin 
ve Gönci Çalık [ve] Agop v. Çanom? nâm zimmîlerden her biri tarafından emir ve 
kabûlü hâvî kefâlet ile kefîl olmağın mâ hüve’l-vâki‘ bi’t-taleb ketb olundu.
Fi’l-yevmi’s-sâmin min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Efendi b. Mustafa, Hatîb Mustafa Efendi b. Hasan, Ali 
Efendi el-İmâm, Hasan b. Hüseyin el-Kayyım el-Hâc Yusuf b. Zeynelabidin ve 
gayruhüm.

505 [137a-1] Mustafa Bey b. Abdullah’ın evini Mehmed Tahir 
Ağa b. Hüseyin’e sattığı
Vilâyet-i Rumeli’nde Vize Sarayı kasabası ahâlîsinden Mustafa Bey b. Abdullah 
nâm kimesne meclis-i şer‘-i şerîf ve mahfil-i dîn-i münîfde, merhûm Ayas Paşa 
evkāfına hâlâ mütevellî olan mefharü’l-emâcid ve’l-ekârim sâhib-i hâze’l-kitâb 
Mehmed Tahir Ağa b. Hüseyin tarafından husûs-ı âti’l-beyâna vekîl olduğu İbra-
him Beşe b. el-Hâc Mustafa ve Halil Beşe b. Hüseyin nâm kimesneler şehâdetleri 
ile şer‘an sâbit olan el-Hâc Abdullah b. Osman nâm kimesne mahzarında ikrâr ve 
takrîr-i kelâm edip yedimde mülküm olup kasaba-i mezbûrede vâki‘ bir tarafdan 
Dev Ali mülkü ve bir tarafdan Ali Paşa oğlu Mustafa mülkü ve iki tarafdan tarîk-i 
âm ile mahdûd dâhiliyyesinde fevkānî iki bâb oda ve bir şehnişîn ve matbah ve bir 
kiler ve altında bir oda ve taşdan mebnî iki oda ve ma[h]zen ve bir cânibinde an-
bar ve kanavât-ı müsennât ile muhrez su cârî olup çeşme ve iki dönüm zât-ı eşcâr-ı 
müsmire ve gayr-ı müsmire hadîkayı ve hâriciyyesinde taşdan mebnî iki bâb oda 
ve hayme ahır ve iki dönüm havluyu müştemil menzilimi cümletü’t-tevâbi‘ ve 
levâhık ve kâffe-i hukūk ve merâfıkı ile müvekkil-i mûmâ-ileyh Mehmed Tahir 
Ağa’ya tarafeynden îcâb ve kabûlü hâvî bey‘-i kat‘î ile elli bin fıddî râyic fi’l-vakt 
akçeye bey‘ ve temlîk, ol dahi iştirâ ve temellük ve kabûl ettiğinden sonra seme-
ni olan meblağ-ı mezbûr elli bin akçeyi bana edâ ve teslîm ben dahi tamâmen 
ahz u kabz [137b] edip menzil-i mahdûd-ı mezkûru mahallinde zabt ve tasarrufa 
mûmâ-ileyh Mehmed Tahir Ağa’yı taslît eyledim dedikde vekîl-i merkūm el-Hâc 
Abdullah mukırr-ı merkūm Mustafa Bey’i cemî‘ kelimâtında [tasdîk] ve tahkīk et-
meğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ali Bey b. Ahmed Bey, Hüseyin Çelebi b. Üveys, Hasan b. Abdul-
lah, İsmail Efendi b. el-Hâc Mehmed, Cafer Ağa b. Abdullah, Süleyman Ağa b. 
Üveys, Mehmed Beşe b. Abdullah, Mehmed Ağa b. Abdullah, Mehmed Bey b. 
Osman, Hüseyin Beşe b. Abdullah, İbrahim Çelebi b. Mehmed ve gayruhüm.

506 [137b-1] Ayşe bt. Abdullah’ın Kaya b. Mahmud’dan muhâla‘a 
yoluyla boşandığı
Mahmiye-i İstanbul’da Kethüdâ Hâtun mahallesi sâkinelerinden Ayşe bt. Ab-
dullah nâm hâtun meclis-i şer‘-i şerîfde zevc-i dâhili bâ‘is-i hâze’l-kitâb Kaya b. 
Mahmud nâm kimesne mahzarında ikrâr ve takrîr-i kelâm edip mezbûr Kaya 
zimmetinde mütekarrir ve ma‘kūdun-aleyh mehr-i müeccelim olan beş yüz 
akçe ve nafaka-i iddet-i ma‘lûmem üzerlerine ve me’ûnet-i süknâm dahi kendi 
üzerime olmak üzre mezbûr Kaya ile muhâla‘a-i sahîha-i şer‘iyye ile muhâla‘a 
edip ol dahi muhâla‘a-i mezbûreyi kabûl ettikden sonra hukūk-ı zevciyyete 
müte‘allika âmme-i da‘vâ[da]n her birimiz âharın zimmetini ibrâ ve iskāt eyle-
dik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşere min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Mehmed b. Mehmed, el-Hâc Ali 
el-münâdî, Mustafa b. Hüseyin, Mahmud Çelebi Du‘âcı, Hüseyin b. Mecnun ve 
gayruhüm.







507 [137b-2] Mehmed Efendi b. İbrahim’in terekesinden menzil 
hissesinin Hatice bt. İzzet Bey’in olduğu
Mahmiye-i İstanbul’da Emir Buhârî mahallesinde sâkin iken bundan akdem 
vefât eden Mehmed Efendi b. İbrahim nâm kimesnenin li üm kız karındaşı 
ve hasren vârisesi olan Şerife Ayşe bt. Ali nâm hâtunun sadrî oğlu ve tarafın-
dan husûs-ı âti’l-beyâna vekîl olduğu nehc-i şer‘î ile sâbit olan es-Seyyid Lüt-
fullah b. es-Seyyid Mustafa nâm kimesne meclis-i şer‘-i şerîfde zikri âtî men-
zile vâzı‘atü’l-yed olduğu mütehakkik olan bâ‘is-i hâze’l-kitâb Hatice bt. İzzet 
Bey nâm hâtun mahzarında üzerine da‘vâ ve takrîr-i kelâm edip müteveffâ-yı 
mezbûr Mehmed Efendi’nin terekesinden olup mahalle-i mezbûrda vâki‘ bir ta-
rafdan Solak Mehmed Bey mülkü ve bir tarafdan Şaban Ağa sâkin olduğu va-
kıf menzil ve bir tarafdan ba‘zan Ahmed Efendi mülkü ve ba‘zan tarîk-i hâs ve 
taraf-ı râbi‘i tarîk-i âm ile mahdûd menzilin dâhiliyyesi olup iki bâb fevkānî ve 
iki bâb tahtânî odalar ve ma[h]zen ve kenîf ve bi’r-i mâyı ve hadîkayı müştemil 
menziline mezbûre Hatice bi gayri hakkın vaz‘-ı yed etmekle hâlâ suâl olunup 
menzil-i mezbûrdan kasr-ı yed edip bana teslîme tenbîh olunmak bi’l-vekâle 
matlûbumdur dedikde gıbbe’s-suâl mezbûre Hatice cevâbında müteveffâ-
yı mezbûr Mehmed hayâtında ve bin yetmiş iki senesi Cemâziyelevveli’nin 
evâilinde dâhiliyye-i mezbûreyi zevcesi olan Ayşe bt. Evren Bey nâm hâtuna elli 
dört bin akçeye bey‘ ve teslîm ol dahi ve tesellüm ve kabûl ettiğinden sonra se-
meni olan meblağ-ı mezbûr elli dört bin akçe mezbûr Mehmed Efendi zimme-
tinde [138a] mütekarrir mehr-i müecceli olan yirmi dört bin akçe ve yine cihet-i 
karz-ı şer‘îden hakkı olan otuz bin akçe min haysi’l-mecmû‘ mezbûr Mehmed 
Efendi zimmetinde hakkı olan elli dört bin akçeyi takās edip mezbûr Mehmed 
Efendi dahi mukāssa ve kabûl edip hattâ mezbûre Ayşe’nin yedine hüccet dahi 
verip dâhiliyye-i mezbûre merkūme Ayşe’nin mülk-i müşterâsı oldukdan sonra 
mezbûre Ayşe vefât edip verâseti, mezbûr Mehmed Efendi’ye ve li ebeveyn ka-
rındaşı olmağla bana münhasıra olmağın menzil-i mezbûrun nısf-ı şâyi‘i irsen 
bana intikāl etmekle vaz‘-ı yed eder deyû mazmûnu min külli’l-vücûh takrîr-i 
meşrûhunu nâtık ve târih-i mezbûr ile müverraha ve Burgos kazâsından sâbit 
olan Hasan Efendi imzâsıyla mümzât ve hatmi ile mahtûme hüccet-i şer‘iyye 
ibrâz edip vekîl-i mezbûr es-Seyyid Lütfullah muvâcehesinde feth ve kırâ’at 
ve istintâk olundukda ol dahi mazmûn-ı hüccet-i mezkûreyi bi tav‘ihî ikrâr ve 
i‘tirâf etmeğin mûcebince mârrü’z-zikr dâhiliyyenin nısf-ı şâyi‘i mezbûre Ha-
tice mülk-i mevrûsu olduğuna ba‘de’l-hükm, mezbûr Lütfullah dâhiliyye-i 
mezbûrenin nısf-ı şâyi‘aya mu‘âraza[dan] men‘ olunup mâ vaka‘a bi’t-taleb ketb 
olundu.
Fi’l-yevmi’l-âşir min şehri Rebî‘ilâhir li sene seb‘a ve semânîn ve elf.
Şuhûdü’l-hâl: es-Seyyid Abdullah b. Hasan, Ahmed b. Ebûbekir el-Mübâşir, İs-
mail b. Ahmed, el-Hâc Mustafa b. Tevekkül ve gayruhüm.

508 [138a-1] Sofular mahallesinden Emine bt. Mustafa’nın Mehmed 
b. Abdullah’tan boşandığı
Mahmiye-i İstanbul’da Sofular mahallesi sâkinelerinden Emine bt. Mustafa nâm 
hâtun meclis-i şer‘-i şerîfde zevc-i dâhili bâ‘is-i hâze’l-kitâb Mehmed b. Abdul-
lah nâm kimesne mahzarında ikrâr ve takrîr-i kelâm edip zevcim mezbûr Meh-
med zimmetinde mütekarrir [ve] ma‘kūdun-aleyh olan iki bin akçe mehr-i mü-
eccelim ve nafaka-i iddet-i ma‘lûmem üzerlerine ve me’ûnet-i süknâm dahi ken-
di üzerime olmak üzre ve zevcem mezbûr Mehmed’in firâşından hâsıl hamlim 
zuhûr ederse, yedi yaşına değin kendi malımdan infâk ve iksâ etmek üzre zev-
cim mezbûr Mehmed ile muhâla‘a-i sahîha-i şer‘iyye ile muhâla‘a edip ol dahi 
muhâla‘a-i mezbûreyi kabûl ettiğinden sonra hukūk-ı zevciyyete müte‘allika 
âmme-i da‘vâ[da]n her birimiz âharın zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâdis min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ebûbekir b. Hüseyin, Ali b. Şaba[n], Mustafa b. Şaban, Hüseyin b. 
Mustafa, Mehmed b. Mehmed ve gayruhüm.

509 [138b-1] Ahmed Çelebi b. Mustafa Efendi’nin Emine Hâtun’a 
intikal eden menzil hissesinin Atâullah Efendi’ye satıldığı
Min hattıhî
Mahmiye-i İstanbul’da Debbâğzâde mahallesinde sâkin iken bundan akdem 
vefât eden Ahmed Çelebi b. el-merhûm Mustafa Efendi’nin verâseti, vâlidesi 
İzzet bt. Abdullah ve li eb kız karındaşı Emine hâtunlara ve li üm kız karında-
şı Fâtıma nâm hâtuna münhasıra olduğu şer‘an sâbit ve mütehakkik oldukdan 
sonra merkūme Emine Hâtun’un zevci ve tarafından husûs-ı âti’l-beyâna vekîl 
olduğunu iddi‘â eden fahrü’l-müderrisîn Abdülbâkī Efendi b. İbrahim nâm 
kimesne meclis-i şer‘-i şerîfde ve mahfil-i dîn-i münîfde, mahalle-i mezbûre 
sükkânından olup sâbıkan Bosna kadısı olan umdetü’l-mevâli’l-izâm kıdvetü’l-
e‘âli’l-kirâm Atâullâh Efendi b. el-merhûm Hüsameddin Efendi mahzarında 
takrîr-i da‘vâ ve tasvîr-i müdde‘â edip müteveffâ-yı mezbûr Ahmed Çelebi Bey 
terekesinden olup mahalle-i mezbûrda vâki‘ bir tarafdan mûmâ-ileyh Atâullâh 
Efendi’nin tasarrufunda olan vakıf menzil ve bir tarafdan Osman Efendi vak-
fı olan menzil ve iki tarafdan tarîk-i âm ile mahdûd hâriciyyesinde tabaka-i 
ulyâsında altı bâb oda ve bir mâbeyn odası ve bir sofa ve bir cihân-nümâ ve bir 
kenîfi ve tabaka-i süflîsinde bir ahır ve bi’r-i mâ ve zât-ı eşcâr-ı müsmire ve gayr-ı 
müsmire bahçeyi ve dâhiliyyesinde fevkānî dört bâb oda ve iki kiler ve bir kenîf 
ve tahtında iki matbah ve bir hamam ve kenîfi müştemil menzilden beş sehim-
den müvekkilim merkūme Emine Hâtun hisse-i şer‘iyye-i şâyi‘ası olan üç sehimi 
bi cümleti’t-tevâbi‘ ve’l-levâhık bey‘ ve kabz-ı semenine beni vekîl edip ben dahi 
vekâlet-i mezbûreyi kabûl etmekle târih-i kitâbdan bir gün mukaddem menzil-i 
mezbûrdan müvekkilim mezbûre Emine Hâtun’un hisse-i şâyi‘ası olan üç sehi-
mi bi cümleti’t-tevâbi‘ ve’l-levâhık mûmâ-ileyh Atâ[ullâh] Efendi’ye tarafeyn-
den îcâb ve kabûlü hâvî şurût-ı müfside[den] ârî bey‘-i kat‘î ile bin dokuz yüz 
elli esedî guruşa bey‘ ve temlîk, ol dahi iştir[â] ve temellük ve kabûletmiş idi hâlâ 
mûmâ-ileyh Atâullah Efendi’ye mebî‘-i mezbûru teslîm ve semen-i mezbûru ye-
dinden kabz murâd ettiğimde mûmâ-ileyh Atâullah Efendi mebî‘-i mezbûr[u] 
teslîm ve semen-i mezbûru bana edâdan imtinâ‘ eder mûmâ-ileyh Atâullah 
Efendi’ye suâl olunup mebî‘-i mezbûru yedimden kabza ve semen-i mezbûru 
bana edâya tenbîh olunmak matlûbumdur dedikde gıbbe’s-suâl mûmâ-ileyh 
Atâullah Efendi cevâbında târih-i kitâbdan bir gün mukaddem beynimizde ber 
vech-i muharrer bey‘ ve şirâ cârî olmuş idi lâkin mebî‘-i mezbûru teslîm etmem, 
zirâ‘ ben havf ederim ki müvekkile-i mezbûre Emine Hâtun gelip vekâlet-i 
mezbûresini inkâr edip mebî‘-i mezbûr helâk ve mâzide? bir noksân hâsıl olup 
bana tazmîn etmekle zarar terettüb eder müdde‘î-i merkūm Abdülbâkī Efen-
di vekâlet-i mezbûresini isbât eylesin deyicek müdde‘î-i merkūmdan ber vech-i 
muharrer vekâletine beyyine taleb olundukda müvekkile-i mezbûre Emine 
Hâtun’un zâtını ma‘rifet-i şer‘iyye ile ârifân olup mahmiye-i mezbûrede Kürk-
çübaşı mahallesi sâkinlerinden fahrü’l-müderrisîn Halil Çelebi b. el-merhûm 
Altıparmak İbrahim Efendi ve Hobyar mahallesi sâkinlerinden Ramazan Çele-
bi b. Ahmed nâm kimesneler li ecli’ş-şehâde meclis-i şer‘a hâzırân olup istişhâd 
olundukda [139a] fi’l-hakīka müvekkile-i mezbûre Emine Hâtun müteveffâ-yı 
mezbûrun terekesinden olup mahalle-i mezbûrda vâki‘ hudûd-ı mezkûre ile 
mahdûd olan, mârrü’z-zikr menzilden hisse-i şer‘iyye-i şâyi‘ası olan üç sehi-
mi bi cümleti’t-tevâbi‘ ve’l-levâhık semen-i mezbûr bin dokuz yüz [elli] esedî 
guruşa mûmâ-ileyh Atâullah Efendi’ye bey‘ ve kabz-ı semene tarafından zev-
ci müdde‘î-i merkūm Abdülbâkī Efendi’yi bizim huzûrumuzda vekîl edip ol 
dahi vekâlet-i mezbûreyi kabûl etmiş idi biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebince müdde‘î-i mezbûrun 
ber vech-i muharrer vekâletine ba‘de’l-hükmi’ş-şer‘î mebî‘-i mezbûru teslîm ve 
semen-i mezbûru müdde‘î-i mezbûra edâya mûmâ-ileyh Atâullah Efendi’ye 
tenbîh olundukdan sonra müdde‘î-i merkūm Abdülbâkī Efendi meclis-i şer‘-i 







şerîfde mûmâ-ileyh Atâ[ullâh] Efendi mahzarında ikrâr ve takrîr-i kelâm edip 
ânifen tenbîh olunduğu üzre mûmâ-ileyh Atâullah Efendi mebî‘-i mezbûru ye-
dimden teslîm ve semen-i mezbûr bin dokuz yüz elli guruşu bana edâ ve teslîm 
ben dahi yedinden tamâmen ahz u kabz eyledim dedikde gıbbe’t-tasdîki’ş-şer‘î 
ve’t-tahkīki’l-mer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Sâbıkan Medîne-i Münevvere kadısı olan hâfız Abdurrahman 
Efendi, fahrü’l-müderrisînü’l-kirâm Aydıncıklı? Mehmed Efendi, mefharü’l-
kuzâti’l-İslâm İsâ Efendizâde Abdullah Efendi, fahrü’l-kuzât Yahya Efendi b. 
Ali Efendi, fahrü’l-müderrisînü’l-kirâm Tefsîrzâde? Atâullah Efendi, fahrü’l-
mehâdîmü’l-kirâm Abdullah Efendizâde Ali Efendi ve gayruhüm mine’l-hâzırîn.

510 [139a-1] At satıcısı Sefer b. Hüseyin’e ortaklarından Mehmed 
b. Gazanfer’in borçlu olduğu
Canbâz tâ’ifesinden bâ‘is-i hâze’l-kitâb Sefer b. Hüseyin meclis-i şer‘-i şerîfde 
tâ’ife-i mezbûreden Mehmed b. Gazanfer nâm kimesne mahzarında üzerine 
da‘vâ ve takrîr-i kelâm edip mezbûr Mehmed ile şerîkleri olan hâzırân bi’l-meclis 
Ramazan ve Hasan ve gāib [an]i’l-meclis Receb ma‘lûm bârgir bahâsından dok-
san dört esedî guruş hakkım olup meblağ-ı mezbûrun elli guruşunu mezbûrûn 
yedlerinden ahz u kabz edip bâkī kırk dört guruş için beni mezbûrûn Ramazan 
ve Hasan ve Receb mezbûr Mehmed üzerine havâle etmekle ben dahi mezbûr 
Mehmed ile havâle-i mezbûreyi kabûl etmiş idim hâlâ mezbûr Mehmed’e suâl 
olunup meblağ-ı bâkī-i mezbûr vekâleten ve havâleten mezbûreye binâen bana 
edâ ve teslîme mezbûr Mehmed’e tenbîh olunmak matlûbumdur, gıbbe’s-suâl 
mezbûr Mehmed cevâbında kaziyye minvâl-i muharrer üzre olduğu bi tav‘ihî 
ikrâr ve i‘tirâf etmeğin mûcebince meblağ-ı bâkī-i mezbûru müdde‘î-i mezbûr 
Sefer’e edâ ve teslîm[e] mezbûr Mehmed’e tenbîh olunmağın mâ vaka‘a bi’t-
taleb ketb olundu.
Fi’l-yevmi’s-sânî [139b] aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Hasan Çelebi b. Ahmed, İbrahim Çe-
lebi b. Ahmed, Ebûbekir b. Hüseyin, el-Hâc Kasım b. Receb ve gayruhüm.

511 [139b-1] At satıcısı Ahmed b. Bâli’ye ortaklarından Mehmed 
b. Gazanfer’in borçlu olduğu
Canbâz tâ’ifesinden olup mahmiye-i İstanbul’da Çukur mahalle sâkinlerinden 
bâ‘is-i hâze’l-kitâb Ahmed b. Bâli nâm kimesne meclis-i şer‘-i şerîfde tâ’ife-i 
mezbûreden Mehmed b. Gazanfer mahzarında üzerine da‘vâ ve takrîr-i kelâm 
edip mezbûr mahalle ile şerîkleri olan hâzırân bi’l-meclis Ramazan ve Ha-
san ve gāib ani’l-meclis Receb nâm kimesneler bundan akdem yedimde iştirâ 
ve kabz ile mehri beynimizde ma‘lûm bârgir bahâsından hakkım olan yetmiş 
buçuk guruş için beni mezbûrân ve Hasan ve Receb şerîkleri mezbûr Meh-
med üzerine havâle etmekle ben dahi mezbûr Mehmed ile havâle-i mezbûreyi 
kabûletmiş idim hâlâ mezbûr Mehmed’e suâl olunup asâleten ve havâleten edâ 
ve teslîme mezbûr Mehmed’e tenbîh olunmak matlûbumdur dedikde gıbbe’s-
suâl mezbûr Mehmed kaziyye minvâl-i muharrer üzre olduğunu ikrâr ve i‘tirâf 
etmeğin mûcebince meblağ-ı mezbûr yetmiş buçuk guruşu müdde‘î-i mezbûra 
edâ ve teslîme mezbûr Mehmed’e tenbîh olunmağın mâ vaka‘a bi’t-taleb ketb 
olundu.
Fi’l-yevmi’s-sânî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Hasan Çelebi b. Ahmed, İbrahim Çe-
lebi b. Ahmed, Ebûbekir b. Hüseyin, Ali b. Ömer ve gayruhüm.

512 [139b-2] Takyeci Camii mahallesinden Hatice bt. Mustafa’nın 
Süleyman b. Abdullah’tan muhâla‘a yoluyla boşandığı
Mahmiye-i İstanbul’da hısnı ebvâbından Topkapısı hâricinde Takyeci Câmi‘i 
mahallesi sâkinelerinden Hatice bt. Mustafa nâm hâtun mahfil-i kazâda, zevc-i 
dâhili bâ‘is-i hâze’l-kitâb Süleyman b. Abdullah nâm kimesne mahzarında 
ikrâr ve takrîr-i kelâm edip zevcim mezbûr Süleyman zimmetinde mütekar-
rir ve ma‘kūdun-aleyh olan iki bin beş yüz akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre zevcem mezbûr Süleyman ile muhâla‘a-i sahîha-i şer‘iyye ile muhâla‘a edip 
ol dahi muhâla‘a-i mezbûreyi kabûl ettikden sonra hukūk-ı zevciyyete ve gayra 
müte‘allika âmme-i da‘vâdan ben zevcim mezbûr Süleyman’ın zimmetini ibrâ 
ve iskāt edip ve mezbûr Süleyman dahi mukaddemâ kendi malım ile bana iştirâ 
ediverdiği beynimizde ma‘lûm bârgir ve talika semenlerine malından on üç gu-
ruş zam etmekle meblağ-ı mezbûr on üç esedî guruşdan ve hukūk-ı zevciyye-
te ve târih-i kitâba gelinceye beynimizde cereyân eden ahz u i‘tâ ve mu‘âmelât-ı 
şettâya müte‘allika âmme-i de‘âvâdan benim zimmetimi ibrâ ve iskāt eyledi de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene seb‘a ve semânîn ve elf.
Şuhûdü’l-hâl: el-Hâc Yusuf b. Abdullah, İbrahim Çelebi b. Mehmed, Hüseyin b. 
Mustafa, Mahmud Çelebi b. İsmail, Mahmud b. Mehmed, Muharrem b. Şaban, 
Hamza Beşe b. Mustafa, es-Seyyid Mustafa Çelebi b. Ali ve gayruhüm.







513 [140a-1] Mustafa Ağa b. Ali’nin es-Seyyid Mehmed b. Ahmed Ağa 
ile birbirlerinin zimmetlerini ibrâ ettikleri
Min hattıhî
Mahmiye-i İstanbul’da Koca Mustafa Paşa mahallesi sâkinlerinden fahrü’l-
akrân Mustafa Ağa b. Ali nâm kimesne meclis-i şer‘-i hatîr-i lâzımü’t-tevkīrde 
bâ‘is-i hâze’l-kitâb es-Seyyid Mehmed b. Ahmed Ağa nâm kimesne mahzarın-
da ikrâr ve takrîr-i kelâm edip bundan akdem mezbûr es-Seyyid Mehmed zim-
metinde cihet-i karz-ı şer‘îden hakkım olan altmış iki guruş ve Edirne’ye git-
tiğimizde emri ile bi şarti’r-rücû‘ râh ve sâir mesârifine otuz sekiz guruş ve 
berât ve ruûs ve tezkire harclarına elli guruş min haysi’l-mecmû‘ zimmetinde 
hakkım olan yüz elli guruşu mezbûr es-Seyyid Mehmed’den taleb ve da‘vâ ey-
lediğimde, ol dahi ikrâr ettiğinden sonra edâdan imtinâ‘ etmekle beynimizde 
nizâ‘-ı küllî vukū‘undan sonra muslihûn tavassut edip mezbûr es-Seyyid Meh-
med ile beynimizde otuz altı guruş üzerine inşâ-i akd-i sulh eylediklerinde ben 
dahi sulh-i mezbûru kabûl ve bedel-i sulh olan meblağ-ı mezbûru merkūm es-
Seyyid Mehmed’in emri ile Pîrî Paşa vakfından bin seksen altı senesine mahsûb 
olmak üzre nezâret vazîfesi olup mütevellîsi olan Abdülbâkī nâm kimesneden 
ahz ve istihlâk eylediğim otuz altı guruşa takās edip mezbûr es-Seyyid Meh-
med dahi mukāssa ve kabûl ettiğinden sonra husûs-ı mezbûra müte‘allika 
da‘vâdan mezbûr es-Seyyid Mehmed’in zimmetini ibrâ ve iskāt edip ve mezbûr 
es-Seyyid Mehmed dahi bedel-i sulh-i mezkûra ve bundan akdem vefât eden 
babası merkūm Ahmed Ağa’nın terekesinden ve sâir beynimizde cereyân eden 
hukūka müte‘allika âmme-i de‘âvâdan benim zimmetimi ibrâ ve iskāt eyledi de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: es-Seyyid Ahmed Ağa b. Mehmed Ağa, Mehmed Çavuş b. (  ) 
çavuşân-ı nakībü’l-eşrâf, müteferrika İbrahim Çavuş, es-Seyyid Mehmed Çavuş, 
Mustafa Çavuş el-Mübâşir, Şeyhzâde Mehmed Çelebi, Fahrü’l-akrân Yıldızzâde 
Mehmed Çelebi b. Abdullah Çelebi.

514 [140a-2] Ümmügülsüm Vakfı’nın İstadola bt. Menteş’teki alacağını 
mütevellisi Mehmed Beşe’nin tahsil ettiği
Sâhibetü’l-hayrâ[t] Ümmügülsüm nâm hâtunun vakfına hâlâ mütevellî olan 
Mehmed Beşe b. Mehmed nâm kimesne meclis-i şer‘-i şerîfde bâ‘is-i hâze’s-sifr 
İstadola bt. Menteş nâm yahudi’ye muvâcehesinde bi’t-tevliyye ikrâr ve takrîr-i 
kelâm edip mezbûre İstadola’nın vakf-ı mezbûra zimmetinde vâcibü’l-edâ iki 
yüz guruş deyni olmağla mezbûre İstedala meblağ-ı mezbûrun yüz elli beş 
guruşu[nu] bana edâ ve teslîm ben dahi yedinden ahz u kabz eylediğimden 
sonra kırk beş guruşu mukāta‘asından dahi iki zirâ‘ al üzerine çukasını bana 
def ‘ ve teslîm ben dahi yedinden ahz u kabz eyledim ba‘de’l-yevm mâl-ı vakf-ı 
mezbûrdan mezbûre İstadola zimmetinde bir akçe ve bir habbe bâkī kalmadı 
dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Efendi b. Ramazan, Mustafa b. Şaban, Abdullah Çelebi 
b. Ahmed, Receb Çelebi b. Osman, İsmail b. Mustafa, Süleyman Beşe el-Mübâşir.

515 [140b-1] At satıcısı Markos’a Mehmed b. Gazanfer’in borçlu olduğu
Canbâz tâ’ifesinden olup mahmiye-i İstanbul’da Hamamcı Muhyiddin mahal-
lesi sâkinlerinden Markos nâm zimmînin babası ve tarafından husûs-ı âti’l-
beyâna vekîl olduğu nehc-i şer‘î üzre sâbit olan bâ‘is-i hâze’l-kitâb Avanos v. 
Demi nâm zimmî meclis-i şer‘-i şerîfde tâ’ife-i mezbûreden Mehmed b. Ga-
zanfer nâm kimesne mahzarında üzerine da‘vâ ve takrîr-i kelâm edip mezbûr 
Mehmed ile şerîkleri olan hâzırân bi’l-meclis Ramazan ve Hasan ve gāib ani’l-
meclis Receb nâm kimesneler zimmetlerinde bundan akdem müvekkilim 
mezbûr Markos’un yedinden iştirâ ve kabz ettikleri beynlerinde ma‘lûm bârgir 
bahâsından yirmi üç guruş hakkı olmağla meblağ-ı mezbûr yirmi üç guruşu 
bi’l-vekâle mezbûrûndan taleb ve da‘vâ ettiğimde mezbûrûn Ramazan ve Ha-
san ve Receb dahi şerîkleri mezbûr Mehmed üzerine meblağ-ı mezbûr için beni 
havâle ettiklerinde ben dahi mezbûr Mehmed ile havâle-i mezbûreyi kabûletmiş 
idim hâlâ mezbûr Mehmed’e suâl olunup meblağ-ı mezbûru asâleten ve havâle-i 
mezbûreye binâen bana edâ ve teslîme tenbîh olunmak matlûbumdur dedikde 
gıbbe’s-suâl mezbûr Mehmed cevâbında kaziyye minvâl-i muharrer üzre oldu-
ğu bi tav‘ihî ikrâr ve i‘tirâf etmeğin mûcebince meblağ-ı mezbûr yirmi üç guru-
şu müdde‘î-i mezbûra edâ ve teslîme mezbûr Mehmed’e tenbîh olunmağın mâ 
vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Hasan Çelebi b. Ahmed, İbrahim Çelebi 
b. Mehmed, Ebûbekir b. Hüseyin, el-Hâc Kasım b. Receb ve gayruhüm.

516 [140b-2] Molla Ahaveyn mahallesinden Muharrem Çelebi 
b. Zeyneddin’in para vakfı kaydı
[Arapça] Sicilde bahsedilenler huzûrumda cereyân etti. vakfın husûsan ve 
umûmen sıhhatine ve lüzûmuna eimme-i eslâf beynindeki ihtilâfı bilerek ve 
hüküm şartlarına ri‘âyet ederek hükm ettim. Ben fakīr, medîne-i mahmiye-i 
Kostantıniyye müvellâsı Abdülkādir’i -ufiye anhü-.
Elhamdü lillâhi’l-vâkıf alâ niyyâtı ibâdihi’s-sâlihîn ve’s-salâti ve’s-selâmü alâ rasûlihî 
Muhammedin el-meb‘ûsi rahmeten li’l-âlemîn ve alâ âlihi’l-ebrâr ve ashâbihi’l-
ihtiyâr ecma‘în, ammâ ba‘d işbu kitâb-ı sıhhat-nisâbın tahrîrine bâ‘is ve bâdî oldur 
ki Dârü’l-hilâfeti’l-aliyye Kostantıniyye el-mahmiyye’de Molla Ahaveyn mahallesi 
sâkinlerinden mefharü’l-emâsil ve’l-a‘yân Muharrem Çelebi b. Zeyneddin meclis-i 
şer‘-i şerîfde vakf-ı âti’z-zikre li ecli’t-tescîl ve li emri’l-itmâm ve’t-tesbîl mütevellî 
nasb eylediği fahrü’l-akrân Ahmed Ağa b. Mehmed mahzarında ikrâr ve takrîr-i 
kelâm edip hasbeten lillâhi’l-meliki’l-A‘lâ ve haseneten li rûhi rasûlihi’l-müctebâ 
etyab-ı mâl ve enfes-i menâlimden yüz esedî guruşumu ifrâz ve kemâl-i imtiyâz 
ile mümtâz kıldığımdan sonra vakf-ı müeyyed ve haps-i muhalled ile vakf [141a] 
edip şöyle şart eyledim ki meblağ-ı mezbûr yed-i mütevellî ve rehn-i kavî ve kefîl-i 
melî ya ikisinden biri ile alâ vechi’l-hilâl istirbâh ve istiğlâl olunup bi fazli’llâhi’l-
meliki’l-Müte‘âl hâsıl olan bey‘ ve nemâsından yevmî birer akçesi mahmiye-i 
mezbûrede merhûm Mesih Paşa câmi‘-i şerîfi ve ma‘bed-i latîfinde müezzin olan 
dört nefer kimesneden her birine verilip anlar dahi mukābelesinde câmi‘-i şerîf-i 
mezbûrda a‘kāb-ı salât-i hamsede on birer kere salavât-ı şerîfe kırâ’ati için hâzır 
olan müslimîne nidâ ve i‘lâm edip ba‘de’l-kırâ’at bir Fâtiha-i şerîfe tilâvet edip 
sevâbını rûhuma ihdâ eyleyeler ve vazîfe-i mezkûreden fazla cihet-i tevliyyet olup 
mütevellî mutasarrıf ola. Mezbûr Ahmed Ağa hayâtında oldukça vakf-ı mezbûra 
mütevellî ola ve câmi‘-i şerîfe merkūm müezzinleri ve mahalle-i mezbûre ahâlîsi 
vakf-ı mezbûra hasbî nezâret eyleyeler ve mürûr-ı eyyâm ve kürûr-ı a‘vâm ile 
şurût-ı mezbûreye ri‘âyet müte‘azzir olursa galle-i vakf-ı mezbûr mutlakā fukarâ-i 
müslimîne sarf oluna deyû ta‘yîn ve kabûl ve tebyîn-i şurût edip meblağ-ı mezbûr 
yüz guruşu mütevellî-i mezbûr Ahmed Ağa’ya teslîm ol dahi vakfiyet üzre kabz ve 
tesellüm edip sâir mütevellîler evkāfda tasarruf ettikleri gibi tasarruf eyledi dedik-
de gıbbe’t-tasdîki’ş-şer‘î vâkıf-ı mezbûra da‘vâ-yı rücû‘a şürû‘ edip vakf-ı nukūd ve 
âna müteferri‘ olan şurût ve kuyûd inde’l-eimmeti’s-selâse nâ-câiz ve nâ-meşrû‘ ol-
mağla vakf-ı mezbûrumdan rücû‘ eyledim, mütevellî-i mezbûr meblağ-ı mezbûru 
bana red ve teslîm eylesin dedikde mütevellî-i reşîd cevâb-ı bâ sedîde mütesaddî 
olup eğerçi vakf-ı nukūd ve ona müteferri‘ olan şurût ve kuyûdda her hâl bast 
olunan minvâl üzredir, lâkin vakf-ı nukūd İmâm-ı Züfer’den Ensârî rivâyeti üzre 
sahîhdir, rivâyet-i mezbûre üzerine binâen vakf-ı mezbûrun sıhhatine hüküm ta-
leb ederim deyû red ve teslîmden imtinâ‘ edip hâkim-i muvakki‘-i sadr-ı kitâb 
bi tevkī‘ihi’ş-şerîfi’l-müstetâb tûbâ-lehû ve hüsnü me’âb hazretleri huzûrunda 
müterâfi‘ân ve her biri mübtegāsınca fasl ve hasma tâlibân olduklarında, hâkim-i 
mûmâ-ileyh dahi taraf-ı vakfı evlâ görüp, bu bâbda kavl-i müftâ bihmezbûra olduğuna binâen vakf-ı mezbûrun sıhhatinde hüküm ettiğinden sonra 
vâkıf-ı mezbûr inân-ı kelâmını semt-i âhara sârif olup eğerçi hükm-i mezbûr ile 
vakf-ı mezkûr sıhhat buldu, lâkin İmâm-ı A‘zam ve hümâm-ı efham Ebû Hanîfe 
el-Kûfî -cûziye hayre’l-cezâ ve kûfiye- hazretleri katında lüzûmu müstelzim olma-
mağla, benim için tekrâr rücû‘a miknet ve ibtâl-i vakf-ı mezbûra kudret olmağın 
vakf-ı mezbûrumdan rücû‘ eyledim dedikde meblağ-ı [141b] mezbûru bana edâ 
ve teslîm eylesin dedikde mütevellî-i merkūm dahi tekrâr cevâb verip rivâyet-i 
mezkûre üzre vakf-ı mezbûrun sıhhatine hüküm olmağla sâir eimme kavl-i 
şerîfleri üzre sahîh olup sıhhat ise lâ-siyemâ ba‘de’t-teslîm ile’l-mütevellî İmâmeyn-i 
Hümâmeyn -rahimehumallâhü te‘alâ- hazretleri katında lüzûmundan müfârık 
değildir deyû red ve teslîmden ibâ ve lüzûm-ı vakf-ı mezbûra kazâ iltimâsıyla 
tekrâr mürâfa‘a olduklarında, hâkim-i mûmâ-ileyh hazretleri dahi İmâmeyn-i 
Hümâmeyn kavl-i şerîfleri üzre vakf-ı mezbûrun lüzûmuna dahi hükm etmeğin 
min ba‘d vakf-ı mezbûr sahîh ve lâzım olup naks ve nakzına mecâl muhâl oldu fe-
men beddelehû ba‘demâ semi‘ahû fe-innemâ ismuhû ale’l-lezîne yübeddilûnehû 
inna’llâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm, cerâ zâlike ve 
hurrire fî gurreti şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ahmed Efendi b. Ali [el-]İmâm, Mustafa Halîfe b. Mehmed 
Müezzin-i Molla Ahaveyn, Mehmed Halîfe b. Rıdvan Müezzin-i Mesih Paşa, 
Hasan Efendi b. Mehmed, Halil b. Mustafa, Mehmed b. Mustafa Müezzin, Süley-
man Efendi imâm-ı Mesih Paşa, İmâm Ali Efendi, Ahmed Çelebi b. Yusuf, Os-
man Halîfe el-Müezzin, İbrahim Çelebi el-Müezzin.

517 [141b-1] Vefat eden Abdullah Efendi b. Sefer’in Ahmed 
b. Mehmed’deki alacağının vasî Hasan b. Kasım tarafından 
tahsil ettiği
Vilâyet-i Anadolu’da Bolu sancağında Çarşamba kazâsına tâbi‘ Kılıçlı nâm kar-
ye ahâlîsinden iken vefât eden Abdullah Efendi b. Sefer nâm kimesnenin has-
ren vârisi olan Hasan b. Kasım nâm kimesne meclis-i şer‘de bâ‘is-i hâze’l-kitâb 
Ahmed b. Mehmed nâm kimesne muvâcehesinde ikrâr ve takrîr-i kelâm edip 
mezbûr Ahmed mûrisim merkūm Abdullah Efendi fevt oldukda terekesinden 
bir Mushaf-ı şerîf ve bir re’s doru bârgir ve bir köhne paça kürk ile altmış altı yal-
dız altınını ahz u kabz ve istihlâk etmekle bundan akdem eşyâ-i mezbûremi ve 
meblağ-ı mezbûru mezbûr Ahmed’den da‘vâ eylediğimde, ol dahi inkâr etmekle 
beynimizde münâza‘ât-ı kesîre vâki‘ olmuş idi el-hâletü hâzihî muslihûn tavassut 
edip mezbûr Ahmed ile beynimizde kırk esedî guruş üzerine inşâ-i akd-i sulh et-
tiklerinde ben dahi sulh-i mezbûru kabûl ve bedel-i sulh olan meblağ-ı mezbûr 
kırk guruşun on bir buçuk esedî guruşu mezbûr Ahmed yedinden alıp kabz edip 
bâkī yirmi buçuk esedî guruşundan ve tereke-i müteveffâ-yı mezbûrun sâir te-
rekesine müte‘allika âmme-i da‘vâdan mezbûr Ahmed’in zimmetini ibrâ ve iskāt 
eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fi’l-yevmi’l-âşir min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mustafa Efendi b. Hüseyin, Mehmed Efendi b. Ahmed, Osman 
Efendi b. Hüseyin, Mustafa Efendi b. Yusuf, Mustafa Çelebi b. Hüseyin.

518 [141b-2] Tersane emini Yusuf Efendi’nin bağını el-Hâc Mustafa 
Ağa b. Abdullah’a sattığı
Bi’l-fi‘l Tersâne-i âmire emîni olan umdetü’l-emâcid ve’l-ekârim Yusuf Efendi ta-
rafından husûs-ı âti’l-beyâna vekîl olduğu Mehmed Çelebi b. Ahmed ve el-Hâc 
Ali Çelebi b. Mustafa nâm kimesneler şehâdetleri ile şer‘an sâbit olan Ahmed 
Efendi [b.] Receb nâm kimesne meclis-i şer‘-i şerîfde bâ‘is-i hâze’l-kitâb el-Hâc 
Mustafa Ağa b. Abdullah nâm kimesne mahzarında bi’l-vekâle ikrâr ve takrîr-i 
kelâm edip müvekkilim mûmâ-ileyh Yusuf Efendi silk-i mülkünde münselik olup 
mahmiye-i Edirne’ye tâbi‘ Azadlı nâm karyede vâki‘ bir tarafdan Âşıkoğlu Mus-
tafa nâm kimesne bağı ve bir tarafdan Sado v. Niko nâm zimmî bağı ve bir taraf-
dan Gogo v. Yani nâm zimmî bağı ve bir tarafdan dere ile mahdûd dört dönüm 
mülk bağını, bi cümleti’t-tevâbi‘ ve’l-levâhık mezbûr el-Hâc Mustafa Ağa’ya ta-
rafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i [142a] 
şer‘î ile üç bin akçeye bey‘ ol dahi minvâl-i muharrer üzre iştirâ ve kabûl eyle-
dikden sonra semeni olan meblağ-ı mezbûr üç bin [akçe]yi mezbûr Mustafa Ağa 
yedinden bi’t-tamâm ve’l-kemâl ahz u kabz edip mârrü’z-zikr bağı mahallinde 
kabz ve tasarrufa mezbûr Mustafa Ağa’yı taslît eyledi ba‘de’l-yevm zikr olunan 
bağ mezbûr Mustafa Ağa’nın mülk-i müşterâsıdır, keyfe mâ yeşâ’ ve yahtâr muta-
sarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ömer Çelebi [b.] Cafer, Ali Efendi b. Süleyman, Ahmed Ağa b. Yu-
suf, Eyyûb Dede b. İbrahim Çelebi, Ahmed Çelebi el-münâdî? ve gayruhüm 
mine’l-hâzırîn.

519 [142a-1] Emetullah bt. Yusuf Beşe’nin evinin vârisleri tarafından 
Muharrem Çelebi b. Ahmed Efendi’ye satıldığı
Mahmiye-i İstanbul’da Mi‘mar Sinan mahallesi sâkinlerinden iken bundan ak-
dem vefât eden Emetullah bt. Yusuf Beşe’nin verâseti, vâlidesi Kâtibe bt. Abdullah 
nâm hâtun ile li üm kız karındaşı Hatice bt. Osman ve li ebeveyn ammi oğulla-
rı Ali Beşe ve Mahmud ve Tanrıverdi nâm kimesnelere münhasıra olup ba‘dehu 
mezbûre Hatice dahi vefât edip verâseti vâlidesi mezbûre Kâtibe’ye ve babası 
mezbûr Osman’a ve ecri mezbûrûn Ali Beşe ve Mahmud ve Tanrıverdi’den her 
birine isâbet eylediği şer‘an sâbit oldukdan sonra mezbûr Ali Beşe kendi tara-
fından asâleten ve mezbûre Kâtibe ile mezbûrân Mahmud ve Tanrıverdi taraf-
larından husûs-ı âti’l-beyâna vekîl olduğu mezbûre Kâtibe’nin zâtını ma‘rifet-i 
şer‘iyye ile ârifân Hasan Beşe b. Murad ve Mehmed Çelebi b. Ahmed nâm ki-
mesneler şehâdetleri ile şer‘an vekâleti sâbite olmağla vekâleten meclis-i şer‘-i 
şerîfde mefharü erbâbü’t-tahrîr ve’l-kalem sâhib-i hâze’l-kitâb Muharrem Çe-
lebi b. Ahmed Efendi mahzarında ikrâr ve takrîr-i kelâm edip arsasının Kara 
Emin nâm sâhibü’l-hayrın vakfına ayda on iki akçe icâre-i müeccelesi olup ebni-
yesi müteveffât-ı mezbûre Emetullah’ın terekesinden olup mahalle-i mezbûrede 
vâki‘ bir tarafdan Süleyman Çelebi menzili ve bir tarafdan es-Seyyid Ali Efen-
di menzili ve bir tarafdan Mevlânâzâde Mustafa Çelebi menzili ve bir tarafdan 
tarîk-i âm ile mahdûd iki bâb oda ve bir matbah ve bi’r-i mâyı müştemil men-
zilin ebniyesinden benim ve mezbûrûn Kâtibe ve Mahmud ve Tanrıverdi’nin 
bi tarîki’l-münâsahati’ş-şer‘iyye on sekiz sehimden hisse-i şer‘iyyemiz olan on 
altı sehimi, bi cümleti’t-tevâbi‘ ve’l-levâhık merkūm Muharrem Çelebi’ye tara-
feynden îcâb ve kabûlü hâvî bey‘-i kat‘î ile on altı bin akçeye bey‘ ve teslîm ar-
sasını dahi izn-i mütevellî ile meccânen ferâğ ve tefvîz ol dahi iştirâ ve tesel-
lüm ve tefevvüz ve kabûl ettiğinden sonra semen-i mezbûr [142b] on altı bin 
akçeyi bana edâ ve teslîm ben dahi tamâmen ahz u kabz eyledim ba‘de’l-yevm 
menzil-i mezbûrun ebniyesinin on sekiz sehimden on altı sehmi mezbûr Mu-
harrem Çelebi’nin mülk-i müşterâsıdır ve arsası hakk-ı müfevvezidir dedikde 
gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ahmed Çelebi b. Memi el-Müezzin, Mehmed Çelebi b. Ahmed, 
Süleyman Çelebi b. Abdi el-küttâbî, Yusuf Beşe b. Abdullah, Musa Beşe b. Hasan.

520 [142b-1, Arapça] Hatice bt. Ahmed için babası üzerine nafaka takdiri
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, babası gāib olan Hatice bt. Ahmed nâm sagīrenin na-
fakası kisvesi ve sâir havâic-i zarûriyyesi için medîne-i mahmiye-i Kostantıniy-
ye mahallâtından Çıkrıkçı Kemal mahallesinde sâkine olan râfi‘atü hâze’l-kitâb 
Safiye bt. Ebûbekir nâm annesi ve hâdinesinin talebiyle mezbûr babası üze-
rine zeyilde mezkûr tarihden râyicü’l-vakt yevmî beş akçe farz ve takdîr etti 
hâkim sonra meblağ-ı mefrûzu sagīrenin havâic-i lâzımesine sarf etmeye ve 
vakt-i hâcette istidâne edip ele geçtiğinde gāib-i mezbûra rücû‘ etmeye mezbûre 
Safiye’ye izin verdi.
Cerâ zâlike ve hurrire fi’l-yevmi’s-sânî aşer min şehri Rebî’ilâhir sene seb‘a ve 
semânîn ve elf.
Şuhûdü’l-hâl: İbrahim Çelebi b. Ahmed, Hasan Çelebi b. Ahmed, Abdullah Efen-
di b. el-Hâc Veli, Abdurrahman Efendi b. Mustafa, Osman Çelebi b. Ömer

521 [142b-2] el-Hâc Muhyiddin mahallesinden Havvâ bt. Abdullah’ın 
bütün eşyasını ve alacağını ölümü halinde kocası Sâlih Çelebi 
b. Halil’e vasiyet ettiği
Mahmiye-i İstanbul’da el-Hâc Muhyiddin mahallesi sâkinelerinden olup zâtı 
mahalle-i mezbûre sükkânından Osman b. Nasûh ve Ali Çelebi b. Osman nâm 
kimesneler ta‘rîfleri ile mu‘arrefe olan Havvâ bt. Abdullah nâm hâtun meclis-i 
şer‘-i hatîr-i lâzımü’t-tevkīrde zevc-i dâhili bâ‘is-i hâze’l-kitâb Sâlih Çelebi b. 
Halil nâm kimesne mahzarında ikrâr-ı tâm ve ta‘bîr ani’l-merâm edip ben bi 
emrillâhi te‘âlâ dâr-ı fenâdan dâr-ı bekāya intikāl ve i[r]tihâl eylediğimde ye-
dimde mülküm hakkım olan eşyâ-i memlûkemden iki döşek ve iki kilim ve üç 
yorgan ve üç minder ve altı yastık ve iki tencere ve dört sahan ve bir baklava 
tepsisi ve bir tava ve bir leğen ve bir ibrik ve bir keyl kutusu? ve bir hamam tası 
ve iki Şam alacası ve bir kaftan ve bir ön sîm kuşak ve çift incili küpe ve bir tak-
ye ve bir peçe ve zimmetinde mütekarrir ve ma‘kūdun-aleyh olan iki bin akçe 
mehr-i müeccelimden bâkī [143a] kalan iki bin akçe hakkım ve sâir ism-i mâl 
ıtlâk olunan eşyâmın cümlesi zevcim mezbûr Sâlih Çelebi’nin olsun deyû va-
siyyet eyledim, ol dahi kabûl eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’r-râbi‘ aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mustafa b. Ali, İbrahim Çelebi b. Ahmed, Osman Beşe b. Ömer, 
Ebûbekir b. Hüseyin, Mehmed b. Mehmed, Mahmud b. İsmail, Mustafa Çelebi 
b. Ahmed ve gayruhüm.

522 [143a-1] Ayşe Hanım ve kocası Mustafa Ağa’nın evlerini Şehid 
Mehmed Paşa evkafına bey‘ bi’l-istiğlâl yoluyla sattıkları
Mahmiye-i İstanbul’da (  ) mahallesinde sâkin olup merhûm Şehîd Mehmed 
Paşa’nın evkāfına meşrûtiyyet üzre mütevellî olan Ali Bey b. Ahmed’in umûr-ı 
tevliyyetini ikāmete kāimmakāmı olan Abdülbâkī Ağa b. Mustafa nâm kimes-
ne meclis-i şer‘-i şerîfde mahmiye-i merkūmede Molla Gürânî mahallesinde 
sâkine umdetü’l-muhadderât Ayşe Hanım bt. Kasım Ağa nâm hâtunun zevci ve 
tarafından husûs-ı âti’l-beyâna vekîli olduğu nehc-i şer‘î üzre sâbit olan bâ‘is-i 
hâze’l-kitâb Silivrilizâde demekle ma‘rûf Mustafa Ağa b. Mehmed mahzarında 
ikrâr ve takrîr-i kelâm edip mezbûrân Mustafa Ağa ve Ayşe Hanım ale’l-iştirâk 
yedlerinde mülkü olup mahalle-i mezbûrede vâki‘ bir tarafdan tarîk-i âm ve bir 
tarafdan Mehmed Efendi veresesi mülkleri ve bir tarafdan Hatice Hâtun vakfı 
ve bir tarafdan merhûm Ebûbekir Ağa veresesi mülkleri ile mahdûd hâricen ve 
dâhilen fevkānî ve tahtânî büyût-ı adîde ve hamam ve bahçe ve ahır ve su kuyu-
su ve bir kârgir mahzeni müştemil menzillerini, bin seksen beş senesi Recebi’nin 
yedinci günü bi tarîki’l-istiğlâl bana bin beş yüz esedî guruşa bey‘ ve teslîm ben 
dahi ba‘de’l-iştirâ ve’t-tesellüm semen-i mezkûr bin beş yüz guruşu mâl-ı vakf-ı 
mezbûrdan mezbûrân Mustafa Ağa ve Ayşe Hanım’a teslîm anlar dahi ahz u 
kabz eylediklerinden sonra menzil-i mahdûd-ı mezbûru ba‘de’t-tahliyyeti’ş-
şer‘iyye ve’t-tekābuzi’l-mer‘î hîn-i akidden bir sene tamâmına değin iki yüz yir-
mi beş esedî guruşa mezbûrâna îcâr ve teslîm anlar dahi ber vech-i muharrer 
istîcâr ve tesellüm ve menzil-i mezbûra ber vech-i muharrer mutasarrıf olduk-
larından sonra mezbûr Mustafa Ağa asl-ı mâl-ı vakf-ı mezbûr olan meblağ-ı 
mezbûr bin beş yüz esedî guruşun bin esedî guruşu ile menzil-i mezkûrun ücre-
tinden târih-i kitâb senesi Muharremi’nin onuncu gününe gelince on sekiz ayda 
müctemi‘ olan üç yüz on iki buçuk esedî guruşu min haysi’l-mecmû‘ bin üç yüz 
on iki buçuk esedî guruşa asâleten ve vekâleten bana edâ ve teslîm ben dahi 
yedinden ahz u kabz edip beş yüz esedî guruşu zimmetlerinde bâkī kalmış idi 
hâlâ meblağ-ı bâkī-i mezbûr beş yüz esedî guruş ile menzil-i mezkûr ücretin-
den zimmetlerinde bâkī kalan on sekiz esedî guruşu ve bir zolotayı dahi mezbûr 
Mustafa Ağa yedinden tamâmen ahz u kabz eylediğimden sonra akd-i mezbûru 
fesh ve fekk-i rehin edip yine menzil-i mezbûru [143b] mezbûrân Mustafa Ağa 
ve Ayşe Hanım’a teslîm anlar dahi tesellüm ve kabz eylediler ba‘de’l-yevm mâl-ı 
vakf-ı mezbûr olan bin beş yüz esedî guruşdan ve menzil-i mezkûr ücretin-
den mezbûrân Mustafa Ağa ve Ayşe Hanım zimmetlerinde bir akçe ve bir hab-
be bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ahmed Ağa b. Hasan, Ahmed Efendi b. (  ), el-Hâc Ramazan b. 
Ramaza[n], es-Seyyid Ahmed Efendi b. es-Seyyid Hüseyin, es-Seyyid Mehmed 
b. Pîr Mehmed.

523 [143b-1] el-Hâc Mustafa b. Hüseyin’in Kuşadası’ndaki evini 
71. yeniçeri odasına bey‘ bi’l-istiğlâl yoluyla sattığı, sonra da 
evin oda tarafından el-Hâc Halil Çelebi’ye satıldığı
Dergâh-ı âlî yeniçeri[leri]nden yetmiş birinci Samsonculara mahsûs oda 
mühimmâtiyçün mevkūfe nukūda bi’l-fi‘l mütevellî olan el-Hâc Mustafa b. 
Hüseyin nâm kimesne meclis-i şer‘-i şerîfde el-Hâc Halil Çelebi b. Mehmed 
mahzarında ikrâr ve takrîr-i kelâm edip bin seksen beş senesi Muharremü’l-
harâmı’nın onuncu [günü] medîne-i Kuşadası’na tâbi‘ Cemagil? nâm kar-
ye ahâlîsinden Ahmed Bey b. Mustafa Paşa nâm kimesne yedinde mülkü olup 
medîne-i mezbûrede kal‘ası dâhilinde Câmi‘i şerîf mahallesinde vâki‘ bir taraf-
dan ba‘zan Ahmed Halîfe ve ba‘zan Hasan Efendi mülkü ve bir tarafdan Mente-
şoğlu Mehmed Halîfe ba‘zan el-Hâc Hasan mülkleri ve bir tarafdan Musa Efendi 
mülkü ve bir tarafdan ba‘zan Hatîb Abdullah Efendi veresesi mülkleri ve ba‘zan 
tarîk-i âm ile mahdûd olup dâhiliyyesinde fevkānî iki bâb oda ve bir sagīr oda 
ve bir orta sofası ve bir tahtapûş ve tahtânî iki oda ve iki anbar ve bir su kuyusu 
ve iki kenîf ve mâ-i cârî ve bir hamam ve bir câmekân ve hâriciyyesinde iki bâb 
oda ve bir orta sofa ve iki bâb sofasını ve bir ahır ve havluyu ve kenîf ve bah-
çe ve eşcâ[r-ı] müsmire ve gayr-ı müsmireyi ve bir samanhâne ve bir mahzen 
ve üzerinde bir bâb odayı müştemil menzilini, cemî‘ tevâbi‘ ve levâhık ile bin 
yüz elli esedî guruşa bana bey‘-i bi’l-vefâ ile bey‘ ve teslîm ben dahi iştirâ ve te-
sellüm ve semen-i mezbûru yedimde olan mâl-ı vakf-ı mezbûrdan mezbûr Ah-
med Bey’e edâ ve teslîm ol dahi ahz u kabz ettiğinden meblağ-ı mezbûru târih-i 
mezbûrdan iki yüz gün tamâmına değin edâ edip fesh-i akd etmeğe ta‘ahhüd 
edip müddet-i mezbûre tamâmında deyn-i mezbûru edâ etmiş olmaz ise ta-
rafından menzil-i mahdûd-ı mezbûru âhara bey‘a ve kabz-ı semene ve seme-
ninden meblağ-ı mezbûru bin yüz elli guruşu bana edâya ve fazlasını kendiye 
îsâle, işbu hâzır bi’l-meclis el-Hâc Mehmed b. Mustafa nâm kimesneyi vekâlet-i 
devriyye ile vekîl, ol dahi vekâlet-i mezbûreyi kabûl ettiğinden sonra müddet-i 
mezbûre hulûl edip mezbûr Ahmed Bey meblağ-ı mezbûru edâ edememek-
le, mezbûr el-Hâc Mehmed vekâlet-i mezbûresi hasebiyle menzil-i mahdûd-ı 
mezbûru vekîlim olan ani’l-meclis Süleyman Çelebi b. Mustafa nâm [144a] ki-
mesneye bin yüz elli esedî guruşa bey‘ ve teslîm ol dahi vakf-ı mezbûr için 
iştirâ ve tesellüm ve semeni olan meblağ-ı mezbûr bin yüz elli esedî guruşu 
mezbûr Ahmed Bey vakf-ı mezbûra deyni olan meblağ-ı mezbûr bin yüz elli 
guruşa takās ve mezbûr Süleyman Çelebi dahi mukāssa ve kabûl edip menzil-i 
mahdûd-ı mezbûr, lev iştera’l-mütevellî menzilen bi mâli’l-vakf tesîru vak-
fen, fehvâsı üzre vakf-ı mezbûrun malından olmuş idi hâlâ menzil-i mahdûd-ı 
mezbûru merkūm el-Hâc Halil Çelebi’ye cümle tevâbi‘ ve levâhıkı ile tarafından 
îcâb ve kabûlü hâvî şurût-ı müfsideden ârî bey‘-i kat‘î ile bin yüz seksen yedi 
buçuk esedî guruşa bey‘ ve temlîk, ol dahi ber vech-i muharrer iştirâ ve kabûl ve 
temellük eylediğinden sonra semeni olan meblağ-ı mezbûr bin yüz seksen yedi 
buçuk esedî guruşu merkūm el-Hâc Halil Çelebi yedinden vakf için tamâmen 
ahz u kabz edip menzil-i mahdûd-ı mezbûru mahallinde zabta merkūm el-Hâc 
Halil Çelebi’yi taslît eyledim ba‘de’l-yevm menzil-i mahdûd-ı mezbûr merkūm 
el-Hâc Halil Çelebi’nin mülk-i müşterâsıdır, keyfe mâ yeşâ’ ve yahtâ[r] mutasarrıf 
olsun dedikde mezbûr el-Hâc Mustafa’nın ikrâr-ı meşrûhunu merkūm el-Hâc 
Halil Çelebi vicâhen ve şifâhen tahkīk ve tasdîk etmeğin mâ vaka‘a bi’t-taleb 
ketb olundu.
Fi’l-yevmi’s-sâmin min şehri Rebî‘ilâhir li sene seb‘a ve semânîn ve elf.
Şuhûdü’l-hâl: el-Hâc Veli b. Ramazan, el-Hâc Musa b. Zorî?, Ebûbekir Beşe b. 
Osman, Hasan Bey b. Muslu, İbrahim Beşe b. Mehmed, İbrahim Beşe b. Fazlul-
lah, el-Hâc Mustafa b. Ali, el-Hâc Mehmed b. Mustafa, Yusuf b. Abdullah, İbra-
him Çelebi b. Mehmed ve gayruhüm.

524 [144a-1] Rahime bt. Abdullah’ın eşyalarını Resûl b. Veli’ye 
hibe ettiği
Mahmiye-i İstanbul’da Çakır Ağa mahallesi[nde] sâkine Rahime bt. Abdul-
lah nâm hâtun tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân mahalle-i mezbûre sükkânından Ömer Beşe b. Mehmed ve 
Sefer Beşe b. İslâm nâm kimesneler meclis-i şer‘-i şerîf-i lâzımü’t-teşrîfde, bâ‘is-i 
hâze’l-kitâb Resûl b. Veli mahzarında bi’l-vekâle ikrâr ve takrîr-i kelâm edip 
müvekkil-i mezbûre eşyâ-i memlûkesinden iki minder ve bir beledî yorgan ve 
bir beyaz velense ve bir alaca kilim ve bir tencere ve sagīr ve kebîr iki güğüm ve 
leğen ma‘a ibrik ve ayaklı iki sandık ve bir kahve ibriği mezbûr Resûl’e şurût-ı 
müfsidede[n] âriye hibe-i sahîha-i şer‘iyye ile hibe ve teslîm mezbûr Resûl dahi 
meclis-i ...? [hibede] ittihâb ve kabz ve kabûl eyledi. Min ba‘d eşyâ-i mezbûre 
mezbûr Resûl’ün emlâk-i mevhûbesidir, keyfe mâ yeşâ’ ve yahtâ[r] mutasarrıf 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: (...)oğlu Mehmed, Hüseyin Beşe b. Mehmed, Hasan Beşe b. Ab-
dullah, İbrahim Bey b. er-Râcil, el-Hâc Mustafa b. Tevekkül, İbrahim Çelebi b. 
Ahmed, Osman b. Ömer ve gayruhüm.

525 [144b-1] Tophane’de Bostan mahallesinden Mehmed Reis’in 
gemisine buğday yükleyerek yabancılara satmadan İstanbul’a 
getirmek üzere taahhüdü ve kefil tayini
Sefîne reislerinden olup mahrûse-i Galata’ya tâbi‘ kasaba-yı Tophâne’de Bostan 
mahallesinde sâkin bâ‘is-i hâze’l-kitâb Mehmed Reis b. İbrahim meclis-i şer‘-i 
şerîfde takrîr-i kelâm ve ta‘bîr ani’l-merâm edip Akdeniz yalılarından Selânik ve 
Koloz ve Kavala ve Siroz ve Anadolu’da vâki‘ Çandarlı iskelelerine varıp buğday 
iştirâ edip şayka ta‘bîr olunur sefîneme tahmîl ettiğimden sonra harbî kefereye 
bey‘ etmeyip doğru getirip Mahmiye-i İstanbul’da bey‘ etmek üzre azîmetim ol-
mağla zikr olunan iskelelerde sefînemi bağlayıp ber vech-i muharrer mahmiye-i 
mezbûreye getirmek için etrâfından buğday iştirâ edip sefîneme tahmîl ettirme-
ğe mâni‘ olmamak üzre li ecli’l-istîsâk taraf-ı şer‘den kefîlim olsun deyû vesîka 
tahrîr olunmak matlûbumdur dedikde mahmiye-yi mezbûrede Kâtib Hasan 
mahallesi ahâlîsinden Ahmed Çelebi b. Abdullah ve el-Hâc Süleyman b. Yusuf 
nâm kimesneler merkūm Mehmed Reis zikr olunan iskelelerde iştirâ eyledik-
leri buğday sefînesine tahmîl ettikden sonra harbî kefereye bey‘ etmeyip doğ-
ru mahmiye-yi mezbûreye getirip bey‘ etmesine her biri [kefîl] olmağın taraf-ı 
şer‘den işbu vesîka ketb olundu.
Fi’l-yevmi’l-hâmis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Efendi b. Ahmed, İbrahim b. Ahmed, Veli Beşe el-Muhzır, 
Mehmed Ağa kethüdâ-yı muhzırân ve gayruhüm mine’l-hâzırîn.

526 [144b-2] el-Hâc Receb Ağa b. Mehmed’in yanmış evin arsasını 
Sadrazam Ahmed Paşa’ya sattığı
Hâlâ sa‘âdet ve iclâl ile mesned-nişîn-i sadâret-i uzmâ olup vücûdu sebeb-i 
ıslâh-ı Benî Âdem bekāsı mûcib-i intizâm-ı ahvâl-i ümem tedbîr-i dil-pezîri 
bâ‘is-i nizâm-ı umûr-ı şer‘-i millet ve re’y-i rezîni muktezî-i kıyâm-ı mülk ve 
devlet olan düstûr-ı ma‘delet-şi‘âr müşîr-i ferîdûn-vakār nâzım-ı nizâm-ı âlem-
medâr mesâlih-i kâffe-i ümem mümehhid-i kavâ‘idü’ş-şer‘i’l-mübîn müeyyid-i 
âlemü’d-dîni’l-metîn kāmus-ı bihâr-ı ma‘delet-zâhire nâmûs-ı esrâri’s-saltanati’l-
kāhire müdebbir-i umûrü’d-devleti fi’l-âfâk câlisi serîri’l-vezâreti bi’l-istihkāk 
el-müstağnî zâtihi’l-âlî ani’l-atnâb ve’l-elkāb devletlü ve sa‘âdetlü Ahmed Paşa 
-yesserallâhu fi’d-dâreyn mâ yürîdü ve mâ yeşâ’- hazretleri taraf-ı bâhirü’ş-
şereflerinden husûs-ı âti’z-zikre vekîl-i sâbitü’l-vekâleleri olan umdetü’l-emâcid 
ve’l-ekârim câmi‘ü’l-mehâmid ve’l-mekârim Siyavuş Ağa b. Mehmed hilâl-i 
sütûrda mastûr olan husûsu mahallinde ketb ve terkīmi iltimâs etmeğin savb-ı 
şer‘-i enverden irsâl olunan İmâmzâde Mehmed Efendi b. Mustafa, ağa-yı 
müşârün-ileyhin Dârü’l-hilâfeti’l-aliyye Kostantıniyye el-mahmiyye’de Gün-
görmez mahallesinde vâki‘ menziline varıp zeyl-i kitâbda muharrerü’l-esâmî 
olan müslimîn huzûrlarında akd-i meclis-i şer‘-i mübîn ettikde, mahmiye-i 
mezkûrede Hobyar mahallesinde sâkin el-Hâc Receb Ağa b. Mehmed meclis-i 
ma‘kūd-ı mezbûrda, vekîl-i müşârün-ileyh Siyavuş Ağa mahzarında bi’t-tav‘i’s-
sâf ikrâr-ı sahîh-i şer‘î ve i‘tirâf-ı sarîh-i mer‘î kılıp, akd-i âtî sudûruna değin 
silk-i mülk-i sahîhimde münselik olup mahmiye-i mezbûrede merhûme ve 
mağfûrun-lehâ Vâlide Sultan -tâbe serâhâ- hazretleri binâ buyurdukları hamam 
kurbunda Fenârîzâde Ahmed Paşa mahallesinde vâki‘ bir tarafdan Harameyn-i 







şerîfeyn vakfı ve bir tarafdan tarîk-i âm ve bir tarafdan merhûme Kaya Sul-
tan Sarayı demekle ma‘rûf saray ve bir tarafdan kapıcıbaşı Mehmed Ağa [145a] 
vakfı olan müte’ehhilîn odaları ile mahdûd ve mümtâz tûlen ve arzen bi hesâb-ı 
terbî‘î bin doksan iki zirâ‘ muhterik mülk menzil arsamı enkāz ve cemî‘ tevâbi‘ 
ve levâhıkıyla mûmâ-ileyh Siyavuş Ağa’ya iki bin sekiz yüz esedî guruşa tara-
feynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile 
bey‘ ve temlîk ve teslîm ol dahi müvekkil-i müşârün-ileyh -esbağallâhu te‘âlâ 
ni‘amehû aleyh- hazretleri için bi’l-vekâle iştirâ ve kabûl ve temellük ve tesel-
lüm ettiğinden sonra semeni olan meblağ-ı mezbûr iki bin sekiz yüz esedî gu-
ruşu mûmâ-ileyh Siyavuş Ağa yedinden bi’t-tamâm ve’l-kemâl ahz u kabz ey-
ledim. Fîmâ ba‘d mebî‘-i mahdûd-ı mezkûr müvekkil-i müşârün-ileyh hazret-
lerinin dâhil-i havza-i tasarrufları olmuşdur, keyfe mâ yeşâ’ ve yahtâr mutasar-
rıf olsun dedikde gıbbe’t-tasdîki’l-mu‘teberi’l-vicâhî vâki‘ hâli mezbûr Mehmed 
Efendi mahallinde ketb ve terkīm edip ba‘dehu cânib-i şer‘den ma‘an irsâl olu-
nan Bayram b. Abdullah, el-Hâc Yusuf b. Abdülmennân ile meclis-i şer‘a gelip 
alâ vukū‘ihi inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Umdetü’l-ekârim Yusuf Ağa kethüdâ-yı Saray, fahrü’l-eşbâh Su 
nâzırı Mehmed Ağa, Abdurrahman Efendi el-Üsküdârî, Mehmed Efendi b. Mus-
tafa, İbrahim Çelebi b. Abdullah, Hasan Efendi b. Abdullah, Abdullah Çelebi b. 
Hüseyin, Ali Çelebi b. Mehmed, Mehmed b. Abdurrahman, Ömer Ağa b. Meh-
med, Beşir b. Şaban, Ahmed Efendi b. Mehmed, Hüseyin Efendi b. Osman.

527 [145a-1] Mustafa Efendi b. Mehmed’in Mustafa Efendi 
b. Ahmed’deki alacağını tahsil ettiği
Husûs-ı âti’l-beyânı mahallinde tahrîr için gıbbe’l-iltimâs irsâl olunan küttâb-ı 
mahkemeden Mevlânâ Mehmed Efendi b. Mahmud, mahmiye-i Mi‘mar Si-
nan mahallesinde sâkin umdetü’l-müderrisînü’l-kirâm Siyahî Mustafa Efen-
di b. Şaban hazretlerinin sa‘âdet-hânesine varıp zeyl-i kitâbda mastûrü’l-esâmî 
olan müslimîn huzûrunda akd-i meclis-i şer‘-i mübîn eyledikde mahmiye-i 
mezbûrede Nişâncı Paşa-yı Cedîd mahallesi sâkinlerinden Mustafa Efendi b. 
Mehmed nâm kimesne meclis-i ma‘kūd-ı mezbûrda Mustafa Çelebi b. Ahmed 
nâm kimesne mahzarında ikrâr ve takrîr-i kelâm edip bundan akdem mezbûr 
Mustafa Çelebi’ye beynimizde ma‘lûm bir husûs için def ‘ ve teslîm ol dahi ahz 
u kabz eylediği yüz elli kıt‘a esedî guruşa müte‘allika da‘vâdan mezbûr Mustafa 
Çelebi’nin zimmetini ibrâ-i âmm-ı [145b] kātı‘ü’n-nizâ‘ ile ibrâ ve iskāt eyledim 
ba‘de’l-yevm meblağ-ı mezbûr yüz elli kıt‘a esedî guruşa müte‘allika benden bi’z-
zât [ve]ya vekîlimizden bi’l-vekâle da‘vâ zuhûr ederse lede’l-hükkâmi’l-kirâm 
makbûle ve mesmû‘a olmasın dedikde gıbbe’t-tasdîki’ş-şer‘î husûs-ı mezbûru 
Mevlânâ-yı mezbûr mahallinde tahrîr, ba‘dehu [ma‘an] irsâl olunan Eyyûb b. Ali 
ile meclis-i şer‘a gelip alâ vukū‘ihi inhâ ve takrîr etmeğin mâ hüve’l-vâki‘ bi’t-
taleb ketb olundu.
Fi’l-yevmi’s-sâlis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mustafa Efendi b. Ali, Hasan Efendi b. Mehmed el-İmâm, hâfız 
Mehmed Efendi b. Hüseyin, Abdülhalim b. Mehmed, Osman Efendi b. Hüseyin.

528 [145b-1] Gülistan bt. Abdullah’ın el-Hâc Murad b. İbrahim’in 
câriyesi olduğunu itirafı
İşbu orta boylu açık kaşlı sarı ala gözlü Macariyyetü’l-asl Gülistan bt. Abdullah 
meclis-i şer‘-i şerîfde el-Hâc Murad b. İbrahim nâm kimesne mahzarında ikrâr 
ve takrîr-i kelâm edip medîne-i Belgrad’da Eski Atpazarı sâkinelerinden olan 
işbu hâzır bi’l-meclis Fâtıma bt. Süleyman nâm hâtunun ben câriye-i memlûkesi 
olduğum hâlde yüz guruş semen-i makbûza merkūm el-Hâc Murad beni bun-
dan akdem bey‘ ve teslîm ol dahi iştirâ ve tesellüm eylediğinden sonra bir esir-
cinin ta‘allümü ile ben medîne-i mezbûre kurbunda bir karye sâkinelerinden 
hürretü’l-asl deyû da‘vâetmiş idim hâlâ da‘vâ-yı mezbûremde mubtılayım, 
mezbûr el-Hâc Murad’ın câriye-i memlûkesiyim, keyfe mâ yeşâ’ ve yahtâr mu-
tasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Osman b. Ömer, Osman b. Mustafa, 
Musa Halîfe b. Receb ve el-Hâc Kasım b. Receb, Ebûbekir b. Hüseyin.

529 [145b-2] el-Hâc Mustafa b. Abdullah’ın vârisi olan oğlu Abdullah’ın 
Tatavla’daki miras hisselerini yeniçeri ağası Mustafa Ağa’ya sattığı
Mahrûse-i Galata’da Okçu Musa mahallesinde sâkin iken bundan akdem vefât 
eden el-Hâc Mustafa b. Abdullah’ın verâseti, sulbî sagīr oğulları Abdullah ve 
Mustafa ve sulbiye kebîre kızı Rahime’ye münhasır olduğu şer‘an sâbit olduk-
dan sonra mezbûr Abdullah meclis-i şer‘-i şerîf ve mahfil-i dîn-i münîfde, hâlâ 
Dergâh-ı âlî -dâme mahfûfen bi’l-me‘âlî- yeniçerileri ağası olan umdetü’l-
emâcid ve’l-ekârim mecma‘ü’l-mehâsin ve’l-mekârim sâhibü’l-mefâhirü’l-
aliyye hâvi’l-me’âsiri’s-seniyye zü’l-kadri’r-refî‘ ve’l-câhi’l-menî‘ sa‘âdetlü Mus-
tafa Ağa hazretleri taraf-ı bâhirü’ş-şereflerinde husûs-ı âti’l-beyâna vekîl oldu-
ğu mumcu Osman Beşe b. Mehmed ve Mehmed Beşe b. Ahmed nâm kimesne-
ler şehâdetleriyle vekâleti sâbit olan Arabzâde Mehmed Efendi b. Ömer nâm 
kimesne mahzarında ikrâr ve takrîr-i kelâm edip arsası [146a] zikri âtî arâzi ile 
senede iki bin beş yüz akçe mukāta‘a ile merhûm ve mağfûrun-leh Sultan Baye-
zid Hân hazretleri evkāfından babam müteveffâ-yı mezbûr el-Hâc Mustafa’nın 
ile’l-vefât taht-ı tasarrufunda ve üzerinde olan ebniyesi mülkü olup mahrûse-i 
mezbûre müzâfâtından kasaba-i Kasımpaşa’ya tâbi‘ Tatavla nâm karyede vâki‘ 
lede’l-ahâlî ve’l-cîrân ma‘lûmü’l-hudûd fevkānî dört bâb oda ve tahtânî üç ahır 
ve bir kebîr samanhâne ve bir fırın ve bir sagīr oda ve on dönüm zât-ı eşcâr ve 
kürûm bağı ve iki gedikli karlığı müştemil çiftlik ta‘bîr olunur menzilin eb-
niyesinden beş sehimden hisse-i şer‘iyyem olan iki sehmi, bi’l-cümle tevâbi‘ 
ve’l-levâhık vekîl-i merkūm Mehmed Efendi’ye tarafeynden îcâb ve kabûlü 
hâvî bey‘-i kat‘î ile dört yüz elli guruşa bey‘ ve teslîm ve arsasından kezâlik beş 
sehimden hissem bir sehim ile çiftlik-i mezbûra teba‘iyyet ile zirâ‘at olunup 
etrâfında olan lede’l-ahâlî ve’l-cîrân ma‘lûmü’l-hudûd ve’l-kıt‘a tarlalardan ve 
Kâğıdhane üstünde ve Beyoğlu kurbunda ve Ayazma kurbunda olan ma‘lûmü’l-
hudûd tarlalardan ve Kocaderesi nâm mevki‘de bâkī karlıkdan ikişer sehimden 
evkāf-ı mezbûre mütevellîsinden tapulamak ile taht-ı tasarrufumda olan birer 
sehmi yüz guruş bedel mukābelesinde evkāf-ı mezbûre mütevellîsi izn[i] ile 
ferâğ ve tefvîz ve vekîl-i merkūm Mehmed Efendi dahi müvekkil-i müşârün-
ileyh Mustafa Ağa hazretleri [i]çin iştirâ ve tesellüm ve tefvîz ve kabûl ettiğin-
den sonra semen-i mezbûr dört yüz elli guruş ve bedel-i mezkûr yüz guruş 
cem‘an beş yüz elli guruş bana edâ ve teslîm ben dahi yedinden ahz u kabz ey-
ledim ba‘de’l-yevm mârrü’z-zikr çiftlik ebniyesinden beş sehimden iki sehmi 
müvekkil-i mûmâ-ileyh Mustafa Ağa hazretlerinin mülk-i müşterâsıdır ve arsa-
sı zikr olan tarlaları ve karlığın ikişer sehimden birer sehmi hakk-ı müfevvezidir 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ruznâmçeci Mehmed Efendi b. Davud, Mustafa Çelebi kâtib-i 
Vakf-ı Ali Paşa, Mehmed Efendi kâtib-i kethüdâ yeri, Hasan Çavuş b. Musta-
fa, Mehmed Çelebi b. Mustafa, Ali Beşe b. Mehmed, Mustafa câbi-i Kasımpa-
şa, Hamamcızâde Ahmed Çelebi, Hacı Mehmed b. el-Hâc Abdülganî ve gayru-
hüm mine’l-hâzırîn.

530 [146b-1] İlya v. Mincar’ın vârisleri olan kardeşleri Mandeli 
ve Ezmerağda’nın kendilerine miras kalan dükkânı Yorgi 
v. Eksaboni’ye sattıkları
Mahmiye-i İstanbul’da Samatya kapısı dâhilinde Hacı Hüseyin mahallesi 
sâkinlerinden iken bundan akdem hâlik olan İlya v. Mincar zimmînin verâseti 
li ebeveyn er karındaşı Mandeli ve li ebeveyn kız karındaşı Ezmerağda’ya 
münhasıra olduğu şer‘an sâbit oldukdan sonra mezbûr Mandeli kendi tarafın-
dan asâleten ve mezbûre Ezmerağda tarafından husûs-ı âti’l-beyâna vekîl oldu-
ğu nehc-i şer‘î üzre sâbit olmağla vekâleten meclis-i şer‘-i şerîfde bâ‘is-i hâze’l-
kitâb Yorgi v. Eksaboni nâm zimmî muvâcehesinde üzerine da‘vâ ve takrîr-i 
kelâm edip hâlik-i mezbûrun terekesinden olup mahmiye-i mezbûrede vâki‘ 
Süleyman Ağa mahallesinde vâki‘ bir tarafdan Kürkçübaşı vakfı ve bir tarafdan 
Hasan Paşa zevcesi ( ) hâtun mülkü ve bir tarafdan hâlik-i mezbûrun âhar mül-
kü ve bir tarafdan Mustafa Çelebi mülkü ile mahdûd dükkânı üzerinde olan bir 
bâb odayı bin seksen senesi Rebî‘ulevveli’nin onuncu günü beş yüz guruşa bey‘ 
ve teslîm ol dahi ahz u kabz ettiğinden sonra târih-i kitâbdan bir sene mukad-
dem zikr olunan dükkânı beş yüz guruş ancak değer deyû beni ve müvekkilem 
mezbûre Ezmerağda’yı tağrîr etmekle beni dahi bey‘ine mağrûr olup beş yüz gu-
ruşa dükkân-ı mezbûru sana bey‘ ve teslîm etmiş idik deyû dükkân-ı mezkûru 
mezbûr Yorgi’den asâleten ve vekâleten taleb ve da‘vâ ettiğimde beynimizde 
nizâ‘-ı küllî vukū‘undan sonra muslihûn tavassut edip mezbûr Yorgi ile beyni-
mizde yüz yirmi guruş üzerine inşâ-i akd-i sulh ettiklerinde ben dahi asâleten 
ve vekâleten sulh-ı mezbûru kabûl ve bedel-i sulh olan meblağ-ı mezbûr yüz yir-
mi guruşu mezbûr Yorgi yedinden ahz u kabzetmiş idim hâlâ zikr olan dükkân 
ve üzerinde olan dükkân müte‘allika âmme de‘âvâ[da]n mezbûr Yorgi’nin zim-
metini asâleten ve vekâleten ibrâ-i âm ile ibrâ ve iskāt edip ve mezbûr Yorgi 
dahi bedel-i sulh-ı mezbûra müte‘allika da‘vâdan benim zimmetimi ve mezbûre 
Ezmerağda’nın zimmetini ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâmin min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mustafa Efendi b. Davud el-İmâm, Halil Çelebi b. Musa el-Müezzin, 
Mahmud Çelebi b. Abdullah, Odabaşı Ahmed Beşe b. Mehmed, Hasan Beşe b. 
Osman, Mehmed Çelebi b. Ali, Yusuf Beşe b. Sâlih, Zülfikār Bey b. Abdülgaffâr, 
İstefani v. Tamatoy, Manol v. Papa Lefteri, Yani v. Ergiri, Panol v. Andriye, Niko-
la v. Yani, Andriye v. Yorgi, Yorgi v. Yani, Yakomi v. Yani, Andon v. Marko, Yani v. 
Andon.

531 [146b-2] Yeniçeriler beytülmâl emini Mustafa Ağa’nın Mehmed 
b. İlyas’ın gemi hisselerini iadesi
Vilâyet-i Anadolu’da Gemlik kazâsına tâbi‘ Karacalı nâm karye sükkânından 
bâ‘is-i hâze’l-kitâb el-Hâc Mehmed b. İlyas nâm kimesne meclis-i şer‘-i şerîfde 
Dergâh-ı âlî yeniçerileri beytülmâl emîni olmağla mahmiye-i İstanbul’da el-Hâc 
Ahmed mahallesinde sâkin iken bundan akdem bilâbeytülmâla âid olan Mustafa Beşe nâm kimesnenin terekesine vâzı‘ü’l-yed olan 
fahrü’l-akrân Mustafa Ağa mahzarında üzerine da‘vâ ve takrîr-i kelâm edip 
müteveffâ-yı mezbûrun hâlâ Davudpaşa iskelesinde merbûta olan çenber ta‘bîr 
olunur sefînesinin on sehimden iki sehmi müteveffâ-yı mezbûr ve sekiz seh-
mi benim mülküm iken mezbûr Mustafa Ağa sefîne-i mezbûrenin cümlesi 
müteveffâ-yı mezbûr Mustafa Beşe'nin terekesinden olmak üzre bi gayri hak-
kın vaz‘-ı [147a] yed eder suâl olunup sefîne-i mezbûrenin on sehminin se-
kiz sehminden kasr-ı yed edip bana teslîme emîn-i mezbûra tenbîh olunmak 
matlûbumdur dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda mahmiye-i mezbûrede Sultan Bayezid-i 
Cedîd mahallesi sâkinlerinden el-Hâc Ali b. Ahmed ve Kasab İlyas mahallesi 
sâkinlerinden Mehmed b. Osman ve karye-i mezbûre sükkânından Sâlih Çelebi 
b. Mahmud [ve] Narlı nâm karyeden el-Hâc Mehmed b. Osman nâm kimesne-
ler li ecli’ş-şehâde meclis-i şer‘a hâzırûn olup istişhâd olunduklarında fi’l-hakīka 
hâlâ Davudpaşa iskelesinde merbût olan çenber ta‘bîr olunur sefînenin on seh-
minden iki sehmi müteveffâ-yı mezbûr Mustafa Beşe’nin mülkü olup ve sekiz 
sehmi müdde‘î-i mezbûr el-Hâc Mehmed’in mülküdür biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye ettik-
lerinde ba‘de’t-ta‘dîl ve’t-tezkiyye şehâdetleri makbûle olup müdde‘î tahlîf-i şer‘î 
ile tahlîf olundukdan sonra mûcebince sefîne-i mezkûrenin on sehminden se-
kiz sehmini müdde‘î-i mezbûra teslîme emîn-i merkūm Mustafa Ağa’ya tenbîh 
olunmağın mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Ebûbekir b. Hü-
seyin, Mehmed b. Mehmed, Muharrem b. Şaban ve gayruhüm.

532 [147a-1] Bursa eski subaşısı Süleyman Bey b. Ahmed’in Bursa eski 
kadısı Kevâkibîzâde Mehmed Efendi’de alacağının olmadığı
Mahrûse-i Bursa’da sâbıkan subaşı olan Süleyman Bey b. Ahmed nâm kimes-
ne meclis-i şer‘-i şerîfde mahmiye-i İstanbul’da Beyceğiz mahallesinde sâkin 
olup sâbıkan mahrûse-i mezbûra kadı olan a‘lemü’l-ulemâ’i’l-izâm efdalü’l-
fuzalâ’i’l-fihâm bâ‘is-i hâze’l-kitâb Kevâkibîzâde eş-Şeyh Mehmed Efendi tara-
fından husûs-ı âti’l-beyâna vekîl olduğu Süleyman Çavuş b. Mahmud ve Meh-
med Efendi b. Ahmed nâm kimesneler şehâdetleri ile şer‘an sâbit olan Osman 
Efendi b. Mehmed mahzarında üzerine da‘vâ ve takrîr-i kelâm edip mûmâ-ileyh 
Şeyh Mehmed Efendi mahrûse-i mezbûra kadı iken müttehem olmağla haps ey-
lediğigayri hakkın yüz otuz beş guruş mûmâ-ileyh Şeyh Mehmed Efendi'ye kethüdâsı 
İbrahim Çelebi yediyle irsâl ve teslîm ol dahi ahz u kabzetmiş idi hâlâ vekîl-i 
merkūm Osman Efendi'ye suâl olunup meblağ-ı mezbûru müvekkil-i mûmâ-
ileyh bana edâ ve teslîme tenbîh olunmak matlûbumdur dedikde gıbbe’s-suâl 
ve’l-inkâr müdde‘î-i mezbûrdan müdde‘âsını mübeyyine beyyine taleb olun-
dukda ityân-ı beyyineden izhâr-ı acz edip istihlâf etmeğin müvekkil-i mûmâ-
ileyh tahlîf için savb-ı şer‘-i şerîfden irsâl olunan Mevlânâ Abdurrahman Efen-
di müvekkil-i mûmâ-ileyhin mahalle-i mezbûrede sâkin oldukları menzili-
ne varıp zeyl-i vesîkada muharrerü’l-esâmî olan müslimîn huzûrunda akd-i 
meclis-i şer‘-i mübîn edip müvekkil-i mûmâ-ileyhe meblağ-ı mezbûr yüz otuz 
beş guruşu müdde‘î-i mezbûr yedinden ber vech-i muharrer ahz u kabz et-
mediğine müdde‘î-i mezbûr muvâcehesinde yemîn teklîf eyledikde ol dahi alâ 
vefki’l-mes’ûl yemîn billâhi’l-aliyyi’l-a‘lâ ettiğini Mevlânâ-yı mezbûr mahallin-
de tahrîr, ba‘dehu ma‘an irsâl olunan Mehmed b. Ahmed ile meclis-i şer‘a ge-
lip alâ vukū‘ihi inhâ ve takrîr ettiğinden sonra müdde‘î-i mezbûr bilâ-beyyine 
ber vech-i muharrer mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Şeyh Ahmed Dede, Dilaver b. Abdullah, Mustafa b. Cafer, Musta-
fa Çelebi b. ( ), Hasan b. Abdullah, Mustafa Çelebi b. ( ).

533 [147b-1] Mustafa Çelebi b. Ali ve kardeşi Safiye Hâtun’un ev 
ve dükkânlarını yeniçeri para vakfına bey‘ bi’l-istiğlâl 
yoluyla sattıkları
Mahmiye-i İstanbul’da Ahîzâde mahallesi sükkânından Mustafa Çelebi b. Ali 
nâm kimesne kendi tarafından asâleten ve li ebeveyn kız karındaşı Safiye Hâtun 
tarafından husûs-ı âti’l-beyâna vekîl olup vekâleti zât-ı mezbûreyi ma‘rifet-i 
şer‘iyye ile ârifûn olan İmâm Süleyman Efendi b. Mehmed ve Hüseyin Efen-
di b. Mustafa ve Mehmed Çelebi b. İbrahim ve Mehmed Çelebi [b.] İbrahim 
ve Mehmed Çelebi b. Mustafa nâm kimesneler şehâdetleri ile şer‘an vekâleti 
sâbite olmağla vekâleten meclis-i şer‘de, Dergâh-ı âlî yeniçerilerinin otuz seki-
zinci cemâ‘atine mahsûs oda neferâtının düzen? akçelerine mevkūfe nukūdun 
bi’l-fi‘l mütevellîsi olan Mehmed Çelebi b. Ahmed nâm kimesne mahzarında 
asâleten ve vekâleten ikrâr ve takrîr-i kelâm edip mahalle-i mezbûrede vâki‘ 
bir tarafı merhûm Kazasker Abdurrahman Efendi vakfı menzili ve bir tarafı 
merhûm Mi‘mar Sinan vakfı odalara ve bir tarafı Kara Emin vakfı odalara ve 
bir [tara]fı tarîk-i âma müntehî hâriciyye ve dâhiliyyede büyût-ı müte‘addideyi 
müştemil mülk-i mevrûsumuz olan menzil ile üç aded dükkânı, bi cümleti’t-
tevâbi‘ ve’l-levâhık mütevellî-i mezbûr Mehmed Çelebi’ye bin seksen altı senesi 
Şevvâlü’l-mükerrem gurresinde üç yüz kırk beş kıt‘a esedî guruşa bi tarîki’l-
istiğlâl bey‘ ve teslîm ol dahi yedinde olan mâl-ı vakf-ı mezbûr ile iştirâ ve te-
sellüm eyledikden sonra semen-i mezbûr üç yüz kırk beş esedî guruşu asâleten 
ve vekâletim hasebiyle mâl-ı vakf-ı mezbûrdan mütevellî-i mezbûr yedinden 
ahz u kabz eylediğimden sonra mütevellî-i mezbûr menzil-i mahdûd-ı mezkûr 
ile üç aded dükkânı ba‘de’t-tahliyyeti’ş-şer‘iyye ve’t-tekābuzi’l-mer‘î târih-i 
mezbûrdan bir sene tamâmına değin elli bir esedî guruş ve üç rub‘ guruşa bize 
îcâr ve teslîm biz dahi vech-i muharrer üzre istîcâr ve kabûl eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Şaban, Halil Çelebi b. 
( ), Ebûbekir b. Hüseyin, Ahmed Odabaşı b. ( ), Davud Çavuş b. Şaban.

534 [147b-2] Maraş Valisi Ali Paşa b. Abdüllatif ’in han, dükkân, 
çiftlik, ev, tarla ve bahçelerini rehin bırakarak Mustafa Ağa 
b. Abdülahad’dan borç aldığı
Dârü’l-hilâfeti’l-aliyye Kostantıniyye el-mahmiyye’de Vezir hanı kurbunda Hü-
seyin Paşa Sarayı’nda sâkin olup hâlâ Maraş vâlisi olan emîrü’l-ümerâ’i’l-kirâm 
kebîrü’l-küberâ’i’l-fihâm Ali Paşa b. Abdüllatîf hazretleri taraf-ı bâhir-i şeref-
lerinden husûs-ı âti’l-beyâna vekîl olduğu müşârün-ileyh hazretlerinin ka-
pıcılar kethüdâsı olan fahrü’l-akrân el-Hâc Mehmed Ağa b. Receb ve Ahmed 
Bey b. Abdullah nâm kimesneler şehâdetleri ile şer‘an sâbit olan ve kethüdâları 
zahrü’l-eşbâh el-Hâc Mehmed Ağa b. Receb nâm kimesne meclis-i şer‘-i şerîf ve 
mahfil-i dîn-i münîfde, mefharü’l-emâsil ve’l-ekfâ sâhib-i hâze’l-kitâb Mustafa 
Ağa b. Abdülahad mahzarında ikrâr ve takrîr-i kelâm edip müvekkil-i müşârün-
ileyh Ali Paşa hazretleri mûmâ-ileyh Mustafa Ağa yedinden istikrâz ve kabz 
eylediği on bin kıt‘a esedî guruş ve semeni târih-i kitâbdan bir [148a] sene 
tamâmına değin iştirâ ve kabz eyledi[ği] beynlerinde ma‘lûm cevâhir seme-
ninden iki bin kıt‘a esedî guruş min haysi’l-mecmû‘ müvekkil-i müşârün-ileyh 
hazretleri zimmetinde mûmâ-ileyh Mustafa Ağa’ya vâcibü’l-edâ ve lâzımü’l-
kazâ deyni olan on iki bin kıt‘a esedî guruş mukābelesinde yedinde mülk olup 
kasaba-i mezbûre iskelesinde vâki‘ Hân-ı Cedîd demekle ma‘rûf olup iki taraf-
dan mekābir-i müslimîn ve bir tarafdan tarîk-i âm ve bir tarafdan âhar mülkü 
olan dekâkîn ile mahdûd dâhiliyye fevkānî ve tahtânî yetmiş bâb oda ve yine 
hân-ı mezkûra muttasıl dokuz bâb mahzen ve ber vech-i tahmîn iki yüz at alır 
ahır ve ahıra muttasıl bir samanhâne ve hâriciyye yine hân-ı mezkûra mutta-
sıl on kıt‘a dekâkîn ve dekâkîn-i mezkûrenin hizâsında yalı cânibinde dokuz 
kıt‘a dekâkîn ve iki yüz zirâ‘ arsasını ve Havâss-ı Aliyye kazâsı müzâfâtından 
Küçükçekmece nâhiyesinde Fîrûz nâ[m] karyede vâki‘ bir tarafdan sâhil-i bahr 
ve iki tarafdan tarîk-i âm ve bir tarafdan taht-ı tasarrufunda olan tarlalar ile 
mahdûd dâhiliyyesinde fevkānî beş bâb oda ve bir orta sofası ve iki yan sofa-
sı ve bir kenîf ve tahtânî üç bâb oda ve bir matbah ve bir fırın ve üç anbar ve 
hâriciyyesinde iki bâb tahtânî oda ve bir çıkıcı? odası ve bir kebîr ahır ve bir 
öküz ahırı ve bir samanhâne ve bir sığır ahırı ve dâhiliyye ve hâriciyyesinde 
kanavât-ı müsennât ile muhrez mâ’-i cârî ve dâhiliyye ve hâriciyye beyninde 
vâki‘ dört dönüm bağ ve bahçeyi ve harman yerini ve harman yerine mutta-
sıl on dönüm bağı ve tarîk-i âm tarafında bir kıt‘a sebzevât bahçesi ve bahçe-i 
mezkûre kurbunda bir bostan yeri ve bir yel değirmenini müştemil çiftlik ta‘bîr 
olunur mülk menzilini, cümle tevâbi‘ ve levâhıklar ile mûmâ-ileyh Mustafa 
Ağa’ya rehin vaz‘ ve teslîm edip mûmâ-ileyh Mustafa Ağa dahi irtihân ve tesel-
lüm ettiğinden sonra müvekkil-i müşârün-ileyh hazretleri müddet-i merkūme 
tamâmında edâ-i deyn ile fesh-i akde ta‘ahhüd eyledi dedikde gıbbe’t-tasdîki’ş-
şifâhî ve’t-tahlîfi’l-vicâhî, mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mefharü’l-emâsil ve’l-a‘yân el-Hâc Yusuf Ağa-yı sadr-ı âlî, Zahrü’l-
emâsil ve’l-akrân el-Hâc Mehmed Ağa b. Mahmud, Zahrü’l-akrân Ali Ağa b. 
Mehmed sâkin-i mahalle-i Nişâncı der Eyyûb, Yusuf Ağa b. ( ), Abdülkādir Efen-
di b. ( ), İbrahim Ağa b. ( ), Hasan Ağa, Mehmed Üsküdârî ve gayruhüm mine’l-
hâzırîn.

535 [148b-1] Hüseyin Çavuş b. Abdullah’ın oğlu Mustafa Çelebi’ye 
babasının eski kölesi Hatice bt. Abdullah’ın terekesinden düşen 
miras hissesinin verilmesi
Mahmiye-i İstanbul’da Hoca Halil Attâr mahallesi ahâlîsinden iken bundan ak-
dem vefât eden Hüseyin Çavuş b. Abdullah’ın sulbî oğlu ve hasren vârisi olan 
bâ‘is-i hâze’l-kitâb Mustafa Çelebi nâm kimesne meclis-i şer‘-i şerîfde mahmiye-i 
mezbûrede Pîrinççi Sinan mahallesi sâkinelerinden iken bundan akdem vefât 
eden Hatice bt. Abdullah nâm hâtunun cemî‘ malını kabz ve techîz ve tekfînine 
ve vücûh-ı hayrâta sarfa vasiyy-i muhtârı olmağla terekesine vâzı‘ü’l-yed olan 
Ali Halîfe b. Abdullah nâm kimesne mahzarında üzerine da‘vâ ve takrîr-i 
kelâm edip müteveffâ-yı mezbûre Hatice babam müteveffâ-yı mezbûr Hüseyin 
Çavuş’un mu‘takası olmağla velâ’-i itâka cihetinden mezbûr Hatice’nin verâseti 
bana münha[sı]ra olup ben dahi müteveffât-ı mezbûrenin vesâyetini cemî‘ ma-
lında mücîz olmamağla vasiyy-i merkūm Ali Halîfe’ye suâl olunup müteveffât-ı 
mezbûre Hatice’nin malından makbûzunun sülüsânını bana teslîme tenbîh olun-
mak matlûbumdur dedikde gıbbe’s-suâl vasiyy-i mezbûr Ali Halîfe [cevâbında] 
müteveffât-ı mezbûre Hatice’nin malını bi’l-vesâye kabz ettiğini ikrâr, lâkin 
müdde‘î-i mezbûrun ber vech-i muharrer verâsetini inkâr etmeğin müdde‘î-i 
mezbûrdan ber vech-i muharrer verâsetine beyyine taleb olundukda zikr olu-
nan Hoca Halil Attâr mahallesi sâkinlerinden Ahmed Efendi b. el-Hâc Meh-
med ve es-Seyyid Hasan Çelebi b. Ali nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka müteveffât-ı mezbûre 
Hatice müdde‘î-i mezbûrun babası müteveffâ-yı mezbûr Hüseyin Çavuş’un 
mu‘takasıdır velâ’-i itâka cihetinden müteveffât-ı mezbûre Hatice’nin verâseti 
müdde‘î-i mezbûr Mustafa Çelebi’ye münhasıradır gayrı vârisi ve terekesi-
ne müstahıkk-ı âhar olduğu ma‘lûmumuz değildir biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerin-
de ba‘de’t-ta‘dîl ve’t-tezkiyye şehâdetleri makbûle olmağın mûcebince müdde‘î-i 
mezbûrun ber vech-i muharrer verâsetine ba‘de’l-hükmi’ş-şer‘î müteveffât-ı 
mezbûre Hatice’nin malından makbûzunun sülüsânını müdde‘î-i mezbûr Mus-
tafa Çelebi’ye def ‘ ve teslîm mezbûr Ali Halîfe’ye tenbîh olunmağın mâ vaka‘a 
bi’t-taleb ketb olundu.
Fi’l-yevmi’s-sâlis aşer min Rebî‘ilâhir li sene seb‘a ve semânîn ve elf.
Şuhûdü’l-hâl: Osman Bey b. Ahmed, es-Seyyid Mehmed Çelebi b. Hasan, Hüse-
yin Halîfe b. Abdullah el-Müezzin, Ali Çelebi b. Ahmed ve gayruhüm.

536 [148b-2] Yeniçeri Ahmed Beşe b. Abdi’nin koyunlarını Muslu 
Beşe b. Kadri’ye sattığı
Vilâyet-i Anadolu’da medîne-i Edincik kazâsına tâbi‘ Dutlu nâm karye 
ahâlîsinden olup Dergâh-ı âlî yeniçerilerinin altmış üçüncü solaklara mahsûs 
oda yoldaşlarından Ahmed Beşe b. Abdi nâm kimesne meclis-i şer‘-i şerîfde 
bâ‘is-i hâze’l-vesîka Muslu Beşe b. Kadri nâm kimesne mahzarında ikrâr ve 
takrîr-i kelâm edip medîne-i mezbûre ahâlîsinden işbu hâzırân bi’l-meclis Ab-
dülkerim Beşe b. Cafer ve Mehmed Beşe b. Hasan nâm kimesneler yedlerinde 
yedimde olan hüccet-i şer‘iyye nâtıka olduğu üzre yüz on yedi re’s koyunum 
olmağla zikr olunan yüz on yedi re’s koyunlarımı beynimizde [149a] ma‘lûm 
kuzuları ile mezbûr Muslu Beşe’ye tarafeynden îcâb ve kabûlü hâvî şurût-ı 
müfsideden ârî bey‘-i bâtt-ı sahîh-i şer‘î ile iki yüz elli esedî guruşu bi safka-
tin vâhidetin bey‘ edip ol dahi ber vech-i muharrer iştirâ ve kabûl ettiğinden 
sonra semeni olan meblağ-ı mezbûr iki yüz elli esedî guruşu mezbûr Muslu 
Beşe yedinden tamâmen ahz u kabz edip mârrü’z-zikr koyunları kuzuları ile 
mezbûrân Abdülkerim Beşe ve Mehmed Beşe’den mahallinde kabz ve tasarrufa 
mezbûr Muslu Beşe’yi taslît edip mezbûrân Abdülkerim Beşe ve Mehmed Beşe 
dahi sâlifü’z-zikr yüz on yedi re’s koyunları kuzuları? ile ma‘an mezbûr Muslu 
Beşe’ye teslîme ta‘ahhüd eylediler ba‘de’l-yevm mârrü’z-zikr koyunlar kuzuları 
ile mezbûr Muslu Beşe’nin mülk-i müşterâsıdır, keyfe mâ yeşâ’ ve yahtâr muta-
sarrıf olsun dedikde gıbbe’t-tesâdiki’ş-şer‘î merkūm Ahmed Beşe i‘âde-i kelâm 
edip mezbûrân Abdülkerim Beşe ve Mehmed Beşe sâlifü’z-zikr yüz on yedi ko-
yunu kuzularıyla merkūm Muslu Çelebi’ye teslîm eylediklerinden sonra zikr 
olunan koyunlara ve kuzulara müte‘allika cemî‘ da‘vâdan mezbûrân Abdülke-
rim Beşe ve Mehmed Beşe’nin zimmetlerini ibrâ-i âmm-ı kātı‘ü’n-nizâ‘la ibrâ ve 
iskāt eyledim dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: el-Hâc Ömer b. Mehmed, Mehmed Beşe b. Bayram, el-Hâc Yusuf 
b. Pîrî, Ahmed b. Mustafa, Mehmed b. Sefer, Mustafa Çelebi seroda.

537 [149a-1] Ayşe bt. Çolak Hüseyin’in hür olduğunun tesbit edildiği
İşbu orta boylu açık kaşlı ala gözlü rıkk-ı sâbıkını mu‘terife bâ‘isetü hâze’l-kitâb 
Ayşe bt. Çolak Hüseyin nâm mühtediye meclis-i şer‘-i şerîfde rakīk olmak üzre 
kendiye vâzı‘ü’l-yed olan esirci Mehmed b. Hasan nâm kimesne mahzarında üze-
rine da‘vâ ve takrîr-i kelâm edip ben medîne-i Silistre’de iskele kurbunda Hisar 
mahallesi sâkinelerinden hürretü’l-asl olan Nabe bt. Noyaşko nâm Nasrâniyenin 
hürretü’l-asl olan Çolak Hüseyin b. Abdullah nâm mühtedînin firâşından hâsıla 
sadriye kızı olup hürretü’l-asl iken, mezbûr Mehmed rakīk olmak üzre bi gay-
ri hakkın bana vaz‘-ı yed eder hâlâ mezbûr Mehmed’e suâl olunup üzerimden 
yed-i mubtılasının kasr ve izâlesine tenbîh olunup sebîlim tahliyye olunmak 
matlûbumdur dedikde gıbbe’s-suâl mezbûr Mehmed cevâbında mahmiye-i 
İstanbul’da Âbid [Abdi] Çelebi mahallesi sâkinelerinden ismi ma‘lûmum olma-
yan bir hâtun târih-i kitâbdan on beş gün mukaddem mevsûfe-i mezbûreyi 
rakīk olmak üzre yüz yirmi guruş semen-i makbûza bana bey‘ ve teslîm ben 
dahi iştirâ ve tesellüm etmekle vaz‘-ı yed ederim, vech-i muharrer üzre hürri-
yeti ma‘lûmum değildir deyicek müdde‘iye-i mezbûreden müdde‘âsını mübey-
yine beyyine taleb [149b] olundukda medîne-i mezbûrede Rüstem Çelebi ma-
hallesi ahâlîsinden olup mahmiye-i mezbûrede Balkapanı kurbunda Yenihan’da 
misâfiren sâkin olan İbrahim Çelebi b. Ahmed ve Şeyh Nasûh mahalle-
si ahâlîsinden olup mahrûse-i Ga[la]ta’da Kürkçükapısı kurbunda misâfiren 
sâkin olan Hüseyin Bey b. Abdullah nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka müdde‘î-i mezbûre Ayşe 
medîne-i mezbûrede zikr olunan Hisar mahallesi sâkinelerinden hürretü’l-
asl olan Nabe bt. Noyaşko nâm Nasrâniyenin hürrü’l-asl olan Çolak Hüseyin 
b. Abdullah nâm mühtedînin firâşından hâsıla sadriye kızıdır, hürretü’l-asldır 
biz bu husûsa bu vech üzre şâhidleriz, şehâdet dahi ederiz deyû her biri edâ-i 







şehâdet-i şer‘iyye ettiklerinde şâhidân-ı mezbûrânın keyfiyyet-i hâllerini suâl 
için savb-ı şer‘-i şerîfden irsâl olunan Mevlânâ es-Seyyid Muharrem Efendi b. 
es-Seyyid İsmail evvelâ zikr olunan Yenihan’a varıp sükkânından Odabaşı Ah-
med Çelebi b. Hüsameddin ve Ali Çelebi b. Hasan ve el-Hâc Sefer b. Murta-
za ve Mahmud Beşe b. Yusuf ve es-Seyyid Mazhar Çelebi b. es-Seyyid Mehmed 
ve Sâlih Çelebi b. Mahmud ve Mehmed Çelebi b. Hüseyin nâm kimesnelerden 
şâhid-i mezbûr İbrahim Çelebi’nin keyfiyyet-i hâlini suâl edip ve sâniyen zikr 
olunan Kürkçükapısı kurbuna varıp sükkânından el-Hâc Muharrem b. Abdul-
lah ve el-Hâc es-Seyyid Osman b. es-Seyyid Kurd ve el-Hâc Ahmed b. Derviş 
ve el-Hâc Mehmed b. Arslan ve Odabaşı İbrahim b. Hüseyin ve Ahmed b. Ha-
lil ve el-Hâc Mehmed Efendi b. Ahmed nâm kimesnelerden şâhid-i mezbûr Hü-
seyin Bey’in keyfiyyet-i hâlini suâl eyledikde her biri şâhidân-ı mezbûrân için 
adl ve makbûlü’ş-şehâdedir deyû haber verdiklerini Mevlânâ-yı mezbûr ma-
hallinde tahrîr ve ma‘an irsâl olunan Musa Çelebi b. Receb ile meclis-i şer‘-i 
şerîfe gelip alâ vukū‘ihi inhâ ve takrîr etmekle sırren ve alenen ta‘dîl ve tezkiy-
ye olunduklarından sonra şehâdetleri makbûle olmağın mûcebince müdde‘iye-i 
mezbûre Ayşe’nin ber vech-i muharrer hürriyetine ba‘de’l-hükmi’ş-şer‘î üze-
rinden yed-i mubtılasının kasr ve izâlesine mezbûr Mehmed’e tenbîh olunup 
mezbûre Ayşe’nin sebîli tahliyye olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mustafa b. Abdullah, Hüseyin b. İbrahim, Mehmed b. Hasan, Meh-
med Beşe b. Mustafa, Murtaza Ağa b. Abdurrahman, Ebûbekir b. Hüseyin, Os-
man b. Ömer ve gayruhüm mine’l-hâzırûn.

538 [150a-1] Esmâ bt. Abdülkadir’in terekesinden azatlı kölesi 
Nâzenin bt. Abdullah’ın herhangi bir şey alarak gizlemediği
Fi’l-asl vilâyet-i Anadolu’da Ankara sancağında Çorbacı kazâsına tâbi‘ Beyha-
mamı nâm karyeden olup mahmiye-i İstanbul’da Sultan Selim câmi‘i kurbun-
da Debbâğ Yunus mahallesinde sâkine iken bundan akdem fevt olan Esmâ bt. 
Abdülkādir nâm hâtunun verâseti, li ebeveyn er karındaşları Nasûh ve İsma-
il nâm kimesneye münhasıra olduğu şer‘an sâbit ve müte‘ayyin oldukdan sonra 
mezbûr Nasûh’un sulbî kebîr oğlu ve tarafından husûs-ı âti’l-beyâna vekîl olup 
vekâleti karye-i mezbûre sükkânından olup hâlâ mahmiye-i mezbûrda Rahîfî 
medresesinde sâkin olan Osman b. Muslu ve Yunus b. Ahmed nâm kimesne-
ler şehâdetleri ile şer‘an sâbite olan Ahmed nâm kimesne meclis-i şer‘-i şerîfde 
müteveffât-ı mezbûrenin mu‘takası olan Nâzenin bt. Abdullah nâm hâtun mah-
zarında bi’l-vekâle üzerine da‘vâ ve takrîr-i kelâm edip müteveffât-ı mezbûre 
Esmâ Hâtun vefât ettikde müteveffât-ı mezbûrenin terekesinden beş yüz yaldız 
ve yirmi lengerî sahanı ve yirmi aded ipek kenarlı gömleğini ve otuz top ipek 
kenarlı keten bezi ve beş çuka serhaddî ferâce ve beş kebîr sini ve yirmi beş mü-
nakkaş makrama ve bir gaşşân seccâdesi on kumaş yorgan ve beş orta kaliçesi ve 
iki altın hâtem ve bir altın saçbağını fuzûlen ahz ve ihfâ eylemişdi hâlâ suâl olu-
nup meblağ-ı mezbûrdan eşyâ-i mezbûreden babam ve müvekkilimin nısf his-
sesi alıverilmek matlûbumdur dedikde gıbbe’s-suâl [ve] akībe’l-inkâr, müdde‘î-i 
mezbûrdan müdde‘âsını mübeyyine beyyine taleb olundukda ityân-ı beyyine-
den izhâr-ı acz ile istihlâf etmeğin mezbûre Nâzenin’e müteveffât-ı mezbûrenin 
terekesinde beş yüz yaldız altını ile eşyâ-i mezkûresini fuzûlen ahz ve ihfâ et-
meyip üzerine bî-vech zamândahi alâ vefki’l-mes’ûl yemîn billâhi’l-aliyyi’l-a‘lâ etmeğin müdde‘î-i mezbûr 
bilâ-beyyine bî-vech mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Osman b. Şaban, Abdullah Efendi b. Mehmed el-İmâm, Ahmed 
Beşe b. Mehmed, Mehmed Çelebi b. İsmail, Ali b. Şaban, Hasan Çelebi b. Abdul-
lah ve gayruhüm.

539 [150a-2] Fâtıma bt. İbrahim’in boşandığı kocası İsmail Bey 
b. Ahmed ile mehir alacağı konusunda sulh olduğu
Medîne-i Ebâ Eyyûb-i Ensârî mahallâtından Davud Ağa mahallesi sâkinelerinden 
Fâtıma bt. İbrahim nâm hâtun zevc-i mutallıkı bâ‘is-i hâze’l-kitâb İsmail Bey b. 
Ahmed nâm kimesne mahzarında ikrâr ve takrîr-i kelâm edip mezbûr İsmail 
Bey târih-i kitâbdan sekiz ay mukaddem beni bâyinen tatlîk etmekle zimmetin-
de mütekarrir ve ma‘kūdun-aleyh olan yedi bin akçe mehr-i müeccelim mezbûr 
İsmail Bey’den bundan akdem da‘vâ ve taleb ettiğimde ol dahi cevâbında Na-
ime bt. İbrahim nâm hâtun tarafından meblağ-ı mezbûru benden ahz u kab-
za ve sulh ve ibrâya vekîl etmekle ol dahi vekâletine binâen medîne-i Edirne’de 
benim ile elli esedî guruş üzerine sulh olup ve bedel-i sulh olan meblağ-ı 
mezbûr elli esedî guruşu yedimden kabz edip zimmetimi ibrâetmiş idi deyû 
def ‘ ile mukābele edip ben dahi inkâr etmekle beynimizde münâza‘ât-ı kesîre 
vukū‘undan sonra muslihûn tavassut edip mezbûr İsmail Bey ile beynimizde 
otuz beş esedî guruş üzerine inşâ-i akd-i sulh ettiklerinde ben dahi meblağ-ı 
mezbûru kabûl ve bedel-i sulh olan meblağ-ı mezbûr otuz beş esedî [guruşu] 
yedinden tamâmen ahz u kabz ettiğimden sonra husûs-ı mezbûra müte‘allika 
da‘vâdan ben mezbûr İsmail Bey’in zimmetini ibrâ ve iskāt edip mezbûr İs-
mail Bey dahi meblağ-ı mezbûr otuz beş esedî guruşa müte‘allika de‘âvâdan mezbûre Naime’nin zimmetini ibrâ ve iskāt eyledi dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Nasûh Efendi b. Abdüsselâm, Receb Beşe b. Mustafa, Halil Çelebi 
b. …?, Mustafa Çelebi b. Şaban, el-Hâc İbrahim b. Mustafa.

540 [150b-1] Mehmed Ağa b. Abdülkadir’in Sivâsî Efendi 
zaviyesi Vakfı’na olan borcunu mütevelli Abdullah 
Efendi b. Abdürrahim’e ödeyeceği
Husûs-ı âti’l-beyânın mahallinde tahrîr iltimâs olunmağın savb-ı şer‘-i şerîfden 
irsâl olunan Mevlânâ Hüseyin Efendi b. Ahmed fahrü’l-meşâyihi’l-izâm zahrü’l-
ulemâ’i’l-kirâm Sivasîzâde Abdülbâkī Efendi’nin mahmiye-i İstanbul’da Çerağī 
Hamza mahallesinde sâkin olduğu sa‘âdet-hâ[ne]lerine varıp zeyl-i sahîfede 
muharrerü’l-esâmî olan müslimîn huzûrunda akd-i meclis-i şer‘ ettikde, 
mahmiye-i mezbûrede Mehmed Ağa câmi‘-i şerîf kurbunda Beyceğiz mahal-
lesi sâkinelerinden sâhibetü’l-hayrât merhûme Ayşe Hâtun bt. el-merhûm Se-
fer Efendi’nin terekesinin sülüsünü kabz ve vücûh-ı hayrâta sarfa ve sâir vakfı 
umûrunu ikāmete taraf-ı şer‘den vasî nasb olunan fahrü’l-akrân Mehmed Ağa 
b. Abdülkādir nâm kimesne meclis-i ma‘kūd-ı mezbûrda, müteveffât-ı mez-
bû renin gallesi merhûm ve mağfûrun-leh Sivasî Efendi zâviyesi fukarâsına 
meşrûta vakfı olan bin esedî guruşa hâlâ mütevellî olan sâhib-i hâze’l-kitâb Ab-
dullah Efendi b. Abdürrahim nâm kimesne mahzarında bi’t-tav‘i’s-sâf ikrâr ve 
takrîr-i kelâm edip merhûme-i mezbûre hayâtında zâviye-i mezbûre için vakf 
eylediği meblağ-ı mezbûru bi’t-tevliyye ba‘zı kimesnelere idâne ettikden sonra 
kable’l-ahz vefât edip meblağ-ı mezbûr zimem-i nâsda kalmağla ben dahi bi’l-
vesâye meblağ-ı mezbûr bin guruşu zimem-i nâsdan cem‘ [ve] tahsîl edip kendi 
mesârifime sarf ile istihlâk etmekle meblağ-ı mezbûr vakf-ı mezbûra vâcibü’l-
edâ ve lâzımü’l-kazâ deynim olmağla meblağ-ı mezbûru târih-i kitâbdan bir ay 
tamâmına değin mütevellî-i mezbûra edâya ta‘ahhüd eyledim dedikde gıbbe’t-
tasdîki’ş-şer‘î husûs-ı mezbûru Mevlânâ-yı mezbûr mahallinde tahrîr, ba‘dehu 
ma‘an irsâl olunan Osman b. Ömer ile meclis-i şer‘a gelip alâ vukū‘ihi inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Eş-Şeyh Mehmed Efendi der zâviye-i Mehmed Paşa, Fahrü’l-kuzât 
Yusuf Efendi b. eş-Şeyh Ebûbekir, İbrahim Bey b. el-Hâc Bayram, Mehmed Efen-
di b. el-Hâc Bayram, Mehmed b. el-Hâc Bayram, Ali Dede b. ( ), Ali b. Mahmud, 
Mustafa b. Safa, Ahmed Çelebi el-hâfız, Derviş b. Davud ve gayruhüm.







541 [150b-2] Ayşe bt. Nasûh’a hamile iken boşandığı kocası Mehmed 
b. Osman’ın nafaka vermesi gerektiği
Mahmiye-i İstanbul’da Draman mahallesi sâkinelerinden Ayşe bt. Nasûh nâm 
hâtun meclis-i şer‘-i şerîfde mutallıkı Mehmed b. Osman nâm kimesne mahza-
rında takrîr-i da‘vâ ve tasaddî-i müdde‘â edip târih-i kitâbdan on gün mukad-
dem mezbûr Mehmed beni tatlîk etmekle zimmetinde mütekarrir ve ma‘kūdun-
aleyh olan mehr-i müeccelim olan iki yüz akçe ve nafaka-i iddet-i ma‘lûmem 
ve me’ûnet-i [151a] süknâm için bi’t-terâzi ta‘yîn olunan üç yüz akçeyi bana def ‘ 
ve teslîm ben dahi yedinden ahz u kabzetmiş idim lâkin mezbûr Mehmed’in 
firâşından hâlâ hamlim [zuhûr] etmekle vaz‘-ı haml edinceye değin nafakam 
için taraf-ı şer‘den kadri ma‘rûf akçe takdîr olunmak matlûbumdur dedikde fi’l-
vâki‘ kaziyye minvâl-i meşrûh üzre olup mezbûre Ayşe’nin ber vech-i muhar-
rer hamli zâhir olduğu lede’ş-şer‘i’l-mutahhar müte‘ayyin ve mütehakkik olma-
ğın hâkim-i muvakki‘-i sadr-ı kitâb tûbâ-leh ve hüsnü me’âb hazretleri târih-i 
kitâbdan mezbûre Ayşe’nin nafakası için vaz‘-ı haml edinceye değin yevmî beşer 
akçe farz ve takdîr edip meblağ-ı mezbûru nafakasına sarfa ve vakt-i zarûretde 
istidâneye ve lede’z-zafer mezbûr Mehmed üzerine rücû‘a izin verip mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Mehmed b. Mustafa, Osman b. Ömer, 
Ebûbekir b. Hüseyin, Hasan Çelebi el-Muhzır, Kara Mustafa el-Muhzır, Şaban 
Çelebi el-Muhzır ve gayruhüm.

542 [151a-1] Halil Beşe b. Abdullah’ın hanımını aldatıp bazı eşyasını 
almakla itham ettiği Saraylı Havvâ Hâtun ile anlaştığı
Medîne-i Hazret-i Ebâ Eyyûb-i Ensârî -aleyhi rahmeti rabbi’l-Bârî- 
mahallâtından Zalpaşa mahallesinde sâkin Halil Beşe b. Abdullah nâm kimes-
ne meclis-i şer‘-i şerîfde bâ‘isetü hâze’l-kitâb Sarayî Havvâ Hâtun bt. Abdullah 
mahzarında ikrâr-ı tâm ve takrîr-i kelâm edip bundan akdem zevcem olan di-
ğer Havvâ bt. Abdullah nâm hâtunu idlâl edip kendi menzilinde iskân ettikde, 
mezbûre diğer Havvâ eşyâ-i memlûkemden bir cüzdan ve bir mücessem ku-
şak ve bir sîm bıçak ve bir kırmızı fesimi götürüp sana verdikde sen dahi ahz 
ve ihfâetmiş idin deyû mezbûre Sarayî Havvâ Hâtun’dan da‘vâ eylemiş idim 
hâlâ da‘vâ-yı mezbûremden mezbûre Sarayî Havvâ Hâtun’un zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Osman Efendi b. Bayram, İbrahim Çelebi b. Mehmed, Hüseyin 
Çelebi b. Receb, Hasan b. Mustafa, Mustafa Ağa b. Mehmed, Hüseyin Bey b. Ali.

543 [151a-2] Rukiye bt. Osman’ın boşandığı kocası Aşur b. Osman 
ile mehir alacağı konusunda sulh olduğu
Mahmiye-i İstanbul’da Ebü’l-feth Sultan Mehmed Hân câmi‘-i şerîfi kurbunda 
vâki‘ Çukurhan demekle ma‘rûf müte’ehhilîn odalarından birinde sâkine Ruki-
ye bt. Osman nâm hâtun meclis-i şer‘-i şerîfde zevc-i mutallıkı Âşur b. Osman 
nâm kıbtî muvâcehesinde ikrâr ve takrîr-i kelâm edip mukaddemâ mezbûr Âşur 
beni iki bin akçe mehr-i müeccel ve mehr-i mu‘accel olmak üzre bir kaftan ve 
bir ferâce ve bir entari ve bir yorgan ve bir döşek ve bir kilim ve bir sahan ve bir 
tencere vermek üzre inkâh ve tezvîc edip ba‘dehu iki bin akçe mehr-i müecce-
lim ve nafaka-i iddetim üzerine ve me’ûnet-i süknâm dahi kendi üzerime olmak 
üzre mezbûr Âşur ile muhâla‘a olup lâkin zikr olunan esbâbı mezbûr Âşur’dan 
ahz etmemekle, hâlâ [151b] mârrü’z-zikr eşyâyı mezbûr Âşur’dan da‘vâ ve ta-
leb eylediğimde, ol dahi mârrü’z-zikr eşyâyı mehr-i mu‘accel olup bana vermek 
üzre tezvîc ve inkâh ettiğini inkâr etmekle beynimizde nizâ‘-ı küllî vukū‘undan 
sonra muslihûn tavassut edip mezbûr Âşur ile beynimizde iki kıt‘a esedî gu-
ruş üzerine inşâ-i akd-i sulh ettiklerinde ben dahi sulh-ı mezbûru kabûl ve 
bedel-i sulh olan meblağ-ı mezbûr iki kıt‘a esedî guruşu mezbûr Âşur yedinden 
tamâmen alıp kabz edip zikr olunan eşyâ da‘vâsından mezbûr Âşur’un zimme-
tini ibrâ ve iskāt eyledim dedikde gıbbe’t-tasdîki’l-mu‘teber, mâ vaka‘a bi’t-taleb 
ketb olundu.
Fî selhi şehri Rebî‘ilevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Veli b. Mahmud, du‘âcı Mahmud Çele-
bi b. İsmail, kayıkçı Ali b. Şaban ve gayruhüm.

544 [151b-1] İsmihan Hâtun’un, kardeşi Ahmed b. Ali’den miras 
kalıp kocası İbrahim Beşe b. Abdullah’ta olan alacağını 
sulh yoluyla aldığı
Mahmiye-i İstanbul’da Bezzâz-ı Cedîd mahallesinde sâkin iken bundan akdem 
vefât eden Ahmed b. Ali nâm sagīrin li ebeveyn kız karındaşı ve hasren vârisesi 
olan İsmihân Hâtun meclis-i şer‘de, bâ‘is-i hâze’l-kitâb zevci İbrahim Beşe b. 
Abdullah nâm kimesne mahzarında ikrâr ve takrîr-i kelâm edip müteveffâ-yı 
mezbûr Ahmed’in hayâtında tesviye-i umûruna kıbel-i şer‘den mansûb vasîsi 
iken vefât eden Hasan Çelebi b. Süleyman nâm kimesne hâl-i hayâtında, sagīr-i 
mezbûrun malından dört yüz altmış dokuz guruşu mezbûr İbrahim Beşe’ye 
idâne ve teslîm ol dahi istidâne ve tesellüm ettikden sonra vasiyy-i mezbûr Ha-
san Çelebi meblağ-ı mezbûru kable’l-ahz vefât edip meblağ-ı mezbûr dört yüz 
altmış dokuz guruş zevcim mezbûr İbrahim Beşe’nin zimmetinde bâkī kalıp hâlâ 
sagīr-i mezbûr dahi vefât etmekle meblağ-ı mezbûr irsen bana intikāl etmeğin 
ben dahi meblağ-ı mezbûru zevcem mezbûr İbrahim Beşe’den taleb ettiğimde 
ol dahi merkūm el-Hâc Muhyiddin vakfından yevmî ayda yirmi beş akçe icâre-i 
müeccele ile taht-ı tasarrufunda olup mahalle-i mezbûrede vâki‘ bir tarafdan Os-
man Beşe menzili ve bir tarafdan Kilidhanı ve bir tarafdan tarîk-i hâs ile mahdûd 
ve mümtâz olup tahtânî iki bâb oda ve kenîfi ve havlusunu müştemil menzi-
li bana iki yüz guruş bedel mukābelesinde izn-i mütevellî ile ferâğ ve tefvîz ve 
bedel-i mezbûru zimmetinde ber vech-i muharrer hakkım olan dört yüz altmış 
dokuz guruşun iki yüz guruşuna takās edip ben dahi ba‘de’t-tefevvüz ve’l-kabûl 
mukāssa ve kabûl edip iki yüz altmış dokuz guruşu bâkī kalıp hâlâ meblağ-ı bâkī-i 
mezbûru merkūm İbrahim Beşe’den taleb ve da‘vâ ettiğimde bana edâdan imtinâ‘ 
etmekle beynimizde münâza‘ât-ı kesîre ve muhâsamât-ı şedîde vukū‘undan son-
ra muslihûn tavassut edip zevcim mezbûr İbrahim Beşe bedel-i sulh-ı mezbûr iki 
yüz guruşu bana def ‘aten edâ ve teslîme iktidârı olmamağla taksîte tâlib olmağ-
la ben dahi târih-i kitâbdan yüz yirmi ay tamâmına değin mezbûr İbrahim Beşe 
her üç ayda bana beş guruş vermek üzre taksît ettiğimde ol dahi ber vech-i mu-
harrer taksîti kabûl ettiğinden sonra ben meblağ-ı mukāssat-ı mezbûr iki yüz gu-
ruşdan bâkī altmış dokuz guruşa müte‘allika da‘vâdan zevcim mezbûr İbrahim 
Beşe’nin zimmetini ibrâ ve iskāt edip ol dahi menzil-i mezbûr [152a] ve bedel-i 
sulh olan meblağ-ı mukāssat-ı mezbûr iki yüz guruşa müte‘allika da‘vâdan be-
nim zimmetimi ibrâ ve iskāt eyledi dedikde mezbûr İbrahim Beşe mukırra-i 
mezbûre İsmihân’ı cemî‘ kelimât-ı meşrûhasında vicâhen ve şifâhen tasdîk ve 
tahkīk etmeğin mâ vaka‘a bi’t-taleb ketb olundu.
Fi’l-yevmi’l-âşir min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Beşe b. Yusuf, Mehmed Çelebi b. İsmail, Mübâşir Ali 
Beşe b. Hüseyin, İbrahim Çelebi b. Mehmed, Pîr Mehmed Çelebi b. Mehmed, 
mahalle-i mezbûre imâmı Abdullah Efendi.

545 [152a-1] Fâtıma bt. Murad’ın kızı Hanife’nin, annesinden kalan 
miras hissesini diğer vâris İsmihan Hâtun’dan sulh yoluyla aldığı
Mahmiye-i İstanbul’da Servi mahallesinde sâkine iken bundan akdem vefât 
eden Fâtıma bt. Murad nâm hâtunun verâseti sadriye kebîr[e] kızı Hanife ve 
sulbî sagīr oğlu Abdi’ye münhasıra olup ba‘dehu sagīr-i mezbûr Abdi dahi 
vefât edip verâseti li ebeveyn kız karındaşı mezbûre Hanife’ye münhasıra oldu-
ğu şer‘an sâbit oldukdan sonra mezbûre Hanife tarafından husûs-ı âti’l-beyâna 
vekîli olduğu zâtını ma‘rifet-i şer‘iyye ile ârifân Şaban Beşe b. Ramazan ve 
mezbûre Hanife’nin zevci Ali Beşe b. Mehmed nâm kimesneler şehâdetleri ile 
şer‘an sâbite olan el-Hâc Mustafa b. Ali nâm kimesne meclis-i şer‘-i şerîfde 
müteveffât-ı mezbûrenin kız karındaşı bâ‘isetü hâze’l-kitâb İsmihân nâm hâtun 
mahzarında ikrâr ve takrîr-i kelâm edip müteveffât-ı mezbûre Fâtıma’nın 
mezbûre İsmihân Hâtun’dan meblağ-ı mezbûru bundan akdem da‘vâ ve taleb 
etmekle ol dahi cevâbında kaziyye minvâl-i muharrer üzre olduğunu ikrâr, lâkin 
sagīr-i mezbûr Abdi’nin hayâtında kıbel-i şer‘den nafaka ve kisvesi için yevmî 
altışar akçe takdîr olmağla iki senede meblağ-ı mezbûrun otuz altı guruşunu 
sagīr-i mezbûrun nafaka ve kisvesine sarf edip bâkī dokuz esedî guruşu sagīr-i 
mezbûrun otuz esedî guruşu techîz ve tekfînine sarfetmiş idim demekle, beyn-
lerinde münâza‘ât-ı kesîre vukū‘undan sonra muslihûn tavassut edip mezbûre 
İsmihân ile beynlerinde dokuz esedî guruş üzerine inşâ-i akd-i sulh ettikle-
rinde müvekkilem mezbûre Hanife dahi sulh-ı mezbûru kabûl ve bedel-i sulh 
olan meblağ-ı mezbûr dokuz esedî guruşu yedinden tamâmen ahz u kabz eyle-
di ba‘de’l-yevm müteveffiyân-ı mezbûrânın terekelerine müte‘allika de‘âvâdan 
müvekkilem mezbûre Hanife mezbûre İsmihân’ın zimmetini ibrâ ve iskāt edip 
ve mezbûre İsmihân dahi müvekkilem mezbûrenin zimmetini ibrâ ve iskāt ey-
ledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Es-Seyyid Mehmed b. es-Seyyid İbrahim, Mustafa Ağa b. Meh-
med, Mehmed Çelebi b. Ahmed, Abdullah Efendi b. el-Hâc Veli, İbrahim Çelebi 
b. Ahmed Beşe, mumcu Derviş ve gayruhüm.

546 [152a-2] Ali Çelebi b. Murad’ın Marine bt. Sanam’dan 
alacaklı olduğu
Mahmiye-i İstanbul’da Mi‘mar Sinan mahallesi sâkinlerinden bâ‘is-i hâze’l-kitâb 
Ali Çelebi b. Murad nâm kimesne meclis-i şer‘-i şerîfde Marine bt. Sanam nâm 
Nasrâniye muvâcehesinde üzerine da‘vâ ve takrîr-i kelâm edip mezbûre Marine 
zimmetinde cihet-i karz-ı [152b] şer‘îden kırk esedî guruş ve yedimden iştirâ ve 
kabz eylediği bir gömlek ve bir don ve bir münakkaş uçkur bahâsından yedi esedî 
guruş min haysi’l-mecmû‘ hakkım olan kırk yedi esedî guruşun otuz sekiz esedî 
guruş üç rub‘unu bundan akdem bana edâ ve teslîm ben dahi yedinden ahz u kabz 
edip bâkī dokuz esedî guruşu zimmetinde kalmış idi hâlâ suâl olunup meblağ-ı 
bâkī-i mezbûrun alıverilmesi matlûbumdur dedikde gıbbe’s-suâl mezbûre Marine 
cevâbında kaziyye minvâl-i muharrer üzre olup müdde‘î-i mezbûrda elân zimme-
tinde bâkī dokuz esedî guruş ve bir rub‘ vâcibü’l-edâ ve lâzımü’l-kazâ deyni oldu-
ğunu bi tav‘ihâ ikrâr ve i‘tirâf etmeğin mûcebince meblağ-ı bâkī-i mezbûr dokuz 
esedî guruş ve bir rub‘u müdde‘î-i mezbûra edâ ve teslîme merkūme Marine’ye 
tenbîh olunmağın mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Veli Bey b. Mahmud, Osman Çelebi b. Ömer, Ebûbekir b. Hüseyin, 
İbrahim b. Mustafa, Ali b. Şaban.

547 [152b-1] Ali Bey b. Halil Çavuş’un eski Maraş kadısı Abdürrahim 
Efendi b. Abdullah’ta olan alacağını aldığı
Vilâyet-i Anadolu’da medîne-i Maraş’da Karamanlı mahallesi ahâlîsinden Ali 
Bey b. Halil Çavuş tarafından husûs-ı âti’l-beyâna vekîl olduğu Mehmed Bey 
b. Hüseyin ve Cafer b. Süleyman nâm kimesneler şehâdetleri ile şer‘an sâbit 
olan İbrahim Bey b. Hızır nâm kimesne meclis-i şer‘de, sâbıkan medîne-i 
mezbûre kadısı olan umdetü’l-mevâli’l-izâm bâ‘isü’l-vesîka Abdürrahim Efendi 
b. Abdullah’ın oğlu ve tarafından husûs-ı âtîye vekîl olduğu Ömer Bey b. Habib 
ve Mahmud b. Nasûh şehâdetleri ile sâbit olan Ebûbekir Efendi mahzarında bi’l-
vekâle ikrâr ve takrîr-i kelâm edip mûmâ-ileyh Abdürrahim Efendi bundan ak-
dem medîne-i mezbûrede kadı iken müvekkilim mezbûr Ali Bey’in beynlerin-
de ma‘lûm sulh hücceti için ecr-i mislinden ziyâde bi gayri hakkın yetmiş esedî 
guruşunu ahz u kabz ettiğinden sonra mezbûr Ali Bey müvekkil-i müşârün-
ileyh Abdürrahim Efendi’den ber vech-i muharrer makbûzu olan meblağ-ı 
mezbûr yetmiş guruşu taleb ve da‘vâ eylediğinde, ol dahi inkâr etmeğin beyn-
lerinde nizâ‘-ı küllî vukū‘undan sonra muslihûn tavassut edip beynlerinde on 
esedî guruş ile meclis-i sulhde mevcûde bir kebîr seccâde üzerine inşâ-i akd-i 
sulh eylediklerinde mezbûr Ali Bey dahi sulh-ı mezbûru kabûl ve bedel-i sulh 
olan on guruş ile seccâde-i mezbûreyi müvekkil-i mûmâ-ileyh yedinden ahz u 
kabz edip husûs-ı mezbûra ve sâir beynlerinde cereyân eden hukūk-ı ma‘lûme 
ve mechûleye müte‘allika cemî‘ de‘âvî ve mütâlebâtdan merkūm Abdürrahim 
Efendi’nin zimmetini ibrâ-i âm ile ibrâ ve iskāt eyledi dedikde gıbbe’t-tasdîk, mâ 
vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ömer Bey b. Habib, Mahmud b. Nasûh, Cafer b. Abdullah, el-Hâc 
Sefer b. Feyzullah, Mustafa Efendi b. ( ).

548 [152b-2] Mustafa Bey b. Hüseyin’in evini bey‘ bi’l-istiğlâl yoluyla 
Seydî Bey Vakfı mütevellisi İmam Ali Efendi b. Süleyman’a sattığı
Mahmiye-i İstanbul’da Seydî Bey mahallesi sâkinlerinden Mustafa Bey b. Hü-
seyin nâm kimesne meclis-i şer‘-i şerîfde merhûm Seydî Bey vakfına bi’l-fi‘l 
mütevellî olan bâ‘is-i hâze’l-kitâb İmâm Ali Efendi b. Süleyman nâm kimes-
ne mahzarında ikrâr ve takrîr-i kelâm edip yedimde mülküm olup mahalle-i 
mezbûrede vâki‘ bir tarafdan ba‘zan Saraylı nâm hâtun ve ba‘zan Abdullah Çe-
lebi mülkleri ve bir tarafdan Mehmed Çelebi nâm kimesne mülkü ve bir taraf-
dan yirmi sekizinci cemâ‘ate mahsûs odada mevkūfe nukūda mütevellî olan 
[153a] Yakub Beşe’ye bi tarîki’l-istiğlâl bey‘ ettiğim mülk-i âharım ve bir taraf-
dan tarîk-i âm ile mahdûd, dâhiliyyesinde iki bâb oda ve iki sofa ve bahçesi ve 
hâriciyyesinde fevkānî oda ve ahır ve sofasını ve kenîfi müştemil menzilimi, bi 
cümleti’t-tevâbi‘ ve’l-levâhık mütevellî-i merkūm Ali Efendi’ye bi tarîki’l-istiğlâl 
üç yüz yetmiş [beş] guruşa târih-i kitâb senesi Muharremü’l-harâmı’nın üçüncü 
günü bey‘ ve teslîm ol dahi vech-i muharrer iştirâ ve tesellüm ettiğinden sonra 
semen-i mezbûr üç yüz yetmiş beş guruşu yedinde olan mâl-ı vakf-ı mezbûrdan 
bana def ‘ ve teslîm ben dahi yedinden tamâmen ahz [u] kabz ettiğimden son-
ra mütevellî-i mezbûr menzil-i mahdûd-ı mezbûru senede elli beş guruş üç rub‘ 
olmak üzre yevm-i mezbûrdan iki sene tamâmına değin yüz on bir buçuk guru-
şa bana îcâr ve teslîm ben dahi vech-i muharrer üzre i[stî]câr ve tesellümetmiş 
idim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’[l-yevmi’]s-sâbi‘ aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. İbrahim, Receb Beşe b. Abdullah, Ahmed Beşe 
b. Abdi, Hüseyin Beşe b. Abdullah, İbrahim Çelebi b. Mehmed, Ahmed Çelebi 
b. İsmail.

549 [153a-1] Elife ve Bâkiye’nin İbrahim Çelebi Vakfı’na ait 
oda ve dükkânlardaki tasarruf haklarını Abdullah 
b. Abdurrahman’a devrettikleri
Vilâyet-i Anadolu’da Trabzon sancağında Maçka kasabasında Zeyne mahal-
lesi sâkinelerinden Elife ve Bâkiye bintey Abdülmennân nâm hâtunlardan 
husûs-ı âti’l-beyâna vekâlet iddi‘â eden Bostan Beşe b. Mustafa nâm kimesne 
meclis-i şer‘-i şerîf-i Nebevî ve mahfil-i dîn-i münîf-i Mustafavî’de, mahmiye-i 
İstanbul’da -suyyinet ani’l-ufûl-’de vâki‘ Sultan Selim Hân câmi‘-i şerîfi kur-
bunda sâkin Abdullah b. Abdurrahman nâm kimesne mahzarında tarafından 
husûs-ı câ’îye vekîl olup nehc-i mu‘teber-i mer‘î üzre mahzar-ı hasm-ı câhid-i 
şer‘îde şer‘an vekâleti sâbite olan Şaban Halîfe b. Hüseyin nâm kimesne mah-
zarında üzerine da‘vâ ve takrîr-i kelâm edip merhûm İbrahim Çelebi nâm 
sâhibü’l-hayr vakfından olup icâre-i mu‘accele-i ma‘lûme ve yevmî buçuk akçe 
ücret-i müeccele ile müvekkiletân-ı mezbûretân Elife ve Bâkiye’nin taht-ı tasar-
ruflarında olup mârrü’z-zikr Sultan Selim Hân câmi‘-i şerîf kurbunda vâki‘ ve 
müvekkil-i mezbûr Abdullah’a intimâ’ ile tahdîd ve tavsîfden müstağnî fevkānî 
bir bâb odayı [ve] tahtında bir bâb attâr dükkânı ile âhara tefvîz vekâlet-i mah-
kiyem hasebiyle müvekkil-i mezbûr Abdullah’a târih-i kitâbdan on gün mu-
kaddem kırk beş kıt‘a esedî guruşa vakf-ı mezbûr mütevellîsi ma‘rifetiyle ferâğ 
ve tefvîz eylediğimde, ol dahi vech-i muharrer üzre tefevvüz ve kabûl eyle-
miş idi hâlâ bedel-i ferâğ olan meblağ-ı mezkûrü’n-na‘t kırk beş esedî guru-
şu müvekkil-i merkūmdan taleb eylediğimde edâdan imtinâ‘ eder suâl olunup 
meblağ-ı mezbûru bana teslîme vekîl-i merkūma tenbîh olunmak matlûbumdur 
dedikde gıbbe’s-suâl vekîl-i mezbûr Şaban Halîfe cevâbında fi’l-hakīka [153b] 
müvekkil-i mezbûr sâlifü’z-zikr oda ile dükkânı vech-i muharrer üzre tefevvüz 
eylediğini ikrâr, lâkin mezbûr Bostan Beşe’nin müvekkiletân-ı mezbûretân Eli-
fe ve Bâkiye tarafından mârrü’l-beyân oda ile dükkânı âhara ferâğa vekîl oldu-
ğu müvekkilimin ma‘lûmu değildir deyicek müdde‘î-i mezbûr Bostan Beşe’den 
vekâlet-i mahkiyesin mübeyyine beyyine taleb olundukda udûl-ı ahrâr-ı ricâl-i 
müslimînden olup yine mârrü’z-zikr Zeyne mahallesi sâkinlerinden zât-ı 
mezbûretân[ı] ma‘rifet-i şer‘iyye ile ârifân Mehmed Beşe b. Ahmed ve Faz-
lı Beşe b. Mehmed nâm kimesneler li ecli’ş-şehâde mahfil-i şer‘a hâzırân olup 
isre’l-istişhâd, fi’l-vâki‘ müvekkiletân-ı mezbûretân Elife ve Bâkiye sâlifü’z-
zikr oda ile dükkânlarını vakf-ı mezbûr mütevellîsi ma‘rifetiyle âhara ferâğ 
ve tefvîze bizim huzûrumuzda mezbûr Bostan Beşe tarafından vekîl ve nâib-i 
menâb ve ta‘yîn eylediklerinde ol dahi kabûl eylemiş idi biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye ettik-
lerinde ba‘de’t-ta‘dîl ve’t-tezkiyye şehâdetleri hayyiz-i kabûlde vâkı‘a olmağın 
mûcebiyle bedel-i mezbûr kırk beş esedî guruş vekîl-i mezbûr Bostan Beşe’ye 
edâ ve teslîme vekîl-i mezbûr Şaban Hoca’ya tenbîh birle, mâ vaka‘a bi’t-taleb 
ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Halil b. Abdullah, Mustafa Beşe b. Abdullah, Bayram Beşe b. Ab-
dullah, İbrahim Çelebi b. ( ) Serbölük ve gayruhüm.

550 [153b-1] Mehmed b. Ali’nin Kasım Ağa b. Abdullah’ta 
alacağının olmadığı
Mahmiye-i İstanbul’da Şehzâde câmi‘-i şerîfi kurbunda 
Camcı Ali mahallesi sâkinlerinden Mehmed b. Ali nâm kimesne meclis-i şer‘-i 
şerîfde bâ‘is-i hâze’l-kitâb fahrü’l-akrân Kasım Ağa b. Abdullah nâm kimesne 
mahzarında üzerine da‘vâ ve takrîr-i kelâm edip bundan akdem bir husûsun 
temşiyyeti için bi gayri hakkın dört yaldız altını ile otuz esedî guruşumu 
merkūm Kasım Ağa’ya def ‘ ve teslîm ol dahi ahz u kabzetmiş idi hâlâ merkūm 
Kasım Ağa’ya suâl olunup meblağ-ı mezbûr dört yaldız altını ile otuz esedî 
guruşumu bana edâ ve teslîme tenbîh olunmak matlûbumdur dedikde gıbbe’s-
suâl ve’l-inkâr müdde‘î-i mezbûrdan müdde‘âsını mübeyyine beyyine taleb 
olundukda ityân-ı beyyineden izhâr-ı acz edip istihlâf etmeğin mezbûr Kasım 
Ağa’ya meblağayn-ı mezbûreyni ber vech-i muharrer müdde‘î-i mezbûr yedin-
den ahz u kabz etmediğine yemîn teklîf olundukda ol dahi alâ vefki’l-mes’ûl 
yemîn billâhi’l-aliyyi’l-a‘lâ etmeğin mûcebince müdde‘î-i mezbûr bilâ-beyyine 
ber vech-i muharrer mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Mehmed, el-Hâc 
Kemaleddin Ağa b. Müyesser, Hüseyin Çelebi b. Üveys ve gayruhüm.

551 [153b-2] Şam eski kadısı Abdülbâki Efendi’nin bahçesini eski 
gümrük emini Hüseyin Ağa b. el-Hâc Yusuf ’a sattığı
Husûs-ı âti’l-beyânın mahallinde ketb ü tahrîr iltimâs olunmağın savb-ı şer‘-i en-
verden Mev[lâ]nâ Abdurrahman Efendi b. İbrahim irsâl olunup ol dahi kıdvetü’l-
ulemâ’i’l-izâm zübdetü’l-fuzalâ’i’l-fihâm zü’l-kadr ve’l-ihtirâm sâbıkan Şâm-ı 
şerîf-i encâm kadısı olan Abdülbâkī Efendi hazretlerinin Dârü’s-saltanati’s-seniyye 
Kostantıniyye el-mahmiyye mahallâtından Kadıçeşmesi kurbunda Altıpoğaça 
mahallesinde vâki‘ bir tarafdan müşârün-ileyh Abdülbâkī Efendi’nin kendi mülk-
leri [154a] ve bir tarafdan umdetü’l-mevâli’l-izâm Çeşmizâde Efendi mülkleri ve 
bir tarafdan mefharü’s-sâdâti’l-kirâm es-Seyyid Mustafa Efendi mülkü ve bir ta-
rafdan merhûm Zâhide Hâtun vakfı olan medrese ile mahdûd eşcâr-ı mülteffeyi 
hâvî mülk hadîkalarına varıp zeyl-i sütûrda mastûrü’l-esâmî olan müslimîn mah-
zarlarında akd-i meclis-i şer‘-i mübîn eyledikde müşârün-ileyh Abdülbâkī Efen-
di meclis-i ma‘kūd-ı mezkûrda sâbıkan gümrük emîni olan mefharü’l-emâcid 
ve’l-ekârim câmi‘ü’l-mehâmid ve’l-mekârim Hüseyin Ağa b. el-Hâc Yusuf mah-
zarında bi’t-tav‘i’s-sâf ikrâr ve i‘tirâf edip mülküm olan işbu hadîkadan mûmâ-
ileyh es-Seyyid Mustafa Efendi tarafından tûlen ve arzen bi hesâb-ı terbî‘î iki yüz 
zirâ‘ arsayı ba‘de’l-mesâha cemî‘ tevâbi‘ ve levâhık ve âmme-i hukūk-ı merâfi‘i ile 
mûmâ-ileyh Hüseyin Ağa’ya bin kıt‘a esedî guruşa tarafeynden îcâb ve kabûlü 
hâvî ve şurût-ı müfsideden ârî bey‘-i bâtt-ı sahîh-i şer‘î ile bey‘ ve teslîm edip se-
meni olan meblağ-ı mezbûr bin kıt‘a esedî guruşu mûmâ-ileyh Hüseyin Ağa ye-
dinden tamâmen ahz u kabz eyledim ba‘de’l-yevm hadîka-i memsûha-i mezkûre 
mûmâ-ileyh Hüseyin Ağa’nın mülk-i müşterâsı ve dâhil-i havza-i tasarrufu olmuş-
dur, keyfe mâ yeşâ’ ve yahtâr mutasarrıf olsun dedikde gıbbe’t-tasdîki’l-mu‘teber 
husûs-ı mezkûru Mevlânâ-yı mezbûr mahallinde tahrîr ve ba‘dehu ma‘an irsâl 
olunan Hasan b. Bayram ve Muslu b. Handan ile meclis-i şer‘a gelip alâ vukū‘ihi 
inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Rebî‘ilâhir li sene seb‘a ve semânîn ve elf.
Şuhûdü’l-hâl: Umdetü’l-ekâbir ve’l-a‘yân Mehmed b. ( ) Emîn-i matbah-ı âmire 
hâlâ, Fahrü’l-müderrisînü’l-kirâm Şaban Efendi, Zahrü’l-müderrisînü’l-fihâm 
Abdülkādir Efendi, Fahrü’l-kuzât Receb Efendi.

552 [154a-1] Yenikapı’da Simkeşi mahallesinden İbrahim Çelebi 
b. Mustafa’nın Emine bt. Rıdvan’ın oturduğu vakıf eve ortak 
olduğunun tesbiti
Mahmiye-i İstanbul’da Mevlevihâne Yenikapı kurbunda Simkeşî mahallesi 
sâkinlerinden bâ‘is-i hâze’l-kitâb İbrahim Çelebi b. Mustafa nâm şâbb-ı emred 
meclis-i şer‘-i şerîfde Emine bt. Rıdvan nâm hâtun mahzarında üzerine da‘vâ ve 
takrîr-i kelâm edip mahalle-i mezbûre sâkinelerinden Emine bt. Abdullah nâm 
hâtun bin kırk bir senesi Şevvâli evâilinde mahalle-i mezbûrede vâki‘ bir tarafdan 
Ümmühâni bt. Hasan ve bir tarafdan Fâtıma Hâtun bt. Mehmed ve bir tarafdan 
Mehmed b. Perviz mülkleri ve bir tarafdan tarîk-i âm ile mahdûd bir bâb beyt-i 
süflî ve bir hücre-i süfliyeyi ve zât-ı eşcâr-ı müsmire ve gayr-ı müsmire bahçeyi 
müştemil mülk menzilini vakf edip süknâsı evvelâ nefsine ba‘dehâ Rıdvan b. Ab-
dullah ve zevcesi Servinaz bt. Abdullah’a ba‘dehümâ bu ikisinin mutlakan ile’l-
inkırâz evlâdlarına ve evlâd-ı evlâdlarına ve ba‘de’l-inkırâz gallesini Medîne-i Mü-
nevvere fukarâsına şart ve ta‘yîn edip tescîl-i şer‘î ve tesbîl ettirip tahrîr [154b] et-
tirdiği vakfiye-i ma‘mûlün-bihâ mûcebince menzil-i mezbûrun süknâsını kendin-
den sonra mezbûr Rıdvan’ın mutlakan ile’l-inkırâz evlâdına ve evlâd-ı evlâdına 
şart ve ta‘yîn edip ve mezbûre Emine meşrûtun-lehümden mezbûr Rıdvan’ın sul-
biye kızı olup ve ben dahi mezbûr Rıdvan’ın sulbî oğlu müteveffâ Mustafa’nın 
sulbî oğlu olmağla şart-ı vâkıfe-i mezbûre ve hâlâ yedimde olan fetvâ-yı şerîfe 
mûceblerince menzil-i mezbûrun süknâsında ben mezbûre Emine’ye müşârik 
iken hâlâ mezbûre Emine ben batn-ı evvelden olmağla sen benim ile müşârik 
değilsin deyû menzil-i mezbûrun süknâsında benim müşâreketime mâni‘ahâlâ mezbûre Emine’ye suâl olunup ihkāk-ı hak olunmak matlûbumdur deyû 
mazmûnu min külli’l-vücûh meşrûhunu nâtık ve târih-i mezbûr ile müverrah ve 
Davud Paşa nâibi Mehmed Sehmi Efendi imzâsıyla mümzât ve hatmi ile mahtûme 
vakfiye-i ma‘mûlün-bihâ ibrâz edip ve hâlâ şeyhülislâm müfti’l-enâm hallâlü’l-
müşkilâti’d-dîniyye keşşâfü’l-mu‘dilâti’l-yakīniyye ferîdü’d-dehr vahîdü’l-asr 
sa‘âdetlü Ali Efendi hazretlerinin imzâ-i şerîfleri ile mümzât da‘vâ-yı meşrûhasına 
muvâfık bir kıt‘a fetvâ-yı şerîfe ibrâz edip mazmûnunda süknâsı vâkıfın mutla-
kan evlâdına ve evlâd-ı evlâdına meşrûta vakf menzilin süknâsında batn-ı ev-
velden olan Hind’e batn-ı sânîden olan Amr müşârekete kādir olur mu, el-cevâb olur deyû buyurulmağın Emine’ye suâl olundukda ol dahi mazmûn-ı vakfiye-i 
merkūmeyi bi tav‘ihâ ikrâr ve i‘tirâf etmeğin mûcebince müdde‘î-i mezbûr İbra-
him Çelebi ile menzil-i mezbûrda ber mûceb-i şart-ı vâkıfe-i mezbûre ale’l-iştirâk 
sâkineler olup mezbûr İbrahim Çelebi’ye mâni‘a olmamak üzre mezbûre Emine’ye 
tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ali b. Hüseyin, İbrahim b. Mehmed, Mehmed b. Abdullah, Ebûbekir 
b. Hüseyin, Osman b. Ömer ve gayruhüm.

553 [154b-1] Dilaver Bey b. Abdullah’ın Ramazan Çelebi b. Şaban’da 
alacağının kalmadığı
Mahrûse-i Ga[la]ta’da Yazıcı mahallesinde sâkin iken bundan akdem vefât 
eden Mustafa b. Ali Ağa nâm sagīrin hayâtında kıbel-i şer‘den mansûb vasîsi 
olan Dilaver Bey b. Abdullah nâm kimesne meclis-i şer‘-i şerîfde mahrûse-i 
mezbûreye tâbi‘ Şahkulu mahallesi sâkinlerinden bâ‘is-i hâze’l-kitâb Ramazan 
Çelebi b. Şaban nâm kimesne mahzarında ikrâr ve takrîr-i kelâm edip sagīr-i 
mezbûr Mustafa’nın malından mezbûr Ramazan Çelebi zimmetinde doksan bin 
akçe hakkı olmağla meblağ-ı mezbûrun kırk üç bin üç yüz otuz sekiz akçesi-
ni benden mukaddem sagīr-i mezbûrun vasîsi olan Mehmed Ağa nâm kimes-
ne mezbûr Ramazan Çelebi yedinden ahz u kabz edip ba‘dehu mezbûr Mehmed 
Ağa vesâyet-i mezbûreden azl olunup ben kıbel-i şer‘den vasî nasb olunduğum-
da bâkī kalan kırk altı bin altı yüz altmış iki akçesi için târih-i kitâbdan on üç 
sene mukaddem her biri on dörder akçeye râyic bin üç yüz otuz üç cedîd semen 
ahz u kabzetmiş idim. Min ba‘d meblağ-ı mezbûr kırk altı bin altı yüz altmış iki 
akçe- [155a] den mezbûr Ramazan Çelebi zimmetinde bir akçe bâkī kalmamış-
dır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ahmed Efendi b. Mustafa, Ömer Efendi b. el-Hâc Ali, Ali Beşe b. 
Osman, el-Hâc Ali b. Mehmed, el-Hâc Ali b. İvaz ve gayruhüm.

554 [155a-1] Ekmekçi Tevkil v. Asvador’un dolabındaki parayı alan 
hizmetkârı Diyarbakırlı Murtaza b. Süleyman’ın borcunu ödeyeceği
Mahmiye-i İstanbul’da Ayazmakapısı kurbunda vâki‘ ekmekçi fırınında ekmek-
çi olan bâ‘is-i hâze’s-sifr Tevkil v. Asvador nâm zimmî meclis-i şer‘-i şerîf-i en-
verde hizmetkârı olan Diyârbekirli Murtaza b. Süleyman nâm kimesne mahza-
rında üzerine da‘vâ ve takrîr-i kelâm edip mezbûr Murtaza hizmetimde iken 
târih-i kitâbdan bir gün mukaddem ba‘de’l-asr dolabım içinde yirmi beş esedî 
guruşumu ahz u kabz etmeğin suâl olunup meblağ-ı mezbûrun alıverilme-
si matlûbumdur dedikde gıbbe’s-suâl mezbûr Murtaza cevâbındamüdde‘î-i mezbûrun ber vech-i muharrer yirmi beş esedî guruşunu ahz u kabz 
eyledim deyû tâyi‘an ikrâr ve i‘tirâf etmeğin mûcebince meblağ-ı mezbûr yir-
mi beş esedî guruşu müdde‘î-i mezbûra def ‘ ve teslîme merkūm Murtaza'yatenbîh olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ali Beşe b. Ahmed, el-Hâc Mustafa b. Ali, Halil Beşe b. Muslu, Ali 
Beşe b. Şaban, Mehmed b. Muharrem ve gayruhüm.

555 [155a-2] Şam eski kadısı Yahya Efendi’nin vârislerinden Bahri 
bt. Abdullah’ın, diğer vâris Cezmi Abdülkerim Efendi’de olan 
miras hissesini alarak zimmetini ibrâ ettiği
Min hattıhî
Husûs-ı âti’l-beyânın mahallinde tahrîr için bi’l-iltimâs savb-ı şer‘-i şerîfden 
irsâl olunan Mevlânâ Abdurrahman Efendi sâbıkan Şâm-ı dârü’s-selâm kadı-
sı oldukdan sonra vedâ‘-ı âlem-i fânî eden merhûm Yahya Efendi’nin verese-
si mahmiye-i İstanbul’da Kirmasti mahallesinde sâkin oldukları menzile va-
rıp zeyl-i vesîkada muharrerü’l-esâmî olan müslimîn huzûrunda akd-i meclis-i 
şer‘-i mübîn eyledikde merhûm-ı mezbûrun sulbiye sagīre kızı olup bundan ak-
dem vefât eden Ayşe Kadın’ın verâseti vâlidesi Bahri bt. Abdullah nâm hâtun 
ile li ebeveyn er karındaşı Mesud Çelebi nâm sagīre münhasıra olup ba‘dehu 
mezbûr Mesud Çelebi dahi vefât edip verâseti vâlidesi mezbûre Bahri Hâtun’a 
ve li eb er karındaşları mefharü’l-müderrisînü’l-kirâm Cezmi Abdülkerim Efen-
di ile Mehmed Necib Efendi’ye ve li eb kız karındaşları Rukiye Kadın ve Fâtıma 
Kadın’a münhasıra olduğu şer‘an sâbit oldukdan sonra mezbûre Bahri Hâtun 
zâtı ma‘rifet-i şer‘iyye ile ârifân Mehmed Efendi b. Hasan ve Cafer Bey b. Meh-
med nâm kimesneler ta‘rîfleri ile mu‘arrefe oldukdan sonra meclis-i ma‘kūd-ı 
mezbûrda, sagīrân-ı mezbûrân Ayşe Kadın ve Mesud Çelebi’nin hayâtlarında 
vasîleri olan bâ‘is-i hâze’l-kitâb mûmâ-ileyh Abdülkerim Efendi mahzarın-
da ikrâr ve takrîr-i kelâm edip kızım müteveffât-ı mezbûre Ayşe’ye babası 
merhûm-ı mezbûrun terekesinden ber mûceb-i defter-i kassâm isâbet [155b] 
eden on beş bin iki yüz kırk dokuz akçe ve defter-i kassâmdan hâric bey‘ olu-
nan yalı bahâsından isâbet eden otuz altı bin akçe ve müteveffâ-yı mezbûr Me-
sud Çelebi’ye kezâlik babası merhûm-ı mezbûrun terekesinden ber mûceb-i defter-i kassâm isâbet eden otuz bin dört yüz doksan sekiz akçe ve zikr olu-
nan yalı bahâsından isâbet eden yetmiş iki bin akçe min haysi’l-mecmû‘ yüz 
elli üç bin yedi yüz kırk yedi akçeyi mûmâ-ileyh Cezmi Abdülkerim Efendi 
bi’l-vesâye ahz u kabz ettiğinden sonra meblağ-ı mezbûrun bin seksen iki se-
nesi Zilhiccesi’nin onuncu gününde sagīrân-ı mezbûrândan her birinin nafaka 
ve kisveleri için hâkimü’ş-şer‘ tahrîr eylediği hüccet-i şer‘iyye mûcebince takdîr 
olunan yevmî onar akçeden bin seksen altı senesi Receb’i gurresine gelince üç 
buçuk senede yirmi beş bin altı yüz akçesini ve sagīrân-ı mezbûrândan her biri-
nin nafaka ve kisveleri için mukaddemâ takdîr olunan yevmî onar akçe kifâyet 
etmemekle hâkimü’ş-şer‘ bin seksen üç senesi şehri Rebî‘ulevveli’nin on beşin-
ci gününde tahrîr eylediği hüccet-i şer‘iyye mûcebince takdîr olunup zam ve 
ilhâk olunan yevmî onar akçeden zikr olunan şehri Receb gurresine gelince 
yirmi üç bin yedi yüz akçesini sagīrân-ı mezbûrânın nafaka ve kisvelerine sarf 
edip ve sekiz bin akçesini sagīrân-ı mezbûrân ile karındaşları Rukiye Kadın’ın 
ale’s-seviyye hizmetleri için mallarından izn-i hâkimü’ş-şer‘ ile on iki bin ak-
çeye iştirâ eylediği Gülistan nâm câriye semeninden sagīrân-ı mezbûrân Ayşe 
Kadın ve Mesud Çelebi’nin zimmetlerine lâzım gelmekle verip ve beynimizde 
müşterek olan işbu menzilin duvarları münhedim olmağla binâ olunmak lâzım 
olmağın dokuz bin dört yüz seksen altı akçesini sagīrân-ı mezbûrânın zikr olu-
nan duvarlardan hisselerini binâya sarf edip ve dört bin akçesini dahi sagīrân-ı 
mezbûrânın a‘yâdda levâzım-ı mühimmelerine sarf edip ve defter-i kassâm 
tahrîr olundukdan sonra Mehmed Efendi nâm kimesne merhûm-ı mezbûrun 
üzerine yüz yirmi guruş deyn isbât etmekle dört bin sekiz yüz akçesini deyn-i 
mezbûrdan sagīrân-ı mezbûrânın üzerine lâzım gelmeğin mezbûr Mehmed 
Efendi’ye verip ve iki bin dört yüz akçesini dahi sagīrân-ı mezbûrân ve câriye-i 
mezbûre Gülistan fevt olduklarında techîz ve tekfînlerine sarf ettiğinden sonra 
mesârif-i mezkûreden bâkī kalan yetmiş beş bin yedi yüz altmış bir akçeden kı-
zım müteveffât-ı mezbûre Ayşe Kadın’ın malı olan on dört bin altı yüz otuz altı 
akçeden hissem olan dört bin sekiz yüz yetmiş dokuz akçe ve oğlu müteveffâ-yı 
mezbûr Mesud Çelebi’nin malı olan altmış bir bin yüz yirmi beş akçe ile kızım 
müteveffât-ı mezbûre Ayşe’den isâbet eden dokuz bin yedi yüz elli sekiz akçe 
min haysi’l-mecmû‘ oğlum müteveffâ-yı mezbûr Mesud Çelebi’nin malı olan 
yetmiş bin sekiz yüz seksen üç akçeden hissem olan on bir bin sekiz yüz on 
akçe, cem‘an kızım müteveffât-ı mezbûre Ayşe Kadın’ın ve oğlum müteveffâ-
yı mezbûr Mesud Çelebi’nin mallarından bana isâbet eden on altı bin altı yüz 
doksan üç akçeyi mûmâ-ileyh Cezmi Abdülkerim Efendi kendi mesârifine sarf 
ile istihlâk etmekle bundan akdem taleb ve da‘vâ ettiğimde beynimizde nizâ‘-ı 
küllî vukū‘undan sonra muslihûn tavassut edip mûmâ-ileyh Cezmi Abdülke-
rim Efendi ile beynimizde yüz esedî guruş üzerine inşâ-i akd-i sulh ettiklerinde 
ben dahi sulh-ı mezbûru kabûl ve bedel-i sulh olan meblağ-ı mezbûr yüz gu-
ruşu mûmâ-ileyh Cezmi Abdülkerim Efendi yedinden ahz u kabz ettiğimden 
sonra müteveffân-ı mezbûrân Ayşe Kadın ve Mesud Çelebi’nin işbu menzil-
den [156a] ve Kanlıncak’da olan bağdan hisselerinden mâ‘adâ nukūd ve menkūl 
ve esâs-ı beyt ve sâir zâhir ve hafî terekelerine müte‘allika âmme-i de‘âvâdan 
mûmâ-ileyh Cezmi Abdülkerim Efendi’nin zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î ve’t-tahkīki’l-mer‘î 
husûs-ı mezbûru Mevlânâ-yı mezbûr mahallinde tahrîr ve ma‘an irsâl olunan 
Mehmed b. Hasan ile meclis-i şer‘a gelip alâ vukū‘ihi inhâ ve tahrîr etmeğin mâ 
vaka‘a bi’t-taleb ketb olundu.
Fi’l-yevmi’s-sâmin aşer min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Fahrü’l-müderrisîn Mehmed Efendi b. İsmail, Zahrü’l-müderrisîn 
İsmail Efendi birâder-i Avni?, es-Seyyid Mustafa Çelebi b. Ahmed, Halil Efen-
di b. Abdülkādir, İbrahim Çelebi b. Osman, Cafer Bey b. Mehmed, Veli Çelebi b. 
Ebûbekir, Ali b. Abdullah, Mehmed b. Ramazan, Ali b. Abdullah ve gayruhüm.

556 [156a-1] Bakkal Panayot’un kendisini bıçakla yaralayan yeniçeri 
Veli Beşe b. Şaban ile sulh olduğu
Mahmiye-i İstanbul’da Çıkrıkçı Kemal mahallesinde bakkal olan Panayot nâm 
zimmînin babası ve tarafından husûs-ı âti’l-beyâna bimâ hüve’n-nehci’s-sübût 
vekîl olduğu şer‘an sâbite olan Todori v. Nikola nâm zimmî meclis-i şer‘-i 
şerîfde Dergâh-ı âlî yeniçerilerinden yirmi dokuzuncu ağa bölüğüne mahsûs 
oda yoldaşlarından bâ‘is-i hâze’l-kitâb Veli Beşe b. Şaban nâm kimesne mahza-
rında bi’l-vekâle ikrâr ve takrîr-i kelâm edip târih-i kitâbdan on dört gün mu-
kaddem oğlum mezbûr Panayot’un sağ memesi üzerine mezbûr Veli Beşe kara 
saplı bir Macar bıçağı ile dürtüp cerh etmekle bundan akdem mûceb-i şer‘îsi 
mezbûr Veli Beşe’den bi’l-vekâle da‘vâ ettiğimde ol dahi inkâr etmeğin beyni-
mizde nizâ‘-ı küllî vukū‘undan sonra muslihûn tavassut edip mezbûr Veli Beşe 
ile beynimizde on dört esedî guruş üzerine inşâ-i akd-i sulh ettiklerinde ben 
dahi sulh-ı mezbûr olan meblağ-ı mezbûr on dört guruşu mezbûr Veli Beşe ye-
dinden tamâmen ahz u kabz ettiğimden sonra harc-ı mezbûre ve mâ tahadde-
se minhu müte‘allika da‘vâdan mezbûr Veli Beşe’nin zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt edip mezbûr Veli Beşe dahi meblağ-ı mezbûra 
müte‘allika cemî‘ da‘vâdan benim zimmetimi ve oğlum mezbûr Panayot’un 
zimmetini ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Hüsameddin Odabaşı, Ali Beşe b. Abdülkādir, Zülfikār Beşe sero-
da ve gayruhüm.

557 [156a-2] Es-Seyyid Ali Çelebi b. Yusuf ’un 53. cemaat odası para 
vakfından evini rehin gösterip borç aldığı
Mahrûse-i Galata’ya tâbi‘ kasaba-i Kasımpaşa’da Kulaksız mahallesinde sâkin es-
Seyyid Ali Çelebi b. Yusuf nâm kimesne meclis-i şer‘-i şerîf-i enverde Dergâh-ı âlî 
yeniçerilerinin elli üçüncü cemâ‘atine mahsûs odanın nukūd-ı mevkūfesine bi’l-
fi‘l mütevellî olan bâ‘is-i hâze’l-vesîka Hüseyin Odabaşı b. İbrahim mahzarında 
ikrâr ve takrîr-i kelâm edip mezbûr Hüseyin Odabaşı mâl-ı vakf-ı mezbûrdan 
yüz yetmiş esedî guruşu bana ikrâz ve teslîm ben dahi iktirâz ve kabz ve tesel-
lüm ettiğimden sonra mukābelesinde yedimde mülk ve hakkım olup mahalle-i 
mezbûrede vâki‘ bir tarafdan Hüseyin Reis b. Abdullah mülkü ve bir tarafdan 
Emine Hâtun mülkü ve bir tarafdan Ali Kapudan mülkü ve bir tarafdan tarîk-i 
âm ile mahdûd büyût-ı adîdeyi müştemil menzilimi mütevellî-i mezbûr Hüse-
yin Odabaşı’ya rehin vaz‘ ve teslîm ol dahi [156b] irtihân ve kabz ve tesellüm ey-
ledi dedikde gıbbe’t-tasdîki’ş-şer‘î zâtları ma‘rifet-i şer‘iyye ile ârifân Mahmud 
Ağa b. Ahmed ve Süleyman b. Derviş nâm kimesneler ta‘rîfleri ile mu‘arrefe olup 
mezbûr es-Seyyid Ali Çelebi’nin zevcesi işbu hâzıre bi’l-meclis İsmihân bt. Mah-
mud ve kızı Ayşe ve halası kızı Neslihan bt. Süleyman ve kız karındaşı Rahime 
nâm hâtunlar ile dâmâdı İbrahim b. Hasan nâm kimesne meblağ-ı mezbûr yüz 
yetmiş esedî guruşa her biri emir ve kabûlü hâviye kefâlet-i sahîha-i şer‘iyye ile 
kefîl olmağın mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mahmud Ağa b. Ahmed, Süleyman Çelebi b. Derviş, Yahya Çele-
bi b. Mehmed, başkorucu İbrahim Beşe, el-Hâc Ali Beşe seroda ve gayruhüm.

558 [156b-1] Havvâ bt. Abdullah ile Halil Beşe b. Abdullah’ın muhâla‘a 
yoluyla boşandıkları
Mahmiye-i İstanbul’da Servi mahallesi sâkinelerinden zâtı ma‘rifet-i şer‘iyye 
ile ârifân el-Hâc Osman b. Bayram ve Hüseyin Bey b. Ali nâm kimesneler 
ta‘rîfleri ile mu‘arrefe olan Havvâ bt. Abdullah nâm hâtun meclis-i şer‘-i şerîf-i 
lâzımü’t-teşrîfde, zevc-i dâhili bâ‘is-i hâze’l-kitâb Halil Beşe b. Abdullah nâm 
kimesne mahzarında ikrâr ve takrîr-i kelâm edip zevcim mezbûr Halil Beşe ile 
zimmetinde mütekarrir ve ma‘kūdun-aleyh olan iki bin iki yüz akçe mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olup ve bedel-i hul‘ bin akçe vermek üzre muhâla‘a-i sahîha-i 







şer‘iyye ile muhâla‘a edip ol dahi muhâla‘a-i mezbûru kabûl ettiğinden son-
ra hukūk-ı zevciyyete müte‘allika da‘vâdan zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î mezbûr Halil Beşe 
dahi meclis-i mezbûrede mezbûre Havvâ mahzarında ikrâr edip bedel-i hul‘-ı 
mezbûr bin akçeyi mezbûre Havvâ yedinden ahz u kabz eylediğimden son-
ra ben dahi mezbûrenin zimmetini hukūk-ı zevciyyete müte‘allika âmme-i 
de‘âvîden ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâmin aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: el-Hâc Osman b. Bayram, Hüseyin Bey b. Ali, İbrahim Çelebi b. 
Mehmed, Mustafa Çelebi b. Hasan ve gayruhüm.

559 [156b-2] Mustafa Efendi b. Mehmed’in vefat eden Ahmed Beşe 
b. Mustafa’da olan alacağının terekesinden ödenmesi gerektiği
Mahmiye-i İstanbul’da Bıçakçılar mahallesi sâkinlerinden Mustafa Efendi b. Meh-
med nâm kimesne meclis-i şer‘-i şerîfde vilâyet-i Anadolu’da Kastamonu sanca-
ğında Küre-i Nühâs kazâsına tâbi‘ Karaçam nâm karyede sâkin iken bundan ak-
dem vefât eden Ahmed Beşe b. Mustafa’nın [verâseti] li eb karındaşı Ali Beşe ile 
zevce-i metrûkeleri Döne bt. Mustafa ve Emine bt. el-Hâc Muslu nâm hâtunlara 
münhasıra olduğu şer‘an zâhir ve mütehakkik oldukdan sonra müteveffâ-yı 
mezbûrun terekesine vâzı‘ayi’l-yed olan mezbûrân Ali Beşe ve Döne Hâtun 
mahzarlarında üzerlerine da‘vâ ve takrîr-i kelâm edip târih-i kitâbdan yirmi bir 
sene mukaddem müteveffâ-yı mezbûr hayâtında yirmi beş guruşumu ikrâz ve 
teslîm ol dahi iktirâz ve tesellümetmiş idi hâlâ müteveffâ-yı mezbûrun tereke-
sine vâzı‘ayi’l-yed olan mezbûrân Ali Beşe ve Döne [157a] Hâtun’a suâl olunup 
müteveffâ-yı mezbûrun terekesinden meblağ-ı mezbûru bana edâ ve teslîme 
tenbîh olunmak matlûbumdur dedikde gıbbe’s-suâl mezbûrân Ali Beşe ve Döne 
Hâtun cevâblarında, müteveffâ-yı mezbûrun tereke-i vâfiyesine vâzı‘ayi’l-yed ol-
duklarını ve müteveffâ-yı mezbû[run] târih-i mezbûrda müdde‘î-i mezbûr ye-
dinden ber vech-i muharrer meblağ-ı mezbûr yirmi beş guruşu iktirâz ve tesel-
lüm ettiğini her biri ikrâr ve i‘tirâf etmeğin mûcebince müteveffâ-yı mezbûrun 
tereke-i vâfiyesinden müdde‘î-i mezbûr Mustafa Efendi’ye meblağ-ı mezbûr yir-
mi beş guruşu edâ ve teslîm mezbûrân Ali Beşe ve Döne Hâtun’a tenbîh olun-
mağın mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Hasan Beşe b. Sefer, Ahmed Çelebi b. Bayram, Mustafa b. Receb, 
Ramazan b. Musa, Mehmed b. Hızır, Mehmed b. Muslu.







560 [157a-1] Mehmed Çelebi b. Muslu’nun çocuklarına Süleyman 
Çelebi b. Osman’ın vasî tayin edildiği
Mahrûse-i Üsküdar’da Ahmed Çelebi mahallesinde sâkin iken bundan akdem 
vefât eden Mehmed Çelebi b. Muslu nâm kimesnenin sulbî sagīr oğulları Mus-
tafa ve İbrahim’in tesviye-i umûrlarına vasîleri olan Mustafa Çelebi b. Hasan 
âhar diyâra gitmek azîmeti olmağın vesâyet-i mezbûreden kasr-ı yed etmek-
le sagīrân-ı mezbûrânın umûrlarını hıfz ve ahvâllerini zabta taraf-ı şer‘-i en-
verden bir vasî nasb ve ta‘yîn olunmak ehem ve elzem ve işbu râfi‘ü’l-kitâb Sü-
leyman Çelebi b. Osman nâm kimesne her vechile vesâyete ehil ve müstakīm 
olmağın mezbûr Süleyman Çelebi taraf-ı şer‘-i şerîfden sagīrân-ı mezbûrânın 
emvâllerini hıfz ve ahvâllerini zabta vasî nasb ve ta‘yîn olundukda ol dahi 
vesâyet-i mezbûreyi kabûl ve merâsimini edâya ta‘ahhüd ve iltizâm ettiğinden 
sonra mezbûr Mustafa Çelebi zamân-ı vesâyetinde sagīrân-ı mezbûrânın malla-
rından makbûzu olan yüz guruş iki sülüsü ve bir sîm bıçağı bana def ‘ ve teslîm 
ben dahi ahz u kabz eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâdî aşer min şehri Ramazâni’l-mübârek li sene sitte ve semânîn ve 
elf.
Şuhûdü’l-hâl: Mehmed Çelebi b. Ahmed, Mehmed Çelebi b. Abdullah, Mahmud 
Çelebi b. Hızır, Ramazan Çelebi b. Abdürrahim, Ahmed Çelebi b. Mehmed ve 
gayruhüm mine’l-hâzırîn.

561 [157b-1] Veli Beşe b. Musa’nın eski mütesellim Süleyman Ağa 
b. Abdullah’taki alacağını alarak zimmetini ibrâ ettiği
Fi’l-asl vilâyet-i Anadolu’da Bolu sancağına tâbi‘ Gerede nâm kasaba ahâlîsinden 
olup mahmiye-i İstanbul’da Uzunçarşı kurbunda Tarakçılar odalarında misâfir 
olan Veli Beşe b. Musa meclis-i şer‘-i şerîfde sâbıkan Bolu mütesellimi olan 
fahrü’l-akrân bâ‘is-i hâze’l-kitâb Süleyman Ağa b. Abdullah nâm kimesne tara-
fından husûs-ı âti’l-beyânı tasdîka vekîl olduğu Mehmed Çelebi b. Mustafa ve 
Mehmed Çelebi b. Halil Efendi nâm kimesneler şehâdetleri ile şer‘an sâbit olan 
el-Hâc Hüseyin Çelebi b. Ali mahzarında ikrâr ve takrîr-i kelâm edip müvekkil-i 
mezbûr Süleyman Ağa bir husûs için kasaba-i mezbûrede bi gayri hakkın ye-
dimden dört yüz guruşumu ahz u kabz etmekle bundan akdem taleb ve da‘vâ 
eylediğimde ol dahi inkâr etmeğin beynimizde nizâ‘-ı küllî vâki‘ olmuşdu. 
el-hâletü hâzihî muslihûn tavassut edip müvekkil-i mezbûr Süleyman Ağa bana 
def ‘ ve teslîm ben dahi yedinden ahz u kabz eylediğimden sonra müvekkil-i 
mezbûr Süleyman Ağa’nın zimmetini ve Çerkeş hancısının zimmetini ibrâ ve 
iskāt edip müvekkil-i mezbûr Süleyman Ağa dahi bedel-i sulh olan yirmi guru-
şa müte‘allika da‘vâdan benim zimmetimi ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Müftî Ahmed Efendi b. İshak, el-Hâc Ahmed b. el-Hâc Ömer, 
el-Hâc Mehmed b. Receb, Ali b. Ahmed, el-Hâc Ahmed b. Mehmed ve gayru-
hüm.

562 [157b-2, Arapça] Sâliha bt. Mehmed için babası üzerine 
nafaka takdiri
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, Sâliha bt. Mehmed nâm sagīrenin nafakası, kisvesi ve 
sâir havâic-i zarûriyyesi için mahmiye-i Kostantıniyye mahallâtından Hâce Ka-
sım Gönânî mahallesinde sâkine olan râfi‘atü hâze’l-kitâb Afîfe bt. Ali nâm mu-
tallaka annesi ve hâdinesinin talebiyle mezbûr babası Mehmed üzerine, zeyilde 
mezkûr tarihden i‘tibâren râyicü’l-vakt yevmî beş akçe farz ve takdîr etti hâkim 
sonra meblağ-ı mefrûzu sagīre-i mezbûrenin havâic-i lâzımesine sarf etmeye ve 
vakt-i hâcette istidâne edip ele geçtiğinde mezbûr Mehmed nâm babaya rücû‘ 
etmeye mezbûre Afîfe’ye izin verdi.
Cerâ zâlike ve hurrire fi’l-yevmi’l-hâdî ve’l-ışrîn min şehri Rebî’ilevvel sene 
seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Hasan Çelebi b. Mahmud, Osman Çe-
lebi b. el-Hâc Ömer, Ali Beşe b. İsmail

563 [157b-3] Mustafa Bey b. el-Hâc Hüseyin’in 28. cemaat odası para 
vakfına olan borcunu ödemesi gerektiği
Dergâh-ı âlî yeniçerilerinden yirmi sekizinci cemâ‘ate mahsûs odada mevkūfe 
nukūda bi’l-fi‘l mütevellî olan Hasan Beşe b. Abdullah nâm kimesne meclis-i 
şer‘-i şerîfde mahmiye-i İstanbul’da Seydî Bey mahallesi sâkinlerinden Mus-
tafa Bey b. el-Hâc Hüseyin nâm kimesne mahzarında üzerine da‘vâ ve takrîr-i 
kelâm edip mezbûr Mustafa Bey yetmiş dokuz senesi Şevvâli’nin yirmi yedin-
ci günü yedinde mülkü olup mahalle-i mezbûrede vâki‘ bir tarafdan âhar mül-
kü ve bir tarafdan Süleyman Ağa mülkü ve bir tarafdan Mehmed Çelebi mül-
kü ve bir tarafdan tarîk-i âm ile mahdûd fevkānî bir bâb oda ve tahtânî iki bâb 
oda [158a] ve cüneyne ve kenîfi müştemil menzilini, târih-i mezbûrda vakf-ı 
mezbûra mütevellî olan Yakub Beşe b. Pîrî nâm kimesneye üç yüz esedî guruşa 
bi tarîki’l-istiğlâl bey‘ ve teslîm ol dahi iştirâ ve tesellüm ve semen-i mezbûrunu 
yedinde olan mâl-ı vakf-ı mezbûrdan mezbûr Mustafa Bey’e edâ ve teslîm ol 
dahi ahz u kabz ettiğinden sonra mezbûr Yakub Beşe’ye menzil-i mezbûru 
târih-i mezbûrdan bir sene tamâmına değin kırk beş guruşa mezbûr Bey’e îcâr 
ve teslîm ol dahi istîcâr ve tesellüm ve târih-i kitâba gelince yedi buçuk sene zabt 
edip menzil-i mezbûrun sene-i ûlâda lâzım gelen ecr-i müsemmâsı için kırk 
beş guruş ile altı buçuk senede ecr-i misli olan elli sekiz buçuk guruş cem‘an 
yüz üç buçuk guruşu ve semen-i mezbûrdan iki yüz yirmi sekiz buçuk guruş 
mezbûr Mustafa Bey zimmetinde bâkī kalmağla meblağ-ı bâkī-i mezbûr iki yüz 
yirmi sekiz buçuk guruş ile yine mezbûr Mustafa Bey mâl-ı vakf-ı mezbûrdan 
mütevellî-i mezbûr Yakub Beşe yedinden istidâne ve kabz eylediği yetmiş gu-
ruş cem‘an iki yüz doksan sekiz buçuk guruş için beni mezbûr Mustafa Bey üze-
rine vakf-ı mezbûra benden mukaddem mütevellî olanlar havâle etmekle hâlâ 
mezbûr Mustafa Bey’e suâl olunup meblağ-ı mezbûr iki yüz doksan sekiz buçuk 
guruşu bana edâ ve teslîme tenbîh olunmak matlûbumdur dedikde gıbbe’s-suâl 
mezbûr Mustafa Bey cevâbında kaziyye minvâl-i muharrer üzre olup meblağ-ı 
mezbûr iki yüz yirmi sekiz buçuk zimmetinde vakf-ı mezbûra deyni olduğunu 
ikrâr ve i‘tirâf etmeğin mûcebince meblağ-ı mezbûr iki yüz doksan sekiz buçuk 
guruşu mütevellî-i mezbûr Hasan Beşe’ye edâ ve teslîme mezbûr Mustafa Bey’e 
tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. İbrahim, Receb Beşe b. Abdullah, Ahmed Beşe 
b. Abdi, Hasan Beşe b. Abdullah, Mustafa Beşe b. ( ), İbrahim Çelebi b. Mehmed.

564 [158a-1] Kamaniçe seferinden dönerken vefat eden yeniçeri 
Mehmed Beşe b. İnebey’in vârislerinin annesi Hâssa Hâtun 
ve kardeşi İbrahim olduğu
Vilâyet-i Anadolu’da Bolu sancağında Üveys kazâsına tâbi‘ Sarnıç nâm kar-
ye ahâlîsinden olup Dergâh-ı âlî yeniçerilerinin otuz dördüncü ağa bölüğüne 
mahsûs oda yoldaşlarından iken târih-i kitâbdan beş sene mukaddem Kamani-
çe seferi iyâbında Hotin kurbunda Göl nâm mevzi‘de vâki‘ Köprübaşı’nda vefât 
eden Mehmed Beşe b. İnebey nâm kimesnenin verâseti, vâlidesi Hâssa Hâtun bt. 
(  ) ile li ebeveyn karındaşı İbrahim’e münhasıra olduğu şer‘an mütehakkik ol-
dukdan sonra mezbûre Hâssa Hâtun’un oğlu ve tarafından husûs-ı âti’l-beyâna 
ber vech-i âtî vekâlet iddi‘â eden işbu bâ‘isü’l-vesîka mezbûr İbrahim meclis-i 
şer‘-i şerîfde Veli Beşe b. Osman nâm kimesne mahzarında üzerine da‘vâ ve 
takrîr-i kelâm edip mûrisimiz müteveffâ-yı mezbûr Mehmed Beşe bundan ak-
dem hayâtında eşyâ-i memlûkesinden bir sarı köhne velense ve bir beyaz köhne 
velense ve bir köhne yemeni yelek ve bürüncek-i serhaddî ve bir mâ’î cedîd en-
tari ve bir dâr-ı kutnî [158b] şalvar ve bir beyaz kavuk ve bir beyaz ihrâm ve bir 
kırmızı diz çakşırı ve iki makrama ve iki sarık ve bir beyaz muhattem ve bir uç-
kur ve bir makramasını mezbûr Veli Beşe’ye îdâ‘ ve teslîm ol dahi istîdâ‘ ve kabz 
ve tesellüm ettiğinden sonra mezbûr Mehmed Beşe eşyâ-i mezbûreyi merkūm 
Veli Beşe’den kable’l-ahz vefât edip mârrü’z-zikr eşyâ bi’l-irsi’ş-şer‘î bana ve mü-
vekkilem mezbûre Hâssa Hâtun’a intikāl etmeğin hâlâ mezbûr Veli Beşe’ye suâl 
olunup ber vech-i muharrer makbûzu olan eşyâ-i merkūmeyi bana [teslîme] 
tenbîh olunmak matlûbumdur dedikde gıbbe’s-suâl mezbûr Veli Beşe cevâbında 
fi’l-hakīka eşyâ-i mezkûreyi mezbûr Mehmed Beşe yedinden ber vech-i muhar-
rer istibdâ‘ ve kabz ve tesellüm edip hâlâ yedinde mevcûd olduğunu ikrâr, lâkin 
mezbûr Mehmed Beşe fevt olup mezbûrân Hâssa Hâtun ve İbrahim’in vech-i 
muharrer üzre vârisi olduklarını ve mezbûrân İbrahim’in vekâletini inkâr et-
meğin müdde‘î-i mezbûrdan vech-i muharrer üzre verâset ve vekâletine bey-
yine taleb olundukda udûl-ı müslimînden olup kazâ-i mezbûra tâbi‘ Karadiken 
nâm karye ahâlîsinden Mahmud Reis b. Süleyman ve Ali Çelebi b. Musa nâm 
kimesne li ecli’ş-şehâde mahfil-i kazâya hâzırân olup isre’l-istişhâd, fi’l-hakīka 
vech-i muharrer üzre vefât eden mezbûr Mehmed Beşe’nin mezbûre Hâssa 
Hâtun vâlidesi ve müdde‘î-i mezbûr İbrahim li ebeveyn karındaşı olup babala-
rı ismi Mustafa ve vâlideleri ismi mezbûre Hâssa Hâtun ve maskat-ı re’sleri zikr 
olunan Sarnıç nâm karyedir, müteveffâ-yı mezbûr Mehmed Beşe’nin verâseti 
mezbûrân Hâssa Hâtun ve İbrahim’e münhasıradır, bunların gayrı vârisi ve te-
rekesine müstahıkk-ı âhar olduğu ma‘lûmumuz değildir ve mezbûre Hâssa 
Hâtun tereke-i müteveffâ-yı mezbûrdan kendiye isâbet eden hisse-i şer‘iyyesini 
mezbûr Veli Beşe’den ve sâir vâzı‘ü’l-yed olanlardan da‘vâ ve talebe ve ahz u 
kabza ve kendiye îsâle ve kabz ve îsâl mütevakkıf olduğu umûrun küllîsine ta-
rafından oğlu mezbûr İbrahim bizim huzûrumuzda vekîl ve menâbına nâib 
nasb ve ta‘yîn edip ol dahi vekâlet-i mezbûreyi kabûl etmişdi hâlâ müdde‘î-i 
mezbûr İbrahim için tereke-i müteveffâ-yı mezbûru merkūm Veli Beşe’den ve 
sâir vâzı‘ü’l-yed olanlardan vech-i muharrer üzre asâleten ve vekâleten hakk-ı 
taleb ve ahz vardır biz bu husûsa bu vech üzre şâhidleriz, şehâdet dahi ederiz 
deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince ba‘de’l-hükmi’ş-şer‘î eşyâ-i mezkûreyi 
müdde‘î-i mezbûr İbrahim’e def ‘ ve teslîme mezbûr Veli Beşe’ye tenbîh olunma-
ğın mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Osman Beşe b. Müstakim, Mehmed Beşe b. Muharrem, Mehmed 
Efendi b. Mehmed, İbrahim Çelebi b. Ahmed Çelebi, Mehmed Ağa kethüdâ-yı 
muhzırân, Mehmed Ağa Sermuhzırân, Hüseyin Çelebi tâbi‘-i Hazret-i Efendi.







565 [159a-1] Hacdan dönerken Payas’ta vefat eden el-Hâc 
Abdullah’ın terekesinin vârislerine teslim edildiği
Vilâyet- Anadolu’da medîne-i Kütahya ahâlîsinden olup bundan akdem hacc-ı 
şerîfden gelir iken medîne-i Payas’da fevt olan el-Hâc Abdullah b. (  ) verâseti, 
zevce-i metrûkesi Fâtıma bt. Bayram ile kebîr[e] kızı Râbia nâm hâtunlara mün-
hasıra olduğu şer‘an mütehakkik oldukdan sonra mezbûretân Fâtıma ve Râbia 
taraflarından husûs-ı âti’l-beyâna vekîl ve âharı tevkîle me’zûn olduğu nehc-i 
şer‘î üzre şer‘an sâbit olan mezbûre Fâtıma’nın li ebeveyn karındaşı el-Hâc Ali 
Ağa nâm kimesne meclis-i şer‘-i şerîfde mahmiye-i İstanbul’da Zeyrek mahal-
lesinde sâkin bâ‘is-i hâze’l-kitâb el-Hâc Mehmed Ağa b. Abdullah nâm kimes-
ne mahzarında bi’l-vekâle ikrâr ve takrîr-i kelâm edip mezbûr el-Hâc Abdullah 
medîne-i Payas’da vefât ettikde muhallefâtını İbrahim Hanzâde’nin hâzır olan 
mârrü’z-zikr Payas’da mütevellî olan Abdullah Ağa ahz u kabz etmeğin tereke-i 
müteveffâ-yı mezbûru merkūm Abdullah Ağa’dan da‘vâ ve taleb ve ahz u kabza 
ve bana îsâle ve kabz ve îsâl mütevakkıf olduğu umûrun küllîsine tevkîle me’zûn 
olduğum hasebiyle mukaddemâ merkūm el-Hâc Mehmed Ağa tarafımdan 
vekîl edip ol dahi mezbûr Abdullah Ağa’nın tereke-i müteveffâ-yı mezbûrdan 
makbûzu olan bir sîm kılıç ile elli yedi buçuk esedî guruşu bi’l-vekâle mezbûr 
Abdullah Ağa’dan vekâlet-i mahkiyesi hasebiyle taleb ve da‘vâ ve ahz u kabzet-
miş idi hâlâ ber vech-i muharrer makbûzu olan mârrü’z-zikr kılıç ile meblağ-ı 
mezbûr elli yedi buçuk esedî guruşu mezbûr el-Hâc Mehmed Ağa yedinden ahz 
u kabz eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Hasan, Resûl b. 
Hasan, Mehmed Efendi b. Mehmed ve gayruhüm mine’l-hâzırûn.

566 [159a-2] Ahmed Beşe b. Veli’nin Konorto v. Yasef ’ten 
alacaklı olduğu
Mahmiye-i İstanbul’da Küçük Karaman kurbunda hâfız odalarında sâkin bâ‘is-i 
hâze’l-kitâb Ahmed Beşe b. Veli nâm kimesne meclis-i şer‘-i şerîf-i lâzımü’t-
teşrîfde, Konorto v. Yasef nâm yahudi muvâcehesinde üzerine da‘vâ ve takrîr-i 
kelâm edip mezbûr Konorto zimmetinde yedimden iştirâ ve kabz eylediği bey-
nimizde ma‘lûm bir siyah çuka semeninden on bir guruş üç rub‘ hakkım olma-
ğın suâl olunup alıverilmesi matlûbumdur dedikde gıbbe’s-suâl mezbûr Konor-
to Yahudi cevâbında fi’l-hakīka müdde‘î-i mezbûr Ahmed Beşe yedinden iştirâ 
ve kabz eylediğim mârrü’z-zikr çuka semeninden zimmetimde on bir guruş üç 
rub‘ vâcibü’l-edâ deynimdir deyû bi tav‘ihî ikrâr ve i‘tirâf etmeğin mûcebince 
müdde‘î-i mezbûr Ahmed Beşe’ye meblağ-ı mezbûr on bir guruş üç rub‘u edâ 
ve teslîm merkūm Konorto’ya tenbîh birle, mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Ebûbekir b. Hü-
seyin, Ali Beşe b. Şaban, Muharrem b. Mehmed ve gayruhüm.

567 [159b-1, Arapça] Mehmed b. Ahmed Beşe için babası 
üzerine nafaka takdiri
Hâkim, Mehmed b. Ahmed Beşe nâm sagīrin nafakası, kisvesi ve sâir havâic-i 
zarûriyyesi için mahmiye-i Kostantıniyye mahallâtından Küçük Ayasofya ma-
hallesinde sâkine olan râfi‘atü hâze’l-kitâb Safiye bt. Abdullah nâm annesi ve 
hâdinesinin talebiyle mezbûr babası üzerine, zeyilde mezkûr tarihden i‘tibâren 
râyicü’l-vakt yevmî beş akçe farz ve takdîr etti hâkim sonra meblağ-ı mefrûzu 
sagīr-i mezbûrun havâic-i lâzımesine sarf etmeye ve vakt-i hâcette istidâne edip 
ele geçtiğinde mezbûr Ahmed Beşe’ye rücû‘ etmeye mezbûre Safiye’ye izin verdi.
Cerâ zâlike ve hurrire fi’l-yevmi’s-sâlis aşer min şehri Rebî’ilâhir sene seb‘a ve 
semânîn ve elf.
Şuhûdü’l-hâl: Mehmed Beşe b. İbrahim Mübâşir, Mustafa Çelebi b. Şaban, Nasûh 
b. Veli, Süleman Çelebi b. Receb, Musa Efendi b. Mustafa Efendi, Hüseyin b. Nuh, 
İbrahim Çelebi b. Mehmed, Mustafa b. Şaban, Ebûbekir b. Hüseyin ve gayruhüm

568 [159b-2] İsa Çelebi b. Sadık’ın Camcı Mehmed Bey 
b. Abdullah’ta alacağının olduğu
Mahmiye-i İstanbul’da Derviş Ali mahallesi sâkinlerinden İsâ Çelebi b. Sadık 
nâm kimesne meclis-i şer‘-i şerîfde camcı tâ’ifesinden Mehmed Bey b. Abdul-
lah nâm kimesne mahzarında üzerine da‘vâ ve takrîr-i kelâm edip mezbûr Meh-
med Bey zimmetinde beynimizde ma‘lûm cam ve alçı kireç bahâlarından bin 
yedi yüz akçe hakkım olmağla hâlâ mezbûr Mehmed Bey’e suâl olunup meblağ-ı 
mezbûr bin yedi yüz akçenin alıverilmesi matlûbumdur dedikde gıbbe’s-suâl 
mezbûr Mehmed Bey cevâbında kaziyye minvâl-i muharrer üzre olup beyni-
mizde ma‘lûm cam ve alçı kireç bahâlarından müdde‘î-i mezbûr İsâ Çelebi’ye 
bin yedi yüz akçe zimmetinde vâcibü’l-edâ ve lâzımü’l-kazâ deyni olduğunu 
ikrâr ve i‘tirâf etmeğin alâ mûcebi i‘tirâfihî meblağ-ı mezbûr bin yedi yüz akçe-
yi müdde‘î-i mezbûr İsâ Çelebi’ye edâ ve teslîme mezbûr Mehmed Bey’e tenbîh 
olunmağın mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed b. Ahmed, Muharrem b. Şaban, Mahmud b. Veli, Osman 
b. Ömer, Hüseyin b. Veli ve gayruhüm.

569 [159b-3, Arapça] Mehmed b. Hasan için babası üzerine nafaka takdiri
İşbu, mazmûnunda hâkimin nafakaya hükm etmesinden bahsedilen sahîh ve 
şer‘î bir hüccettir hâkim, Mehmed b. Hasan nâm sagīrin nafakası, kisvesi ve 
sâir havâic-i zarûriyyesi için medîne-i mahmiye-i Kostantıniyye mahallâtından 
Neslişah Sultan mahallesinde sâkine olan râfi‘atü hâze’l-kitâb Sâliha bt. Abbas 
nâm mutallaka annesi ve hâdinesinin talebiyle mezbûr babası üzerine, zeyil-
de mezbûr tarihden i‘tibâren râyicü’l-vakt yevmî beş akçe farz ve takdîr etti 
hâkim sonra meblağ-ı mefrûzu sagīr-i mezbûrun havâic-i lâzımesine sarf etme-
ye ve vakt-i hâcette istidâne edip ele geçtiğinde mezbûr Hasan’a rücû‘ etmeye 
mezbûre Sâliha’ya izin verdi.
Cerâ zâlike ve hurrire fi’l-yevmi’s-sânî aşer min Cumâdelûlâ sene seb‘a ve 
semânîn ve elf.
Şuhûdü’l-hâl: Mustafa Nuri b. Ali el-İmâm, Sinan Beşe b. Ahmed, Hamza Beşe b. 
Ömer, Mehmed b. Musa, İbrahim b. Ahmed, Mustafa Beşe b. Musa

570 [160a-1] Emine Hâtun bt. Mustafa Efendi’nin Hüseyin Ağa 
Vakfı’na ait evdeki hissesini Ayşe Hanım’a devrettiği
Husûs-ı âti’l-beyânın mahallinde ketb ü tahrîr iltimâs olunmağın savb-ı şer‘-i 
enverden Mevlânâ Yusuf Efendi irsâl olunup ol dahi mahmiye-i İstanbul -suyyi-
net ani’l-ufûl- mahallâtından Âşıkpaşa mahallesinde sâkin fahrü’l-muhadderât 
zahrü’l-muvakkarât Emine Hâtun bt. el-merhûm Mustafa Efendi sâkine olduğu 
menzile varıp zeyl-i vesîkada muharrerü’l-esâmî olan müslimîn huzûrlarında 
akd-i meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâd eyledikde zât-ı müşârün-ileyhâyı ma‘rifet-i şer‘iyye ile ârifân olan Fazlul-
lah Çelebi ve Abdullah Efendi b. İsmail ta‘rîfleri ile mu‘arrefe olan mûmâ-ileyhâ 
Emine Hâtun meclis-i ma‘kūd-ı mezkûrda, Sinan Ağa mahallesinde sâkine 
umdetü’l-muhadderât zübdetü’l-muvakkarât safiyyetü’s-sıfât Ayşe Hanım bt. 
el-merhûm el-mebrûr ed-dâric rahmete rabbihi’l-Gafûr Mehmed Çelebi taraf-ı 
bâhirü’ş-şerîflerinden tefevvüz-i câ’i’z-zikri tasdîka vekîl olduğu zâtı müşârün-
ileyhâyı ma‘rifet-i şer‘iyye ile ârifân olan umdetü’l-kuzâti’l-İslâm zübdetü’l-
vülâti’l-enâm İbrahim Efendi b. el-merhûm Mehmed Çavuş ve mefharü’l-
emâsil ve’l-akrân el-Hâc Yusuf Ağa b. Abdülmennân şehâdetleri ile şer‘an sâbit 
olan umdetü’l-müderrisînü’l-kirâm zübdetü’l-müdakkikīni’l-fihâm Mehmed 
Efendi b. el-merhûm Abdürrahim Efendi mahzarında bi tav‘ihâ ikrâr-ı sahîh ve 
i‘tirâf-ı sarîh-i mer‘î kılıp, merhûm Hüseyin Ağa nâm sâhibü’l-hayr vakfından 
icâre-i mu‘accele-i ma‘lûme ve yevmî üç akçe ücret-i müeccele ile iştirâk üzre 
rub‘u sâbıkan hucr ve terbiyyemde olan rabîbem müvekkile-i müşârün-ileyhâ 
Ayşe Hanım’ın tasarrufundan ve selâse-i erbâ‘ı benim âhar kendi mülk menzi-
lim ve bir tarafdan yine mürtezika-i mezbûrdan Seydî Ali nâm kimesne tasar-
rufundan olan menzil ve taraf-ı rub‘dan tarîk-i âma müntehî fevkānî üç bâb oda 
ve bir sofayı ve tahtânî iki bâb oda ve bir bi’r-i mâyı ve zât-ı eşcârı müsmire ve 
gayr-ı müsmire hadîkayı ve havluyu muhtevî ki tûlen yirmi yedi zirâ‘ ve arzen 
yirmi bir zirâ‘ bi hesâb-ı terbî‘î beş yüz altmış yedi zirâ‘ menzilden hissem olan 
selâse-i erbâ‘ı şâyi‘a-i mezkûremi vakf-ı mezbûr mütevellîsi ma‘rifetiyle rabîbe-i 
[müşârün]-ileyhâ Ayşe Hanım’a otuz bin akçe bedel mukābelesinde ferâğ ve 
tefvîz eyledim, ol dahi ber minvâl-i meşrûh ba‘de’t-tefevvüz ve’l-kabûl bedel-i 
ferâğ olan ferâğ-ı mezkûr otuz bin akçeden zimmetini ibrâ-i âmm-ı kātı‘ü’n-
nizâ‘la ibrâ ve iskāt-ı tâmm-ı râfi‘ü’l-hısâm ile iskāt eyledim ba‘de’l-yevm 
menzil-i mahdûd-ı mezkûrun mecmû‘u rabîbem müvekkile-i müşârün-ileyhâ 
Ayşe Hanım’ın taht-ı yedinden ve havza-i tasarrufundan, keyfe mâ yeşâ’ ve 
yahtâr mutasarrıfe olsunlar dediklerinde gıbbe’t-tasdîki’ş-şer‘iyyi’l-mu‘teberi’l-
vicâhî vâki‘ hâli Mevlânâ-yı mezkûr mahallinde ketb ü tahrîr, ba‘dehu ma‘an 
ba‘s olunan Mehmed b. Ali ile mahfil-i şer‘a gelip alâ vukū‘ihi inhâ ve takrîr et-
meğin mâ hüve’l-vâki‘ bi’l-ittibâ‘ ketb ve imlâ olundu.
Fi’l-yevmi’r-râbi‘ min şehri Rebî‘ilâhir li sene seb‘a ve semânîn ve elf [160b] min 
hicreti men lehü’l-izzi ve’ş-şeref.
Şuhûdü’l-hâl: Umdetü’l-müderrisînü’l-kirâm Abdülkerim Efendi b. el-merhûm 
Mustafa Efendi, zübtetü’l-müdakkikīni’l-fihâm Mustafa Efendi, umdetü’l-
müderrisînü’l-kirâm Mehmed Efendi b. el-merhûm Abdürrahim, mefharü’l-
emâcid el-Hâc Yusuf Ağa b. ( ), umdetü’l-kuzâti’l-İslâm İbrahim Efendi b. Meh-
med Çavuş ve gayruhüm.

571 [160b-1] Debbâğzâde Mescidi müezzin ve kayyımlığına vekil tayini
Min hattıhî
Mahmiye-i İstanbul’da Debbâğzâde mescid-i şerîfinde müezzin ve kayyım olan 
Hasan Efendi b. Mehmed nâm kimesne meclis-i şer‘-i şerîf-i enverde Musta-
fa Efendi b. Bayram ve Mehmed Çelebi b. Süleyman nâm kimesneler mahza-
rında ikrâr ve takrîr-i kelâm edip sıla-i rahim için teveccüh ve azîmet eyle-
dim inşâ’allâhu’r-Rahmân varıp gelince üzerine edâsı lâzım gelen kayyımlık ve 
salât-ı mağrib ve işâ ve sabâh müezzinliğini edâya mezbûr Mustafa Efendi’yi ve 
salât-ı zuhr ve asr müezzinliğini edâya mezbûr Mehmed Çelebi’yi kāimmakām 
nasb ve ta‘yîn eyledim anlar dahi ber vech-i muharrer kāimmakāmlığı kabûl ve 
hizmet-i lâzımesini edâya müte‘ahhid oldular dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Edincikli Mehmed Efendi, Abdur-
rahman Efendi b. Hanifi el-İmâm, Mehmed Çelebi b. Himmet, Ahmed Ağa b. 
İbrahim, Odabaşızâde İbrahim, Halil Çelebi b. ( ).

572 [160b-2] Mirza v. Samuyil’in reisi olduğu gemi sahibi 
el-Hâc Mehmed Beşe b. Ali’de taşıdığı mal dolayısıyla 
olan alacağını aldığı
Rüesâ tâ’ifesinden olup mahmiye-i Galata müzâfâtından İstinye nâhiyesine tâbi‘ 
Yeniköy demekle ma‘rûf karye sükkânından Mirza v. Samuel nâm zimmî meclis-i 
şer‘-i şerîf-i enver ve mahfil-i dîn-i münîf-i ezherde, yine karye-i mezbûrede 
sâkin işbu râfi‘ü’l-kitâb el-Hâc Mehmed Beşe b. Ali nâm kimesne mahzarında 
bi tav‘ihî ikrâr ve takrîr-i kelâm edip ben mezbûr el-Hâc Mehmed Beşe’nin örf-i 
mellâhînde şayka ta‘bîr olunur yirmi üç zirâ‘ sefîne-i kebîresinde reisi oldu-
ğum hasebiyle ma‘lûmü’l-mikdâr sermâyesi ile mahmiye-i İstanbul’dan Kösten-
ce nâm iskeleye varıp sermâye-i mezbûre ile buğday iştirâ ve sefîne-i mezbûreye 
tahmîl ve yine mahmiye-i İstanbul’a gelip mârrü’z-zikr buğdayı bey‘ eylediği-
mizde sermâyesin ve sâlifü’z-zikr sefînenin mesârif-i müteferrikasını ihrâcdan 
sonra bâkī yüz otuz dört bin akçe sermâye hâsıla olup meblağ-ı mezbûrdan 
âdeten ve örfen sefîne reisleri alageldiği üzre iştip ta‘bîr olunur hissemden beş 
bin sekiz yüz akçe ve ücret-i riyâsetim mukābelesinde altı bin yedi yüz akçe 
dahi ki min haysi’l-mecmû‘ bana on iki bin beş yüz akçe isâbet edip meblağ-ı 
mezbûrdan iki bin üç yüz altmış akçesini mezbûr el-Hâc Mehmed Beşe yedin-
den kabz edip bâkī on bin yüz kırk akçe ücretim kalmağla meblağ-ı mezbûru 
mezkûr el-Hâc Mehmed Beşe’den taleb eylediğimde ol dahi edâdan imtinâ‘ et-
mekle beynimizde münâza‘ât-ı kesîre cereyânetmiş idi el-hâletü hâzihî beyni-
mizde muslihûn tavassut edip meblağ-ı mezbûr-ı âhardan bin yüz kırk akçeden 
beni mezkûr el-Hâc Mehmed Beşe ile on üç esedî guruş üzerine inşâ-i akd-i 
sulh eylediklerinde ben dahi sulh-ı mezbûru kabûl ve bedel-i sulh olan meblağ-ı 
mezkûr on üç esedî guruşu mezkûr el-Hâc Mehmed Beşe yedinden tamâmen 
ahz u kabz eylediğimden sonra husûs-ı mezbûra müte‘allika âmme-i de‘âvî ve 
mütâlebât ve eymân ve muhâsamâtdan mezbûr el-Hâc Mehmed Beşe’nin zim-
metini ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı râfi‘ü’l-hısâm ile iskāt 
eyledim ba‘de’l-yevm bi vechin mine’l-vücûh ve sebebin mine’l-esbâb da‘vâ ve 
nizâ‘ım yoktur dedikde gıbbe’t-tasdîki’ş-şer‘iyyi’l-mu‘teberi’l-vicâhî, mâ hüve’l-
vâki‘ bi’l-ibtigā ketb olundu.
Fi’l-yevmi’s-sâlis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Fahrü’l-akrân Mehmed Beşe el-Mübâşir, Osman Çelebi b. Mus-
tafa el-Muhzır, Osman Beşe b. Ömer, Mehmed Çelebi b. Muharrem, Mehmed 
Halîfe b. Yakub ve gayruhüm.

573 [161a-1] Havvâ bt. Ali Çavuş ile Seyyid Ömer Çelebi 
b. Seyyid Ebûbekir’in muhâla‘a yoluyla boşandıkları
Mahmiye-i İstanbul’da Gedik Paşa kurbunda Emin Bey mahallesi sâkinelerinden 
olup zâtı ma‘rifet-i şer‘iyye ile [ârifân] Davudpaşa mahallesi sâkinlerinden Meh-
med Çelebi b. Abdullah ve İbrahim Çelebi b. Mehmed nâm kimesneler ta‘rîfleri 
ile mu‘arrefe olan Havvâ bt. Ali Çavuş nâm hâtun meclis-i şer‘-i şerîfde zevc-i 
dâhili bâ‘is-i hâze’l-kitâb es-Seyyid Ömer Çelebi b. es-Seyyid Ebûbekir nâm ki-
mesne mahzarında ikrâr ve takrîr-i kelâm edip zevcim mezbûr es-Seyyid Ömer 
Çelebi zimmetinde mütekarrir ve ma‘kūdun-aleyh olan dört bin akçe mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olmak üzre zevcim merkūm es-Seyyid Ömer Çelebi ile muhâla‘a-i 
sahîha-i şer‘iyye ile muhâla‘a edip ol dahi muhâla‘a-i mezbûreyi kabûl ettiğin-
den sonra hukūk-ı zevciyyete müte‘allika âmme-i de‘âvâdan her birimiz âharı 
ibrâ eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Arabzâde Mehmed Efendi b. Ömer, Ali Efendi b. Veli, Osman Ağa 
b. Mehmed, Hamza Efendi [b.] Ahmed.

574 [161a-2] İsmihan bt. Mustafa’nın evini Osman Efendi 
b. Mehmed Efendi’ye sattığı
Husûs-ı âti’l-beyânın mahallinde ketb ü tahrîri iltimâs olunmağın savb-ı şer‘-i 
celîl-i lâzımü’t-tebcîlden bi’l-fi‘l keşf nâibimiz olan Mevlânâ Abdurrahman 
Efendi b. İbrahim irsâl olunup ol dahi ketebe-i atebe-i aliyye-i Sultânî -dâme 
masûnen bi’s-savni’s-samadânî-’den olup üçüncü halîfe olan kıdvetü erbâb-ı 
tahrîr ve’l-kalem Osman Efendi b. Mehmed Efendi’nin Dârü’l-hilâfeti’l-aliyye 
Kostantıniyye el-mahmiyye mahallâtından Nuri Dede mahallesinde vâki‘ men-
zillerine varıp zeyl-i mastûrda mastûrü’l-esâmî olan müslimîn mahzarların-
da akd-i meclis-i şer‘-i mübîn eyledikde mahalle-i mezbûre sâkinelerinden 
zâtı ma‘rifet-i şer‘iyye ile ârifân Mahmud Efendi b. Mustafa ve Halil Efendi b. 
İbrahim ta‘rîfleri ile mu‘arrefe olan İsmihân bt. Mustafa nâm hâtun meclis-i 
ma‘kūd-ı merkūmda, mûmâ-ileyh Osman Efendi mahzarında bi tav‘ihâ ikrâr-ı 
sahîh-i şer‘î ve i‘tirâf-ı sarîh-i mer‘î kılıp, bey‘-i âti’z-zikrin sudûruna değin silk 
ve mülkümde münselik olup bir tarafdan küllen mûmâ-ileyh Osman Efendi 
mülkü ve bir tarafdan ba‘zan çadırcı İbrahim Çelebi mülkü ve ba‘zan Afîfe Ha-
nım mülkü ve bir tarafdan küllen Mûytâb Mehmed mülkü ve bir tarafdan ba‘zan 
Emine Hâtun ve ba‘zan tarîk-i hâs ile mahdûd hâriciyyede bir fevkānî oda ve bir 
ahır dâhiliyyede fevkānî bir oda ve tahtânî üç oda ve üç sofa ve iki kenîf ve bir su 
kuyusu ve eşcâr-ı müsmire ve gayr-ı müsmire hadîkayı müştemil mülk menzili-
mi, bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık mûmâ-ileyh 
Osman Efendi’ye bin iki yüz kıt‘a esedî guruşa tarafeynden îcâb ve kabûlü hâvî 
ve şurût-ı müfsideden ârî bey‘-i bâtt-ı sahîh-i şer‘î ile bey‘ ve teslîm edip seme-
ni olan meblağ-ı sâlifü’l-beyân bin iki yüz kıt‘a esedî guruşu mûmâ-ileyh Os-
man Efendi [161b] yedinden bi’t-tamâm ahz u kabz eyledim [min] ba‘d menzil-i 
mahdûd-ı mezkûr mûmâ-ileyh Osman Efendi’nin mülk-i müşterâsıdır, keyfe 
mâ yeşâ’ ve yahtâr mutasarrıf olsun dedikde gıbbe’t-tasdîki’l-mu‘teber mezbûre 
İsmihân’ın zevci Mehmed Ağa nâm kimesne meclis-i ma‘kūd-ı mezkûrda mûmâ-
ileyh Osman Efendi’nin mahzarında ikrâr ve takrîr-i kelâm edip işbu menzil-i 
mahdûd-ı mezkûrun derkine tarafından îcâb ve kabûlü hâviye kefâlet-i sahîha-i 
şer‘iyye ile kefîl-i zâminim dedikde gıbbe’t-tasdîki’l-mu‘teber husûs-ı mezkûru 
Mevlânâ-yı mezbûr mahallinde tahrîr ba‘dehu ma‘an irsâl olunan Hasan b. Bay-
ram ve Muslu b. Handan ile meclis-i şer‘a gelip alâ vukū‘ihi inhâ ve takrîr etme-
ğin mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Rebî‘ilâhir li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm Mustafa Efendi b. Mehmed Efen-
di, zahrü’l-akrân Ali Ağa b. Abdullah, mefharü’l-eimme Abbas Efendi b. Mehmed 
el-İmâm, el-Hâc Mehmed Efendi el-merhûm, Ahmed Çelebi b. Abdurrahman, 
Mustafa Bey b. Abdurrahman, Kasım b. Abdullah, Mehmed b. Ahmed ve gayruhüm.

575 [161b-1] Şam kadısıyken vefat eden Yahya Efendi’nin vârislerinden 
Rukiye Kadın’ın diğer vâris Cezmi Abdülkerim Efendi’de olan 
miras hissesini aldığı
Husûs-ı âti’l-beyânın mahallinde tahrîr için bi’l-iltimâs savb-ı şer‘-i şerîfden 
irsâl olunan Mevlânâ Abdurrahman Efendi sâbıkan Şâm-ı dârü’s-selâm kadısı 
oldukdan sonra vedâ‘-ı âlem-i fânî eden merhûm Yahya Efendi’nin mahmiye-i 
İstanbul’da Kirmasti mahallesinde veresesi sâkin oldukları menzile varıp zeyl-i 
vesîka[da] muharrerü’l-esâmî olan müslimîn huzûrunda akd-i meclis-i şer‘-i 
mübîn eyledikde merhûm-ı mezbûrun sulbiye sagīre kızı olup bundan akdem 
vefât eden merhûme Rukiye Karı’nın verâseti vâlidesi Gonca bt. Abdullah nâm 
hâtun ile li eb er karındaşları fahrü’l-müderrisînü’l-kirâm Cezmi Abdülkerim 
Efendi ve Mehmed Necib Efendi ve li eb kız karındaşı Fâtıma Kadın’a münhasıra 
olduğu şer‘an sâbit oldukdan sonra mezbûr Gonca Hâtun zâtı ma‘rifet-i şer‘iyye 
ile ârifân Mehmed Efendi b. Hasan ve Cafer Bey b. Mehmed nâm kimes-
ne ta‘rîfleri ile mu‘arrefe oldukdan sonra meclis-i ma‘kūd-ı mezbûrda, sagīre-i 
mezbûre Rukiye Kadın’ın hayâtında vasî[si] olmağla terekesine vâzı‘ü’l-yed olan 
bâ‘is-i hâze’l-kitâb mûmâ-ileyh Cezmi Abdülkerim mahzarında ikrâr ve takrîr-i 
kelâm edip kızım müteveffâ-yı mezbûre Rukiye’ye babası merhûm-ı mezbûrun 
terekesinden ber mûceb-i defter-i kassâm isâbet eden on beş bin iki yüz kırk do-
kuz akçe ve defter-i kassâmdan hâric bey‘ olunan yalı bahâsından isâbet eden 
otuz altı bin akçe ve mukaddemâ vefât eden li eb er karındaşı Mesud Çelebi’nin 
malı olan yetmiş bin sekiz yüz seksen akçeden isâbet eden on bir bin sekiz yüz 
on üç akçe, cem‘an merkūme Rukiye Kadın’ın malı olan altmış üç bin altmış iki 
akçeyi mûmâ-ileyh Cezmi Abdülkerim bi’l-vesâye ahz u kabz ettiğinden sonra 
meblağ-ı mezbûrun bin seksen iki senesi Zilhiccesi’nin üçüncü gününde sagīre-i 
mezbûre Rukiye Kadın’ın nafaka ve kisve[si] için hâkimü’ş-şer‘i[n] tahrîr eylediği 
hüccet-i şer‘iyye mûcebince takdîr olunan yevmî onar akçeden bin seksen altı se-
nesi Recebü’l-müreccebi gurresine gelince üç buçuk senede on iki bin sekiz [162a] 
yüz akçesini ve sagīre-i mezbûrenin nafaka ve kisvesi için mukaddemâ takdîr olu-
nan yevmî onar akçe kifâyet etmemekle hâkimü’ş-şer‘ bin seksen üç senesi şehri 
Rebî‘ulevveli’nin on beşinci gününde tahrîr eylediği hüccet-i şer‘iyye mûcebince 
takdîr olunup zam ve ilhâk olunan yevmî onar akçe zikr olunan şehri Receb gur-
resine gelince on bir bin sekiz yüz elli akçesi sagīre-i mezbûrenin nafaka ve kisve-
sine sarf edip ve dört bin akçesini sagīre-i mezbûrenin karındaşları Ayşe Kadın ve 
Mesud Çelebi’nin ale’s-seviyye hizmetleri için mallarından izn-i hâkimü’ş-şer‘î ile 
on iki bin akçeye iştirâ eylediği Gülistan nâm câriye semeninden sagīre-i mezbûre 
Rukiye Kadın’ın zimmetine lâzım gelmekle verip ve beynimizde müşterek olan 
işbu menzilin duvarları münhedim olmağla binâ olunmak lâzım olmağın üç bin 
yüz altmış üç akçesinin sagīre-i mezbûrenin zikr olunan duvarlardan hissesini 
binâya sarf edip ve iki bin akçesini dahi sagīre-i mezbûrenin a‘yâdda levâzım-ı 
mühimmesine sarf edip ve defter-i kassâm tahrîr olundukdan sonra Mehmed 
Efendi nâm kimesne merhûm-ı mezbûrun üzerine yüz yirmi guruş deyn isbât et-
mekle bin altı yüz akçesi deyn-i mezbûrdan sagīre-i mezbûrenin üzerine lâzım 
gelmeğin mezbûr Mehmed Efendi’ye verip ve bin iki yüz akçesini dahi sagīre-i 
mezbûre ile câriye-i mezbûre Gülistan fevt olduklarında techîz ve tekfînlerine sarf 
edip mesârif-i mezkûreden mezbûre Rukiye Kadın’ın bâkī kalan altı bin dört yüz 
kırk dokuz akçe ile esâs-ı beyt ve evânî-i nühâsiyye ve sâir menkūl terekesinden 
altı sehimden hisse-i şer‘iyyem olan bir sehmi mukābelesinde nukūd-ı terekeden 
hissemden ezyed altmış esedî guruş üzerine şerâit-i sıhhat-i sulhü hâvî şurût-ı 
müfsideden ârî bi tarîki’t-tehârüci’ş-şer‘î mûmâ-ileyh Cezmi Abdülkerim Efendi 
ile sulh olup bedel-i sulh olan meblağ-ı mezbûr altmış guruşu mûmâ-ileyh Cezmi 
Abdülkerim Efendi yedinden ahz u kabz eylediğimden sonra kızım müteveffât-ı 
mezbûre Rukiye Kadın’ın işbu menzilde ve Kanlıncak’da olan bağdan hissesinden 
mâ‘adâ nukūd ve menkūl ve esâs-ı beyt ve zâhir [ve] hafî terekesine müte‘allika 
âmme-i de‘â[vî]den mûmâ-ileyh Cezmi Abdülkerim Efendi’nin zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î ve’t-
tahkīki’l-mer‘î husûs-ı mezbûru Mevlânâ-yı mezbûr mahallinde tahrîr ve ma‘an 
irsâl olunan Mehmed b. Hasan ile meclis-i şer‘a gelip alâ vukū‘ihi inhâ ve takrîr et-
meğin mâ vaka‘a bi’t-taleb ketb olundu.
Fi’l-yevmi’s-sâmin aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: [162b] Fahrü’l-müderrisîn Mehmed b. İsmail, zahrü’l-müderrisîn 
İsmail Efendi b. Adlî, es-Seyyid Mehmed Çelebi b. Ahmed, Halil Efendi b. 
Abdülkādir, İbrahim Çelebi b. Osman, Cafer Bey b. Mehmed, Veli Çelebi b. 
Ebûbekir, Ali b. Abdullah, Mehmed b. Ramazan ve gayruhüm.

576 [162b-1] Ömer Efendi b. Ebûbekir’in Macar asıllı câriyesi 
Behzad bt. Abdullah’ı azat ettiği
Mahmiye-i İstanbul’da Karagümrük kurbunda Ali Paşa-yı Atîk mahalle-
si sâkinlerinden umdetü’l-kuzât ve’l-müteşerri‘în Ömer Efendi b. Ebûbekir 
meclis-i şer‘-i şerîf-i enver ve mahfil-i dîn-i münîf-i ezherde takrîr-i kelâm ve 
ta‘bîr ani’l-merâm edip bana rıkkını mu‘terife olan orta boylu sarı ala gözlü açık 
kaşlı yüzü yamalı Macariyyü’l-asl Behzad bt. Abdullah nâm câriye-i memlûkemi, 
hasbeten lillâhi’l-meliki’l-Hallâk tahrîr ve i‘tâk ve silk-i harâir-i asliyyâta ilhâk 
eyledim ba‘de’l-yevm üzerinde hakk-ı velâdan gayrı hakkım kalmadı dedikde 
mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Umdetü’l-kuzât Mustafa Efendi b. Abdurrahman, Fahrü’l-akrân 
Hüseyin Efendi b. Ahmed, Mefharü’l-eimme Mehmed Efendi b. Ahmed el-İmâm, 
Mehmed b. Mahmud el-Müezzin, Usta Ali b. Abdullah, Sefer Beşe b. Abdullah, 
Muslu Beşe b. Mustafa, el-Hâc Hasan b. Abdullah, Mehmed Çelebi b. Ali, Meh-
med b. Şaban, Mustafa b. Abdullah, Mehmed b. İsmail ve gayruhüm.

577 [162b-2] Ömer Efendi b. Ebûbekir’in Eflak asıllı câriyesi Lalgûn 
bt. Abdullah’ı azat ettiği
Mahmiye-i İstanbul’da Karagümrük kurbunda Ali Paşa-yı Atîk mahalle-
si sâkinlerinden umdetü’l-kuzât ve’l-müteşerri‘în Ömer Efendi b. Ebûbekir 
mahfil-i şer‘-i hatîr-i lâzımü’t-tevkīrde takrîr-i kelâm ve ta‘bîr ani’l-merâm edip 
bana rıkkını mu‘terife orta boylu sarı ala gözlü açık kaşlı Eflakiyyü’l-asl Lâlgûn 
bt. Abdullah nâm câriye-i memlûkemi, hasbeten lillâhi’l-meliki’l-Hallâk tahrîr 
ve i‘tâk ve silk-i harâir-i asliyyâta ilhâk eyledim ba‘de’l-yevm üzerinde hakk-ı 
velâdan gayrı hakkım kalmadı dedikde mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûd-ı hâzihi’l-hüccet ayn-ı şuhûd-ı hüccet-i kubeyle hâzihî.

578 [162b-3] Ömer Efendi b. Ebûbekir’in Rus asıllı câriyesi Şahbaz 
bt. Abdullah’ı azat ettiği
Mahmiye-i İstanbul’da Karagümrük kurbunda Ali Paşa-yı Atîk mahalle-
si sâkinlerinden umdetü’l-kuzât ve’l-müteşerri‘în Ömer Efendi b. Ebûbekir 
meclis-i şer‘-i şerîf-i enver ve mahfil-i dîn-i münîf-i ezherde takrîr-i kelâm ve 
ta‘bîr ani’l-merâm edip bana rıkkını mu‘terife olan orta boylu sarı ala gözlü ça-
tık kaşlı Moskoviyyü’l-asl Şahbaz bt. Abdullah nâm câriye-i memlûkemi, has-
beten lillâhi’l-meliki’l-Hallâk tahrîr ve i‘tâk ve silk-i harâir-i asliyyâta ilhâk ey-
ledim ba‘de’l-yevm üzerinde hakk-ı velâdan gayrı hakkım kalmadı dedikde mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûd-ı hâzihi’l-hüccet ayn-ı şuhûd-ı hüccet-i kubeyle hâzihî.

579 [162b-4] Ömer Efendi b. Ebûbekir’in Rus asıllı câriyesi 
Gülbûy bt. Abdullah’ı azat ettiği
Mahmiye-i İstanbul’da Karagümrük kurbunda Ali Paşa-yı Atîk mahalle-
si sâkinlerinden umdetü’l-kuzât ve’l-müteşerri‘în Ömer Efendi b. Ebûbekir 
meclis-i şer‘-i âlîde takrîr-i kelâm ve ta‘bîr ani’l-merâm edip bana rıkkını 
mu‘terife olan orta boylu ala gözlü açık kaşlı Rûsiyyetü’l-asl Gülbûy bt. Abdullah 
nâm câriyemi hasbeten lillâhi’l-meliki’l-Hallâk tahrîr ve i‘tâk ve silk-i harâir-i 
asliyyâta ilhâk eyledim ba‘de’l-yevm üzerinde hakk-ı velâdan gayrı hakkım kal-
madı dedikde mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûd-ı hâzihi[’l-hüccet] ayn-ı şuhûd-ı hüccet-i kubeyle hâzihî.

580 [162b-5] Ömer Efendi b. Ebûbekir’in Macar asıllı kölesi Yusuf 
b. Abdullah’ı azat ettiği
Mahmiye-i İstanbul’da Karagümrük kurbunda Ali Paşa-yı Atîk mahallesi 
sâkinlerinden umdetü’l-kuzât ve’l-müteşerri‘în Ömer Efendi b. Ebûbekir nâm 
kimesne mahfil-i kazâda takrîr-i kelâm ve ta‘bîr ani’l-merâm edip bana rıkkını 
mu‘terif olan orta boylu sarı ala gözlü açık kaşlı Macariyyü’l-asl olan bâ‘isü’l-
vesîka Yusuf b. Abdullah nâm abd-ı memlûkümü, hasbeten lillâhi’l-meliki’l-
Hallâk tahrîr ve i‘tâk ve silk-i harâir-i asliyyâta ilhâk eyledim [164a] ba‘de’l-
yevm üzerinde hakk-ı velâdan gayrı hakkım kalmadı dedikde mâ vaka‘a bi’t-
taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûd-ı hâzihi’l-hüccet ayn-ı şuhûd-ı hüccet-i kubeyle hâzihî.

581 [163a-1] Ömer Efendi b. Ebûbekir’in câriyesi Mücellâ 
bt. Abdullah’ı azat ettiği
Mahmiye-i İstanbul’da Karagümrük kurbunda Ali Paşa-yı Atîk mahalle-
si sâkinlerinden umdetü’l-kuzât ve’l-müteşerri‘în Ömer Efendi b. Ebûbekir 
mahfil-i şer‘-i hatîrde takrîr-i kelâm ve ta‘bîr ani’l-merâm edip bana rıkkı-
nı mu‘terife olan orta boylu kara ala gözlü burnu benli …?yetü’l-asl Mücellâ 
bt. Abdullah nâm câriye-i memlûkemi hasbeten lillâhi’l-meliki’l-Hallâk tahrîr 
ve i‘tâk ve silk-i harâir-i asliyyâta ilhâk eyledim ba‘de’l-yevm üzerinde hakk-ı 
velâdan gayrı hakkım bâkī kalmadı dedikde mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûd-ı hâzihi’l-hüccet ayn-ı şuhûd-ı kubeyle hâzihî.

582 [163a-2] Râbia bt. el-Hâc Abbas ile Süleyman Çelebi 
b. Abdullah’ın muhâla‘a yoluyla boşandıkları
Mahmiye-i İstanbul’da Karabaş mahallesi sâkinelerinden Râbia bt. el-Hâc Ab-
bas nâm hâtun tarafından husûs-ı âti’l-beyâna vekîl olduğu zâtı ma‘rifet-i 
şer‘iyye ile ârifân el-Hâc Mustafa b. Hasan ve Hasan b. Hüseyin nâm kimesneler 
şehâdetleri ile şer‘an sâbit olan Hasan Çelebi b. Mahmud nâm kimesne meclis-i 
şer‘-i şerîf-i enverde mezbûre Râbia’nın zevc-i dâhili bâ‘is-i hâze’l-kitâb Süley-
man Çelebi b. Abdullah mahzarında bi’l-vekâle ikrâr ve takrîr-i kelâm edip mü-
vekkilem mezbûre Râbia Hâtun zevci merkūm Süleyman Çelebi zimmetinde 
mütekarrir ve ma‘kūdun-aleyh olan on bin akçe mehr-i müeccel ve nafaka-i 
iddet-i ma‘lûmesi üzerlerine ve me’ûnet-i süknâsı dahi kendi üzerine olmak 
üzre mezbûr Süleyman Çelebi ile muhâla‘a-i sahîha-i şer‘iyye ile muhâla‘a 
edip ol dahi muhâla‘a-i mezbûreyi kabûl ettiğinden sonra hukūk-ı zevciyye-
te müte‘allika âmme-i de‘âvî ve mütâlebâtdan her biri âharın zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledi dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: el-Hâc Kemal Ağa Kethüdâ-yı Hazret-i Efendi, Ali Efendi el-İmâm, 
Mustafa Ağa b. Abdullah, el-Hâc Mehmed b. Yunus, el-Hâc Ahmed b. Mehmed 
ve gayruhüm.

583 [163a-3] Bayram Çelebi b. Yusuf ’un Hüseyin b. Ali’de 
alacağının olduğu
Mahrûse-i Galata müzâfâtından kasaba-i Kasımpaşa’da Servi mahalle-
si sükkânından bâ‘is-i hâze’l-kitâb Bayram Çelebi b. Yusuf nâm kimesne 
meclis-i şer‘-i şerîfde Hüseyin b. Ali nâm kimesne mahzarında üzerine da‘vâ 
ve takrîr-i kelâm edip mezbûr Hüseyin’e [163b] târih-i kitâbdan üç ay mu-
kaddem iki yüz esedî guruşumu ikrâz ve teslîm ol dahi yedimden iktirâz ve 
tesellüm ve kabz etmekle hâlâ suâl olunup meblağ-ı mezbûrun alıverilme-
si matlûbumdur dedikde gıbbe’s-suâl mezbûr Hüseyin cevâbında fi’l-hakīka 
müdde‘î- mezbûr yedinden ancak yüz otuz altı esedî guruş istikr[âz] ve kabz 
eylemiş idim deyû ikrâr, ziyâde yetmiş dört esedî guruşu istikrâz eylediğin 
inkâr edicek müdde‘î-i mezbûrdan iddi‘âsına mübeyyine beyyine taleb olun-
dukda ityân-ı beyyine için istimhâl etmeğin mehl-i şer‘î ile imhâl olunup ve 
mezkûr Hüseyin’in istikrâz mu‘terif olduğu meblağ-ı mezbûr yüz otuz altı 
esedî guruş müdde‘î-i mezbûra edâ ve teslîm merkūm Hüseyin’e tenbîh olu-
nup mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mumcu Şaban Beşe b. Derviş el-Mübâşir, Hasan Çelebi b. Ahmed, 
İbrahim Çelebi b. Ahmed, Osman Çelebi b. Ömer, Ebûbekir b. Hüseyin ve gay-
ruhüm.

584 [163b-1] Seyyid Mehmed Efendi b. İbrahim’in Nişancı Cafer 
Çelebi mahallesinden Mahmud Bey b. Mehmed’e olan borcunun 
terekesinden ödenmesi
Mahmiye-i İstanbul’da Nişâncı Cafer Çelebi mahallesi sâkinlerinden bâ‘is-i 
hâze’l-kitâb Mahmud Bey b. Mehmed nâm kimesne meclis-i şer‘-i şerîfde 
mahmiye-i mezbûrede Emir Buhârî mahallesi sâkinlerinden iken bundan ak-
dem vefât [eden] es-Seyyid Mehmed Efendi b. İbrahim b. Menteşe[’nin] li üm 
kız karındaşı ve hasren vârisesi olmağla terekesine vâzı‘atü’l-yed olan Şeri-
fe Ayşe bt. Aliyyüddin b. es-Seyyid Hasan[’ın] sadrî kebîr oğlu ve tarafından 
husûs-ı âti’l-beyâna vekîli olduğu zâtını ma‘rifet-i şer‘iyye ile ârifân İbrahim Çe-
lebi b. Ali ve es-Seyyid Mehmed b. es-Seyyid Yahya nâm kimesneler şehâdetleri 
ile şer‘an sâbit olan es-Seyyid Lütf[ullah] Çelebi b. Mustafa nâm kimesne mah-
zarında üzerine da‘vâ ve takrîr-i kelâm edip müteveffâ-yı mezbûr es-Seyyid 
Mehmed Efendi zimmetinde cihet-i deyn-i şer‘îden altmış altı kıt‘a esedî gu-
ruş yedimden iştirâ ve kabz eylediği bir kara kılıç semeninden on dört esedî gu-
ruş cem‘an seksen esedî guruş hakkım olup hattâ merkūm es-Seyyid Mehmed 
Efendi hayâtında şuhûd mahzarında ikrâr dahi ettiğinden kable’l-edâ vefât edip 
zimmetinde kalmağla hâlâ vekîl-i mezbûr es-Seyyid Lütfullah Çelebi’ye suâl 
olunup meblağ-ı mezbûru müteveffâ-yı mezbûrun tereke-i vâfiyesinden bana 
müvekkile-i mezbûra edâ ve teslîm etmek üzre tenbîh olunmak matlûbumdur 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine 
beyyine taleb olup olundukda mahmiye-i mezbûrede Tercüman Yunus mahalle-
si sâkinlerinden Çakır Beşe b. Abdullah ve Dülgerzâde mahallesi sâkinlerinden 
Mehmed Çelebi b. Abdullah nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka [164a] müteveffâ-yı mezbûr 
es-Seyyid Mehmed Efendi hayâtında cihet-i deyn-i şer‘îden altmış altı guruş 
ve bir kılıç semeninden on dört guruş cem‘an zimmetinde müdde‘î-i mezbûr 
Mahmud Bey’e vâcibü’l-edâ ve lâzımü’l-kazâ seksen esedî guruş deyni oldu-
ğu bizim huzûrumuzda ikrâr ve bizi işhâdetmiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettikle-
rinde şâhidân-ı mezbûrânın keyfiyyet-i hâllerini sâkin oldukları mahalleleri 
ahâlîlerinden cem‘-i gafîrden sırren ve alenen ta‘dîl ve tezkiyye olundukların-
dan sonra şehâdetleri makbûle olup müdde‘î-i mezbûr Mehmed Bey tahlîf-i 
şer‘î ile tahlîf olundukdan sonra mûcebince meblağ-ı mezbûr seksen esedî gu-
ruşunu müteveffâ-yı mezbûrun tereke-i vâfiyesinden müvekkile-i mezbûre Şe-
rife Ayşe müdde‘î-i mezbûr Mahmud Bey’e edâ ve teslîm etmek üzre vekîl-i 
mezbûr es-Seyyid Lütfullah Çelebi’ye tenbîh olunmağın mâ vaka‘a bi’t-taleb 
ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Abdullah b. Ahmed, el-Hâc Mehmed b. el-Hâc Receb, Süleyman 
Beşe b. Mehmed, Veli Bey b. Halil, Musa Efendi b. Mustafa ve gayruhüm.

585 [164a-1] Havvâ bt. Mehmed ile Ramazan Çelebi 
b. Abdullah’ın boşandıkları
Mahmiye-i İstanbul’da Altıpoğaça mahallesi sâkinelerinden olup zâtı mahalle-i 
mezbûre sükkânından Sinan Efendi b. Ali ve Ali Beşe b. Abdullah nâm kimes-
neler ta‘rîfleri ile mu‘arrefe olan Havvâ bt. Mehmed nâm hâtun meclis-i şer‘-i 
hatîr-i lâzımü’t-tevkīrde zevc-i dâhili bâ‘is-i hâze’l-kitâb Ramazan Çelebi b. Ab-
dullah nâm kimesne mahzarında ikrâr ve takrîr-i kelâm edip zevcim mezbûr 
Ramazan Çelebi zimmetinde mütekarrir ve ma‘kūdun-aleyh olan yedi bin akçe 
mehr-i müeccelim ve nafaka-i iddet-i mu‘ayyene-i ma‘lûmem üzerlerine ve 
me’ûnet-i süknâm dahi kendi üzerime olmak üzre zevcim mezbûr Ramazan 
Çelebi ile muhâla‘a-i sahîha-i şer‘iyye ile muhâla‘a edip ol dahi hul‘-i mezbûru 
kabûl ettikden sonra hukūk-ı zevciyyete müte‘allika âmme-i de‘âvâdan her biri-
miz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Sinan Efendi b. Ali el-Müezzin, Ali Efendi b. Ahmed el-İmâm, 
Receb Efendi b. Hasan el-Müezzin, Davud Beşe b. Abdullah, Mustafa b. Receb, 
el-Hâc Yusuf b. Abdullah, Mehmed Beşe b. Süleyman, Abdurrahman Çelebi b. 
Ali, Mehmed Beşe b. Ahmed ve gayruhüm.

586 [164b-1] İstanbul Rum patriği Bartinos v. Simon’un Atmeydanı’ndaki 
Sultan Ahmet Medresesi? para vakfına mütevelli olan Ebûbekir 
Çelebi’ye, daha önceden alınan borcu ödemesi
Min hattıhî
Atmeydanı kurbunda vâkı‘a medrese-i celîle-i sultâniyye mesâlihi için mevkūfe 
nukūda berât-ı pâdişâhî ile bi’l-fi‘l mütevellî olan bâ‘is-i hâze’l-kitâb Ebûbekir 
Çelebi b. Ahmed dîvân-ı kāimmakām-ı hazret-i sadr-ı a‘zamîde akd olunan 
meclis-i şer‘-i şerîfde hâlâ mahmiye-i İstanbul’da Rum patriği olan Bartinos v. 
Simon nâm râhib ile Ereğli metrepolidi olan Vartalomyos v. Marti ve Kapıda-
ğı metrepolidi Metrofan v. Dimitri ve İznikmid metrepolidi Tavakinos v. Mikail 
ve Kayseriye metrepolidi Argor[yos] v. Kalinos ve Kadıköyü metrepolidi Erem-
ya v. Kiricsi ve Amasya metrepolidi Yerasimos v. Kika ve Bursa metrepolidi Ka-
lisnogos v. Diyez ve Midilli metrepolidi Argoryos v. Nikola ve Dimetoka metre-
polidi Argoryos v. Françesko ve Kırım metrepolidi Todoyos v. Dimitri ve Ahyo-
lu metrepolidi Danyal v. Petro ve Gördös metrepolidi Kalistos v. Kosta ve Ter-
kos metrepolidi Makaryos v. Sidi ve Ilıca metrepolidi Teodos v. Andon ve İz-
mir metrepolidi Yadagon v. Yorgi ve Vidin metrepolidi Dimotoyoş v. [Panayot]nâm râhibler muvâcehelerinde takrîr-i kelâm ve ta‘bîr ani’l-merâm edip vakf-ı 
mezbûra sâbıkan mütevellî olan Hasan Bey b. Abdullah nâm kimesne bin sek-
sen iki senesi Muharrem gurresinde yedinde olan vakf-ı mezbûr malından üç 
bin esedî guruşu mahmiye-i mezbûrede sâbıkan patrik olan Diyonisyos nâm 
râhibe idâne ve teslîm ol dahi istidâne ve tesellüm ettiğinden sonra meblağ-ı 
mezbûr üç bin esedî guruş için mezbûr Diyonisyos mütevellî-i mezbûr Hasan Bey’i mezbûr Bartinos üzerine havâle edip mezbûr Bartinos dahi merkūm Ha-
san Bey ile havâle-i mezbûreyi rızâları ile kabûl ettiklerinden sonra mezbûr 
Hasan Bey yine mâl-ı vakf-ı mezbûrdan bin sekiz yüz esedî guruşu mezbûr 
Bartinos’a idâne ve teslîm ve yakut taşlı iki paftalı bir ön kuşağı iki yüz esedî gu-
ruşa bey‘ ve teslîm mezbûr Bartinos dahi istidâne ve tesellüm ve iştirâ ve kabz 
ettiğinden sonra mezbûr Hasan Bey tevliyyet-i mezbûreden azl olunup yerine 
ben mütevellî nasb olunduğumda, meblağayn-ı mezbûreyn cem‘an beş bin gu-
ruş için beni mezbûr Bartinos üzerine havâle edip ol dahi kabûl ettiğinden son-
ra meblağ-ı mezbûr beş bin guruşa mezbûrûndan her biri emir ve kabûlü hâviye 
kefâlet ile kefîl olmuşlar idi hâlâ mezbûrûna suâl olunup takrîrleri tahrîr olun-
mak matlûbumdur dedikde gıbbe’s-suâl patrik-i mezbûr Bartinos [cevâbında] 
kaziyye tafsîli mürûr eylediği vech üzre olup meblağ-ı mezbûr beş bin guruş 
için merkūm Hasan Bey mütevellî-i merkūm Ebûbekir Çelebi’yi kendi üzeri-
ne havâle ettikde kabûl ettiğini ve hâlâ vakf-ı mezbûra ber vech-i muharrer beş 
bin esedî guruş deyni olduğunu ikrâr ve i‘tirâf edip mezbûrûn Vartalomyos ve 
Metrofan ve Tavakinos ve Argoryos [165a] ve E[r]emya ve Yerasimos ve Kalis-
nogos ve Argoryos ve Todoyos ve Danyal ve Kalistos ve Makaryos ve Teodos ve 
Yadagon ve Dimotoyoş’dan her biri dahi meblağ-ı mezbûr beş bin guruşa tara-
feynden emir ve kabûlü hâviye kefâlet ile kefîl olduklarını ikrâr ve i‘tirâf etme-
ğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Rebî‘ilâhir li sene seb‘a ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Hasan Efendi Tezkire-i ûlâ, 
kıdvetü ashâbü’t-tastîr ve’l-kalem Yusuf Efendi Tezkire-i sâniye, umdetü’l-emâsil 
ve’l-akrân çavuşbaşı Murad Ağa, fahrü’l-akrân Muhzır Kasım Ağa, el-Hâc Ali 
Çavuş b. Ali, Eyyûblu Receb Çavuş b. Mustafa, Küçükpazarlı Osman Çavuş b. 
Ahmed, Abdi Ağa b. Ahmed, Mustafa Çavuş b. Derviş, kapıcılar kethüdâsı Ah-
med Ağa, Mustafa Çavuş b. Ahmed el-Mübâşir ve gayruhüm.

587 [165a-1] Şerife Rahime bt. Ferhad’ın Sâliha Hâtun 
Vakfı’na borcu olduğu
Mahmiye-i İstanbul’da merhûme Sâliha Hâtun vakfına bi’l-fi‘l mütevellî olan 
bâ‘is-i hâze’l-kitâb hâfız Mehmed Efendi b. Habib nâm kimesne meclis-i şer‘-i 
şerîfde mahmiye-i mezbûrede Timurtaş mahallesi sâkinelerinden Şerife Ra-
hime bt. Ferhad nâm hâtun mahzarında üzerine da‘vâ ve takrîr-i kelâm edip 
mezbûre Şerife Rahime’ye bin seksen iki senesi Cumâdelâhiresi gurresinde ye-
dimde olan mâl-ı vakf-ı mezbûrdan dört yüz kırk beş guruşu idâne ve teslîm ve 
iki Acem keçesini ve bir tülbenti ve on altı zirâ‘ yeşil atlası bi safkatin vâhidetin 
kırk beş guruşa ve semeni gurre-i şehri mezbûrdan bir sene tamâmına değin 
müeccel olmak üzre bir yeşil çukaya kaplı zerdeva kürkü dahi yetmiş beş gu-
ruşa bey‘ ve teslîm mezbûre Rahime dahi meblağ-ı mezbûru istidâne ve kabz 
ve zikr olunan keçe [ve] tülbent ve on altı zirâ‘ atlası ve kürkü ber vech-i mu-
harrer iştirâ ve teslîm ettiğinden sonra zimmetinde vakf-ı mezbûra deyni olan 
cem‘an beş yüz yetmiş beş guruşun üç yüz guruşunu bana edâ ve teslîm ben 
dahi ahz u kabz edip iki yüz yetmiş beş guruşu bâkī kalıp ve sadrî oğlu olup 
Nakilcizâde demekle şehîr Süleyman Ağa b. Mehmed nâm kimesne dahi mâl-ı 
vakf-ı mezbûrdan yedimden istidâne ve kabz eylediği yüz guruşa mezbûre Şe-
rife Rahime tarafeynden emir ve kabûlü hâviye kefâletle kefîl olup ve bin sek-
sen dört senesi evâilinde dahi semeni bir seneye müeccel olmak üzerine mâl-ı 
vakf-ı mezbûrdan müşterâ dahi bir yeşil çukaya kaplı zerdeva kürkü elli beş gu-
ruş üç rub‘a yedimden iştirâ ve kabz ve istihlâk etmekle mezbûre Şerife Rahi-
me üzerine hâlâ dört yüz otuz guruş üç rub‘u asâleten ve kefâleten edâ lâzım ol-
mağla hâlâ mezbûre Şerife Rahime’ye suâl olunup meblağ-ı mezbûru bana edâ 
ve teslîme tenbîh olunmak matlûbumdur dedikde gıbbe’s-suâl mezbûre Şerife 
Rahime cevâbında bin seksen iki senesi Cumâdelâhiresi gurresinde müdde‘î-i 
mezbûr yedinden ancak iki yüz guruş istidâne ve kabz ve zikr olunan keçe ve 
tülbent ve atlası dahi iki yüz guruşa iştirâ ve tesellüm edip zimmetimde vakf-ı 
mezbûra deynim olan cem‘an dört yüz guruşdan müdde‘î-i mezbûr [165b] 
kabzını i‘tirâf eylediği üç yüz guruşdan bâkī yüz guruş deynim bâkī kalmış-
dır deyip zikr olunan kürkü bin seksen iki senesinde yetmiş beş guruşa ve bin 
seksen dört senesinde mezbûr Süleyman Ağa’nın istidâne eylediği yüz guru-
şa kefîl olup ve kürkü dahi elli beş guruş üç rub‘a iştirâ eylediğini inkâr et-
meğin müdde‘î-i mezbûrdan müdde‘âsını mübeyyine beyyine taleb olunduk-
da zikr olunan Timurtaş mahallesi imâmı olan Mehmed Efendi b. Mustafa ve 
Elvanzâde mahallesi sâkinlerinden bogasici el-Hâc Ahmed b. Ali nâm kimes-
neler li ecli’ş-şehâde meclis-i şer‘a hâzırân olup istişhâd olunduklarında fi’l-
hakīka müdde‘î-i mezbûr bin seksen iki senesi Cumâdelâhiresi gurresinde mâl-ı 
vakf-ı mezbûrdan dört yüz elli beş [guruşu] mezbûre Şerife Rahime’ye bizim 
huzûrumuzda idâne ve teslîm ve iki Acem keçesini ve bir tülbenti ve on altı 
zirâ‘ yeşil atlası bi safkatin vâhidetin kırk beş guruşa ve semeni gurre-i şehri 
mezbûrdan bir sene tamâmına değin müeccel olmak üzre bir yeşil çukaya kaplı 
zerdeva kürkünü yetmiş beş guruşa bey‘ ve teslîm mezbûre Şerife Rahime dahi 
iştirâ ve tesellüm etmiş idi biz bu husûsa bu vech üzre şâhidleriz, şehâdet dahi 
ederiz deyû her biri edâ-i şehâdet-i şer‘iyye edip ve zikr olunan Elvanzâde ma-
hallesi sükkânından Müezzin Ömer Halîfe b. Mehmed ve es-Seyyid İslâm Çe-
lebi b. es-Seyyid Mustafa nâm kimesneler ile bogasici merkūm el-Hâc Ahmed 
li ecli’ş-şehâde meclis-i şer‘a hâzırûn olup istişhâd olunduklarında fi’l-hakīka 
mezbûre Şerife Rahime bin seksen dört senesi evâilinde oğlu mezbûr Süleyman 
Ağa müdde‘î-i mezbûr yedinden istidâne ve kabz eylediği yüz guruşa tarafeyn-
den emir ve kabûlü hâviye kefâletle bizim huzûrumuzda kefîl olup ve bir ye-
şil çukaya kaplı zerdeva kürkü semeni bir sene tamâmına değin müeccel olmak 
üzre elli beş guruş üç rub‘a iştirâ ve tesellüm etmiş idi biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye et-
tiklerinde li ecli’t-ta‘dîl ve’t-tezkiyye şuhûd-ı mezbûrûnun keyfiyyet-i hâllerini 
suâl için savb-ı şer‘-i şerîfden irsâl olunan Mevlânâ Mustafa Efendi b. Abdülaziz 
evvelâ zikr olunan Timurtaş mahallesine varıp ahâlîsinden Attâr el-Hâc Meh-
med b. İslâm ve Kalaycı Osman Beşe b. Ahmed ve es-Seyyid Ebûbekir Çelebi b. 
Ali ve Ömer Beşe b. Mustafa ve Hüseyin Beşe b. Derviş ve Mustafa Beşe b. Yu-
suf nâm kimesnelerden şâhid-i mezbûr Mehmed Efendi’nin keyfiyyet-i hâlini 
suâl edip ve sâniyen zikr olunan Elvanzâde mahallesine varıp ahâlîsinden İmâm 
Ahmed Efendi b. Mustafa ve Mehmed Efendi b. Sinan ve Yusuf Efendi b. Hasan 
ve Odabaşı Ali Beşe b. Abdullah ve el-Hâc Musa b. Abdullah ve el-Hâc Osman 
b. Ahmed ve Osman Beşe b. Hüseyin ve İsmail Çelebi b. Resûl ve Hasan Beşe 
b. Mehmed ve Musa b. Mustafa ve Murtaza Ağa b. Abdullah ve Mehmed Çele-
bi b. Ali ve Mehmed Beşe b. İbrahim nâm kimesnelerden şuhûd-ı mezbûrdan 
el-Hâc Ahmed b. [166a] Ali ve Ömer Halîfe b. Mehmed ve es-Seyyid İslâm 
Çelebi’nin keyfiyyet-i hâllerini suâl eyledikde her biri şuhûd-ı mezbûrûn için 
udûl ve makbûlü’ş-şehâde olduklarını haber verdiklerini Mevlânâ-yı mezbûr 
mahallinde tahrîr ve ma‘an irsâl olunan Mehmed b. Mehmed ile meclis-i şer‘a 
gelip alâ vukū‘ihi inhâ ve takrîr etmekle sırren ve alenen ta‘dîl ve tezkiyye olun-
duklarından sonra şehâdetleri makbûle olmağın mûcebince mezbûr dört yüz 
guruş üç rub‘u müdde‘î-i merkūm Mehmed Efendi’ye edâ ve teslîme merkūme 
Şerife Rahime’ye tenbîh olunmağın mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Kemaleddin Ağa b. (  ) Kethüdâ-yı Hazret-i Efendi, el-Hâc Hüse-
yin Çelebi b. (  ) tâbi‘-i Hazret-i Efendi, el-Hâc Kasım b. ( ) Sarrâc, el-Hâc Mus-
tafa Kahveci, Mustafa Çelebi b. Durmuş ve gayruhüm.

588 [166a-1] Mustafa Ağa b. Abdullah’ın evini Hacı Ali Ağa 
b. Bayezid’a sattığı
Mahmiye-i İstanbul’da Nahılbend mahallesi sâkinlerinden fahrü’l-akrân Musta-
fa Ağa b. Abdullah nâm kimesne tarafından akd-i âti’l-beyânı ikrâra vekîl oldu-
ğu Mustafa Bey b. Süleyman ve Hasan Bey b. Sâlih nâm kimesneler şehâdetleri 
ile şer‘an sâbit olan Abdi Ağa b. Ali nâm kimesne meclis-i şer‘-i şerîfde bâ‘is-i 
hâze’l-kitâb el-Hâc Ali Ağa b. Bayezid nâm kimesne mahzarında bi’l-vekâle ikrâr 
ve takrîr-i kelâm edip müvekkilim mezbûr Mustafa Ağa’nın akd-i âti’z-zikrin 
sudûruna değin yedinde mülk ve hakkı olup mahalle-i mezbûrede vâki‘ bir ta-
rafı Yurdcubaşı Mehmed Ağa mülkü ve bir tarafı Sarı Kethüdâ demekle ma‘rûf 
merhûm Mustafa Paşa vakfı ve bir tarafı tarîk-i hâs ile mahdûd ve tabaka-i 
ulyâsında iki bâb oda ve üç sofa ve bir kenîf ve vustâsında üç bâb hizmetkâr 
odası ve süflîsinde bir ahır ve içinde vâki‘ bir su kuyusu ve bir matbah ve mat-
baha muttasıl fevkānî bir oda ve bir kenîf ve bir dehliz ve bir kuyu yeri ve havlu-
yu müştemil mülk menzilini, bi cümleti’t-tevâbi‘ ve’l-levâhık ve kâffeti’l-hukūk 
ve’l-merâfık mezbûr el-Hâc Ali Ağa’ya tarafeynin îcâb ve kabûlü hâvî şurût-ı 
müfsideden ârî bey‘-i bâtt-ı sahîh-i şer‘î ile altı yüz kıt‘a esedî guruşa bey‘ ve 
teslîm ol dahi iştirâ ve tesellüm ve kabz eyledikden sonra semeni olan meblağ-ı 
mezbûr altı yüz esedî guruşu müvekkilim mezbûr Mustafa Ağa’ya edâ ve teslîm 
ol dahi tamâmen ahz u kabz eyledi ba‘de’l-yevm menzil-i mahdûd-ı mezbûr 
merkūm el-Hâc Ali Ağa’nın mülk-i müşterâsıdır, keyfe mâ yeşâ’ ve yahtâr muta-
sarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Nuh Efendi b. (  ), es-Seyyid Musa Efendi, Ahmed Ağa b. el-Hâc 
Mehmed Bey, Mustafa Çelebi b. ( ), Osman Bey b. Süleyman Ağa, Nasûh Efendi 
b. Bayram Bey ve gayruhüm.

589 [166b-1] Abdülbâki b. Mehmed’in evini Keçeci Pîrî mahallesi 
Avârız Vakfı’na bey‘ bi’l-istiğlâl yoluyla sattığı
Mahmiye-i İstanbul’da Keçeci Pîrî mahallesinde sâkin Abdülbâkī b. Meh-
med nâm kimesne meclis-i şer‘-i şerîfde mahalle-i mezbûre avârızına bi’l-fi‘l 
mütevellî olan bâ‘is-i hâze’l-kitâb Mehmed Halîfe b. Mustafa nâm kimesne mah-
zarında ikrâr ve takrîr-i kelâm edip yedimde mülk ve hakkım olup mahalle-i 
mezbûrede vâki‘ bir tarafdan imâma meşrûta vakıf menzil ve bir tarafdan yor-
gancı el-Hâc Mustafa mülkü ve bir tarafdan suyolcu el-Hâc Mustafa mülkü 
ve bir tarafdan tarîk-i hâs ile mahdûd olup büyût-ı adîdeyi müştemil menzili-
mi, cemî‘ tevâbi‘ ve levâhıkı ile mezbûr Mehmed Halîfe’ye seksen esedî guru-
şa bi tarîki’l-istiğlâl bey‘ ve teslîm ol dahi ber vech-i muharrer iştirâ ve tesellüm 
edip semen-i mezbûr seksen esedî guruşu yedinde olan mâl-ı vakf-ı mezbûrdan 
bana def ‘ ve teslîm ben dahi ahz u kabz eylediğimden sonra mezbûr Mehmed 
Halîfe menzil-i mahdûd-ı mezbûru gıbbe’t-tahliyyeti’ş-şer‘iyye ve’t-tekābuzi’l-
mer‘î târih-i kitâbdan iki sene tamâmına değin yirmi dört guruşa bana îcâr ve 
teslîm ben dahi ber vech-i muharrer istîcâr ve tesellüm ettiğimden sonra sene-i 
mezbûre tamâmında meblağ-ı mezbûru ve ücret-i mezbûreyi edâ müyesser ol-
mazsa menzil-i mahdûd-ı mezbûru semen-i misli ile âhara bey‘ ve kabz-ı se-
mene ve semeninden meblağ-ı mezbûr seksen guruşu ve ücret-i merkūmeyi 
istîfâya fazla kalırsa bana îsâle bey‘ ve kabz ve îsâl mütevakkıf olduğu umûrun 
küllîsine tarafımdan mütevellî-i mezbûr Mehmed Halîfe’yi vekîl ve menâbıma 
nâib nasb ve ta‘yîn edip ol dahi vekâlet-i mezbûreyi kabûl ve merâsimini edâya 
müte‘ahhid oldu dedikde gıbbe’t-tasdîki’ş-şer‘î mezbûr Abdülbâkī’nin zevcesi 
olup zâtı ma‘rifet-i şer‘iyye ile ârifân mahalle-i mezbûre sükkânından kayyım 
Mustafa Halîfe b. Ömer ve İbrahim Çelebi b. Ali nâm kimesneler ta‘rîfleri ile 
mu‘arrefe olan Ayşe bt. Ali nâm hâtun semen-i mezbûr seksen guruş ve ücret-i 
merkūmeye tarafeynden emir ve kabûlü hâvî kefâlet-i sahîha ile kefîl olmağın 
mâ vaka‘a bi’t-taleb ketb olundu.
Fi’l-yevmi’s-sâmin aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. Ali, İbrahim Çelebi b. Ali, Mustafa Halîfe b. 
Ömer, el-Hâc Hasan b. Mehmed, Mahmud b. Muslu, Ali b. Mehmed ve gayru-
hüm.

590 [166b-2] Ayşe bt. İbrahim’in câriyesi Şehsuvar’ı azat ettiği 
ve bir miktar eşyasını hibe ettiği
Husûs-ı âti’l-beyânın mahallinde tahrîr iltimâs olunmağın savb-ı şer‘den 
Mevlânâ Mehmed Efendi b. Nasûh irsâl olunup ol dahi Ayşe Hâtun bt. 
İbrahim’in mahmiye-i İstanbul’da Molla Ahaveyn mahallesinde sâkine olduğu 
menziline varıp zeyl-i kitâbda muharrerü’l-esâmî olan müslimîn huzûrlarında 
akd-i meclis-i şerîf eyledikde mezbûre Ayşe meclis-i ma‘kūdda mezbûre ken-
diye rıkkını i‘tirâf eden orta boylu açık kaşlı gök ala gözlü Macariyyetü’l-asl 
râfi‘atü hâze’l-kitâb Şehsuvar bt. Abdülvahhab nâm câriye-i memlûkesi mah-
zarında ikrâr edip mevsûfe-i mezbûreyi hasbeten lillâhi’l-meliki’l-Hallâk ve 
taleben li merzâti’r-rabbi’r-Rezzâk malımdan tahrîr ve i‘tâk ve zümre-i harâir-i 
asliyeye idrâc ve ilhâk eylediğimden sonra silk-i mülkümde münselik [167a] 
eşyâmdan iki minder ve iki döşek ve dört yastık kılıf ve iki yorgan ve bir ka-
liçe ve bir yan keçesi ve iki kefçe ve bir şamdanı, mevsûfe-i mezbûreye hibe-i 
sahîha-i şer‘iyye ile hibe ve temlîk ve teslîm eylediğimde, ol dahi meclis-i 
hibede ittihâb ve temellük ve tesellüm ve kabûl ve kabz eyledi ba‘de’l-yevm 
mevsûfe-i mezbûre sâir harâir-i asliyyât [gibi] hürre olup üzerinde velâ-i 
şer‘îden gayrı hakkım kalmadı ve eşyâ-i mezbûre mülk-i mevhûbu olmuşdur, 
keyfe mâ yeşâ’ ve yahtâr mutasarrıfe olsun dedikde gıbbe’t-tasdîki’ş-şer‘î vâki‘ 
hâli Mevlânâ-yı mezbûr mahallinde tahrîr ve ma‘an irsâl olunan İsmail Çele-
bi b. Mahmud ile mahfil-i şer‘a gelip alâ vukū‘ihi inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mustafa Efendi b. Ali el-Müezzin, Mehmed Çelebi b. Abbas, Veli 
Çelebi b. Mehmed, Ahmed Efendi b. Ali, Muharrem Beşe b. Hasan, İbrahim Çe-
lebi b. Hasan, İsmail Çelebi b. Mahmud.

591 [167a-1] Ferruh Beşe b. Bayram’ın alacak davasında Mehmed Beşe 
b. Hüseyin ile sulh olduğu
Mahmiye-i İstanbul’da Koca Mustafa Paşa kurbunda Bâzirgân Câmi‘i mahalle-
sinde sâkin Ferruh Beşe b. Bayram nâm kimesne meclis-i şer‘-i şerîfde bâ‘is-i 
hâze’l-kitâb Mehmed Beşe b. Hüseyin nâm kimesne mahzarında ikrâr ve 
takrîr-i kelâm edip bundan akdem mezbûr Mehmed Beşe üç esedî guruş kıy-
metli bir sîm bıçak ve beş guruş kıymetli bir beyaz hâtem ve bir cüzdan ve on 
guruşumu bi gayri hakkın ahz u kabz ve istihlâk etmekle bundan akdem eşyâ-i 
mezbûrenin kıymetlerini ve meblağ-ı mezbûru mezbûr Mehmed Beşe’den taleb 
ve da‘vâ eylediğimde, ol dahi inkâr etmekle beynimizde ba‘de’n-nizâ‘ muslihûn 
tavassut edip mezbûr Mehmed Beşe ile beynimizde meclis-i sulhde mevcûd 
bir yeşil dolama ile dokuz buçuk esedî guruşa inşâ-i akd-i sulh ettiklerin-
de ben dahi sulh-ı mezbûru kabûl ve bedel-i sulh olan mârrü’z-zikr dolama-
yı [ve] meblağ-ı mezbûr dokuz guruşu mezbûr Mehmed Beşe yedinden ahz u 
kabz ettiğimden sonra husûs-ı mezbûra müte‘allika da‘vâdan mezbûr Mehmed 
Beşe’nin zimmetini ibrâ ve iskāt edip mezbûr Mehmed Beşe dahi bedel-i sulh-ı 
mezbûra müte‘allika da‘vâdan benim zimmetimi ibrâ ve iskāt eyledi dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ahmed Beşe b. Veli el-Mübâşir, Mehmed Beşe b. Mustafa, 
Abdüllatîf b. Mehmed, Pîrî Beşe b. Süleyman, İbrahim Çelebi b. Süleyman, Sü-
leyman Beşe b. Bayram, Abdi Beşe b. Mehmed ve gayruhüm [mine’l]-hâzırîn.

592 [167b-1] Hasan b. Ebûbekir’in satın aldığı Rus câriyesinin ayıplı 
çıkması üzerine iadesi
Mahrûse-i Galata müzâfâtından kasaba-i Kasımpaşa mahallâtından Kulak-
sız mahallesinde sâkin bâ‘is-i hâze’l-kitâb Hasan b. Ebûbekir nâm kimesne 
meclis-i şer‘-i hatîr-i lâzımü’t-tevkīrde esirci tâ’ifesinden Ahmed Beşe b. Mah-
mud mahzarında üzerine da‘vâ ve takrîr-i kelâm edip işbu orta boylu açık kaşlı 
sarı ala gözlü sarışın Rûsiyyetü’l-asl Timurhan bt. Abdullah nâm câriyeyi târih-i 
kitâbdan yirmi gün mukaddem mezbûr Ahmed Beşe yedinde memlûkesi ol-
duğu hâlde cemî‘ uyûbdan sâlime olmak üzre altmış bir guruşa ibtiyâ‘ ve te-
sellüm etmiş idim lâkin hâlâ mevsûfe-i mezbûrenin vecî‘-i mi‘de nâm maraza 
mübtelât olduğu ayb-ı kadîmine muttali‘ olup ve bâyi‘-i mezbûrdan suâl ve 
mevsûfe-i mezbûre bâyi‘-i mezbûra red olunup semen deyû verdiğim meblağ-ı 
mezbûrun alıverilmesi matlûbumdur dedikde ayb-ı mezbûr etıbbâya mürâca‘at 
ile ma‘lûm olan uyûbdan olmağla teveccüh-i husûmet için mevsûfe-i mezbûre 
taraf-ı Saltanat-ı aliyyeden ehl-i hibre ta‘yîn olunan Mehmed Efendi b. Mustafa 
ve Abdullah Efendi b. Mustafa nâm tabîblere irâet olundukda anlar dahi ba‘de’n-
nazar mevsûfe-i mezbûre ayb-ı mezbûr ile elân mu‘ayyebe olduğunu haber ver-
diklerinde, ayb-ı mezbûrun mevsûfe-i mezbûrede vücûdu mütehakkik olma-
ğın gıbbe’s-suâl mezbûr Ahmed Beşe cevâbında mevsûfe-i merkūmeyi vech-i 
muharrer üzre cemî‘ uyûbdan sâlime olmak üzre müdde‘î-i mezbûra meblağ-ı 
mezkûra bey‘ ve teslîm ve kabz-ı semen ettiğin ikrâr, lâkin ayb-ı mezbûrun 
kadîmin inkâr edicek müdde‘î-i mezbûrdan ayb-ı merkūmun kadîmine bey-
yine taleb olundukda tabîbân-ı mezbûrân Mehmed Efendi ve Abdullah Efen-
di li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
mevsûfe-i mezbûrenin ayb-ı mezbûru kadîmden bir aydan ekalde hâdis olur 
değildir biz bu husûsa bu vech üzre şâhidleriz, şehâdet dahi ederiz deyû her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle oldukdan sonra müdde‘î-i mezbûr Hasan’a câriye-i mezbûrenin ayı-
bına vâkıf oldukdan sonra kabûl etmeyip yâhud kabûlünü müş‘ir bir fi‘l sâdır 
olmadığına yemîn teklîf olundukda ol dahi hasbe’l-mes’ûl yemîn billâhi’l-a‘lâ 
etmeğin mûcebince mevsûfe-i mezbûre bâyi‘-i mezkûra teslîm olunup ve se-
men deyû aldığı meblağ-ı mezbûru müdde‘î-i merkūma edâya mezbûr Ahmed 
Beşe’ye tenbîh birle, mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Hasan Çelebi b. Ahmed, İbrahim Çelebi [b.] Ahmed, Osman Çe-
lebi b. Ömer, Mahmud Çelebi b. İsmail, Ebûbekir Çelebi [b.] Cafer ve gayruhüm.

593 [168a-1] Ayşe bt. İbrahim’in muhâla‘a yoluyla boşandığı kocası 
Ömer Beşe b. Mustafa’nın zimmetini ibrâ ettiği
Mahmiye-i İstanbul’da Debbâğ Yunus mahallesi sâkinelerinden olup zâtı 
ma‘rifet-i şer‘iyye ile ârifân Abdullah Efendi b. Mehmed ve Mehmed Oda-
başı b. İbrahim nâm kimesneler ta‘rîfleri ile mu‘arrefe olan Ayşe bt. İbrahim 
nâm hâtun meclis-i şer‘-i şerîf-i enverde zevc-i dâhili bâ‘is-i hâze’l-kitâb Ömer 
Beşe b. Mustafa nâm kimesne mahzarında ikrâr ve takrîr-i kelâm edip zevcim 
mezbûr Ömer Beşe zimmetinde mütekarrir ve ma‘kūdun-aleyh olan iki bin 
akçe mehr-i müeccelim ve nafaka-i iddet-i mu‘ayyene-i ma‘lûmem üzerlerine 
ve me’ûnet-i süknâm dahi kendi üzerime olup ve yedine def ‘ ve teslîm eyledi-
ğim bir sincab boğazı kürk ve bir zümrüdî sırmalı kadife serpûş ve bir al sırmalı 
muhattem sarık ve bir kahverengi telli sandal kaftan ve bir al telli sandal enta-
ri ve bir kutnî zıbın mezbûr Ömer Beşe’nin mülkü olmak üzre zevcim mezbûr 
Ömer Beşe ile muhâla‘a-ı sahîha-i şer‘iyye ile muhâla‘a olup ol dahi muhâla‘a-i 
mezbûreyi kabûl kıldığından sonra hukūk-ı zevciyyete ve gayra müte‘allika 
âmme-i de‘âvîden ben mezbûr Ömer Beşe’nin zimmetini ibrâ ve iskāt edip ve 
mezbûr Ömer Beşe dahi zimmetimde hakkı olan üç yüz akçeyi ve vâlidem Ne-
cibe bt. Ömer nâm hâtun zimmetinde menzil ücretinden hakkı olan sekiz yüz 
akçeyi vâlidem mezbûre Necibe yedinden ahz u kabz ettiğinden sonra hukūk-ı 
zevciyyete ve gayra müte‘allika da‘vâdan benim zimmetimi ve cemî‘ hukūk-ı 
ma‘lûme ve mechûleye müte‘allika da‘vâdan vâlidem mezbûr Necibe’nin zim-
metini ve ceddem Sâliha bt. Mustafa nâm hâtunun zimmetini ibrâ ve iskāt eyle-
di dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Odabaşı b. Ali, Hasan b. Veli, İsâ Bey b. Murad, Mehmed 
Odabaşı b. İbrahim, Ali b. Ali, İbrahim Çelebi b. Mahmud.

594 [168a-2] Mandıracılık yapan Receb Beşe b. Şaban’ın vârisleri 
tarafından ortağı hamamcı Muslu Çelebi b. Sefer’in zimmetinin 
ibrâ edildiği
Mahmiye-i İstanbul hısnı ebvâbından Edirnekapısı dâhilinde el-Hâc Muhyid-
din mahallesi ahâlîsinden iken bundan akdem vefât eden Receb Beşe b. Şa-
ban nâm kimesnenin verâseti, zevce-i metrûkesi Fâtıma bt. Mustafa ile sulbi-
ye kebîre kızı Ayşe nâm hâ[tun]lara münhasıra olduğu şer‘an mütehakkik ol-
dukdan sonra zâtları ma‘rifet-i şer‘iyye ile ârifân el-Hâc Sefer b. Abdullah ve 
Mehmed Çelebi b. Pîrî nâm kimesneler ta‘rîfleri ile mu‘arrefe olan mezbûretân 
Fâtıma ve Ayşe meclis-i şer‘-i şerîfde mahalle-i mezbûre sükkânından bâ‘is-i 
hâze’l-kitâb hamamcı Muslu Çelebi b. Sefer nâm kimesne mahzarında her biri 
ikrâr ve takrîr-i kelâm edip mûrisimiz müteveffâ-yı mezbûr merkūm Muslu Çe-
lebi ile koyunculuk san‘atında şerîk olmağla müteveffâ-yı mezbûr Receb Beşe 
koyun mahsûlünden on dört senede kendi hissesine isâbet eden cem‘an otuz 
bin akçeyi mezbûr Muslu Çelebi’den kable’l-ahz vefât edip meblağ-ı mezbûr 
zimmetinde kalmağın meblağ-ı mezbûr otuz bin akçeyi verâset-i mahkiyemiz 
[168b] hasebiyle merkūm Muslu Çelebi’den da‘vâ ve taleb eylediğimizde, ol dahi 
edâdan imtinâ‘ etmekle beynimizde nizâ‘-ı küllî vukū‘undan sonra muslihûn 
tavassut edip mezbûr Muslu Çelebi ile yirmi bin beş yüz akçe üzerine beynimiz-
de inşâ-i akd-i sulh eylediklerinde biz dahi sulh-ı mezbûru kabûl ettiğimizden 
sonra bedel-i sulh olan meblağ-ı mezbûr yirmi bin beş yüz akçenin on iki bin 
akçesi için müteveffâ-yı mezbûrun dergâh-ı âlî yeniçerilerinin kırkıncı bölüğe 
mahsûs oda vakfına on iki bin akçe deyni olmağla vakf-ı mezbûr mütevellîsi 
olan (  ) mezbûr Muslu Çelebi üzerine havâle-i sahîha-i şer‘iyye ile havâle edip 
anlar dahi her biri havâle-i mezbûreyi kabûl edip ve iki bin beş yüz akçesini 
dahi mezbûr Muslu Çelebi emrimiz ile kendi malından müteveffâ-yı mezbûrun 
techîz ve tekfîni için iki bin beş yüz akçe harc ve sarf etmekle masrûfu olan 
meblağ-ı mezbûr iki bin beş yüz akçeye takās biz dahi mukāssa ve kabûl et-
tiğimizden sonra bâkī altı bin akçesini dahi mezbûr Muslu Çelebi yedinden 
tamâmen ahz u kabz edip mârrü’z-zikr koyunun peynirine ve sâir mahsûlüne 
müte‘allika cemî‘ de‘âvî ve mütâlebâtdan biz mezbûr Muslu Çelebi’nin zimme-
tini ibrâ ve iskāt edip ve mezbûr Muslu Çelebi dahi bedel-i sulh olan meblağ-ı 
mezbûr yirmi bin beş yüz akçeye ve husûs-ı mezbûra müte‘allika da‘vâdan bi-
zim zimmetimizi ibrâ ve iskāt eyledi dediklerinde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâmin aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: el-Hâc Sefer b. Abdullah, Mehmed Çelebi b. Pîrî, Himmet Beşe b. 
Mehmed, Mehmed b. Mustafa, Halil b. İbrahim, Mustafa Beşe el-Mübâşir, Ah-
med b. Mustafa, Halil Beşe b. ( ) ve gayruhüm.

595 [168b-1] Ayak Çifte Medresesi’nde bulunan Mustafa’nın ağaçtan 
düşerek öldüğünün keşf ve tesbit edildiği
Mahmiye-i İstanbul’da merhûm ve mağfûrun-leh Ebü’l-feth Sultan Mehmed 
Hân -tâbe serâhû- hazretlerinin medâris-i celîlelerinden Karadeniz tarafın-
da vâkı‘a Ayak-ı Çifte medresesinde sâkin Mehmed Efendi b. el-Hâc Receb’in 
hizmetinde olan Mustafa nâm şâbb-ı emred târih-i kitâb şehrinin on altıncı 
günü tut cem‘ etmek için medrese-i mezbûrede nâbit olan ağacına çıkıp âharın 
sun‘usuz ayağın bastığı dal kırılıp alnı üzerine düşüp şehri mezbûrun yirmi 
ikinci günü fevt olmağla taraf-ı şer‘den üzerine varılıp keşf ve tahrîr olunmak 
bâbında buyruldu-yı şerîf vârid olmağla imtisâlen leh savb-ı şer‘-i şerîfden irsâl 
olunan Mevlânâ Abdurrahman Efendi zeyl-i vesîkada mastûrü’l-esâmî olan 
müslimîn ile medrese-i mezbûreye varıp mezbûr Mustafa medrese-i mezbûrede 
nâbit olan tut ağacına çıkıp âharın sun‘usuz ayağın bastığı dal kırılıp alnı üzeri-
ne düşüp alnı ve gözleri kara bere olup ve sağ bileği kırılıp fevt olmuş bulundu-
ğunu ve âhar a‘zâsında [169a] eser-i cerhi olmadığın mu‘âyene ve müşahede et-
tiğinden sonra husûs-ı mezbûru mahallinde tahrîr ve ma‘an irsâl olunan Meh-
med b. Abdullah ile meclis-i şer‘a gelip alâ vukū‘ihi inhâ ve takrîr etmeğin mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: sâbıkan Elmalı kadısı fahrü’l-kuzât Sefer Efendi b. Abdullah, 
sâbıkan Akdağ kadısı zahrü’l-kuzât Ahmed Efendi b. Abdürrauf, Ali Efendi b. 
Mehmed el-Karamanî, Mehmed Efendi b. Emrullah el-Karamanî, Ahmed Efen-
di b. Mustafa, Derviş Efendi b. el-Hâc Mehmed, Mustafa Efendi b. Hasan, Ah-
med Çelebi b. el-Hâc Abdünnebi, Mehmed Efendi b. Mustafa, Ahmed Efendi b. 
Abdünnebi ve gayruhüm.

596 [169a-1] Solak Mehmed Bey b. Mustafa’nın Macar asıllı kölesi 
Zülfikar’ı azat ettiği
Mahmiye-i İstanbul’da Fîrûz Ağa mahallesinde sâkin Solak Mehmed Bey b. 
Mustafa nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de, kendiye rıkk-ı sâbıkını mu‘terif işbu bâ‘isü’l-kitâb orta boylu 
açık sarı kaşlı gök ala gözlü Macariyyü’l-asl Zülfikār b. Abdullah nâm abd-ı 
memlûkümü, hasbeten lillâhi’l-hallâk ve taleben li merzâti’r-rabbi’r-Rezzâk ma-
lımdan tahrîr ve i‘tâk ve zümre-i ahrâr-ı asliyyîne idrâc ve ilhâk eyledim ba‘de’l-
yevm mevsûf-ı mezbûr Zülfikār sâir ahrâr-ı asliyyîn gibi hür olup üzerinde 
hakk-ı velâ-i şer‘îden gayrı hakkım kalmadı dedikde mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Halil Efendi b. Ali el-İmâm, Hüseyin Çelebi b. Ali el-Müezzin, 
Abdülkādir Beşe b. Ebûbekir, el-Hâc Osman b. Abdullah, Mehmed Beşe b. Ali, 
Ebûbekir Çelebi b. Ali, Osman Çelebi b. el-Hâc Mehmed, el-Hâc Bâli b. Abdul-
lah, İbrahim Beşe b. Abdullah, Kara Ahmed Beşe b. Mustafa, Mehmed b. Hüse-
yin, Mustafa Çelebi b. Mahmud, Mustafa b. Abdullah ve gayruhüm.

597 [169a-2] Sâliha bt. Murad Çavuş’un vârislerinin Mehmed 
Ağa b. Ahmed aleyhine açtıkları vakıf bağı ile ilgili davada 
haksız oldukları
[Derkenâr:] Mûcebince bin seksen altı senesi Cumâdelûlâsı ayında ketb ü tahrîr 
olup li ecli’t-tebdîl mahallinden ref ‘ ve işbu sene seb‘a ve semânîn ve elf ayları-
nın şehri Rebî‘ilâhiri’nin âhirinde olan hüccetler içinde mukayyed ve mastûrdur, 
mahal-i murâd-ı hüccet oldukda gaflet ile müsâmaha olunmaya.
Mahmiye-i İstanbul’da Hüseyin Ağa mahallesi sâkinelerinden iken bundan ak-
dem vefât eden Sâliha bt. Murad Çavuş nâm hâtunun verâseti zevc-i metrûkü 
Şaban Ağa nâm kimesne ile li ebeveyn er karındaşı müteveffâ Mustafa Ağa’nın 
müteveffâ oğlu Ahmed Bey’in sulbî oğulları Abdülbâkī Bey ve Mustafa Bey nâm 
karındaşlara münhasıra olduğu şer‘an mütehakkik oldukdan sonra mezbûrân 
Abdülbâkī Bey ve Mustafa Bey dîvân-ı kāimmakām-ı hazret-i sadr-ı a‘zamîde 
akd olunan meclis-i şer‘-i şerîf-i âlîde merhûm bostancıbaşı Abdullah Ağa’ya 
cennet-mekân firdevs-âşiyân Sultan Bayezid Hân -aleyhi’r-rahmeti ve’l-gufrân- 
hazretlerinin temlîk edip mezbûr Abdullah Ağa dahi vakf-ı lâzım ile vakfeyle-
diği kasaba-i İstavroz müştemilâtı olan bağāt ve sâir evkāfının [169b] bi’l-fi‘l 
mütevellîsi olup kasaba-i mezbûrede vâki‘ zikri âtî bağa bi’t-tevliyye vâzı‘ü’l-
yed olan İdris Çelebi b. Yahya nâm kimesne üzerine evkāf-ı mezbûreden ol-
mak üzre icâreteyn-i ma‘lûmeteyn ile müste’ciri olup Bayram Paşa Hadîkası de-
mekle ma‘rûf olan hadîka üstâdı olan Mehmed Ağa b. Ahmed nâm kimesne 
mahzarında takrîr-i da‘vâ ve tasvîr-i müdde‘â edip vilâyet-i Anadolu’da Üskü-
dar kazâsına tâbi‘ kasaba-i mezbûre hudûdunda vâkı‘a etrâf-ı selâseden mezbûr 
üstâd Mehmed Ağa bağı ve bir tarafdan tarîk-i âm ile mahdûd olan bir kıt‘a 
bağ mûrisimiz müteveffât-ı mezbûrenin merkūm üstâd Mehmed Ağa’dan yüz 
kıt‘a esedî guruş semen-i medfû‘a müşterâ mülkü olup hâlâ fevt oldukda nıs-
fı zevci merkūm Şaban Ağa’ya ve nısfı bizim ikimize irsen intikāl etmiş iken 
mütevellî-i merkūm İdris Çelebi zikr olunan bağa bi gayri hakkın vaz‘-ı yed edip 
merkūm Mehmed Ağa’ya vakf-ı mezbûrdan olmak üzre îcâr etmekle suâl olu-
nup kasr-ı yedine ve bizim nısf hisse-i irsiyye-i şer‘iyyemizi bize teslîme tenbîh 
olunması matlûbumuzdur dediklerinde gıbbe’s-suâl mütevellî-i mezbûr İdris 
Çelebi cevâbında bağ-ı mezkûru evkāf-ı mezbûreden icâre-i mu‘accele ve bedel-i 
öşr olan senevî icâre-i müeccele-i maktû‘a-i ma‘lûmeteyn ile merkūm Mehmed 
Ağa’nın tasarrufunda olup bir tarafdan Öküz Limanı ve bir tarafdan Kanlıku-
yu demekle ma‘rûf olan mevzi‘ ve bir tarafdan Mahmud Ağa bağı ve bir taraf-
dan tarîk-i âm ile mahdûd olan bağdan bundan akdem ba‘de’l-ifrâz merkūm 
Mehmed Ağa benim iznimle müteveffât-ı mezbûreye yüz kıt‘a esedî guruş 
bedel-i ferâğ-ı makbûz mukābelesinde ferâğ ve tefvîz edip ol dahi tefevvüz ve 
kabûl edip hattâ mezbûre Sâliha Hâtun bağ-ı mezkûr merhûm-ı mezbûr Ab-
dullah Ağa vakfından olup icâre-i mu‘accele ve bedel-i öşr olan senevî icâre-i 
müeccele-i maktû‘a ile tasarrufunda olduğunu şuhûd mahzarında ikrâr dahi et-
tiğinden sonra mezkûre bilâ-veled vefât etmeğin bağ-ı mezkûr cânib-i evkāf-ı 
mezbûreye âid olmağla bağ-ı mezkûru taraf-ı vakıfdan bi’t-tevliyye kabz etti-
ğimden sonra yine icâre-i mu‘accele-i makbûza ve bedel-i öşr olan senevî icâre-i 
müeccele-i maktû‘a-i ma‘lûme ile merkūm Mehmed Ağa’ya îcâr ve teslîm ol dahi 
istîcâr ve tesellüm etmiş idi deyû def ‘le mukābele edicek gıbbe’l-istintâk ve’l-
inkâr mütevellî-i mezbûrdan def ‘-i mezkûrunu mübeyyine beyyine taleb olun-
dukda kasaba-i mezkûre sâkinlerinden Mehmed b. İsmail ve karye-i mezbûre 
sâkinlerinden Ramazan b. Abdülmennân nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka bağ-ı mezkûru merkūm 
Mehmed Ağa vech-i muharrer üzre ifrâz edip izn-i mütevellî-i mezbûr ile 
mezbûre Sâliha Hâtun’a hayâtında yüz kıt‘a esedî guruş bedel-i ferâğ-ı makbûz 
mukābelesinde ferâğ ve tefvîz edip ol dahi tefevvüz ve bedel-i öşr olan icâre-i 
maktû‘a ile vakf-ı mezbûrdan istîcâr edip hattâ vech-i meşrûh üzre hayâtında 
mezbûre Sâliha Hâtun i‘tirâf dahi eylediğine şâhidleriz, şehâdet dahi ederiz deyû 
her biri edâ-i şehâdet-i şer‘iyye eylediklerinden sonra şâhidân-ı mezbûrân ta‘dîl 
ve tezkiyye için küttâb-ı mahkemeden Mevlânâ Mustafa Efendi b. Abdülaziz irsâl 
olunup ol dahi evvelâ kasaba-i mezbûreye varıp imâmı Ahmed Efendi b. Hurrem 
ve müezzini Mehmed Efendi b. Hüseyin ve ahâlîsinden kayyım Mustafa Halîfe 
b. Yusuf ve Hüseyin Ağa b. Süleyman ve Mehmed Ağa b. Hasan ve Mehmed 
Beşe b. Ahmed nâm kimesnelerden sâniyen karye-i mezbûreye varıp ahâlîsinden 
Hoca Bekir Efendi b. Yusuf ve Mehmed b. Ahmed nâm kimesnelerden şâhidân-ı 
mezbûrânın keyfiyyet-i ahvâllerini suâl eyledikde her biri kasaba ve karyesin-
de olan şâhid-i mezkûr için adl ve makbûlü’ş-şehâde deyû haber verdiklerini 
Mevlânâ-yı mezbûr mahallinde tahrîr, ba‘dehu ma‘an irsâl olunan Mehmed b. 
Mehmed ile meclis-i şer‘-i hatîre gelip alâ vukū‘ihi inhâ ve takrîr edip şâhidân-ı 
mezbûrân bu vech üzre sırren ve alenen ta‘dîl ve tezkiyye olunduklarından son-
ra şehâdetleri makbûle olmağın mûcebince mezbûrân Abdülbâkī Bey ve Mus-
tafa Bey vech-i muharrer üzre da‘vâ-yı mülk ile mu‘ârazadan men‘ olunup mâ 
hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sânî ve’l-ışrîn min Cemâziyelevvel li sene seb‘a ve semânîn ve elf.
Şuhûdü’l-hâl: fahrü’l-akrân Receb Ağa, umdetü erbâbü’t-tahrîr ve’l-kalem Ab-
dülkerim Efendi tezkireci-i evvel, [170a] zübdetü ashâbü’t-tastîr ve’r-rakam 
Murad Efendi tezkireci-i sânî, fahrü’l-akrân Receb Ağa Sermuhzırân, umdetü’l-
emâsil ve’l-a‘yân el-Hâc Kemaleddin Ağa Kethüdâ-yı Hazret-i Efendi, mefharü’l-
akrân ve’l-ekfâ Muhzır Kasım Ağa, fahrü’l-akrân ve’l-ekfâ bostancılar odabaşı 
Ahmed Ağa ve gayruhüm mine’l-hâzırîn.

598 [170a-1] İstanbul Hamalbaşılığı vazifesinin Mustafa b. Mehmed’e 
verilmesiyle ilgili berat kaydı
Nişân-ı şerîf-i âlîşân-ı sâmî-mekân-ı sultânî ve tuğrâ-yı garrâ-yı cihân-sitân-ı 
hâkānî hükmü oldur ki
Râfi‘-i tevkī‘-i refî‘ü’ş-şân-ı hâkānî Mustafa Dergâh-ı mu‘allâma gelip mahmiye-i 
İstanbul’un hammâlbaşılığı babası Mehmed fevtinden kendiye tevcîh olunup 
sene sitte ve semânîn ve elf Cumâdelâhiresi’nin gurresinden sûret-i ruûs veril-
mekle mûcebince berât-ı şerîfim verilmek bâbında inâyet recâ etmeğin tevcîh 
edip bu berât-ı hümâyûn-ı sa‘âdet-makrûnu verdim ve buyurdum ki ba‘de’l-
yevm mezkûr varıp hammâlbaşı olup hizmet-i lâzımesin bî-kusûr mer‘î ve 
müeddâ kıldıkdan sonra ol bâbda hiç ehad mâni‘ ve dâfi‘ olmaya, şöyle bilesin 
alâmet-i şerîfe i‘timâd kılasın.
Tahrîren fî evâili şehri Cemâziyelâhir min sitte ve semânîn ve elf.
Mahrûse-i Edirne

599 [170a-2] Boğdan’a ticaret için giden tüccarın Boğdan halkından 
esir almaması ve satmaması için yasak hükmü
Düstûr-ı mükerrem müşîr-i müfahham nizâmü’l-âlem müdebbir-i umûrü’l-cumhûr 
bi’l-fikri’s-sâkıb mütemmim-i mehâmmi’l-enâm [bi’r-re’yi’s-]sâ’ib mümehhid-i 
bünyânü’d-devleti ve’l-ikbâl müşeyyidü’l-erkânü’s-sa‘âdeti ve’l-iclâl el-mahfûf bi 
sunûfi’l-avâtıfi’l-meliki’l-A‘lâ Leh seferinde asâkir-i İslâmiyye ser-askerim olan 
vezîrim İbrahim Paşa -edâmallâhu te‘âlâ iclâlehû- tevkī‘-i refî‘-i hümâyûn vâsıl olı-
cak ma‘lûm ola ki Boğdan kapı kethüdâsı ordu-yı hümâyûna arzuhâl edip Boğ-
dan vilâyetine varan tüccâr tâ’ifesi Boğdan re‘âyâsın kapıp etrâfında vâki‘ kasaba ve 
kurâya çıkarıp kimin esir ve kimin füruht edip re‘âyâya zulüm ve te‘addî olduğun 
bildirip ol bâbda hükm-i hümâyûnum recâ etmeğin arzuhâl olunduğu üzre Eflak 
ve Boğdan re‘âyâsından ba‘zı kimesneler etfâl ve benâtların esir edip füruht etmek 
istediklerinde her kimin elinde bulunur ise ahz ettirip re‘âyâ ve evlâd-ı re‘â[yâ] ol-
dukları sâbit olursa reddettirip bu makūle te‘addî ettirmemek emrim olmuşdur 
buyurdum ki hükm-i şerîfim vusûl buldukda bu bâbda sâdır olan fermân-ı celîlü’l-
kadrim mûcebince amel edip dahi bu makūle Eflak ve Boğdan re‘âyâsından ba‘zı 
kimesneler etfâl ve benâtlardan esir edip füruht etmek murâd ettiklerinde her ki-
min elinde bulunur ise ahz ettirip re‘âyâ ve evlâd-ı re‘âyâ oldukları sâbit olursa red 
ettirip min ba‘d şer‘-i şerîfe ve emr-i hümâyûnuma muhâlif kimesne bu makūle 
te‘addî ettirmeyip husûs-ı mezbûr için tekrâr emr-i şerîfim varmalı ettirmeyesiz, 
şöyle bilesiz alâmet-i şerîfe i‘timâd kılasız.
Tahrîren fî evâsıtı Rebî‘ilevvel li sene seb‘a ve semânîn ve elf.
Be sahrâ-yı Davudpaşa

600 [170b-1] Malkoç v. Kirkor’un aldığı borca karşılık evini Hacı Ali 
Ağa b. Abdünnebi’ye rehin verdiği (bey‘ bi’l-vefâ)
Tüccâr tâ’ifesinden olup Langa kurbunda İnebey mahallesi sâkinlerinden Mal-
koç v. Kirkor v. Bedros nâm zimmî meclis-i şer‘-i şerîfde fahrü’l-akrân bâ‘is-i 
hâze’l-kitâb el-Hâc Ali Ağa b. Abdünnebi b. Ali nâm kimesne mahzarında ikrâr 
ve takrîr-i kelâm edip akd-i âtî sudûruna değin yedimde mülküm olup mahalle-i 
mezbûrede vâki‘ bir tarafdan Sanok v. Safer nâm zimmî mülkü ve bir tarafdan 
Papasoğlu Haçok nâm zimmî mülkü ve bir tarafdan cidâr-ı hısn ve bir tarafdan 
tarîk-i âm ile mahdûd, tabaka-i ulyâsında iki bâb oda ve bir matbah ve bir sofa 
ve dehliz ve tahtapûş ve vustâsında dört bâb oda ve dehliz ve kenîf ve süflîsinde 
bir camcı dükkânı ve iki su kuyusu ve zât-ı eşcâr-ı müsmire bahçeyi müştemil 
menzilimi, bi cümleti’t-tevâbi‘ ve’l-levâhık merkūm el-Hâc Ali Ağa’ya bi tarîki’l-
bey‘ bi’l-vefâ bin esedî guruşa bey‘ ve teslîm ol dahi iştirâ ve tesellüm ettiğinden 
sonra semen-i mezbûr bin guruşu bin seksen senesi Zilhiccesi’nde yedinden 
istidâne ve kabz etmekle zimmetimde hakkı olan bin esedî guruşa takās, ben 
dahi mukāssa ve kabûl ettiğimden sonra bey‘-i mezbûr fi’l-hakīka rehin olmağın 
meblağ-ı mezbûr bin guruşu târih-i kitâbdan üç yüz gün tamâmında merkūm 
el-Hâc Ali Ağa’ya edâ edip fekk-i rehine ta‘ahhüd eyledim, eğer târih-i kitâbdan 
üç yüz gün tamâmında meblağ-ı mezbûrun merkūm el-Hâc Ali Ağa’ya edâ ede-
meyip zimmetimde kalırsa menzil-i mahdûd-ı mezbûru semen-i misli ile âhara 
bey‘ ve kabz-ı semen ve semeninden meblağ-ı mezbûr bin guruş ahz ve istîfâya 
fazlasını bana îsâle ve bey‘ kabz ve îsâl mütevakkıf olduğu umûrun küllîsine ta-
rafımdan merkūm el-Hâc Ali Ağa’yı küllemâ azeltüke fe-ente vekîli mazmûnu 
üzre azil ve in‘izâlden masûne vekâlet-i devriyye ile vekîl ve nâib-i menâb nasb 
ve ta‘yîn edip merkūm el-Hâc Ali Ağa dahi vekâlet-i mezbûreyi kabûl eyledi de-
dikde merkūm el-Hâc Ali Ağa mukırr-ı mezbûru cemî‘ kelimâtında tasdîk ve 
tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Feyzullah Efendi, Abdülkerim Efendi, Mehmed Çavuş b. Abdullah, 
Mehmed Efendi b. Resûl ve gayruhüm.

601 [170b-2] Mustafa b. Mehmed’in Ahmed Ağa Vakfı arsası üzerine 
bina ettiği menzil masraflarının keşfi
Mahrûse-i Galata’ya tâbi‘ kasaba-i Tophâne mahallâtından Kuloğlu mahalle-
si sâkinlerinden umdetü’l-müderrisînü’l-kirâm zübdetü’l-muhakkikīni’l-fihâm 
Mustafa Efendi b. Mehmed nâm kimesne meclis-i şer‘-i şâmihü’l-imâd ve mahfil-i 
dîn-i münîf-i râsihü’l-evtâdda takrîr-i kelâm ve ta‘bîr ani’l-merâm edip (  ) as-
rında Galata Sarayı [Ağası] olan merhûm Ahmed Ağa -rahimehullahu te‘âlânın- 
süknâsı ulemâdan saray-ı mezkûrda mu‘allim-i gılmân [171a] olanlardan birine 
meşrûta vakfı olmağla ber mûceb-i şart-ı vâkıf tevcîh-i hâkimü’ş-şer‘i’ş-şerîf ile 
tasarrufumda olup berât-ı şerîf-i âlîşân-ı vâcibü’l-iz‘ân-ı şehriyârî ile mütevellîsi 
olduğum mahalle-i mezbûrede vâki‘ iki tarafdan tarîk-i hâs ve bir tarafdan saray-ı 
mezbûr ve bir tarafdan tarîk-i âm ile mahdûd tahtânî üç bâb oda ve bir su ku-
yusu ve cüneyne ve bir kenîf ve bir mikdâr arsa-i hâliyeyi müştemil olan mülk 
menzilin arsa-i hâliyesi üzerine re’y-i hâkim ile ve malım ile nefsim için mülküm 
olup menzil-i mahdûd-ı mezkûrun hâriciyyesi olmak üzre tarîk-i âm tarafında 
fevkānî bir oda ve bir fevkānî biri tahtânî iki kenîf binâ etmişimdir hâliyâ cânib-i 
şerî‘at-ı garrâdan üzerine varılıp keşf [ve] nazar olunup masrûfum tahmîn-i sahîh 
ile tahmîn olunmak matlûbumdur deyip husûs-ı mezkûr için bu fakīre hitâben 
buyruldu-yı şerîf ibrâz etmeğin savb-ı şer‘-i celîl-i lâzımü’t-tebcîlden Mevlânâ 
Ömer Efendi b. İsmail irsâl olunup ol dahi hâssa mi‘marlardan üstâd Ali Halîfe 
b. Abdullah el-Eyyûbî ve diğer üstâd Ali Halîfe b. Abdullah ile üzerine varıp 
mütevellî-i mûmâ-ileyh mahzarında mimârân-ı mezbûrân keşf ve mesâha ve 
tahmîn eylediklerinde tûlen on ve arzen dokuz bi hesâb-ı terbî‘î doksan dokuz 
zirâ‘ sakf ile tûlen otuz iki kadden üç bi hesâb-ı mezbûr doksan altı zirâ‘ tuğla 
dolma duvar ve bi hesâb-ı mesfûr elli altı zirâ‘ tahta döşemenin zirâ‘ı kırk akçe-
den on bin kırk akçe tûlen sekiz arzen yedi bi hesâb-ı mezkûr elli altı zirâ‘ tahta 
tavanın zirâ‘ı otuzar akçeden bin altı yüz seksen akçe ve bir geçme kebîr masan-
dıra bin beş yüz akçe ve sâde kanadlı iki sandık dolap ile bir kemerli oda kapısı 
yüz ellişer akçeden dört yüz elli akçe ve sâde kanadlı çıkrıkçı işi dört pencere ile 
taş kürsülü beş İznikmid direkli yüz yirmişer akçeden dokuz (  ) doksan akçe ve 
beş gülesî? otuzar akçeden yüz elli akçe ve sagīr altı billur pencere ellişer akçeden 
üç yüz akçe ve iki pâyân dehliz direkleri altmış akçeden yüz yirmi akçe ve üç gi-
ren mıhla trabzan kırkar akçeden ve yüz yirmi akçe ve fevkānî bir kenîf bin beş 
yüz akçe on beş basamaklı bir nerdüban ile bir oda ocağı ve tahtânî bir kenîf be-
şer yüz akçeden bin beş yüz akçe iki kanadlı bir sokak kapısı üç yüz akçe, cem‘an 
on sekiz bin altı yüz elli akçe ile ancak olur bundan eksik ile olmak mümkün de-
ğildir deyû mimârân-ı mezbûrân ile zeyl-i sütûrda isimleri mastûr olan ebniye 
ve sukūf ahvâline kem[âl]-i vukūf [ve] şu‘ûr olan bî-garaz udûl-i müslimîn ve 
sikāt-ı muvahhidîn icmâ‘ [ve] ittifâk ve bu kavl üzerine ittihâd ve vifâk ettiklerin-
de vâki‘ü’l-hâli Mevlânâ-yı mezbûr mahallinde imlâ ve tahrîr, ba‘dehu ma‘an irsâl 
olunan Muslu Çelebi b. Hasan ve Hasan Çelebi b. Bayram ile meclis-i şer‘-i hatîre 
gelip alâ vukū‘ihi inhâ ve takrîr ettiklerinde mâ vaka‘a bi’l-ibtigā ketb olundu.
Fî gurreti şehri Rebî‘ilevvel li sene seb‘a ve semânîn ve elf.
Şuhûdü’l-hâl: Süleyman Efendi b. Abdullah el-İmâm, İbrahim Efendi [b.] Abdul-
lah el-Müezzin, Abdurrahman Efendi b. el-merhûm Kilisî? Mustafa Efendi, Meh-
med Efendi b. Receb, Veli Çelebi b. Ali, Ahmed Çelebi [b.] İbrahim, İbrahim Ağa 
b. Hızır, Abdülkādir Çelebi [b.] Yusuf, Muslu Beşe [b.] Mustafa ve gayruhüm.

602 [171a-1] Şeyh Ömer Efendi b. Şeyh Mustafa’nın kendisinden 
haksız yere aldığı para konusunda ehl-i örften Musa Ağa 
b. Malkoç ile sulh olduğu
Mahmiye-i İstanbul’da Hocapaşa mahallesi sâkinlerinden Şeyh Ömer Efendi 
b. Şeyh Mustafa nâm kimesne meclis-i şer‘-i şerîfde bâ‘is-i hâze’l-kitâb Musa 
Ağa b. Malkoç nâm kimesne mahzarında ikrâr ve takrîr-i kelâm edip mezbûr 
Musa Ağa târih-i kitâbdan on üç sene mukaddem Cebeliye vâlisi olan Süley-
man Paşa’nın mütesellimi iken fuzûlen bi gayri hakkın yüz otuz esedî guruşu-
mu ve seksen beş esedî guruş kıymetli iki re’s katırımı ahz u kabz etmekle bun-
dan akdem mezbûr Musa Ağa’dan da‘vâ ve taleb ettiğimde ol dahi inkâr et-
mekle beynimizde münâza‘ât-ı kesîre ve muhâsamât-ı şedîde vukū‘undan sonra 
muslihûn tavassut [171b] edip mezbûr Musa Ağa ile beynimizde elli esedî guruş 
üzerine inşâ-i akd-i sulh ettiklerinde ben dahi sulh-ı mezbûru kabûl ve bedel-i 
sulh olan meblağ-ı mezbûr elli esedî guruşu yedinden tamâmen ahz u kabz et-
tiğimden sonra husûs-ı mezbûra müte‘allika âmme-i de‘âvîden mezbûr Musa 
Ağa’nın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Şeyh Mehmed Efendi b. Şeyh Abdülmuttalib, İbrahim Çele-
bi b. Ahmed, Abdülbâkī b. Muslu, el-Hâc Mustafa b. Tevekkül, Mustafa Beşe 
Serbölük-i birinci ve gayruhüm.

603 [171b-1] Seyyid Ali Çelebi b. Yusuf ’un Üsküdarlı Mahmud Ağa 
Vakfı’na rehin bıraktığı evini borcunu ödeyerek teslim aldığı
Mahmiye-i Galatasarayı’nda Beyoğlu mahallesinde sâkin olup Üsküdarlı Mah-
mud Ağa vakfına bi’l-fi‘l mütevellî olan Mahmud Çelebi b. Ahmed Efendi 
meclis-i şer‘-i şerîf-i enverde mahrûse-i Galata’ya tâbi‘ kasaba-i Kasımpaşa’da 
Kulaksız Ahmed mahallesinde sâkin bâ‘is-i hâze’l-kitâb es-Seyyid Ali Çelebi b. 
Yusuf mahzarında bi’t-tevliyye ikrâr ve takrîr-i kelâm edip mezbûr es-Seyyid 
Ali Çelebi bin yetmiş iki Şa‘bânı’nın altıncı günü zikr olunan Kulaksız Ahmed 
mahallesinde vâki‘ bir tarafdan Hüseyin Reis b. Abdullah mülkü ve bir tarafdan 
Emine Hâtun mülkü ve bir tarafdan Ali Kapudan mülkü ve bir tarafdan tarîk-i 
âm ile mahdûd büyût-ı adîdeyi müştemil mülk menzilini, iki yüz riyâlî guruşa 
bi tarîki’l-istiğlâl bana bey‘ ve teslîm ben dahi mâl-ı vakf-ı mezbûr ile ber vech-i 
muharrer ba‘de’l-iştirâ ve’l-kabûl semeni olan meblağ-ı mezbûr iki yüz otuz 
riyâlî guruşu mezbûr es-Seyyid Ali’ye teslîm ol dahi yedinden tamâmen ahz 
u kabz ettiğinden sonra menzil-i mahdûd-ı mezkûru gıbbe’t-tahliyyeti’ş-şer‘î 
ve’t-tekābuzi’l-mer‘î hîn-i akd-i mezkûrdan bir sene tamâmına değin mezbûr 
es-Seyyid Ali Çelebi’ye yirmi üç riyâlî guruşa îcâr ve teslîm ol dahi vech-i mu-
harrer üzre istîcâr ve tesellüm edip menzil-i mezbûra bu âna gelinceye değin 
ber vech-i muharrer mutasarrıf olmuşdu. el-hâletü hâzihî hâlâ asl-ı mâl-ı va-
kıf olan meblağ-ı mezbûr iki yüz otuz guruş ile menzil-i mahdûd-ı mezkûrun 
bu âna değin mezbûr es-Seyyid Ali Çelebi zimmetinde müctemi‘ olan ücreteyni 
tevliyyetim hasebiyle mezbûr es-Seyyid Ali Çelebi yedinden tamâmen ahz u kabz 
eylediğimden sonra akd-i mezkûru fesh ve fekk-i rehin edip menzil-i mezbûru 
merkūm es-Seyyid Ali Çelebi’ye teslîm ol dahi tesellüm eyledi ba‘de’l-yevm 
meblağ-ı mezbûr iki yüz otuz guruşdan ve menzil-i mezbûrun [172a] ücretin-
den merkūm es-Seyyid Ali Çelebi zimmetinde bir akçe ve bir habbe bâkī kalma-
dı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Yahya Çelebi b. Mehmed, başkorucu İbrahim Beşe, el-Hâc Ali se-
roda, Muslu Odabaşı b. ( ), Mehmed Odabaşı b. Abdullah, çolak Mehmed b. ( ), 
İbrahim b. Ahmed ve gayruhüm mine’l-hâzırîn.

604 [172a-1] Hacı Mustafa b. Mehmed’in Rus asıllı 
Timurhan’ı azat ettiği
Mahmiye-i İstanbul’da Mi‘mar Ayas mahallesi sâkinlerinden el-Hâc Mustafa b. 
Mehmed nâm kimesne meclis-i şer‘-i şerîfde ikrâr ve takrîr-i kelâm edip bana 
rıkkını mu‘terife olan orta boylu açık kaşlı yüzü benli ala gözlü Rûsiyyetü’l-asl 
bâ‘isetü hâze’l-kitâb Timurhan bt. Abdullah nâm câriye-i memlûkemi, hasbeten 
lillâhi’l-meliki’l-Hallâk ve taleben li merzâti’r-rabbi’r-Rezzâk malımdan tahrîr ve 
i‘tâk ve zümre-i harâir-i asliyeye idrâc ve ilhâk eyledim ba‘de’l-yevm mevsûfe-i 
mezbûre Timurhan sâir harâir-i asliyye gibi hürre olup üzerinde velâ-i şer‘îden 
gayrı hakkım bâkī kalmadı dedikde mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘i[lâhir li sene seb‘a] ve semânîn ve elf.
Şuhûdü’l-hâl: Ali Çelebi b. el-Hâc Mahmud, Mehmed Çelebi b. Veliyyüddin, Ali 
Beşe b. Yusuf, Ali Beşe b. Mehmed, İvaz b. İbrahim, Murtaza b. Halil, Ebûbekir 
b. Ahmed, Ali Çelebi b. Mehmed, Ali Çelebi b. Hüseyin, Muslu Beşe b. Ahmed 
ve gayruhüm.

605 [172a-2] Hacı Mustafa b. Mehmed’in Rus asıllı kölesi 
Yusuf ’u azat ettiği
Mahmiye-i İstanbul’da Mi‘mar Ayas mahallesi sâkinlerinden el-Hâc Mustafa b. 
Mehmed nâm kimesne meclis-i şer‘-i şerîfde ikrâr ve takrîr-i kelâm edip bana 
rıkkını mu‘terif olan işbu orta boylu açık sarı kaşlı gök ala gözlü Rûsiyyü’l-
asl bâ‘is-i hâze’l-kitâb Yusuf b. Abdülvahhab nâm abd-i memlûkümü, hasbeten 
lillâhi’l-meliki’l-Hallâk ve taleben li merzâti’r-rabbi’r-Rezzâk malımdan tahrîr 
ve i‘tâk ve zümre-i ahrâr-ı asliyeye idrâc ve ilhâk eyledim ba‘de’l-yevm mevsûf-ı 
mezbûr Yusuf sâir ahrâr-ı asliyye gibi hür olup üzerinde velâ-i şer‘îden gayrı 
hakkım bâkī kalmadı dedikde mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ali Çelebi b. el-Hâc Mahmud, Mehmed Çelebi b. Veliyyüddin, Ali 
Beşe b. Yusuf, İvaz Dede b. İbrahim, Murtaza b. Halil, Ebûbekir Beşe b. Ahmed, 
Ali Beşe b. Mehmed, Ali Çelebi b. Mehmed, Ali Çelebi b. Hüseyin, Muslu Beşe b. 
Ahmed ve gayruhüm.

606 [172b-1] Ahmed Çelebi b. Mustafa’nın alacağının Ali Ağa 
b. Ahmed’in terekesinden ödenmesi
Min hattıhî
Mahmiye-i İstanbul’da Kumkapı dâhilinde Nişâncı Paşa-yı Atîk mahalle-
si sâkinlerinden bâ‘is-i hâze’l-kitâb Ahmed Çelebi b. Mustafa nâm kimesne 
meclis-i şer‘-i şerîfde mahmiye-i mezbûrede Lütfi Paşa mahallesi sâkinlerinden 
olup Dergâh-ı âlî yeniçerileri ocağı ağalarından iken maktûlen vefât eden Kör 
Ali Ağa b. Ahmed nâm kimesnenin sulbî sagīr oğlu Süleyman Ağa’nın tesviye-i 
umûruna kıbel-i şer‘den mansûb vasîsi olmağla müteveffâ-yı mezbûrun tereke-i 
vâfiyesine vâzı‘ü’l-yed olan Hasan Beşe b. Ahmed nâm kimesne mahzarında 
üzerine da‘vâ ve takrîr-i kelâm edip müteveffâ-yı mezbûr Ali Ağa hayâtında 
hazînedârı olan işbu hâzır bi’l-meclis Mehmed Beşe b. Abdullah nâm kimesne 
yediyle bi’l-irsâl benden iştirâ ve kabz ettiği beynimizde ma‘lûm boğası ve as-
tar ve entari ve tülbent ve çintiyan bahâlarından zimmetinde bana iki yüz yir-
mi üç esedî guruş deyni olup hattâ şuhûd mahzarında ikrâr dahi ettiğinden 
sonra kable’l-edâ vefât edip zimmetinde bâkī kalmağla hâlâ vasiyy-i merkūm 
Hasan Beşe’ye suâl olunup meblağ-ı mezbûr müteveffâ-yı mezbûrun tereke-i 
vâfiyesinden bana edâ ve teslîme tenbîh olunmak matlûbumdur dedikde gıbbe’s-
suâl ve akībe’l-inkâr, müdde‘î-i mezbûrdan müdde‘âsını mübeyyine beyyine ta-
leb olundukda zikr olunan Nişâncı Paşa-yı Atîk mahallesi sâkinlerinden san-
dalcı Hasan b. el-Hâc Abdülkādir ve Derviş Ali mahallesi sâkinlerinden Meh-
med Halîfe b. Hasan nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka müteveffâ-yı mezbûr Ali Ağa hayâtında 
hazînedârı merkūm Mehmed Beşe yediyle bi’l-irsâl müdde‘î-i mezbûrdan iştirâ 
ve kabz eylediği beynlerinde ma‘lûm mârrü’z-zikr boğası ve astar ve entari ve 
tülbent ve çintiyan bahâlarından zimmetinde müdde‘î-i mezbûra vâcibü’l-edâ 
ve lâzımü’l-kazâ iki yüz yirmi üç esedî guruş deyni olduğunu ikrâr ve bizi işhâd 
etmiş idi biz bu husûsa bu vech üzre şâhidleriz, şehâdet dahi ederiz deyû her biri 
edâ-i şehâdet-i şer‘iyye ettiklerinde şâhidân-ı mezbûrânın keyfiyyet-i hâllerini 
suâl için savb-ı şer‘-i şerîfden irsâl olunan Mevlânâ Mustafa Efendi b. Abdüla-
ziz evvelâ zikr olunan Nişâncı Paşa-i Atîk mahallesine varıp ahâlîsinden Mü-
ezzin Mehmed Efendi b. Mustafa Efendi ve Odabaşı el-Hâc Muslu b. Mehmed 
ve Abdürrahim Çelebi b. Abdülkādir ve Attâr Ali Çelebi b. Abdünnebi ve İbra-
him b. Abdullah ve Yusuf Beşe b. Abdullah ve Ramazan Beşe b. Abdullah ve Ah-
med Çelebi b. Sinan ve el-Hâc Mehmed b. Hüseyin nâm kimesnelerden şâhid-i 
mezbûr Hasan’ın keyfiyyet-i hâlini suâl edip ve sâniyen zikr olunan Derviş Ali 
mahallesine varıp ahâlîsinden Müezzin Mehmed Halîfe b. Ahmed ve Musta-
fa Çelebi b. Zülfikār ve Müezzin Mahmud Çelebi b. Mehmed ve Ömer Çelebi 
b. Ahmed ve Mustafa b. Abdünnebi ve Mustafa? b. İlyas ve Abdi Çelebi b. Mus-
tafa ve Süleyman Çelebi b. Ahmed nâm kimesnelerden şâhid-i mezbûr Meh-
med Halîfe’nin keyfiyyet-i hâlini suâl eyledikde her biri şâhidân-ı mezbûrân 
için adl ve makbûlü’ş-şehâdedir deyû haber verdiklerini Mevlânâ-yı mezbûr 
mahallinde tahrîr ve ma‘an irsâl olunan Receb b. Osman ile meclis-i şer‘a ge-
lip alâ vukū‘ihi inhâ ve takrîr etmekle sırren ve alenen ta‘dîl ve tezkiyye olun-
duklarından sonra şehâdetleri makbûle olup müdde‘î-i mezbûr tahlîf-i şer‘î 
ile tahlîf olundukdan sonra mûcebince meblağ-ı mezbûr iki yüz yirmi üç gu-
ruşu müteveffâ-yı mezbûrun tereke-i vâfiyesinden müdde‘î-i mezbûr Ahmed 
Çelebi’ye edâ ve teslîme vasiyy-i merkūm Hasan Beşe’ye tenbîh olunmağın mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: el-Hâc Kemaleddin b. Müyesser, el-Hâc Hüseyin b. Üveys, el-Hâc 
Mehmed b. Ali, el-Hâc Kısım b. Receb Ali, Musa Halîfe b. Receb.

607 [173a-1] Hamza Beşe’nin camiye vakfettiği nakitten kızı 
Hatice’ye borç verildiği
Mahmiye-i İstanbul’da Kumkapı dâhilinde Nişâncı Paşa-yı Atîk mahallesinde 
sâkin iken bundan akdem vefât eden Hamza Beşe nâm kimesnenin sulbiye kebîre 
kızı olup zâtı ma‘rifet-i şer‘iyye ile ârifûn mahalle-i mezbûre sâkinlerinden Meh-
med Ağa b. Himmet ve Ali Beşe b. Mustafa ve Hüseyin Beşe b. İsmail nâm kimes-
neler ta‘rîfleri ile mu‘arrefe olan Hatice nâm hâtun meclis-i şer‘-i şerîfde babası 
müteveffâ-yı mezbûr Hamza Beşe’nin mahalle-i mezbûrede vâki‘ câmi‘-i şerîfde 
eczâ-i şerîfe tilâveti için vakfı olan kırk bin akçeye mütevellî olan bâ‘is-i hâze’l-
kitâb Mehmed Efendi b. Bayezid nâm kimesne tarafından husûs-ı âti’l-beyâna 
vekîl olduğu Mahmud Çelebi b. Kenan ve Ahmed Çelebi b. Abdülmennân nâm 
kimesneler şehâdetleri ile şer‘an sâbit olan Arabzâde Mehmed Efendi b. el-Hâc 
Ömer mahzarında ikrâr ve takrîr-i kelâm edip mütevellî-i mezbûr Mehmed 
Efendi babam müteveffâ-yı mezbûrun ber vech-i muharrer vakfı olan kırk bin 
akçeyi bana idâne ve teslîm ben dahi istidâne ve kabz eyledim. Min ba‘d meblağ-ı 
mezbûr zimmetimde vakf-ı mezbûra vâcibü’l-edâ ve lâzımü’l-kazâ deynimdir 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ali Efendi b. Veliyyüddin, sâbıkan çavuşbaşı Osman Ağa, Osman 
Ağa b. Mehmed, Hamza Efendi b. Ahmed, Mustafa Çelebi kâtib-i Vakf-ı Kılıç Ali 
Paşa, Şaban Ağa b. Receb ve gayruhüm.

608 [173a-2] Emine bt. Yusuf ’un boşandığı kocası Veli Beşe 
b. Ahmed’in zimmetini ibrâ ettiği
Mahmiye-i İstanbul’da Molla Şeref mahallesinde sâkine olup zâtı ma‘rifet-i 
şer‘iyye ile ârifân Sâlih Çelebi b. Mehmed ve el-Hâc Hasan b. Ali nâm kimesne-
ler ta‘rîfleri ile mu‘arrefe olan Emine bt. Yusuf nâm hâtun meclis-i şer‘-i şerîfde 
zevc-i mutallıkı bâ‘is-i hâze’l-kitâb Veli Beşe b. Ahmed nâm kimesne mahzarında 
üzerine da‘vâ ve takrîr-i kelâm edip cihet-i karz-ı şer‘îden mezbûr Veli Beşe zim-
metinde bir def ‘a on yedi guruş ve bir def ‘a beş esedî guruş min haysi’l-mecmû‘ 
merkūm Veli Beşe zimmetinde yirmi iki guruş hakkım olup hâlâ suâl olunup 
meblağ-ı mezbûru bana edâ ve teslîme tenbîh olunmak matlûbumdur dedikde 
gıbbe’s-suâl ve’l-inkâr müdde‘iye-i mezbûreden müdde‘âsını mübeyyine beyyi-
ne taleb olundukda ityân-ı beyyineden izhâr-ı acz edip istihlâf etmeğin mezbûr 
Veli Beşe’ye müdde‘iye-i mezbûre Emine’den meblağ-ı mezbûru yirmi iki guruş 
ber vech-i muharrer iktirâz ve kabz etmediğine yemîn teklîf olundukda ol dahi 
alâ vefki’l-mes’ûl yemîn billâhi’l-aliyyi’l-a‘lâ etmeğin mûcebince müdde‘iye-i 
mezbûre bilâ-beyyine ber vech-i muharrer mu‘ârazadan men‘ olundukdan son-
ra yine mezbûre Emine meclis-i şer‘de mezbûr Veli Beşe mahzarında ikrâr-ı 
tâm ve takrîr-i kelâm edip zevcim mezbûr Veli Beşe zimmetinde mütekarrir ve 
ma‘kūdun-aleyh mehr-i müeccelim olan altı yüz akçe ve bi’t-terâzi bana farz ve 
takdîr olunan nafaka-i iddet-i ma‘lûmem için beş yüz akçe, min haysi’l-mecmû‘ 
hakkım olan bin yüz akçeyi mezbûr Veli Beşe yedinden tamâmen ahz u kabz ey-
ledim ve yine mezbûr Veli Beşe bana def ‘ ve teslîm ben dahi yedinden ahz u kabz 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Ali Beşe b. Hüseyin el-Mübâşir, Hüseyin Çelebi b. Receb, İbra-
him Çelebi b. Ahmed, Mehmed Beşe b. Yusuf, Şâhin Ağa b. Abdullah, Ebûbekir 
b. Hüseyin ve gayruhüm mine’l-hâzırîn.

609 [173b-1] Yazıcı Mustafa Çelebi b. Mehmed’in vârislerinin alacaklı 
oldukları Parım’ın zimmetini ibrâ ettikleri
Husûs-ı âti’l-beyânın mahallinde tahrîr için bi’t-taleb savb-ı şer‘-i şerîfden irsâl 
Mevlânâ Abdurrahman Efendi b. Hüseyin mahmiye-i İstanbul’da hâlâ çavuşbaşı 
olan umdetü’l-emâsil ve’l-a‘yân Murad Ağa b. Hüseyin’in mahmiye-i mezbûrede 
Nevbethâne mahallesinde sâkin olduğu menzile varıp zeyl-i vesîkada mastûrü’l-
esâmî olan müslimîn huzûrunda akd-i meclis-i şer‘-i şerîf eyledikde mahalle-i 
mezbûre kurbunda Elvanzâde mahallesinde sâkin iken bundan akdem vefât 
eden Yazıcı demekle ma‘rûf Mustafa Çelebi b. Mehmed nâm kimesnenin verâseti 
vâlidesi Emine bt. Mehmed nâm hâtun ile li ebeveyn er karındaşı Mehmed nâm 
şâbb-ı emrede münhasıra olduğu şer‘an sâbit oldukdan sonra mezbûre Emine 
tarafından husûs-ı âti’l-beyâna vekîl olduğu zâtını ma‘rifet-i şer‘iyye ile ârifân 
mahalle-i mezbûre sâkinlerinden Ali b. Mahmud ve Halil b. Ali nâm kimesneler 
şehâdetleri ile şer‘an sâbit olan Zülfikār Bey b. Abdi nâm [kimesne] vekâleten 
ve mezbûr Mehmed asâleten meclis-i şer‘-i şerîfde tüccârdan olup Şefteoğlu de-
mekle ma‘rûf bâ‘is-i hâze’l-kitâb Parım? nâm zimmî muvâcehesinde her biri 
ikrâr ve takrîr-i kelâm edip müteveffâ-yı mezbûr hayâtında medîne-i Bursa’da 
iki bin iki yüz elli esedî guruşunu mezbûr Parım’a bi tarîki’l-karz def ‘ ve teslîm 
ol dahi ahz u kabz ettiğinden sonra meblağ-ı mezbûrun iki yüz elli guruşu-
nu müteveffâ-yı mezbûr hayâtında edâ ve teslîm ol dahi ahz u kabz edip iki 
bin guruşunu kable’l-ahz mezbûr Mustafa Çelebi fevt olup meblağ-ı mezbûr 
merkūm Parım zimmetinde bir akçe ve bir habbe bâkī kalmadı dediklerinde 
gıbbe’t-tasdîki’ş-şifâhî ve’t-tahkīki’l-vicâhî husûs-ı mezbûr Mevlânâ-yı merkūm 
mahallinde tahrîr ve ma‘an irsâl olunan Süleyman b. Mahmud ile meclis-i şer‘a 
gelip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-sâbi‘ ve’l-ışrîn min şehri Rebî‘ilâhir li sene seb‘a ve semânîn ve elf 
min hicreti men lehü’l-izzi ve’ş-şeref.
Şuhûdü’l-hâl: Fahrü’l-müderrisînü’l-kirâm Ali Efendi sâkin-i mahalle-i mezbûre, 
Fahrü’l-akrân Şan Ağa b. Abdullah sâkin-i mahalle-i mezbûre, Ahmed Çavuş b. 
Ali sâkin-i Mesih Paşa, el-Hâc Hasan Ağa tâbi‘-i Osman Ağa, çavuşlar kethüdâsı 
Mehmed Çavuş b. Hüseyin, Kösec İbrahim Çavuş b. Abdullah, Arslan Çavuş b. 
Abdullah, es-Seyyid Hüseyin Çelebi tâbi‘-i Ahmed Ağa ve gayruhüm.

610 [173b-2] Ümmühâni Hâtun Vakfı mütevelliliğine vakıf şartı gereği 
eski kölesinin torunu Mehmed Çelebi b. Musa’nın tayini
Mahmiye-i İstanbul -suyyinet ani’l-ufûl- mahallâtından Sunullah Efendi mahalle-
sinde işbu râfi‘atü’l-kitâb Ayşe Hâtun bt. Mehmed meclis-i şer‘-i şerîf-i şâmihü’l-
imâd ve mahfil-i dîn-i münîf-i râsihü’l-evtâdda takrîr-i kelâm ve ta‘bîr ani’l-merâm 
[edip] merhûme Ümmühâni Hâtun nâm sâhibet[ü’l-hayr] mahmiye-i mezbûrede 
Mi‘mar Ayas mahallesinde vâki‘ olup gallesini eczâ-i şerîfe tilâvetine şart ve ta‘yîn 
eylediği vakıf odalarında ve evkāf-ı sâiresinde tevliyyetini utekā ve atîkātına ve 
evlâd-ı evlâd-ı utekā ve atîkātınamüte‘addide olursa hâkim içlerinden birini mütevellî ta‘yîn eyleye deyû vakfiye-i 
ma‘mûlün-bihâsında tasrîh ve tahsîs eyleyip ve ben ve karındaşı[m] Ömer nâm 
gāib vâkıfe-i müşârün-ileyhânın atîkası Kerime bt. Abdullah nâm hâtunun sulbî 
kebîr oğlu mezbûr Mehmed’in sadrî veledleri olup ve hâlâ vakf-ı mezbûrun 
mütevellîsi dahi olmayıp, ber mûceb-i şart-ı vâkıfe evlâd-ı utekā ve atîkātına 
tevliyyet-i mezbûreye ehak bizden gayrı kimesne olmayıp ve karındaşım mezbûr 
Ömer dahi gaybet-i münkatı‘a ile gāib ve ben dahi umûr-ı tevliyyet-i mezbûreyi bi 
nefsihâ ikāmetden âcize olup ve işbu hâzır bi’l-meclis sadrî oğlum Mehmed Çelebi 
b. Musa nâm kimesne her vechile tevliyyet-i mezbûreye ehil olmağla benim vech-i 
muharrer üzre vâkıfe-i müşârün-ileyhânın atîkası mezbûre Meryem’in evlâdından 
olduğum mârrü’z-zikr Mi‘mar Ayas mahallesi sükkânından hakīkat-i hâle vâkıfe 
bî-garaz müslimînden ba‘de’l-istifsâr mezbûr Mehmed mütevellî nasb olunmak 
matlûbumdur deyû mazmûnu min külli’l-vücûh takrîr-i meşrûhuna mutâbık 
vakfiye-i ma‘mûlün-bihâ ibrâz eyleyip nazar olundukda şurût-ı mezkûreyi nâtıka 
olmağın sâlifü’z-zikr Mi‘mar Ayas mahallesi imâmı mefharü’l-eimme Abdüllatîf 
Efendi b. Mehmed ve Müezzin Mustafa Çelebi b. Ahmed nâm kimesneler li ecli’l-
ihbârvâkıfe-i müşârün-ileyhâ Ümmühâni Hâtun’un atîkası mezbûre Kerime’nin sadrî 
mezbûr Mehmed Çelebi oğlu idi ve mezbûr Ömer gaybet-i münkatı‘a ile gaybet 
ve mezbûre Ayşe umûr-ı tevliyyeti bi nefsihâ ikāmetden âcize olup ve mezbûr 
Mehmed emânet ve diyânet ile ma‘rûf ve sadâkat ve istikāmet ile mevsûf olmağ-
la umûr-ı tevliyyete fâik ve tevliyyet-i mezbûra her vechile mahal ve lâyıkdır deyû 
mezbûrândan her biri alâ tarîki’l-ihbâr i‘lâm ve iş‘âr etmeğin mûcebiyle mezbûr 
Mehmed vakf-ı mezkûra mütevellî nasb ve ta‘yîn olundukda ol dahi tevliyyet-i 
mezbûreyi kabûl ve umûrunu ikāmete ve hıdemât-ı lâzımesine müdâvemete 
ta‘ahhüd etmeğin mâ hüve’l-vâki‘ bi’l-ibtigā ketb ve inşâ olundu.
Fi’l-yevmi’s-sâdis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Efendi b. Mustafa İmâm-ı mahalle-i Hayrun Ağa, Hüse-
yin Çelebi b. Hurrem Müezzin-i mahalle-i mezbûre, Fahrü’l-akrân Mehmed Ça-
vuş el-Mübâşir, Hasan Çelebi b. Abdullah serbölük ve gayruhüm mine’l-hâzırîn.

611 [174b-1] Şahbaz bt. Abdullah’ın ölen Abdülkadir Beşe’den çocuğu 
olduğunun ve hürriyetini kazandığının tescili
Mahmiye-i İstanbul’da Debbâğ Yunus mahallesinde sâkine olup rıkk-ı sâbıkı[nı] 
mu‘terife olan bâ‘isetü hâze’l-kitâb açık sarı kaşlı kara ala gözlü orta boylu Rûsiyyetü’l-asl Şahbaz bt. Abdullah meclis-e şer‘-i şerîfde mahalle-i mezbûrede 
sâkin iken bundan akdem vefât eden Abdülkādir Beşe b. Ömer’in zevce-i 
metrûkesi olup rakīk olmak üzre kendiye vâzı‘atü’l-yed olan Râbia bt. Abdul-
lah nâm hâtun mahzarında üzerine da‘vâ ve takrîr-i kelâm edip ben müteveffâ-
yı mezbûr Abdülkādir Beşe’nin hayâtında yedinde mülkü olup hattâ mezbûre 
Râbia ben müteveffâ-yı mezbûrun mülkü olduğumu ikrâr dahi ettiğinden son-
ra mezbûr Abdülkādir Beşe beni vaty ve ihbâl ve da‘vet dahi edip firâşındanHavvâ nâm sagīre benden mütevellid olmağla ben ümm-i veledi olup ba‘dehu 
mezbûr Abdülkādir Beşe fevt olmağla ben harâir-i asliyye gibi hür olmuş-
ken, merkūme Râbia kendi mülkü olup rakīk olmak üzre bana bi gayri hak-
kın vaz‘-ı yed eder suâl olunup üzerimden yed-i mubtılasının kasr ve izâlesine 
tenbîh ve sebîlim tahliyye olunmak matlûbumdur dedikde gıbbe’s-suâl ve’l-
inkâr mevsûfe-i mezbûre Şahbaz'dan müdde‘âsını mübeyyine beyyine taleb 
olundukda udûl-ı ahrâr-ı ricâlden olup mahalle-i mezbûre sükkânından olan 
Mehmed Çelebi b. Ebûbekir ve Hamza Çelebi b. Mehmed nâm kimesneler li 
ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
mezbûre Râbia Hâtun zevci mezbûr Abdülkādir Beşe'nin hayâtında mevsûfe-i 
mezbûre vaty ve ihbâl ve da‘vet edip firâşından Havvâ nâm sagīre mütevellid ol-
mağla mevsûfe-i mezbûre Şahbaz mezbûr Abdülkādir Beşe’nin ümmü’l-veledi 
olup ba‘dehu mezbûr Abdülkādir Beşe fevt olmağla mevsûfe-i mezbûre Şah-
baz sâir harâir-i asliyye gibi hür olmuşdur biz bu husûsa bu vech şâhidleriz, 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-
ta‘dîl ve’t-tezkiyye şâhidân-ı mezbûrân Mehmed Çelebi b. Ebûbekir ve Hamza 
Çelebi b. Mehmed’in keyfiyyet-i hâlleri meclis-i şer‘-i şerîfden ahâlî-i mahalle-i 
mezbûreden el-Hâc İsâ b. Mehmed ve Mustafa Beşe b. Ahmed ve Mehmed b. 
Şaban ve Müezzin Abdullah Çelebi b. Ali ve Mehmed b. Yusuf ve Mehmed b. 
Ali ve Halil b. Ahmed nâm kimesneden suâl olundukda şâhidân-ı mezbûrân 
için adl ve makbûlü’ş-şehâde olduklarını haber verdiklerinden sonra şehâdetleri 
makbûle olmağın [175a] mûcebince mevsûfe-i mezbûrenin ber vech-i muhar-
rer hürriyetine ba‘de’l-hükm ve’l-kazâ yed-i mubtılasının kasr ve izâlesinde 
mezbûre Râbia’ya tenbîh olunup mevsûfe-i mezbûrenin sebîli tahliyye olunma-
ğın mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mustafa Beşe b. Mehmed, Mehmed b. Şaban, Mehmed Beşe b. 
el-Hâc İsâ, el-Hâc İsmail Çelebi b. Mehmed, Receb Beşe b. Ali, Mehmed Beşe b. 
Ali, Mustafa Beşe b. Mehmed, Haydar Beşe b. Ali, Mehmed b. İsmail, Mehmed 
Beşe b. Yusuf ve gayruhüm.612 [175a-1] Nefise bt. Durak’ın ölen kocası Bayram Ağa b. Cafer’in 
terekesindeki hissesini aldığı
Mahmiye-i İstanbul’da Oruc Gāzi mahallesi ahâlîsinden olup bundan akdem 
vilâyet-i Anadolu’da İznikmid kazâsına tâbi‘ Söğütlü nâm karyede misâfiren 
vefât eden Bayram Ağa b. Cafer’in verâseti, zevce-i metrûkesi Nefise bt. Durak 
nâm hâtun ile sulbiye kızı Fâtıma’ya ve mezbûr Cafer’in babasının li ebeveyn er 
karındaşı Timur’un âhar diyârda sâkin sulbî kebîr oğlu Ali Ağa nâm kimesne-
ye münhasıra olduğu şer‘an mütehakkik oldukdan sonra mezbûre Nefise Hâtun 
tarafından husûs-ı âti’l-beyâna vekîl olduğu zâtını ma‘rifet-i şer‘iyye ile ârifân 
Hacı Ömer Ağa b. Mehmed ve Hasan Ağa b. Ahmed nâm kimesne şehâdetleri ile 
şer‘an sâbit olan Hüseyin Bey b. Abdülcelîl nâm kimesne meclis-i şer‘-i şerîfde 
mezbûre Fâtıma’nın sâbıkan zevci ve hâl-i sıgārında kıbel-i şer‘den mansûb 
vasîsi olmağla tereke-i müteveffâ-yı mezbûra vâzı‘ü’l-yed olup Dergâh-ı âlî 
yeniçeri[ler]inin on dokuzuncu cemâ‘ati oda çorbacısı bâ‘is-i hâze’l-kitâb Ha-
lil Ağa b. Mustafa nâm kimesne mahzarında bi’l-vekâle ikrâr ve takrîr-i kelâm 
edip müvekkilem mezbûre Nefise Hâtun mezbûr Halil Ağa’nın yedinde olan 
iki kıt‘a defter-i kassâm nâtık olduğu üzre mûrisi müteveffâ-yı mezbûr Bay-
ram Ağa’nın muhallefâtından bi’l-irsi’ş-şer‘î kendiye isâbet eden cem‘an yirmi 
sekiz bin beş yüz otuz yedi akçenin on sekiz bin üç yüz on dört akçesiyle yir-
mi bin akçe mehr-i müeccelini mezbûr Halil Ağa yedinden mukaddemâ ahz u 
kabz edip on bin iki yüz yirmi üç akçe mezbûr Halil Ağa yedinden bâkī kalmış-
dıyem hasebiyle mezbûr Halil Ağa yedinden tamâmen ahz u kabz eyledim dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Cemâziyelevvel li sene seb‘a ve semânîn ve elf.
Şuhûdü’l-hâl: Ömer Ağa b. Mehmed, Halil Çavuş b. Hüseyin Serbölük, Hasan 
Ağa b. Ahmed Murtaza Bey b. Ahmed, Mustafa Beşe b. (  ) el-Mübâşir, Ahmed 
Ağa b. Mustafa ve gayruhüm.

613 [175b-1] Reis Todori v. Preşkova’nın Mısır’dan getirdiği pirinç yükü 
ile ilgili alacağı konusunda Nasrullah v. Fazlullah aleyhine açtığı 
davada iddiasını ispat edemediği
Örf-i mellâhînde şayka ta‘bîr olunur sefîne-i kebîrenin reisi olan Todor[i] 
v. Preşkova nâm zimmî meclis-i şer‘-i hatîr-i lâzımü’t-tevkīrde Mısr-ı Ka-
hire tüccârından işbu râfi‘ü’r-rakīm Nasrullah v. Fazlullah nâm zimmî 
muvâcehesinde üzerine da‘vâ ve takrîr-i kelâm edip merkūm Nasrullah Mısr-ı Kahire’de Dimyad nâm iskelede mahmiye-i İstanbul’da sefîne ile nakl için her 
yüz erdeb pirince üç yüz otuz beş esedî guruş ücret Todori Reis seferine ver-
mek üzre sâlifü’z-zikr iskeleden sefîne-i mezbûreme bin yedi yüz kırk iki bu-
çuk esedî guruş ücret ile beş yüz yirmi erdeb pirinci tahmîl edip ve sefîne-i 
mezbûre ile mahmiye-i İstanbul’a geldiğimizde zikr olunan beş yüz yirmi er-
deb pirinci sefîne-i mezkûrumdan ihrâc ve kendi yedine tamâmen teslîm ve 
ücret-i mezbûre bin yedi yüz kırk iki buçuk esedî guruşun merkūm Nasrul-
lah yedinden bin altı yüz otuz buçuk esedî guruşun ahz edip bâkī yüz dört 
esedî guruş kalmağla hâlâ taleb eylediğimden edâdan imtinâ‘ eder suâl olunup 
alıverilmek matlûbumdur dedikde gıbbe’s-suâl merkūm Nasrullah cevâbında 
fi’l-hakīka müdde‘î-i mezbûrun sefînesine mahalle-i mezkûrdan vech-i mu-
harrer üzre beş yüz yirmi erdeb pirinç tahmîl ve mahmiye-i İstanbul’a getirdi-
ğin ikrâr, lâkin beher erdeb pirince üç yüz on beşer esedî guruş ücret vermek 
üzre mu‘âkade ve hesâb-ı mezbûr üzre kabzını mu‘terif olduğu ücret-i mezkûre 
bin altı yüz otuz dokuz buçuk esedî guruş müdde‘î-i mezbûra edâ eyledim de-
yip her yüz erdeb pirinci üç yüz otuz beşer guruş Todori Reis seferine ücret 
ile mu‘âkadesini inkâr edicek müdde‘î-i mezbûrdan müdde‘âsını mübeyyine 
beyyine taleb olundukda ityân-ı beyyine[den] izhâr-ı acz ile isre’l-istihbâr, fi’l-
hakīka müdde‘î-i mezbûrun sefînesine tahmîl eylediği beş yüz yirmi erdeb pi-
rincin her yüz erdebine üç yüz otuz beş esedî guruş ücret Todori Reis seferine 
vermek üzre müdde‘î-i mezbûr ile mu‘âkade etmeyip ve hâlâ ol vechile ücret-i 
mezbûreden müdde‘î-i mezbûre zimmetinde reddi vâcib yüz dört esedî guruş 
dahi deyni bâkī kalmadığına mersûm Nasrullah’a yemîn teklîf olundukda ol 
dahi hasbe’l-mes’ûl yemîn billâhi’llezî enzelellahu İncîl’e alâ İsâ -aleyhi’s-selâm- 
etmeğin mûcebince müdde‘î-i mezbûr Todori bilâ-beyyine ziyâde da‘vâsından 
men‘ birle, mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: el-Hâc Mustafa Bey b. ( ) Serbölük, İbrahim Çelebi b. ( ) Serbölük, 
İsmail b. Mahmud, Mustafa Efendi el-Kâtib ve gayruhüm.

614 [176a-1] Satı Beşe b. Süleyman’ın evini İsmail Efendi b. İbrahim’e 
aldığı borç karşılığı rehin koyduğu (bey‘ bi’l-vefâ)
Husûs-ı âti’l-beyânın mahallinde tahrîr için bi’l-iltimâs savb-ı şer‘-i şerîf-i en-
verden Mevlânâ es-Seyyid Muharrem b. İsmail irsâl [olunup] ol dahi mahmiye-i 
İstanbul’da Akşemseddin mahallesinde sâkin umdetü’l-müderrisînü’l-kirâm İs-
mail Efendi b. el-merhûm İbrahim Efendi’nin menziline varıp zeyl-i vesîka[da] 
muharrerü’l-esâmî olan müslimîn huzûrunda akd-i meclis-i şer‘-i kavîm ey-
ledikde mahalle-i mezbûre sâkinlerinden Satı Beşe b. Süleyman nâm kimesne 
meclis-i ma‘kūd-ı mezbûrda müşârün-ileyh İsmail Efendi mahzarında bi tav‘ihî 
ikrâr-ı tâm ve takrîr-i kelâm edip akd-i âtî sudûruna değin yedimde mülküm 
olup mahalle-i mezbûrede vâki‘ iki tarafdan müşârün-ileyh İsmail Efendi mül-
kü ve bir tarafdan ba‘zan Bektaş Beşe ve ba‘zan (  ) nâm hâtun mülkleri ve bir 
tarafdan tarîk-i âm ile mahdûd olup büyût-ı adîdeyi müştemil menzilimi, bi 
cümleti’t-tevâbi‘ ve’l-levâhık müşârün-ileyh İsmail Efendi’ye bi tarîki’l-bey‘ bi’l-
vefâ iki yüz guruşa bey‘ ve teslîm ol dahi ber vech-i muharrer iştirâ ettiğinden 
sonra semeni olan meblağ-ı mezbûr iki yüz guruşu müşârün-ileyh İsmail Efen-
di yedinden bi safkatin vâhidetin iştirâ ve kabz eylediğim bir yeşil çukaya kap-
lı samur paçası kürk ve beş zirâ‘ şalî Londrine çuka ve beş zirâ‘ Mısır moru 
Londrine çuka ve bir çift kırmızı ve altunî kadife Bursa yastığı ve bir çift kırmı-
zı sâde kadife Bursa yastığı ve bir çift mor sâde kadife Bursa yastığı semenlerin-
den yüz esedî guruş ve iktirâz ve kabz eylediğim yüz esedî guruş cem‘an zim-
metimde hakkı olan iki yüz esedî guruşa takās, ben dahi mukāssa ve kabûl et-
tiğimden sonra târih-i kitâbdan bir sene tamâmına değin edâ-i deyn ile fesh-i 
akde ta‘ahhüd eyledim dedikde gıbbe’t-tasdîki’ş-şer‘î yine mezbûr Satı meclis-i 
ma‘kūd-ı mezbûrda umdetü’l-eimmeti’l-kirâm Mehmed Efendi b. Abdurrahman 
mahzarında takrîr-i kelâm ve ta‘bîr ani’l-merâm edip eğer müddet-i mezbûre 
tamâmında edâ-i deyn müyesser olmazsa menzil-i mahdûd-ı mezbûru semen-i 
misli ile âhara bey‘ ve kabz-ı semene ve semeninden deyn-i mezbûru müşârün-
ileyh İsmail Efendi’ye edâya fazlasını bana îsâle bey‘ ve kabz ve îsâl mütevakkıf 
olduğu umûrun küllîsine tarafımdan merkūm Mehmed Efendi’yi küllemâ azel-
tüke fe-ente vekîli mazmûnu üzre azil ve in‘izâlden mazmûne vekâlet-i devriy-
ye ile vekîl ve nâib-i menâb nasb ve ta‘yîn eyledim, ol dahi vekâlet-i mezbûreyi 
kabûl ve merâsimini edâya müte‘ahhid oldu dedikde gıbbe’t-tasdîki’ş-şer‘î 
husûs-ı mezbûru Mevlânâ-yı mezbûr mahallinde tahrîr ve ma‘an irsâl olunan 
Ömer b. Osman ile meclis-i şer‘a gelip alâ vukū‘ihi inhâ ve takrîr etmeğin mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Hasan Efendi b. Sun[ullah] eş-şehîr be Harâmî, Halil Beşe b. Os-
man, Yusuf Beşe b. Mustafa, Hüseyin Beşe b. Receb. Ahmed Çelebi b. Mehmed, 
Hasan Beşe b. Abdullah, Ömer Çavuş b. Zülfikār ve gayruhüm mine’l-hâzırîn.

615 [176a-2] Sinan v. Murad’ın ev davasında Bedros v. Vak’ın 
zimmetini ibrâ ettiği
Mahmiye-i İstanbul’da Langa kurbunda Tülbentçi Hüsam mahallesinde sâkin 
Sinan v. Murat nâm zimmî meclis-i şer‘-i şerîfde bâ‘isü’s-sifr Bedros v. Vak 
nâm zimmî muvâcehesinde ikrâr-ı tâm ve takrîr-i kelâm edip mukaddemâ 
mezbûr Bedros sâkin olduğu vakıf menzile müte‘allika da‘vâ ve münâza‘âtım 
sudûr etmiş idi hâlâ menzil-i mezbûra müte‘allika ve sâir hukūk-ı ma‘lûme ve 
mechûleden târih-i kitâba gelince mezbûr Bedros’un zimmetini ibrâ-i âmm-ı 
râfi‘ü’n-nizâ‘ ve’l-hısâm ile ibrâ ve iskāt edip ba‘de’l-yevm eğer benden bir âhar 
husûsa müte‘allika bir da‘vâ sudûr ederse lede’l-hükkâmi’l-kirâm mesmû‘a ol-
masın dedikde mezbûr Bedros merkūm Sinan’ı kelimât-ı meşrûha- [176b] sında 
tasdîk ve tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Rebî‘ilâhir li sene seb‘a ve semânîn ve elf.
Şuhûdü’l-hâl: Osman b. Ömer, Abdullah b. Ahmed, İbrahim Çelebi b. Ahmed, 
Hasan b. Ahmed ve gayruhüm.

616 [176b-1] Sâliha bt. Abdullah ile Mehmed Beşe b. İbrahim’in 
muhâla‘a yoluyla boşandıkları
Mahmiye-i İstanbul hısnı ebvâbından Silivri kapısı dâhilinde Bâli Ağa mahalle-
si sâkinelerinden olup zâtı Mehmed b. Mustafa ve el-Hâc Mustafa b. Mehmed 
nâm kimesne ta‘rîfleriyle mu‘arrefe olan Sâliha bt. Abdullah nâm hâtun meclis-i 
şer‘-i hatîr-i lâzımü’t-tevkīrde zevc-i dâhili bâ‘is-i hâze’l-kitâb Mehmed Beşe b. 
İbrahim nâm kimesne mahzarında ikrâr ve takrîr-i kelâm edip zevcim mezbûr 
Mehmed zimmetinde mütekarrir ve ma‘kūdun-aleyh olan bin akçe mehr-i mü-
eccelim ve nafaka-i iddet-i mu‘ayyene-i ma‘lûmem üzerlerine ve me’ûnet-i 
süknâm dahi kendi üzerime olmak üzre zevcim mezbûr Mehmed Beşe ile 
muhâla‘a-i sahîha-i şer‘iyye ile muhâla‘a edip ol dahi hul‘-i mezbûru kabûl eyle-
diğinden sonra kendi mesârifine harc etmek için altmış beş dirhem bir sîm ön 
kuşağımı ve kendiye karz verdiğim on iki esedî guruş da‘vâsına müte‘allika ve 
hukūk-ı zevciyyete müte‘allika âmme-i de‘âvîden her birimiz âharın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fî gurreti min Cemâziyelevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Mahmud Çelebi b. İsmail, Osman 
Beşe b. Ömer, Mehmed b. Mehmed, Mehmed Çelebi kethüdâ-yı muhzırân, Be-
kir Çelebi b. Hüseyin, Hasan Çelebi el-Muhzır ve gayruhüm.

617 [176b-2] Ali Bey b. Mehmed’in ağdacı ve sirkeciler 
kethüdâlığına tayini
Dârü’l-hilâfeti’l-aliyye Kostantıniyye el-mahmiyye’de vâki‘ ağdacı ve sirkeci 
tâ’ifesinin ihtiyârlarından Mehmed b. Muharrem ve Ahmed b. Yakub ve Mustafa 
Beşe b. Osman ve Mehmed b. Receb ve İbrahim b. Şaban ve İvaz b. Mehmed 
ve Hüseyin b. Mehmed ve el-Hâc Mahmud b. Ahmed ve Mustafa b. Mehmed 
ve Mehmed Tennurî nâm kimesneler meclis-i şer‘-i şerîf-i Nebevî ve mahfil-i 
dîn-i münîf-i Mustafavî’de, tâ’ife-i mezbûreden işbu râfi‘ü’l-kitâb zahrü’l-erbâb 
Ali Bey b. Mehmed nâm kimesne mahzarında her biri takrîr-i kelâm ve ta‘bîr 
ani’l-merâm edip bundan akdem intizâm-ı umûrumuz için kethüdâmız olan 
işbu hâzır bi’l-meclis Beşe b. Ahmed nâm kimesne ihtiyârı ve hüsn-i rızâsıyla 
kethüdâlıkdan ferâğ ve kasr-ı yed etmekle intizâm-ı umûrumuz için üzerimi-
ze bir kethüdâ nasb ve ta‘yîn olunmak lâzım olup ve mezbûr Ali Bey umûr-
dîde ve kâr-âzmûde olup her vechile kethüdâlık umûrunu ikāmete kādir ol-
mağla taraf-ı şer‘den mezbûr Ali Bey üzerimize kethüdâ nasb ve ta‘yîn olunup 
vesîka tahrîr olunmak matlûbumuzdur dediklerinde mezbûrûnun ber vech-i 
muharrer iltimâslarına müsâ‘ade olunup taraf-ı şer‘den mezbûr Ali Bey tâ’ife-i 
mezbûre üzerine intizâm-ı umûrları için kethüdâ nasb ve ta‘yîn olundukda ol 
dahi kabûl ve hizmet-i lâzımesini edâya müte‘ahhid olmağın mâ vaka‘a bi’t-
taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi [b.] Mehmed Serbölük, Hasan Çelebi b. 
Abdülmennân el-Muhzır, Osman Çelebi b. Ömer el-Muhzır, İbrahim Efendi ve 
gayruhüm.

618 [177a-1] Ali Ağa b. Abdurrahman’ın Mustafa Paşa b. Oruc 
Ağa’ya borcu olduğu
Husûs-ı âti’l-beyânın mahallinde tahrîri iltimâs olunmağın savb-ı şer‘-i şerîfden 
irsâl olunan Mevlânâ Abdurrahman Efendi b. Hüseyin düstûr-ı ekrem müşîr-i 
efham nizâmü’l-âlem nâzım-ı menâzımü’l-ümem sa‘âdetlü Mustafa Paşa b. 
el-merhûm Oruc Ağa hazretlerinin mahmiye-i İstanbul’da Süleymaniye câmi‘-i 
şerîfi kurbunda vâki‘ saray-ı âlîlerine varıp zeyl-i vesîkada mastûrü’l-esâmî olan 
müslimîn huzûrunda akd-i meclis-i şer‘-i mübîn eyledikde Paşa-yı müşârün-
ileyh hazretlerinin ev kethüdâları olan fahrü’l-a‘yân Ali Ağa b. Abdurrah-
man meclis-i ma‘kūd-ı merkūmda, Paşa-yı müşârün-ileyh hazretlerinin hâlâ 
kethüdâları ve taraf-ı bâhirü’ş-şereflerinden husûs-ı âti’l-beyâna vekîlleri oldu-
ğu etbâ‘ından İsmail Ağa b. Mehmed ve Hamza Ağa b. Hüseyin nâm kimesneler 
şehâdetleri ile şer‘an sâbit olan umdetü’l-emâcid ve’l-ekârim Ali Ağa b. Şükrullah 
mahzarında bi tav‘ihî ikrâr ve i‘tirâf edip Paşa-yı müşârün-ileyh hazretlerinin 
bundan akdem hıfz için yedimde olan malından on bir yük otuz üç bin dokuz 
yüz akçesi ile iki bin Şerîfî altını kendi mesârifime sarf ile istihlâk etmeğin hâlâ 
meblağayn-i mezbûreyn on bir yük otuz üç bin dokuz yüz akçe ile iki bin Şerîfî 
altın Paşa-yı müşârün-ileyh hazretlerine vâcibü’l-edâ ve lâzımü’l-kazâ deynim-
dir dedikde gıbbe’t-tasdîki’ş-şer‘î husûs-ı mezbûru Mevlânâ-yı mezbûr mahal-
linde tahrîr ve ma‘an irsâl olunan Abdurrahman Ağa b. Mehmed ile meclis-i 
şer‘a gelip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fî gurreti Cemâziyelevvel li sene seb‘a ve semânîn ve elf.
Şuhûdü’l-hâl: Kapıcılar kethüdâsı olan mefharü’l-a‘yân ve’l-eşbâh Süleyman 
Ağa b. Davud, eş-Şeyh Mustafa Efendi b. Ahmed, fahrü’l-a‘yân kazzâz Hasan 
Ağa b. Mehmed, zahrü’l-akrân Gürcü Osman Ağa b. Abdullah, fahrü’l-akrân İb-
rahim Ağa b. Abdullah, zahrü’l-a‘yân Ömer Ağa b. Ebûbekir, fahrü’l-eşbâh Meh-
med Ağa b. Mehmed, fahrü’l-akrân Ahmed Efendi b. el-Hâc Muslu.

619 [177a-2] Ali Ağa b. Abdurrahman’ın Mustafa Paşa b. Oruc Ağa’ya 
olan borcuna karşılık köşkünü ve arsasını takas ettiği
Min hattıhî
Husûs-ı âti’l-beyânın mahallinde tahrîri için bi’l-iltimâs savb-ı şer‘-i şerîfden 
irsâl olunan Mevlânâ Abdurrahman Efendi b. Hüseyin düstûr-ı ekrem müşîr-i 
efham nizâmü’l-âlem nâzım-ı menâzımü’l-ümem sa‘âdetlü Mustafa Paşa 
b. el-merhûm Oruc Ağa hazretlerinin mahmiye-i İstanbul’da Süleymaniye 
câmi‘-i şerîfi kurbunda vâki‘ saray-ı âlîlerine varıp zeyl-i sahîfede muharrerü’l-
esâmî olan müslimîn huzûrunda akd-i meclis-i şer‘-i mübîn eyledikde Paşa-yı 
müşârün-ileyh hazretlerinin [177b] ev kethüdâları olan fahrü’l-eşbâh Ali Ağa 
b. Abdurrahman meclis-i ma‘kūd-ı merkūmda işbu kitâb-ı müstetâb-ı eyâdî-i 
kerîmeleri ile şeref-yâb olan Paşa-yı müşârün-ileyh hazretlerinin kethüdâları 
ve taraf-ı bâhirü’ş-şereflerinden husûs-ı âti’l-beyâna vekîlleri olduğu etbâ‘ından 
İsmail Ağa b. Mehmed ve Hamza Ağa b. Hüseyin nâm kimesneler şehâdetleri 
ile şer‘an sâbit olan umdetü’l-emâcid ve’l-ekârim Ali Ağa b. Şükrullah mahza-
rında ikrâr ve takrîr-i kelâm edip akd-i âti’z-zikrin sudûruna değin yedimde 
mülk ve hakkım olup mahmiye-i mezbûrede Kırkçeşme kurbunda sekbanba-
şı İbrahim Ağa mahallesinde vâki‘ bir tarafdan Eğlence bt. Abdullah nâm hâtun 
ve bir tarafdan Hekimzâde kızları Hatice ve Sâliha hâtunlar mülkleri ve bir ta-
rafdan ba‘zan Harameyn-i Şerîfeyn vakfı ve ba‘zan Mehmed Efendi veresesi 
mülkü ve ba‘zan el-Hâc Süleyman mülkü ve bir tarafdan tarîk-i âm ile mahdûd, 
hâriciyyesinde tabaka-i ulyâda üç bâb oda ve bir sofa ve vustâda dört bâb oda 
ve dehliz ve süflîde bir bâb oda ve bir ahır ve kanavât-ı müsennât ile masura su 
cârî olur bir musluk ve arsası bin sekiz yüz otuz altı zirâ‘ zât-ı eşcâr iki köşk ve 
iki bi’r-i mâ ve bir matbahı muhtevî bahçe ve dâhiliyyesinde ulyâda iki bâb oda 
ve bir sofa ve bir kahve odası ve vustâda üç bâb oda ve bir dehliz ve süflîde bir 
matbah ve bir su mahzeni ve bir hamam ve fevkānî ve tahtânî iki mahzen ve 
cüneyneyi müştemil menzilimi, bi cümleti’t-tevâbi‘ ve’l-levâhık vekîl-i mûmâ-
ileyh Ali Ağa’ya tarafeynden îcâb ve kabûlü hâvî bey‘-i kat‘î ile on bir yük yirmi 
üç bin dokuz yüz akçeye bey‘ ve teslîm ve mârrü’z-zikr bahçeye muttasıl olup 
merhûme Bülbül Hâtun vakfından icâreteyn-i ma‘lûmeteyn ile taht-ı tasarru-
fumda olan yüz altmış zirâ‘ hadîka arsasını on bin akçe bedel mukābelesinde 
mütevellîsi izniyle ferâğ ve tefvîz ol dahi Paşa-yı müşârün-ileyh hazretleri için 
mülkü iştirâ ve tesellüm ve kabz ve tefevvüz ve kabûl ettiğinden sonra semen-i 
mezbûr on bir yük yirmi üç bin dokuz yüz akçe ve bedel-i mezkûr on bin akçe 
cem‘an on bir yük otuz üç bin dokuz yüz akçeye takās ben dahi mukāssa ve 
kabûl eyledim ba‘de’l-yevm menzil-i mahdûd-ı mezkûr Paşa-yı müşârün-ileyh 
hazretlerinin mülk-i müşterâsı olup ve merhûme Bülbül Hâtun vakfından olan 
hadîka arsası hakk-ı müfevvezi olmuşdur dedikde gıbbe’t-tasdîki’ş-şer‘î husûs-ı 
mezkûru Mevlânâ-yı mezbûr mahallinde tahrîr ve ma‘an irsâl olunan Abdur-
rahman b. Mehmed ile meclis-i şer‘a gelip alâ vukū‘ihi inhâ ve takrîr etmeğin 
mâ vaka‘a bi’t-taleb ketb olundu.
Fî gurreti Cemâziyelevvel li sene seb‘a ve semânîn ve elf.
Şuhûdü’l-hâl: Kapıcılar kethüdâsı olan mefharü’l-a‘yân ve’l-eşbâh Süleyman 
Ağa b. Davud, eş-Şeyh Mustafa Efendi b. Ahmed, fahrü’l-a‘yân kazzâz Hasan 
Ağa b. Mehmed, zahrü’l-akrân Gürcü Osman [Ağa b.] Abdullah, fahrü’l-akrân 
İbrahim Ağa b. Abdullah, zahrü’l-a‘yân Ömer Ağa b. Ebûbekir, fahrü’l-eşbâh 
Mahmud Ağa b. Mehmed, fahrü’l-akrân Ahmed Efendi b. el-Hâc Muslu ve gay-
ruhüm mine’l-hâzırîn.

620 [178a-1] Hasan Ağa b. Hurrem’in borç karşılığında Osman 
b. Abdullah’a rehin verdiği evini borcunu ödemekle geri aldığı
Mahmiye-i İstanbul’da Koca Mustafa Paşa kurbunda Ali Fakīh mahallesinde 
sâkin Dergâh-ı âlî yeniçerilerinden kırk dokuzuncu bölüğe mahsûs oda yoldaş-
larından Hasan Ağa b. Hurrem nâm kimesne meclis-i şer‘-i şerîfde bâ‘is-i hâze’l-
kitâb Receb b. Veli nâm kimesne mahzarında ikrâr ve takrîr-i kelâm edip bun-
dan akdem gāib ani’l-meclis Osman b. Abdullah nâm kimesneye yetmiş esedî 
guruşumu idâne ve teslîm ol dahi istidâne ve tesellüm ve meblağ-ı mezbûr yet-
miş beş esedî guruş mukābelesinde mahalle-i mezbûrede vâki‘ beyne’l-ahâlî ve’l-
cîrân ma‘lûmü’l-hudûd menzilini bana rehin vaz‘ ve teslîm ben dahi irtihân ve 
tesellüm ettiğimden sonra meblağ-ı mezbûr yetmiş beş esedî guruş ahz u kabz 
ve bana teslîm ve fekk-i rehine tarafımdan mezbûr Receb’i vekîl ve menâbıma 
nâib nasb ve ta‘yîn edip ol dahi vekâlet-i mezbûreyi kabûl ve merâsimini edâya 
ta‘ahhüd ettiğinden sonra mezbûr Receb vekâlet-i mahkiyesi hasebiyle meblağ-ı 
mezbûr yetmiş beş esedî guruşu mezbûr Osman yedinden bi’l-vekâle ahz u 
kabz ve fekk-i rehin edip menzil-i mahdûd-ı mezkûru yine mezbûr Osman’a 
bi’l-vekâle teslîm ol dahi ahz u kabz ettiğinden sonra mezbûr Osman yedin-
den ber vech-i muharrer makbûz olan meblağ-ı mezbûr yetmiş beş esedî guru-
şu mezbûr Receb’in zimmetinde bir akçe ve bir habbe hakkım bâkī kalmadı de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’s-sânî aşer min şehri Cemâziyelevvel li sene seb‘a ve semânîn ve elf.
Şuhûdü’l-hâl: Mehmed Çelebi b. Ali Beşe serbölük-i 49. bölük, Mustafa b. Timur 
seroda, Mehmed b. Osman, Hasan Beşe b. Abdi, Mehmed b. Mehmed 49. bölük, 
Nuh Çelebi seroda-i 50. [bölü]k, Hasan Beşe b. ( ) ve gayruhüm.

621 [178a-2] Belkıs bt. Abdullah’ın hür olduğunun tescili
İşbu orta boylu açık kaşlı ala gözlü Macariyyetü’l-asl rıkk-ı sâbıkını mu‘terife 
bâ‘isetü hâze’l-kitâb Belkıs bt. Abdullah, kendiye vâzı‘atü’l-yed olan Çorbacı kızı 
demekle ma‘rûfe Fâtıma bt. Mustafa b. Abdullah nâm hâtun tarafından husûs-ı 
âti’l-beyâna vekîl olduğu zâtını ma‘rifet-i şer‘iyye ile ârifân mahalle-i mezbûre 
sâkinlerinden Mehmed Efendi b. Yusuf ve Ali b. Mehmed nâm kimesneler 
şehâdetleriyle şer‘an sâbit olan İsmail b. Mehmed nâm kimesne mahzarında üze-
rine da‘vâ ve takrîr-i kelâm edip beni müvekkile-i mezbûre Fâtıma ile vâlidesi 
olup bundan akdem vefât eden Sâliha bt. Abdullah nâm hâtunun ale’l-iştirâki’s-
seviy yedlerinde mülkleri ve hakları iken müteveffât-ı mezbûre Sâliha Hâtun 
hayâtında benden hissesi olan nısf-ı şâyi‘i tahrîr ve i‘tâk edip hattâ fevt oldu-
ğundan sonra müvekkile-i mezbûre Fâtıma dahi vâlidesi mezbûre Sâliha ben-
den hissesini tahrîr ve i‘tâk ettiğini ikrâr edip kendi hissesini dahi tahrîr ve i‘tâk 
edip ben bilâ-si‘âye sâir harâir-i asliyye gibi hürre olmuşken hâlâ müvekkile-i 
mezbûre Fâtıma beni müstakilleten kendi mülkü olup rakīk olmak üzre bi gayri 
hakkın bana vaz‘-ı yed eder vekîl-i mezbûra suâl olunup üzerimde müvekkile-i 
mezbûrenin yed-i mubtılasının kasr ve izâlesine tenbîh olunup sebîlim tahliyye 
olunmak matlûbumdur dedikde gıbbe’s-suâl ve’l-inkâr mevsûfe-i mezbûreden 
ber vech-i muharrer hürriyetine beyyine taleb olundukda mahalle-i mezbûre 
sâkinlerinden Ahmed Bey b. Bayram ve Zülfikār Bey b. Abdullah ve Pîrî Çele-
bi b. Rıdvan nâm kimesneler li ecli’ş-şehâde mahfil-i şer‘a hâzırûn olup istişhâd 
olunduklarında fi’l-hakīka müvekkile-i mezbûre Fâtıma mevsûfe-i mezbûre 
Belkıs vâlidesi müteveffât-ı mezbûre Sâliha ile ale’l-iştirâki’s-seviy mâlikleri 
olup vâlidesi mezbûre Sâliha mevsûfe-i mezbûreden hissesini tahrîr ve i‘tâk et-
tiğini bizim huzûrumuzda ikrâr edip ve kendi dahi hissesini tahrîr ve i‘tâk edip 
mevsûfe-i mezbûr sâir harâir-i asliyye gibi hürre olmuşdu biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
eylediklerinde şâhidûn-ı mezbûrûnun keyfiyyet-i hâllerini istifsâr için küttâb-ı 
mahkeme-i şerîfeden Mevlânâ Mehmed Efendi b. Nasûh irsâl olunup ol dahi 
şâhidûn-ı mezbûrûnun sâkin oldukları mârrü’z-zikr Sîmkeş mahallesine varıp 
ahâlîsinden Hasan Çelebi b. Abdullah ve Mehmed Çelebi b. Osman ve es-Seyyid 
Mehmed Ağa b. Fethullah ve Hüseyin Bey b. Mustafa ve el-Hâc Mehmed b. 
Mahmud nâm kimesnelerden mezbûrûnun keyfiyyet-i hâllerini suâl eyledikde 
her biri adller ve makbûlü’ş-şehâdelerdir bizim aleyhimize dahi şehâdet etseler 
makbûlümüzdür deyû mezkûrûndan her biri şâhidûn-ı mezbûrûndan her biri-
nin hüsn-i hâllerini haber verdiklerini Mevlânâ-yı mezbûr mahallinde tahrîr ve 
ma‘an irsâl olunan Durmuş b. Pîr Veli ile mahfil-i şer‘a gelip alâ vukū‘ihi inhâ 
ve takrîr ettikde, şâhidûn-ı mezbûrûnun şehâdetleri hayyiz-i kabûlde vâki‘ ol-
mağın mûcebince mevsûfe-i mezbûrenin hürriyetine ba‘de’l-hükm üzerinden 
müvekkile-i mezbûrenin yed-i mubtılasının kasr ve izâlesine vekîl-i mezbûra 
tenbîh olunup sebîli tahliyye olunmağın mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Mehmed, Ömer 
Beşe b. Osman, Veli b. Mahmud, Mustafa b. Ahmed ve gayruhüm mine’l-hâzırîn.

622 [178b-1] Mustafa Bey b. Abdülcelil’in rüşvet davasında nâib 
Mehmed Efendi ile sulh oldukları
Mahmiye-i İstanbul’da ( ) mahallesi sâkinlerinden olup târih-i kitâbdan üç sene 
mukaddem medîne-i Gelibolu müzâfâtından Anafarta-i kebîr voyvodası olan 
Abdülcelîl Bey b. el-merhûm Hüseyin Paşa’nın oğlu ve tarafından husûs-ı âti’l-
beyâna vekîl olduğu etbâ‘ından İvaz b. Abdullah ve Mehmed Çavuş b. Ham-
za nâm kimesneler şehâdetleri ile şer‘an sâbit olan Mustafa Bey nâm kimesne 
meclis-i şer‘-i şerîfde târih-i mezbûrda medîne-i mezbûrede nâibü’ş-şer‘ olan 
fahrü’l-müderrisîn bâ‘is-i hâze’l-kitâb Mehmed Efendi nâm kimesne tarafın-
dan husûs-ı âti’z-zikre vekîl olduğu nehc-i şer‘î üzre sâbit olan Abdurrahman 
Çelebi b. Hasan mahzarında ikrâr ve takrîr-i kelâm edip müvekkilim merkūm 
Abdülcelîl Bey târih-i mezbûrda medîne-i mezbûrede bir abd-ı âbık husûsu 
için yirmi beş guruş ve ba‘zı husûs için dahi on beş guruşu bi tarîki’r-rüşvet 
merkūm Mehmed Efendi’ye def ‘ ve teslîm ol dahi ahz etmekle bundan akdem 
meblağayn-i mezbûreyn cem‘an kırk guruşu müvekkilim merkūm Abdülcelîl 
Bey merkūm Mehmed Efendi’den taleb ve da‘vâ ettikde, ol dahi bi’l-külliye inkâr 
etmeğin beynlerinde ba‘de’n-nizâ‘ muslihûn tavassut edip beynlerinde on esedî 
guruş üzerine inşâ-i akd-i sulh ettiklerinde müvekkilim merkūm Abdülcelîl 
Bey dahi sulh-ı mezbûru kabûl ve bedel-i sulh olan meblağ-ı mezbûr on gu-
ruşu mezbûr Mehmed Efendi yedinden tamâmen ahz u kabz ettiğinden sonra 
meblağ-ı mezbûr kırk guruşa müte‘allika da‘vâdan merkūm Mehmed Efendi’nin 
zimmetini ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fî selh-i şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Ebûbekir b. Hüseyin, Ömer b. Osman, 
Mahmud b. İsmail ve gayruhüm.

623 [178b-2] Ayşe bt. Halil’in Hasan b. Selim’den muhâla‘a 
yoluyla boşandığı
Mahmiye-i İstanbul’da Yenikapı kurbunda Hacı Mahmud mahallesi 
sâkinelerinden olup zâtı mahalle-i mezbûre sükkânından Yusuf Çelebi b. Abdul-
lah ve Mehmed Çelebi b. Mustafa nâm kimesneler ta‘rîfleri ile mu‘arrefe olan Ayşe 
bt. Halil nâm hâtun meclis-i şer‘-i hatîr-i lâzımü’t-tevkīrde zevc-i dâhili bâ‘is-i 
hâze’l-kitâb Hasan b. Selim nâm kimesne mahzarında ikrâr-ı tâm ve ta‘bîr ani’l-
merâm edip zevcim mezbûr Hasan zimmetinde mütekarrir ve ma‘kūdun-aleyh 
olan beş yüz akçe mehr-i müeccelim ve nafaka-i iddet-i mu‘ayyene-i ma‘lûmem 
üzerlerine ve me’ûnet-i süknâm dahi kendi üzerime olmak üzre zevcim mezbûr 
Hasan ile muhâla‘a-i sahîha-i şer‘iyye ile muhâla‘a edip ol dahi hul‘-i mezbûru 
kabûl eylediğinden sonra hukūk-ı zevciyyete müte‘allika âmme-i de‘âvîden her 
birimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, İbrahim Çelebi b. Ahmed, Ebûbekir b. 
Hüseyin, Osman Çelebi b. el-Hâc Ömer ve gayruhüm mine’l-hâzırîn.

624 [179a-1] Tatar Mustafa b. Abdurrahman’ın mirası meselesinde 
vârisleri Ömer b. Abdülmecid ile Ümmühâni bt. Sermahfilzâde 
Mehmed’in birbirlerinin zimmetlerini ibrâ ettikleri
Fi’l-asl diyâr-ı Kırım’da medîne-i Bahçesaray kurbunda Gözleve nâm kasaba-
da Hasan Efendi mahallesi sükkânından olup Deryâ-yı Sefîd boğazı’nda Ana-
dolu cânibinde vâki‘ Kal‘a-i Sultâniye’de mütemekkin ve mahrûse-i İstanbul’da 
bi tarîki’l-müsâfere sâkin iken bundan akdem vefât eden Tatar Mustafa Efendi 
b. Abdurrahman’ın verâseti, zevce-i metrûkesi fahrü’l-muhadderât Ümmühâni 
Hâtun bt. Sermahfilzâde Mehmed Efendi ile li ebeveyn halası Huri nâm hâtunun 
sulbî kebîr oğlu ve cihet-i zî-rahmdan vârisi Ömer b. Abdülmecid nâm kimes-
neye münhasıra ve tashîh-i mes’eleleri dört sehimden olup sihâm-ı mezbûreden 
bir sehimi mezbûre Ümmühâni Hâtun’a ve üç sehimi mezbûr Ömer isâbet 
eylediği lede’ş-şer‘i’l-enver sâbit ve mukarrer oldukdan sonra mezbûr Ömer ta-
rafından zikri âtî terekeden hissesini ahz u kabza ve kendiye îsâle ve lâzım ge-
lirse sulh ve ibrâya vekîl olduğu yedinde olan hüccet-i şer‘iyye nâtık olduğu 
üzre mahzar-ı hasm-ı câhid-i câ’i’z-zikrde nehc-i mu‘teber-i mer‘î üzre sâbit 
olan sulbî kebîr oğlu İbrahim Çelebi nâm kimesne meclis-i şer‘-i şerîf-i en-
verde mezbûre Ümmühâni Hâtun tarafından zikri câ’î husûslara vekîl olup 
zâtını ma‘rifet-i şer‘iyye ile ârifân olan İbrahim Efendi b. Sefer ve es-Seyyid 
Halil Çelebi b. İsmail nâm kimesneler şehâdetleriyle şer‘an vekâleti sâbite olan 
el-Hâc Mustafa Efendi b. Ömer mahzarında bi’l-vekâle ikrâr ve takrîr-i kelâm 
edip müteveffâ-yı mezbûrun hîn-i vefâtında yanında mevcûde olup ve mârrü’z-
zikr Gözleve kasabasında ve Kal‘a-i Sultânî’de olan terekesini vekâlet-i mahki-
yem hasebiyle müvekkile-i mezbûre ile beynimizde bi’t-terâzi iktisâm eylediği-
mizde, yanında mevcûde eşyâsından bir sîm akreb sâ‘at ve bir sîm kılıç ve bir 
müsta‘mel yeşil çukaya kaplı köhne samur paçası kürk ve Gözleve kasabasında 
mârrü’z-zikr Hasan Efendi mahallesinde vâki‘ ve müteveffâ-yı mezbûre intimâ’ 
ile tahdîd ve tavsîfden müstağnî ve müştemilât-ı ma‘lûmeyi muhtevî mülk men-
zili ve kasaba-i mezbûre kurbunda vâki‘ lede’l-ahâlî ve’l-cîrân ma‘lûmü’l-hudûd 
içinde [eşcâr-ı] müsmire-i mağrûsesiyle iki dönüm mülk bağı tashîh-i mezbûr 
üzre üç sehim hisse-i şâyi‘ası mukābelesinde babam müvekkil-i mezbûr Ömer 
hissesine ta‘yîn ve tahsîs olunup ve mârrü’z-zikr Kal‘a-i Sultâniyye kurbun-
da vâki‘ lede’l-ahâlî ve’l-cîrân ma‘lûmü’l-hudûd iki dönüm mülk bağ ve yine 
kal‘a-i mezbûrede (  ) nâm râ‘î yedinde olan dört re’s kara sığır öküzü ve iki 
re’s kısrak ve bir re’s Midilli bârgiri ve dört kara sığır ineği ve yine müteveffâ-
yı mezbûrun yanında mevcûd esâs-ı beyt dahi devât-ı ma‘lûmesi müvekkile-i 
mezbûrenin müteveffâ-yı mezbûr zimmetinde mütekarrir ve ma‘kūdun-aleyh 
olan beş yüz esedî guruş mehr-i müeccel-i müsbiti ve müteveffâ-yı mezbûrun 
düyûn-ı müteferrika-i müsbetesine müvekkile-i mezbûre yüzüne ba‘de’l-
hükmi’ş-şer‘î edâ eylediği yüz esedî guruş ve müteveffâ-yı mezbûrun vasiyye-
ti üzre techîz ve tekfîne sarf edip hâlâ ben dahi vekâlet-i mahkiyem hasebiy-
le mücîz olduğum elli esedî guruş ki min haysi’l-mecmû‘ altı yüz elli esedî gu-
ruş hakkı ve bir sehim hisse-i şâyi‘ası mukābelesinde müvekkile-i mezbûrenin 
hissesine ta‘yîn ve tahsîs olunup ve her birimiz vech-i mezkûr üzre iktisâm-ı 
mezbûru ba‘de’l-kabûl eşyâ-i mevcûdeden müvekkilim mezbûr Ömer’e isâbet 
eden sâlifü’z-zikr sâ‘at ve kılıç ve kürkü müvekkile-i mezbûre yedinden ahz u 
kabz ve Gözleve kasabasında zikri mürûr eden menzil ve bağı dahi kabûl eyle-
diğimden sonra tereke-i müteveffâ-yı mezbûrdan kalîl ve kesîr ve celîl ve hakīr 
hukūk-ı ma‘lûme ve mechûleye müte‘allika âmme-i de‘âvî ve mütâlebâtdan 
müvekkile-i mezbûre zimmetini ibrâ-i âm ile ibrâ ve iskāt eyledim ba‘de’l-yevm 
müvekkile-i mezbûrenin hissesine ta‘yîn olunan emlâk-i mezbûre [179b] dahi 
hakkan ve irsen müvekkile-i mezbûrenin müstakilleten mülk-i sarîhi olup ba-
bam müvekkil-i mezbûrun min ba‘d alâkası kalmamışdır dedikde gıbbe’t-
tasdîki’ş-şer‘î vekîl-i mezbûr el-Hâc Mustafa Efendi dahi meclis-i mezbûrda 
vekîl-i mezbûr İbrahim Çelebi mahzarında bi’l-vekâle ikrâr ve takrîr-i kelâm 
edip müvekkile-i mezbûre Ümmühâni Hâtun dahi iktisâm-ı mezbûr üzerine 
hak ve hissesi mukābelesinde ta‘yîn olunan emlâk-i mezbûreyi ba‘de’l-kabûl, ol 
dahi tereke-i mezbûre ve düyûn-ı mezkûreden hukūk-ı ma‘lûme ve mechûleye 
müte‘allika âmme-i de‘âvîden müvekkil-i mezbûr Ömer’in zimmetini ibrâ ve 
iskāt eyledi ba‘de’l-yevm hissesine ta‘yîn olunan emlâk-i mezbûrede müvekkile-
min alâkası kalmayıp müvekkil-i mezbûr Ömer’in hakk-ı sahîhi olmuşdur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min Cemâziyelevvel li sene seb‘a ve semânîn ve elf.
Şuhûdü’l-hâl: Hacı Mustafa b. Hüseyin seroda, Hacı Mustafa b. Abdullah, Ali 
Çelebi b. Şaban, Hasan Çelebi b. Mustafa, Mehmed Beşe b. Yusuf, Mehmed Beşe 
b. Osman, Ali b. Hüseyin ve gayruhüm.

625 [179b-1] Abdurrahman Efendi b. Hasan’ın kiraladığı arsayı 
Hânî Sultan Vakfı’na iadesi
Husûs-ı âti’l-beyânın mahallinde istimâ‘ ve tahrîr için buyruldu-yı şerîf vârid 
olmağın imtisâlen-leh hâssa Mi‘marlardan üstâd Mustafa Halîfe b. Ali ve 
üstâd Receb Halîfe b. Veli ile Abdurrahman Efendi b. Hasan nâm kimesne-
nin mahmiye-i İstanbul’da Debbâğzâde mahallesinde vâki‘ menzilinin hadîka-i 
âti’z-zikri üzerine varılıp, zeyl-i rakīmde isimleri terkīm olunan bî-garaz udûl-i 
müslimîn ve sikāt-ı muvahhidîn mahzarında akd-i meclis-i şer‘-i mübîn olun-
dukda merhûme Hânî Sultan -aleyhi’r-rahmeti ve’l-gufrân- evkāfının bi’l-fi‘l 
mütevellîsi olan umdetü’l-meşâyihi’l-kirâm eş-Şeyh Ali Efendi b. Mustafa nâm 
kimesne meclis-i ma‘kūd-ı mezbûrda, merkūm Abdurrahman Efendi mahza-
rında bi’t-tevliyye takrîr-i da‘vâ ve tasvîr-i müdde‘â edip bir tarafdan merkūm 
Abdurrahman Efendi menzili ve bir tarafdan merhûme-i merkūme Hânî Sul-
tan mu‘allimhânesi ve bir tarafdan ulemâdan bir recüle meşrûta vakıf men-
zil ve bir tarafdan ba‘zan Mehmed Efendi b. Veli Efendi ve ba‘zan Esedî Yusuf 
nâm kimesneler tasarruflarında olan menziller ile mahdûde olan işbu hadîka 
arsası müstagallât-ı evkāf-ı mezbûreden olmayıp, mu‘allimhâne-i mezkûrenin 
merâfıkından iken evkāf-ı mezkûreye mütevellî olanlardan biri bi gayr-ı vech-i 
şer‘î ancak senede üç yüz akçe ücret-i maktû‘a ile merkūm Abdurrahman 
Efendi’ye îcâr eylemeğin, merkūm Abdurrahman Efendi dahi verâsına tah-
ta perde çekip menziline zam ve ilhâk eylemekle mu‘allimhâne-i mezkûrenin 
haylisi bir mikdâr münsed olmuşdur. Merkūm Abdurrahman üzerine suâl 
olunup hadîka-i mezkûre arsasından kasr-ı yedine tenbîh olunması bi’t-tevliyye 
matlûbumdur dedikde gıbbe’s-suâl merkūm Abdurrahman Efendi cevâbında 
kaziyye minvâl-i muharrer üzre olduğunu ikrâr ve lâkin işbu hadîka-i mesfûre 
arsasından ber vech-i mübeyyen mu‘allimhâne-i mezkûrenin merâfıkından 
olup icâre-i maktû‘a-i mezkûre ile taht-ı icâremde olan arsa tûlen ve arzen bi 
hesâb-ı terbî‘î yüz altmış zirâ‘ mikdârıdır deyip bâkīsi evkāf-ı mezkûreden ol-
duğunu inkâr edicek mütevellî-i mezbûrdan hadîka-i mezkûre arsasının bâkīsi 
dahi evkāf-ı mezkûreden olduğuna beyyine taleb olundukda ityânı için istimhâl 
etmeğin mehl-i şer‘î ile imhâl olundukdan sonra mu‘allimhâne-i mezkûrenin 
merâfıkından olup müstagallât-ı evkāf-ı mezbûreden olmayan arsanın îcârı 
sahîh olmamağın alâ mûcebi ikrârihî hadîka-i mahdûde-i [180a] mezkûreden 
mu‘allimhâne-i mezbûre tarafında vâkı‘a bi hesâb-ı mezbûr yüz altmış zirâ‘ ar-
sayı mütevellî-i mezbûr ile merkūm Abdurrahman Efendi muvâcehelerinde 
mimârân-ı mezbûrân ba‘de’l-mesâha ifrâz ve alâmât-ı fâsıla vaz‘ı ile mümtâz 
kıldıklarında icâre-i mezkûrenin adem-i sıhhatine binâen arsa-i müfreze-i 
mezkûreden kasr-ı yedine merkūm Abdurrahman Efendi’ye cânib-i şer‘[den] 
ba‘de’l-hükm ve’t-tenbîh, mâ hüve’l-vâki‘ bi’t-taleb ketb ve imlâ olundu.
Fi’l-evâili şehri Rebî‘ilevvel li sene seb‘a ve semânîn ve elf.
Şuhûdü’l-hâl: Abdurrahman b. Hanefi el-İmâm, Hasan Efendi b. Mehmed 
el-Müezzin, Hamza Efendi b. Mehmed en-Nâzır, Abdullah Efendi b. Mustafa 
el-Kâtib, es-Seyyid İsmail Efendi b. ( ), diğer Şaban Efendi b. Memi, Muslihiddin 
Efendi b. Şaban, İbrahim Çelebi b. Ahmed, Mehmed Çelebi b. Mustafa, Mehmed 
Beşe b. Hasan, Hasan Çelebi b. Bayram el-Muhzır, Hasan Çavuş b. Abdüssettar, 
Şaban b. Hüseyin ve gayruhüm mine’l-hâzırîn.

626 [180a-1] Boyalı ham ipek bükücülerinin sekizden fazla tezgâh 
olmaması gerektiği üzerinde anlaştıkları
Mahmiye-i İstanbul’da olan ham ipek bükücü tâ’ifesinden yamak olup düğme-
lik boyalı ipek bükücü yahudilerin yiğitbaşıları olan Zaharye v. Abraham ve 
ihtiyârlarından Bayram v. Sarya ve Bereket v. David ve David v. İsâ ve Yako v. 
Kemal ve Yasef v. David ve Arslan v. Mosi ve David v. Bereket ve dülger David 
v. Yakud ve Arslan v. Avarya ve Elyas v. Bereket ve İlya v. Yani ve Şebatyakob 
v. Kızati nâm yahudiler meclis-i şer‘-i enverde her biri takrîr-i kelâm ve ta‘bîr 
ani’l-merâm edip kadîmü’l-eyyâmdan beynimizde boyalı ipek bükenlerin sekiz 
destgâh ihdâs etmekle bizim kârımız kesâd verip beynimizde ihtilâle bâ‘is ol-
mağın ba‘de’l-yevm sekizden ziyâde destgâh ihdâs etmeyip ve kadîmden olagel-
mişe muhâlefet etmemek üzre beynimizde kavl ü ittifâk ve ahd [ü] mîsâk ey-
ledik, bu vech üzre takrîrimiz tahr[îr] olunup kıbel-i şer‘den yedimize hüccet 
verilmek matlûbumuzdur dediklerinde işbu vesîka-i enîka hıfzan li’l-makāl 
gıbbe’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed, İbrahim b. Ahmed, Osman Çelebi 
b. Ömer el-Muhzır, Mehmed Ağa kethüdâ-yı muhzırân ve gayruhüm mine’l-
hâzırîn.

627 [180a-2] Osman Beşe b. Halil’in evini Muslu Beşe b. İsmail’e sattığı
Mahmiye-i İstanbul’da Keçeci Pîrî mahallesi sâkinlerinden Osman Beşe b. Halil 
nâm kimesne meclis-i şer‘-i şerîf-i enverde bâ‘is-i hâze’l-kitâb Muslu Beşe b. İs-
mail nâm kimesne mahzarında ikrâr ve takrîr-i kelâm edip akd-i âtî sudûruna 
değin yedimde mülk ve hakkım olup mahalle-i mezbûrede vâki‘ bir tarafdan 
hallâc Mustafa Beşe mülkü ve bir tarafdan Saraylı Hâtun mülkü ve bir tarafdan 
Mehmed Efendi bahçesi ve bir tarafdan tarîk-i âm ile mahdûd bir bâb tahtânî 
oda ve sofa ve sundurmalı ve bir kenîf ve havluyu müştemil menzilimi, cemî‘ 
tevâbi‘ ve levâhıkı ile tarafeynden îcâb ve kabûlü hâvî şurût-ı müfsideden ârî 
bey‘-i bâtt-ı sahîh-i şer‘î ile altmış esedî guruşa mezbûr Muslu Beşe’ye bey‘ ve 
teslîm ol dahi ber vech-i muharrer iştirâ ve kabûl ve tesellüm ettiğinden son-
ra semeni olan meblağ-ı mezbûr altmış esedî guruşu merkūm Muslu Beşe ye-
dinden tamâmen ahz u kabz eyledim ba‘de’l-yevm menzil-i mahdûd-ı mezkûr 
merkūm Muslu Beşe’nin mülk-i müşterâsıdır, keyfe mâ yeşâ’ ve yahtâr mutasar-
rıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene seb‘a ve semânîn ve elf.
Şuhûdü’l-hâl: Mehmed Efendi b. Mustafa el-Müezzin. Hüseyin b. Mehmed, İb-
rahim b. Mehmed, Hüseyin Çelebi b. Hüseyin, Mustafa b. Ahmed, (…), Ahmed 
Çelebi b. Ali, İsmail Çelebi b. Muslu, Hüseyin b. Ahmed.

628 [180b-1] Hacı Abdi’nin terekesinin vârisi olarak ortaya çıkan ve 
dedesinin ismini hatalı vermesi dolayısıyla davası dinlenmeyen 
İbrahim Bey b. Muharrem’in akrabalığını ispatı ve vâris olduğu
Vilâyet-i Anadolu’da Kastamonu sancağında Araç kasabasında hâlâ nâibü’ş-şer‘ 
olan Ahmed Efendi b. Hasan b. Yusuf kıbelinden hat ve hatmi hâvî ve târih-i kitâb 
senesi Cumâdelâhiresi’nin yirmi beşinci günü ile müverrah nakl-i şer‘î vârid 
olup mazmûnu Kastamonu sancağında vâki‘ Araç kazâsına tâbi‘ Sıragömü nâm 
karye sâkinlerinden İbrahim Bey b. Muharrem b. Receb Enver nâm kimesneden 
vech-i âtî üzre da‘vâ-yı sahîha-i şer‘iyye ile mesbûk istişhâd-ı şer‘î sudûrundan 
sonra udûl-i müslimînden ve sikāt-ı muvahhidînden olup karye-i mezbûre 
sükkânından Ahmed Efendi b. Mürsel b. Yusuf ve Hüseyin Bey b. Şaban b. İsmail 
nâm kimesne nakl ve tahvîl için mahall-i cerh ve ta‘dîlde her biri edâ-i şehâdet-i 
şer‘iyye edip fi’l-asl karye-i mezbûre ahâlîsinden olup mahmiye-i İstanbul’da At 
Meydanı kurbunda Sinan Paşa odalarında sâkin iken vefât edip terekesi dayısı 
kızları olup mahrûse-i Galata tevâbi‘inden kasaba-i Tophâne’de Perviz Ağa ma-
hallesinde sâkine Rukiye ve Havvâ nâm hâtunlar yedlerinde mazbûta olduğu 
mesmû‘umuz olan el-Hâc Abdi nâm kimesne ile müsteşhid-i mezbûr İbrahim 
Bey’in babası mezbûr Muharrem li ebeveyn karındaşlar olup babaları ismi Re-
ceb Enver ve dedeleri ismi Ahmed b. Mehmed ve anaları ismi Ayşe ve maskat-ı 
re’sleri mârrü’z-zikr karye-i Sıragömü’dür, müteveffâ-yı mezbûrun verâseti 
usûbet-i nesebiyye cihetinden müsteşhid-i mezbûr İbrahim Bey’e münhasıradır 
gayrı vârisi ve terekesine müstahıkk-ı âhar olduğu ma‘lûmumuz değildir hâlâ 
müsteşhid-i mezbûr için müteveffâ-yı mezbûrun terekesini vâzı‘ateyi’l-yed olan 
mezbûretân Rukiye ve Havvâ’dan ve sâir vâzı‘ü’l-yed olanlardan hakk-ı taleb 
ve ahz vardır biz husûsa bu vech üzre şâhidleriz, şehâdet dahi ederiz deyû her 
biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olduğunu hâvî bulunmağın kitâb-ı mezbûr nâkil-i mezbûr İbrahim 
Bey’in taleb ve da‘vâsı ile meclis-i şer‘de, müteveffâ-yı mezbûrun dayısı kızla-
rı olup zî-rahm cihetinden vâriseleri olmak zu‘mu ile terekesine vâzı‘ateyi’l-yed 
olan mezbûretân Rukiye ve Havvâ muvâcehelerinden feth ve kırâ’at ve istintâk 
olundukda anlar dahi cevâblarında, tereke-i müteveffâ-yı mezbûra ber vech-i 
muharrer vâzı‘ateyi’l-yed olduklarını ikrâr, lâkin kitâb-ı mezbûr hâlâ kasaba-i 
mezbûrede nâibü’ş-şer‘ olan merkūm Ahmed Efendi b. Hüseyin b. Yusuf kıbe-
linden vârid olup zeylinde olan hat ve hatim merkūm Ahmed Efendi’nin hat 
ve hatmi olduğunu inkâr ettiklerinden mâ‘adâ müdde‘î-i mezbûr mukaddemâ 
vech-i muharrer üzre nakl-i şer‘î getirip mahmiye-i mezbûrede kassâm-ı askerî 
olan Yakub Efendi huzûrunda bizim ile mürâfa‘a olup nesebini beyân ettikde, is-
mim İbrahim babam Muharrem ceddim İbrahim deyû mukır olmağla da‘vâsı 
yedinde olan nakline muhâlif ve münâkız olmağın merkūm Yakub Efendi dahi 
müdde‘î-i mezbûru mu‘ârazadan men‘ ve def ‘ etmiş idi dediklerinde gıbbe’s-
suâl müdde‘î-i mezbûr dahi cevâbında mukaddemâ ceddimin ismi İbrahim 
olup ba‘dehu Receb Enver tesmiye olunmağla nakl-i şer‘îde Receb Enver yazı-
lıp takrîrimde galat edip İbrahim demişdim [181a] nakilde yazıldığı üzre ismi 
Receb Enver’dir yedimde olan fetvâ-yı şerîfe mûcebince mücerred Receb En-
ver yerine İbrahim demekle da‘vâm istimâ‘dan kalmaz deyû da‘vâsını tevkīf 
ve hâlâ şeyhülislâm -sellemehü’s-selâm- hallâlü’l-müşkilâti’d-dîniyye keşşâfü’l-
mu‘dilâti’l-yakīniyye sultânü’l-ulemâ’i’l-izâm ve burhânü’l-fuzalâ’i’l-fihâm 
ferîdü’d-dehr vahîdü’l-asr sa‘âdetlü Ali Efendi hazretlerinin imzâ-i şerîfleri 
ile mümzât da‘vâ-yı meşrûhasına mutâbıka bir kıt‘a fetvâ-yı şerîfe ibrâz edip 
mazmûnunda bir belde ahâlîsinden Zeyd’in mesâfe-i sefer-i ba‘îd olan belde-i 
âharı ahâlîsinden ba‘zı kimesneler ile nesebe müte‘allika da‘vâsı olmağla beldesi 
kadısından nakl-i şer‘î alıp ba‘dehu getirip belde-i âharı kadısı Bekir’e verip ne-
sebini beyân ettikde, ismim İbrahim babam Muharrem ceddim Enver’dir deyip 
nakilde Enver yerine Receb yazılmış olmağla Bekir takrîrin nakle mutâbık değil-
dir dedikde Zeyd ceddim ismi mukaddem Enver olup sonra Receb tesmiye olun-
mağla galat edip Enver dedim nakilde yazıldığı üzre ismi Receb diye mücerred 
yerine Enver demekle istimâ‘ olunmakdan kalır mı, el-cevâb kalmaz deyû bu-
yurulmağın müdde‘î-i mezbûrdan kitâb-ı mezkûrun zeylinde olan hat ve hatim 
nâib-i mezbûr Ahmed Efendi’nin hat ve hatmi olduğuna beyyine taleb olunduk-
da kitâb-ı mezkûrun zeylinde isimleri mastûr olup yol şâhidleri olan Bayram 
b. Satılmış ve Ahmed b. Mahmud nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında hâlâ kasaba-i mezbûrede hâlâ nâibü’ş-şer‘ 
olan Ahmed Efendi b. Hasan b. Yusuf kitâb-ı mezkûru bizim üzerimizde kırâ’at 
edip bizim huzûrumuzda imzâ ve mühürleyip hat ve hatmine bizi işhâd eyle-
di biz kitâb-ı mezkûrun zeylinde olan hat ve hatim hâlâ kasaba-i mezbûrede 
nâibü’ş-şer‘ olan Ahmed Efendi b. Hasan b. Yusuf ’un hat ve hatmi olduğuna 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerinde 
ba‘de’t-ta‘dîl ve’t-tezkiyye şehâdetleri makbûle olmağın mûcebince vech-i mu-
harrer üzre makbûzları olan tereke-i müteveffâ-yı mezbûrun müdde‘î-i mezbûr 
İbrahim Bey’e teslîme mezbûretân Rukiye ve Havvâ’ya tenbîh olunmağın mâ 
vaka‘a bi’t-taleb ketb olundu.
Fi’l-yevmi’s-sânî aşer min Şabâni’l-mu‘azzam li sene sitte ve semânîn ve elf.
Şuhûdü’l-hâl: Umdetü erbâbü’t-tahrîr ve’l-kalem Abdülkerim Efendi tezkire-i 
ûlâ, kıdvetü ashâbü’t-tastîr ve’r-rakam Murad Efendi tezkire-i sâniye, çavuşbaşı 
kāimmakāmı olan umdetü’l-emâsil Ahmed Ağa, Hâlâ muhzır ağa kāimmakāmı 
olan kıdvetü’l-emâsil ve’l-akrân Kasım Ağa, el-Hâc Kemaleddin b. Müyesser, 
fahrü’l-akrân muhzırbaşı Receb Ağa ve gayruhüm.

629 [181a-1] Seyyid Veli’nin terk ettiği karısı Fâtıma ile oğlu Mustafa 
ve câriyesi Mülâyim’e nafaka takdiri
Mahmiye-i İstanbul’da Ali Paşa-yı Atîk mahallesi sâkinlerinden es-Seyyid Veli 
b. (  ) nâm kimesne zevcesi Fâtıma bt. (  ) nâm hâtun-ı mezbûreden makbûle 
mahnûn[u] meflûc sulbî oğlu es-Seyyid Mustafa’yı ve Mülâyim nâm câriyesini 
bilâ-nafaka bırakıp âhar diyâra gidip, nafaka cinsinden bir nesne irsâl etmeyip 
ve nafakaya kemâl-i ihtiyâcları olduğu lede’ş-şer‘i’ş-şerîf müstahık ve mutazar-
rır olmağın mezbûre Fâtıma’nın talebi [181b] ile es-Seyyid Veli üzerine hâkim-i 
muvakki‘-i a‘le’l-kitâb tûbâ-leh hüsnü me’âb -refa‘a kadruhû’l-mevlâ’l-vehhâb- 
hazretleri mezbûre Fâtıma [ve] es-Seyyid Mustafa[’nın] her biri için yevmî 
beş akçe ve mezbûre Mülâyim için yevmî üç akçe farz ve takdîr edip meblağ-ı 
mezbûr cem‘an on üç akçeyi kendi nefsine ve oğlu mezbûrun ve merkūme 
Mülâyim’in nafaka ve kisvelerine sarfa ve vakt-i zarûretde istidâneye ve lede’z-
zafer gāib-i mezbûr üzerine rücû‘a merkūme Fâtıma’ya izn-i sahîh-i şer‘î ile izin 
vermeğin, mâ vaka‘a bi’t-taleb ketb olundu.
Fî gurreti Cemâziyelevvel li sene seb‘a ve semânîn ve elf.
Şuhûdü’l-hâl: Osman b. Ahmed, Hasan b. Ramazan, İbrahim Çelebi b. Mehmed, 
Mehmed b. Mustafa, Ali b. Şaban ve gayruhüm.

630 [181b-1] Gülbûy bt. Hüseyin’in evini oğlu Mehmed Ağa’ya sattığı
Mahmiye-i İstanbul’da Mi‘mar Sinan mahallesinde sâkine Gülbûy Hâtun bt. Hü-
seyin nâm hâtun li ebeveyn karındaşı ve tarafından bey‘-i âti’l-beyâna ikrâreten 
vekîl olup zât-ı mezbûreyi ma‘rifet-i şer‘iyye ile ârifân olan Ali Ağa b. el-Hâc 
Mehmed ve Mustafa Ağa b. Mehmed nâm kimesne şehâdetleri ile şer‘an vekâleti 
sâbite olan Hasan Ağa b. Hüseyin mahfil-i şer‘de, kendinin sulbî oğlu işbu 
râfi‘ü’l-kitâb Mehmed Ağa nâm kimesne mahzarında ikrâr ve takrîr-i kelâm 
edip müvekkile-i mezbûre akd-i âtî sudûruna değin silk-i mülkünde münselik 
olup mahalle-i mezbûrede vâki‘ bir tarafdan el-Hâc İbrahim mülkü ve bir ta-
rafdan Derviş Odabaşı nâm kimesne mülkü ve bir tarafdan ba‘zan hallâc Sefer 
ve ba‘zan Yusuf Paşa mülkleri ve taraf-ı râbi‘den tarîk-i âma müntehî fevkānî 
yedi bâb oda ve bir bâb sofa ve bir kenîfi ve tahtânî bir matbah ve bir bi’r-i mâ 
ve havluyu ve cüneyneyi müştemil mülk menzilini, tarafeynden îcâb ve kabûlü 
hâvî bey‘-i bâtt-ı sahîh-i şer‘î ile karındaşı oğlu mezbûr Mehmed Ağa’ya altı yüz 
elli esedî guruşa bey‘ ve teslîm eylediğinde ol dahi ba‘de’l-ibtiyâ‘ ve’t-tesellüm 
semeni olan meblağ-ı mezkûr altı yüz elli esedî guruşu yedinden tamâ[men] 
ahz u kabz eyledi ba‘de’l-yevm menzil-i mahdûd-ı mezbûr Mehmed Ağa’nın 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fî selh-i şehri Rebî‘ilâhir li sene seb‘a ve semânîn ve elf.
Şuhûdü’l-hâl: Abdüllatîf Efendi b. Mehmed el-İmâm, Mehmed b. Abdüllatîf, 
el-Hâc Mehmed b. Ali, Mehmed Efendi b. Mehmed, Hasan Çelebi b. Hurrem, 
Mustafa Çelebi b. Mehmed, Seyyid Hüseyin b. Mehmed, İslâm Beşe b. Abdul-
lah ve gayruhüm.







631 [181b-2] Emine bt. Muslu’nun boşandığı kocası Kasım b. Haydar’ın 
zimmetini ibrâ ettiğinin sabit olduğu
Mahmiye-i İstanbul’da Çakır Ağa mahallesinde sâkine Emine bt. Muslu nâm 
hâtun meclis-i şer‘-i hatîr-i lâzımü’t-tevkīrde zevc-i mutallıkı işbu sâhibü’l-kitâb 
Kasım b. Haydar nâm kimesne mahzarında üzerine da‘vâ ve takrîr-i kelâm edip 
mezbûr Kasım zevcim olup târih-i kitâbdan üç sene mukaddem beni bâyinen 
tatlîk etmekle zimmetinde mütekarrir ve ma‘kūdun-aleyh olan mehr-i müecce-
lim dört yüz akçe ile zevciyyet beynimizde kāim iken, bi tarîki’l-emâne yedine 
def ‘ ve teslîm eylediğim bir tek altın bilezik ve bir tek incili altın küpe ve bir bütün 
kemer sîm kuşak ve bir al dârâyî zıbın ve bir süt mâîsi münakkaş kemha kaftanı-
mın suâl olunup merkūm Kasım’dan alıverilmesi matlûbumdur dedikde gıbbe’s-
suâl mezbûr Kasım cevâbında müdde‘iye-i mezbûrenin eşyâ-i mezkûresini ber 
vech-i muharrer ahz u kabz eylediğimden mâ‘adâ târih-i kitâbdan üç sene mu-
kaddem müdde‘iye-i mezbûreyi ber vech-i muharrer tatlîk ettiğimde mehr-i mü-
ecceli olan meblağ-ı mezbûr dört yüz akçeyi müdde‘iye-i mezbûreye tamâmen 
edâ ve teslîm [182a] ol dahi yedimden ahz u kabz ettiğinden sonra hukūk-ı zev-
ciyyete ve gayra müte‘allika âmme-i de‘âvî ve mütâlebâtdan zimmetim ibrâ-i 
âmm-ı kātı‘ü’n-nizâ‘ ile ibrâ ve iskāt etmiş idi deyû def ‘le mukābele edicek 
isre’l-istintâk ve akībe’l-inkâr, evvelâ mezbûr Kasım’dan def ‘-i mezbûrunu mü-
beyyine beyyine taleb olundukda udûl-i müslimînden olup mahalle-i mezbûre 
imâmı olan Yahya Efendi b. Mehmed ve Ebûbekir b. Ahmed nâm kimesneler 
li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
merkūm Kasım zevcesi mezbûre Emine’yi târih-i kitâbdan üç sene mukad-
dem tatlîk ettikde, zimmetinde mütekarrir ve ma‘kūdun-aleyh mehr-i müecceli 
olan meblağ-ı mezbûr dört yüz akçeyi merkūmeye bizim huzûrumuzda edâ ve 
teslîm mezbûre Emine dahi tamâmen ahz u kabz edip sâir hukūk-ı zevciyyete 
ve gayra müte‘allika cemî‘ de‘âvî ve mütâlebâtdan merkūm Kasım’ın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt etmiş idi biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerinde 
ba‘de’t-ta‘dîl ve’t-tezkiyye şehâdetleri hayyiz-i kabûlde vâkı‘a olmağın mûcebiyle 
müdde‘iye-i mezbûre Emine Hâtun ber vech-i muharrer bî-vech mu‘ârazadan 
men‘ olunup mâ hüve’l-vâki‘ bi’t-taleb ketb olundu.
Fî gurreti Cemâziyelevvel li sene seb‘a ve semânîn ve elf.
Şuhûdü’l-hâl: Ahmed Çelebi b. İbrahim an mahalleti mezbûre, Hüseyin b. Ab-
dullah an mahalleti mezbûre, Mehmed Çelebi b. Ali der mahalle-i mezbûre, Se-
fer b. İslâm, İbrahim Çelebi b. Ahmed, Ebûbekir b. Hüseyin.







632 [182a-1] Gürcü asıllı Hasan b. Abdullah’ın hür olmadığının tescili
İşbu orta boylu açık kaşlı ala gözlü Gürciyyü’l-asl rıkk-ı sâbıkını mu‘terif Ha-
san b. Abdullah meclis-i şer‘-i şerîfde rakīk olmak üzre kendiye vâzı‘ü’l-yed 
olan el-Hâc Hasan b. el-Hâc Osman nâm kimesne tarafından husûs-ı âti’l-
beyâna vekîl olduğu Derviş b. el-Hâc Ömer ve Mehmed b. el-Hâc Ahmed nâm 
kimesneler şehâdetleri ile şer‘an sâbit olan Mustafa Beşe b. Hüseyin nâm ki-
mesne mahzarında üzerine da‘vâ ve takrîr-i kelâm edip târih-i kitâbdan dört 
buçuk sene mukaddem işbu hâzır bi’l-meclis Mehmed b. İsmail nâm kimes-
ne yedinde mülkü olduğum hâlde beni yirmi bin akçe kitâbete kat‘ edip ben 
dahi kitâbet-i mezbûreyi kabûl ettiğimden sonra meblağ-ı mezbûr on beş bin 
akçesini mezbûr Mehmed’e teslîm ol dahi ahz u kabz edip beş bin akçesini 
dahi teslîm üzre olup yeden hâlen ve rıkkıyyete mâlen hür olmuşken, mezbûr 
Mehmed beni rakīk olmak üzre müvekkil-i mezbûr el-Hâc Hasan b. el-Hâc 
Osman’a altmış esedî guruş semen-i makbûza bi gayri hakkın bey‘ ve teslîm 
ol dahi iştirâ ve tesellüm edip rakīk olmak üzre bi gayri hakkın vaz‘-ı yed eder 
hâlâ vekîl-i mezbûra suâl olunup ihkāk-ı hak olunmak matlûbumdur dedik-
de gıbbe’s-suâl vekîl-i mezbûr cevâbında mevsûf-ı mezbûru sâbıkan mâliki 
olan merkūm Mehmed on beş bin akçe kitâbete kat‘ edip ol dahi kitâbet-i 
mezbûreyi ba‘de’l-kabûl meblağ-ı mezbûrdan ancak altı guruş mezbûr 
Mehmed[’e] teslîm edip bâkīsini edâ ve teslîmden âciz olup kendiye vâsıl olı-
cak malı dahi olmayıp, kitâbet-i mezbûreyi feshe râgıb olmağla mezbûr Meh-
med dahi kitâbet-i mezbûreyi fesh edip mevsûf [u] mezbûr rıkka avd etti-
ğimden sonra merkūm Mehmed mevsûf [u mezbûru] bey‘ ve teslîm ol dahi 
iştirâ ve kabz etmekle mülk-i müşterâsı olmağla vaz‘-ı yed eder deyû def ‘le 
mukābele edicek gıbbe’l-istintâk ve’l-inkâr vekîl-i mezbûrdan def ‘-i mezbûru 
mübeyyine beyyine taleb olundukda mahmiye-i İstanbul’da Haydar Paşa ma-
hallesi sâkinlerinden Mustafa b. Mustafa ve Kumkapı dâhilinde Nişâncı Paşa-
yı Atîk [182b] mahallesinde sâkin Ali b. Mehmed nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka mezbûr 
Mehmed müdde‘î-i mezbûr Hasan’ı on beş bin akçe kitâbete kat‘ edip mezbûr 
Hasan dahi kitâbet-i mezbûreyi kabûl ettiğinden sonra bedel-i kitâbet olan 
meblağ-ı mezbûr on beş bin akçeden ancak altı guruş mezbûr Mehmed[’e] edâ 
ve teslîm edip bâkīsini edâdan âciz olup kendiye vâsıl olıcak malı dahi olma-
yıp, bizim huzûrumuzda kitâbet-i mezbûreyi feshe râgıb olup mezbûr Meh-
med dahi kitâbet-i mezbûreyi fesh edip mevsûf-ı mezbûr rıkka avd etmiş idi 
biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebince müdde‘î-i mezbûr ber vech-i muharrer mu‘ârazadan men‘ 
olunup mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mumcu el-Hâc İbrahim b. el-Hâc Yusuf, Ali b. Sefer, Mehmed b. 
Abdullah, İbrahim b. Mehmed, Mehmed b. Abdullah ve gayruhüm.

633 [182b-1] Aydın Bey’in ölümünden sonra vârislerine intikal 
eden kölesi Yusuf b. Abdullah’ın “kitabet” sonucu hürriyetini 
kazandığının tesbiti
Mahmiye-i İstanbul’da Karaman hamamı’nda dellâl olan rıkk-ı sâbıkını mu‘terif 
olan bâ‘is-i hâze’l-kitâb kara kaşlı kara gözlü orta boylu Efrenciyyü’l-asl Yusuf 
b. Abdullah nâm kimesne meclis-i şer‘-i şerîfde Hüseyin b. Aydın nâm kimes-
ne mahzarında takrîr-i da‘vâ ve tasvîr-i müdde‘â edip ben mukaddemâ mezbûr 
Hüseyin’in babası olup vilâyet-i Rumeli’nde İskarya kazâsında Osya nâm kar-
ye ahâlîsinden iken vefât edip verâseti zevce-i metrûkesi Ünzile bt. Ahmed nâm 
hâtun ile sulbiye kebîre kızı Halime’ye ve sulbî kebîr oğlu mezbûr Hüseyin’e 
münhasıra olan merkūm Aydın Bey’in abd-ı memlûkü olup mezbûr Aydın Bey 
vefât ettikde irsen veresesi mezbûrûn Hüseyin ve Ünzile ve Halime’ye intikāl ey-
ledikden sonra mezbûr Hüseyin târih-i kitâbdan sekiz sene mukaddem kendi 
tarafından asâleten ve mezbûretân Ünzile ve Halime taraflarından vekâleten elli 
kıt‘a esedî guruşa beni kitâbete kat‘ eylemeğin, bedel-i kitâbetim olan meblağ-ı 
mezbûru mezbûr Hüseyin’e tamâmen edâ edip târih-i mezkûrdan beri hür ol-
muş iken merkūm Hüseyin tereke-i müteveffâ-yı mezbûrdan olup rakīk olmak 
üzre bi gayri hakkın bana vaz‘-ı yed eder suâl olunup üzerimden yed-i mub-
tılası kasr ve izâle ve sebîlim tahliyye olunmak matlûbumdur dedikde gıbbe’s-
suâl ve’l-inkâr mevsûf-ı mezbûr Yusuf ’dan müdde‘âsını mübeyyine beyyine ta-
leb olundukda udûl-i ahrârdan olup mahmiye-i mezbûrede Karaman sûkunda 
turşucu olan Halil b. Mehmed ile hamam-ı mezbûrda dellâl olan Süleyman b. 
Mahmud, Mustafa b. Osman ve Ömer b. Ahmed ve Ali b. Bostan ve Şâhin b. Ali 
ve Ali b. Mehmed nâm kimesneler li ecli’ş-şehâde meclis-i şer‘a hâzırûn olup 
istişhâd olunduklarında fi’l-hakīka mezbûr Hüseyin müdde‘î-i mezbûru târih-i 
mezbûrda bizim huzûrumuzda ber vech-i mübeyyen kendi tarafından asâleten 
ve mezbûretân Ünzile ve Halime taraflarından husûsü’l-beyâna nehc-i şer‘î 
ve tarîk-i mer‘î üzre sâbitü’l-vekâle vekîl olmağla vekâleten mevsûf-ı mezbûr 
Yusuf ’u elli kıt‘a esedî guruşa kitâbete kat‘ edip ol dahi kitâbeti kabûl ve meblağ-ı 
mezbûr elli guruşu bizim huzûrumuzda asâleten ve vekâleten mevsûf-ı merkūm 
Yusuf yedinden tamâmen ahz u kabz etmeğin mevsûf-ı merkūm Yusuf târih-i 
mezbûrdan beri sâir ahrâr-ı asliyyîn gibi hür olmuşdur, mezbûr Hüseyin’in yed-i 
mubtılasının mezbûr Yusuf üzerinden kasr ve izâle olunup sebîli tahliyye olun-
mak lâzım ve vâcibdir biz bu husûsa bu vech üzre şâhidleriz [183a] şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şuhûd-ı mezbûrûnun keyfiyyet-i hâllerini suâl için savb-ı şer‘-i şerîfden irsâl olu-
nan Mevlânâ Mustafa b. Abdülaziz evvelâ zikr olunan Karaman hamamı’na va-
rıp ahâlîsinden Mustafa Beşe b. Receb ve Hasan Beşe b. Şaban ve Hüseyin b. 
Mehmed ve Ali Beşe b. Koçi ve Hüseyin Beşe b. Mustafa nâm kimesnelerden 
şuhûd-ı mezbûrdan Süleyman b. Mehmed ve Mustafa b. Osman ve Ömer b. Ah-
med ve Ali b. Sinan ve Şâhin b. Ali ve Ali b. Mehmed’in keyfiyyet-i hâllerini suâl 
edip ve sâniyen Karaman-ı mezbûr kurbunda Hoca Hayreddin mahallesine va-
rıp ahâlîsinden Ahmed Ağa b. Mehmed ve Müezzinbaşı Mehmed Çelebi b. Meh-
med ve Ahmed Çelebi b. Mehmed ve Ahmed Beşe b. İsmail ve kayyım Ahmed 
Çelebi b. Mehmed nâm kimesnelerden şâhid-i mezbûr Şeyh Halil’in keyfiyyet-i 
hâlini suâl eyledikde her biri şuhûd-ı mezbûrûn için adl ve makbûlü’ş-şehâde ol-
duklarını haber verdiklerini Mevlânâ-ı mezbûr mahallinde tahrîr ve ma‘an ba‘s 
olunan Veli Beşe b. Halil ile meclis-i şer‘a gelip alâ vukū‘ihi inhâ ve takrîr etmek-
le sırren ve alenen ta‘dîl ve tezkiyye olunduklarından sonra şehâdetleri makbûle 
olmağın mûcebince mevsûf-ı mezbûrun hürriyetine ba‘de’l-hükm ve’l-kazâ yed-i 
mubtılasının kasr ve izâlesine müdde‘î-i mezbûra tenbîh olunup ve sebîli tahliy-
ye olunmağın mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Hasan Çelebi b. Ahmed, Hasan Çele-
bi b. İbrahim, el-Hâc Osman b. Ömer, Mehmed b. Mehmed, Hüseyin b. Receb.

634 [183a-1] Akıl hastalığı belli olan Kiryaki bt. Bazar’ın nafakası için 
vasîsi tarafından evinin satışına izin verilmesi talebi
Mahmiye-i İstanbul’da Mirahor mahallesi sâkinelerinden olup cünûn-ı mut-
bık ile mecnûne olan Kiryaki bt. Bazar nâm Nasrâniyye’nin tesviye-i umûruna 
kıbel-i şer‘den mansûb vasîsi olan râfi‘-i hâze’l-kitâb Ligori v. Setrati nâm zimmî 
meclis-i şer‘-i şerîfde takrîr-i kelâm ve ta‘bîr ani’l-merâm edip hâlâ vasîsi ol-
duğum mecnûne-i merkūmenin nafakaya eşedd-i ihtiyâcı olup ve mahalle-i 
mezbûrede vâki‘ bir tarafdan Kostanta nâm zimmî mülkü ve bir tarafdan Abdul-
lah Çelebi nâm kimesne mülkü ve bir tarafdan ( ) Ermeni mülkü ve bir tarafdan 
tarîk-i âm ile mahdûd büyût-ı adîdeyi müştemil menzilinden mâ‘adâ ism-i mâl 
ıtlâk olunur bir nesnesi olmamağla semeninden mecnûne-i mezbûreye kadr-i 
ma‘rûf infâk için menzil-i mezbûru semen-i misli ile âhara bey‘a taraf-ı şer‘-i 
şerîfden bana izin verilmek matlûbumdur dedikde kaziyye minvâl-i muharrer 
üzre olduğu zeyl-i kitâbda isimleri mastûr olanların ihbârlarıyla müte‘ayyin ol-
mağın vasîsi mezbûr Ligori’ye taraf-ı şer‘den ber vech-i muharrer izin verilme-
ğin, mâ hüve’l-vâki‘ bi’t-taleb ketb olundu.
Fî selh-i şehri Rebî‘ilâhir li sene seb‘a ve semânîn ve elf.
Şuhûdü’l-hâl: İsmail b. Mehmed el-Müezzin, Ali Efendi b. Veli el-İmâm, İbra-
him Çelebi b. Mehmed, Osman b. Ömer, Şole v. Preşkova, İmre v. İstol, Kostanta 
v. Yorgi, Yani v. Yorgi, Andriye v. Manol, Keriderişko? v. Mersiyodel?.

635 [183b-1] Belkıs bt. Abdullah’ın Mehmed Çavuş Vakfı’na bey‘ 
bi’l-istiğlâl yoluyla sattığı menzilinin borcunu ödemesi üzerine 
kendisine iadesi
Mahmiye-i İstanbul’da merhûm İncekara demekle ma‘rûf Mehmed Çavuş 
nâm sâhibü’l-hayrın nukūd-ı mevkūfesine bi’l-fi‘l mütevellî olan fahrü’s-sâdât 
es-Seyyid Mehmed Efendi b. Yusuf meclis-i şer‘-i şerîf-i Nebevî’de mahmiye-i 
mezbûrede Yenibahçe kurbunda Karabaş mahallesinde sâkine Belkıs bt. Ab-
dullah nâm hâtun zâtını ma‘rifet-i şer‘iyye ile ârifân zevci Hüseyin b. İbra-
him ve mahalle-i mezbûre sâkinlerinden Müezzin Mehmed Halîfe b. Mustafa 
ta‘rîfleriyle mu‘arrefe oldukdan sonra mezbûre Belkıs mahzarında bi’t-tevliyye 
ikrâr ve takrîr-i kelâm edip târih-i kitâbdan otuz beş gün mukaddem mezbûre 
Belkıs silk-i mülkünde münselik olup mahalle-i mezbûrede vâki‘ bir tarafdan 
İsmail Efendi mülkü ve bir tarafdan Ayşe Hâtun vakfı olan menzil ve bir taraf-
dan zevci mezbûr Hüseyin Beşe menzili ve taraf-ı râbi‘den tarîk-i âma müntehî 
fevkānî iki bâb oda ve bir sofayı ve tahta bendi ve tahtında bir bi’r-i mâyı ve zât-ı 
eşcâr-ı müsmire ve gayr-ı müsmire bahçeyi müştemil mülk menzilini bana bi 
tarîki’l-istiğlâl yüz kıt‘a esedî guruşa bey‘ ben dahi mâl-ı vakf-ı mezbûr ile iştirâ 
ve def ‘-i semen-i mezkûr eylediğimden sonra yine menzil-i mezbûru ba‘de’t-
tahliyyeti’ş-şer‘iyye ve’t-tekābuzi’l-mer‘î târih-i mezbûrdan bir sene tamâmına 
değin mezbûre Belkıs’a on beş esedî guruşa îcâr ve teslîm ol dahi vech-i muhar-
rer üzre istîcâr ve tesellüm ve kabûl eylemişdi hâlâ meblağ-ı mezbûr yüz esedî 
guruş ile menzil-i mezbûrun otuz beş günde güzeşte-i icâresi olan yüz yetmiş 
beş akçeyi mezbûre Belkıs yedinden tamâmen ahz u kabz ve menzil-i mezbûru 
istiğlâliyyetden fek ve mezbûre Belkıs’a teslîm eyledim ba‘de’l-yevm asl-ı mâl-ı 
vakf-ı mezbûr yüz esedî guruşdan ve icâre-i mezkûreden mezbûre Belkıs zim-
metinde bir akçe ve bir habbe bâkī kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis min Cemâziyelevvel li sene seb‘a ve semânîn ba‘de’l-elf.
Şuhûdü’l-hâl: Ahmed Efendi b. Mustafa, Mustafa Efendi b. Hasan, Mehmed 
Ağa b. Yusuf, Kadri Çelebi b. Mustafa, Mehmed Çelebi b. Ahmed, Mehmed 
Çelebi b. Ahmed Kapıcızâde, Selim b. Âdem, Abdullah el-Müezzin ve gayru-
hüm.







636 [183b-2] Fâtıma bt. Abdullah’ın eşya davasında damadı 
Mehmed Çelebi b. İbrahim ile sulh olduğu
Mahmiye-i İstanbul’da Davud Paşa mahallesi sâkinelerinden Fâtıma bt. Abdul-
lah nâm hâtun meclis-i şer‘-i şerîfde dâmâdı bâ‘is-i hâze’l-kitâb Mehmed Çe-
lebi b. İbrahim nâm kimesne mahzarında ikrâr ve takrîr-i kelâm edip târih-i 
kitâbdan bir sene mukaddem mezbûr Mehmed Çelebi bi gayri hakkın bir sîm 
kuşak ve üç ayaklı bir çift altın küpe ve bir kebîr tepsi ve bir tencere ve bir 
Selânik yan keçesi ve beş sahan ve bir çift münakkaş yastığı ahz u kabz etmek-
le bundan akdem eşyâ-i mezkûreyi mezbûr Mehmed Çelebi’den da‘vâ ve taleb 
eylediğimde, ol dahi inkâr etmekle beynimizde nizâ‘-ı küllî vukū‘undan son-
ra muslihûn tavassut edip mezbûr Mehmed Çelebi ile beynimizde iki yüz akçe 
üzerine inşâ-i akd-i sulh ettiklerinde ben dahi sulh-ı mezbûru kabûl ve bedel-i 
sulh olan meblağ-ı mezbûr iki yüz akçeyi mezbûr Mehmed Çelebi yedinden 
tamâmen ve kemâlen ahz u kabz ettiğimden, husûs-ı mezkûre müte‘allika 
da‘vâdan mezbûr Mehmed Çelebi’nin zimmeti ibrâ ve iskāt edip ol dahi bedel-i 
sulh-ı mezbûre müte‘allika da‘vâdan benim zimmetimi ibrâ ve iskāt eyledi de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.

[184a] Fî gurreti Cemâziyelevvel li sene seb‘a ve semânîn ve elf.
Şuhûdü’l-hâl: Es-Seyyid Süleyman bin es-Seyyid Ali, Mehmed Çelebi b. Musta-
fa, İsmail Çelebi b. Mehmed, İbrahim Çelebi [b.] Mustafa, İbrahim Çelebi b. Ah-
med, İbrahim b. ( ), Mustafa b. Ali ve gayruhüm mine’l-hâzırîn.

637 [184a-1] Safiye bt. Abdullah’ın Kadıköy Osman Ağa Camii Vakfı’na 
ait odayı haksız yere zabtetmediğinin anlaşıldığı
Mahmiye-i İstanbul’da Ayasofya-i kebîr câmi‘-i şerîfi kurbunda vâki‘ odalarda 
sâkin olup merhûm Osman nâm sâhibü’l-hayrın mahrûse-i Üsküdar’a tâbi‘ Ka-
dıköyü nâm karyede vâki‘ câmi‘-i şerîfi vakfının câbisi olan Hasan b. Ömer nâm 
kimesne meclis-i şer‘-i şerîfde vakf-ı mezbûra hâlâ mütevellî olan Hüseyin Ağa 
b. Kenan nâm kimesne ile vakf-ı mezbûrdan olup mahmiye-i mezbûrede Emir 
Buhârî mahallesinde vâki‘ iki tarafdan vakf-ı mezbûrdan olan odalar ve bir ta-
rafdan Medîne-i Münevvere vakfı ve bir tarafdan tarîk-i âm ile mahdûd bir bâb 
müte’ehhil odasına vâzı‘atü’l-yed olduğu mütehakkik olan bâ‘isetü hâze’l-kitâb 
Safiye bt. Abdullah nâm hâtun mahzarlarında üzerlerine da‘vâ ve takrîr-i kelâm 
edip mezbûre Safiye’nin zevci olup oda-i mezkûreye icâre-i mu‘accele ve yevmî 
iki akçe icâre-i müeccele ile mutasarrıf olan Mustafa b. Abdullah nâm kimesne 
bin seksen dört senesi Recebi’nde fevt olmağla oda-i mezkûre intikāl-i âdî ile 
evlâd-ı sıgārı Ahmed ve Mehmed ve Sâlih ve Ayşe’ye intikāl edip ba‘dehu sıgār-ı 
mezbûrûn dahi müte‘âkiben fevt olmağla oda-i mezkûre vakf-ı mezbûre âid ol-
mağla vakf-ı mezbûra mütevellî iken vefât eden Hasan nâm kimesne hayâtında 
bin seksen beş senesi Zilka‘desi gurresinde sekiz bin akçe icâre-i mu‘accele ve 
yevmî bir akçe icâre-i müeccele ile oda-i mezkûreyi bana îcâr, ben dahi istîcâr 
edip mütevellî-i mezbûr Hasan yedime temessük dahi verip oda-i mezkûre taht-ı 
tasarrufumda olmuş iken, hâlâ mezbûre Safiye oda-i mezkûreye bi gayr-ı vech 
vaz‘-ı yed edip hâlâ mezbûre Safiye’ye suâl olunup oda-i mezkûreden kasr-ı yed 
edip bana teslîme tenbîh olunmak matlûbumdur dedikde gıbbe’s-suâl mezbûre 
Safiye cevâbında mütevellî-i mezbûr Hasan müte‘âkiben vefât eden sıgār-ı 
mezbûrûn Ahmed ve Mehmed ve Ayşe’nin oda-i mezkûreden hisselerini bin 
seksen dört senesi Recebi gurresinde dört bin akçe icâre-i mu‘accele ile mezbûr 
Sâlih’in hissesi bin seksen beş senesi Muharrem gurresinde üç bin akçe icâre-i 
mu‘accele ile bana îcâr ve teslîm ben dahi vech-i muharrer üzre istîcâr ve tesel-
lüm ve mu‘accele-i mezbûre cem‘an yedi bin akçeyi mütevellî-i mezbûr Hasan’a 
teslîm ol dahi vakf-ı mezbûr için kabz ve tesellüm edip oda-i mezkûrenin cüm-
lesi benim taht-ı tasarrufumda olup hattâ mütevellî-i mezbûr Hasan yedime 
mazmûnları min külli’l-vücûh takrîr-i meşrûhuna muvâfık iki temessük dahi 
vermişdi biri bin seksen dört Recebi gurresiyle müverrah ve biri bin seksen beş 
senesi Muharrem gurresiyle müverrah ve mütevellî-i mezbûr [184b] Hasan’ın 
hat ve hatmini hâvî iki kıt‘a temessük ibrâz edip müdde‘î-i mezbûr Hasan’a suâl 
olundukda ol dahi zikr olunan iki kıt‘a temessükün mazmûnlarını ikrâr ve i‘tirâf 
etmeğin mûcebince müdde‘î-i mezbûr Hasan ber vech-i muharrer mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene seb‘a ve semânîn ve elf.
Şuhûdü’l-hâl: Mehmed b. Sunullah el-Mübâşir, Hüseyin b. Abdullah, İmâm 
Mustafa Efendi b. el-Hâc Ahmed, Ahmed Çelebi b. Halil, Abdullah b. Ahmed ve 
gayruhüm.

638 [184b-1] Hüseyin b. İbrahim ve eşi Belkıs bt. Abdullah’ın Karabaş 
mahallesindeki evlerini İsmail Efendi b. Mehmed’e sattıkları
Mahmiye-i İstanbul’da Yenibahçe kurbunda Karabaş mahallesi sâkinlerinden 
Hüseyin b. İbrahim nâm kimesne ile zevce olup zâtı ma‘rifet-i şer‘iyye ile ârifân 
mahalle-i mezbûre imâmı Hasan Efendi b. Mustafa ve Abdullah Halîfe b. Ra-
mazan nâm kimesneler ta‘rîfleri ile mua‘rrefe olan Belkıs bt. Abdullah nâm 
hâtun meclis-i şer‘-i şerîfde mahalle-i mezbûrda sâkine olup Dergâh-ı âlî ye-
niçerileri halîfelerinden baş halîfe olan umdetü erbâbü’t-tahrîr ve’l-kalem 
zübdetü ashâbü’t-takrîr ve’r-rakam bâ‘is-i hâze’l-kitâb İsmail Efendi b. Meh-
med tarafından husûs-ı âti’l-beyâna vekîl olduğu mu‘arrifân-ı mezbûrân 
Hasan Efendi ve Abdullah Halîfe şehâdetleri ile sâbit olan Ahmed Efendi b. 
Ali nâm kimesne mahzarında her biri ikrâr ve takrîr-i kelâm edip akd-i âti’z-
zikrin sudûruna değin ale’l-iştirâki’s-seviy silk-i mülkümüzden münselik olup 
mahalle-i mezbûrede vâki‘ iki tarafdan müşterî-i mezbûr İsmail Efendi mül-
kü ve bir tarafından Ayşe Hâtun vakfı ve bir tarafdan tarîk-i âm ile mahdûd 
dört bâb fevkānî oda ve dehliz ve kenîf ve tahtânî bir kenîf ve bi’r-i mâ ve bir 
ahır ve zât-ı eşcâr-ı müsmire ve gayr-ı müsmire bahçeyi muhtevî mülk men-
zilimizi, tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile beş yüz esedî guruşa mezbûr İsmail Efendi’ye bey‘ ve teslîm ol 
dahi ber vech-i muharrer iştirâ ve tesellüm ve kabûl eyledikden sonra semen 
olan meblağ-ı mezbûr beş yüz esedî guruşu bize edâ ve teslîm biz dahi her biri-
miz meblağ-ı mezbûrdan hissemiz olan ikişer yüz ellişer esedî guruşu mezbûr 
İsmail Efendi yedinden tamâmen ahz u kabz eyledik ba‘de’l-yevm menzil-i 
mahdûd-ı mezkûr merkūm İsmail Efendi’nin mülk-i müşterâsıdır, keyfe mâ 
yeşâ’ ve yahtâr mutasarrıf olsun dediklerinde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâmis min şehri Cemâziyelevvel li sene seb‘a ve semânîn ve elf.
Şuhûdü’l-hâl: Ahmed Efendi b. Mustafa kîsedâr hâlâ, Mustafa b. Hasan Halîfe, 
Kadri b. Mustafa Halîfe, Mehmed Çelebi b. Ahmed es-sâkin fî Bâb-ı Top, 
Kapıcızâde Mehmed, Selim b. Âdem, Hasan Efendi b. Mustafa el-İmâm, Abdul-
lah b. Ramazan el-Müezzin, Mehmed b. Ahmed, Mehmed Ağa b. Yusuf ve gay-
ruhüm mine’l-hâzırîn.

639 [186a-1]elinde bulduğu beygirinin kendisine teslimi
Mahmiye-i İstanbul hısnı ebvâbından Kapan-ı dakīk kapısı dâhilinde sâkin 
işbu râfi‘ü’l-kitâb Mustafa b. Pîrce nâm kimesne meclis-i şer‘-i hatîr-i lâzımü’t-
tevkīrde diğer Mustafa Beşe b. Ahmed nâm kimesne mahzarında üzerine da‘vâ 
ve takrîr-i kelâm edip işbu mevcûd bi’l-meclis doru alaca iğdiş bârgirimi târih-i 
kitâbdan bir sene mukaddem yedimde mülküm olduğu hâlde mülkümden 
zâyi‘ olmuşdu hâlâ mezbûr diğer Mustafa Beşe yedinde buldum bi gayri hak-
kın vaz‘-ı yed etmekle suâl olunup kasr-ı yedine bana teslîme mezbûr diğer 
Mustafa Beşe’ye tenbîh olunmak matlûbumdur dedikde gıbbe’s-suâl mezbûr 
diğer Mustafa Beşe cevâbında mezbûr bârgir gāib ani’l-meclis şerîkim (  ) ile 
mukaddemâ ismi ma‘lûmumuz olmayan bir kimesneden semen-i ma‘lûm-ı marası verilmiştir. Burada da numaralandırmanın bu şekline uyularak 185 numaralı herhangi 
bir varak belirtilmemiştir.
medfû‘a iştirâ eylediğimiz hasebiyle vaz‘-ı yed ederim deyû vech-i muharrer 
üzre müdde‘î-i mezbûrun mülkü olup mülkünde iken zâyi‘ olduğunu mün-
kir olıcak müdde‘î-i mezbûrdan müdde‘âsını mübeyyine beyyine taleb olun-
dukda udûl-i müslimînden olup yine Kapan-ı dakīk kurbunda sâkin Ali Bey b. 
Pîrce ve mahmiye-i mezbûrede Debbâğ Yunus mahallesinde sâkin Hasan Beşe 
b. Mehmed nâm kimesneler li ecli’ş-şehâde mahfil-i şer‘a hâzırân olup isre’l-
istişhâd, fi’l-vâki‘ sâlifü’z-zikr bârgir müdde‘î-i mezbûr Mustafa b. Pîrce’nin 
mülkü olup yedinde mülkü olduğu hâlde târih-i mezbûrda mülkünden zâyi‘ ol-
muş idi biz bu husûsa bu vech üzre şahidleriz, şehâdet dahi ederiz deyû her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
hayyiz-i kabûlde vâkı‘a oldukdan sonra sâlifü’z-zikr bârgiri bir kimesneye bey‘ 
veya hibe etmeyip ve yâhud taraf-ı şer‘iyyeden bir tarîk ile mülkünden ihrâc et-
tiğine mezbûr Mustafa b. Pîrce’ye yemîn teklîf olundukda ol dahi hasbe’l-mes’ûl 
yemîn billâhi’l-aliyyi’l-a‘lâ etmeğin mûcebiyle mârrü’z-zikr bârgiri müdde‘î-i 
mezbûra red ve teslîme mezkûr diğer Mustafa Beşe’ye tenbîh birle, mâ vaka‘a 
bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: İbrahim Çelebi Serbölük, Hasan Çelebi el-Muhzır, el-Hâc Musta-
fa Bey Serbölük, İsmail Çelebi el-Muhzır ve gayruhüm.

640 [186a-2] Ortaköy’den Dimo v. Yani’nin Balıkpazarı’ndaki fırın 
hissesi ile bitişiğinde bulunan at değirmenindeki hissesini 
Yani v. Londo’ya sattığı
Mahrûse-i Galata’ya tâbi‘ Ortaköy’de sâkin Dimo v. Yani zimmî meclis-i şer‘-i 
şerîf-i lâzımü’t-teşrîfde, bâ‘isü’s-sifr Yani v. Londo nâm zimmî muvâcehesinde 
ikrâr ve takrîr-i kelâm edip mahmiye-i İstanbul hısnı ebvâbından Balıkpazarı 
kapısı dâhilinde vâki‘ fırın içinde mevcûd olan Fırınpazarı kapısı dâhilinde vâki‘ 
fırın içinde mevcûd olan fırın âlâtının dört sehimden hissem olan bir sehm-i 
şâyi‘ ile zikr olunan fırına muttasıl olan at değirmeni içinde mevcûd olan yirmi 
bârgir ve iki çarh ve dört taş ve sâir beynimizde ma‘lûm değirmenci âlâtından 
dahi kezâlik dört sehimden bir sehim hisse-i şâyi‘amı bi safkatin vâhidetin 
mezbûr Yani’ye tarafeynden îcâb ve kabûlü hâvî şurût-ı müfsideden ârî bey‘-i 
bâtt-ı sahîh-i şer‘î [186b] ile yüz otuz esedî guruşa bey‘ ve teslîm edip ol dahi 
vech-i muharrer üzre iştirâ ve tesellüm ettiğinden sonra semeni olan meblağ-ı 
mezbûr yüz otuz esedî guruşu mezbûr Yani yedinden tamâmen ahz u kabz eyle-
dim. Min ba‘d zikr olunan fırının dört sehimden bir sehm-i şâyi‘i ve mârrü’z-zikr 
değirmen içinde olan yirmi re’s bârgir ve iki çarh ve dört taş ve sâir değirmen-
ci âlâtının dört sehimden bir sehm-i şâyi‘i mezbûr Yani’nin mülk-i müşterâsıdır, 
keyfe mâ yeşâ’ [ve] yahtâr mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâlis min Cemâziyelevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman b. Ömer, Ali Beşe b. Şaban, Mu-
harrem b. Mahmud, Kara Mustafa b. Şaban, Ebûbekir b. Hüseyin, Ahmed Beşe b. 
Mehmed ve gayruhüm mine’l-hâzırîn.

641 [186b-1] İlbasanlı Mehmed b. Hasan’ın vârislerinin miras 
meselesinde aralarında anlaştıkları
Vilâyet-i Rumeli’nde İlbasan sancağında Kavaya kasabası sâkinlerinden iken 
bundan akdem vefât eden Mehmed b. Hasan nâm kimesnenin verâseti, sulbiye 
kebîre kızları Ayşe ve Fâtıma nâm hâtunlara münhasıra olup ba‘dehu mezbûre 
Ayşe dahi vefât edip verâseti zevc-i metrûkü Sinan Beşe b. Mehmed ile li ebeveyn 
kız karındaşı mezbûre Fâtıma’ya münhasıra olduğu şer‘an mütehakkik oldukdan 
sonra mezbûr Sinan Beşe meclis-i şer‘-i şerîf-i enverde mezbûre Fâtıma’nın ka-
yınatası ve tarafından husûs-ı âti’l-beyâna vekîl olduğu zâtını ma‘rifet-i şer‘iyye 
ile ârifân zevci Mahmud Çelebi ve Hüseyin Çelebi b. Mustafa nâm kimesneler 
şehâdetleri ile şer‘an sâbit olan Mustafa Bey b hâris nâm kimesne mahzarında 
ikrâr ve takrîr-i kelâm edip zevcem müteveffât-ı mezbûre Ayşe Hâtun sıhhat ve 
nefâz-ı tasarrufâtında babası müteveffâ-yı mezbûrun terekesinden olup vilâyet-i 
mezbûrede Draç kazâsına tâbi‘ Milyot ve Graçe ve Palamaçiftlik ta‘bîr olunur menzilden ve lede’l-ahâlî ma‘lûmetü’l-hudûd ve’l-kıt‘a men-
zil ve harman arsaları ve koyun kışlağı ve değirmen ve bağ ve bahçeden ve çift-
lik âlâtından bi’l-irsi’ş-şer‘î kendiye isâbet eden nısf hisse-i şâyi‘alarını ve altı re’s 
camusunu beynimizde ma‘lûm semen-i medfû‘a bana bey‘ ve teslîm ve kurâ-yı 
mezkûre sınırları dâhilinde vâki‘ kezâlik ma‘lûmetü’l-hudûd ve’l-kıt‘a arâzi ve 
çayırlardan dahi nısf hisse-i müntakillesini ma‘rifet-i sâhib-i arz ile meccânen 
bana ferâğ ve tefvîz ben dahi ber vech-i muharrer iştirâ ve tesellüm ve tefevvüz 
ve kabûl edip emlâk-i mezkûrenin nısf şâyi‘leri vech-i muharrer üzre mülk-i 
müşterâm olup ve arâzi-i merkūmenin dahi nısf-ı şâyi‘-i mezkûrları hakk-ı ta-
sarrufum olduğundan sonra mezbûre Ayşe vefât etmekle bâkī terekesinden ir-
sen bana isâbet eden nısf hisse-i şer‘iyyemi vekîl-i mezbûr Mustafa Bey'den 
taleb ve da‘vâ eylediğimde, ol dahi zevcen müteveffât-ı mezbûre Ayşe bâlâda 
tafsîli mürûr eden emlâk ve çayırlar ve arâzi-i merkūmeden hissesi olan nısf-ı 
şâyi‘i mezbûrlarını bundan akdem müvekkilem mezbûre Fâtıma'ya hayâtında 
bey‘ ve teslîm ve ferâğ ve tefvîz etmiş idi deyû bi’l-vekâle benden da‘vâ ve ta-
leb ve vech-i muharrer üzre bana bey‘ ve teslîm ve tefvîz eylediğini îcâr edip ve arâzi-i merkūme mahsûlâtından yüz keyl arpa ve buğday ve mezbûre Ayşe'nin 
terekesinden evânî-i nühâsiyye ve gayr-ı nühâsiyye ve esâs-ı beyt ve zimme-
timde mütekarrir ve ma‘kūdun-aleyh olan on bin akçe mehr-i müeccelinden 
müvekkilesi mezbûre Fâtıma'ya isâbet eden nısf hisse- [187a] lerini bi’l-vekâle 
benden taleb ve da‘vâ etmeğin beynimizde münâza‘ât-ı kesîre ve muhâsamât-ı 
şedîde vâkı‘a olmuşdu. el-hâletü hâzihî muslihûn tavassut edip vekîl-i mezbûr 
Mustafa Bey ile beynimizde yirmi beş bin akçe üzerine inşâ-i akd-i sulh eyle-
diklerinde ben dahi sulh-ı mezbûru kabûl ve bedel-i sulh olan meblağ-ı mezbûr 
yirmi beş bin akçeyi merkūm Mustafa Bey yedinden tamâmen ahz u kabz ey-
lediğimden sonra müteveffât-ı mezbûre Ayşe’nin terekesine müte‘allika cemî‘ 
de‘âvî ve mütâlebâtdan ben müvekkile-i mezbûre Fâtıma’nın zimmetini ibrâ 
ve iskāt edip mezbûr Mustafa Bey dahi zikr olunan emlâk ve arâzi ve çayır-
lar ve kışlak ve bağ ve bahçe ve menzil ve harman arsalarından vech-i muhar-
rer üzre hakkım olan nısf-şâyi‘lerine ve mârrü’z-zikr yüz keyl buğday ve arpa 
ve evânî-i nühâsiyye ve gayr-ı nühâsiyye ve esâs-ı beytiyye ve mehr-i müeccel 
olan meblağ-ı mezbûr on bin akçeden müvekkile-i mezbûre Fâtıma’ya isâbet 
eden beş bin akçeye ve bi’l-cümle müteveffât-ı mezbûre Ayşe’nin muhallefâtına 
müte‘allik âmme-i de‘âvî ve eymân ve mütâlebâtdan bi’l-vekâle benim zimme-
timi ibrâ-i âmm-ı kātı‘ü’n-nizâ‘la ibrâ ve iskāt eyledi dedikde merkūm Musta-
fa Bey mukırr-ı mezbûr Sinan Beşe’yi cemî‘ kelimât-ı meşrûhasında vicâhen ve 
şifâhen tasdîk ve tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Cemâziyelevvel li sene seb‘a ve semânîn ve elf.
Şuhûdü’l-hâl: Mehmed Çelebi b. İsmail, İbrahim Çelebi b. (  ) Nalband, Hasan 
Kethüdâ b. Ahmed, Mehmed Bey b. Hasan Hüseyin, Ali Bey serdâr-ı Belgrad, 
Hüseyin Çelebi b. Yusuf ve gayruhüm.

642 [187a-1] İran tüccarından Sakarya v. Maksud’un Mehmed Beşe 
b. Arslan’da alacağı olduğu
Acem tâ’ifesinden işbu bâ‘isü’s-sifr Sakarya v. Maksud nâm zimmî meclis-i 
şer‘-i şerîfde Mehmed Beşe b. Arslan mahzarında üzerine da‘vâ ve takrîr-i 
kelâm edip mezbûr Mehmed Beşe zimmetinde bundan akdem yedimde iştirâ 
ve kabz eylediğimi beynimizde ma‘lûm Acem metâ‘ı semeninden yüz otuz gu-
ruş hakkım olup hattâ şuhûd mahzarında cihet-i mezbûreden bana deyni ol-
duğunu ikrâr dahi ettiğinden sonra işbu temessükü yedime vaz‘ ve teslîm et-
miş idi hâlâ mezbûr Mehmed Beşe’ye suâl olunup meblağ-ı mezbûr yüz otuz 
guruşu bana edâ ve teslîme tenbîh olunmak matlûbumdur dedikde gıbbe’s-suâl 
mezbûr Mehmed Beşe cevâbında müdde‘î-i mezbûr yedinden iştirâ ve kabz 
eylediğim beynimizde ma‘lûm Acem metâ‘ı semeninden ancak doksan guruş 
deynim olup ziyâde kırk guruş deynimdir deyû ber vech-i ikrârihî kâzib idim 
deyicek müdde‘î-i mezbûr merkūm Mehmed Beşe meblağ-ı mezbûr kırk guruş 
zikr olunan Acem metâ‘ı semeninden deyni olduğunu ikrârında kâzib olma-
yıp ve kendi dahi da‘vâsında mubtıl olmadığına yemîn teklîf olundukda ol dahi 
hasbe’l-mes’ûl yemîn billâhi’l-aliyyi’l-a‘lâ etmeğin mûcebince meblağ-ı mezbûr 
yüz otuz guruşu müdde‘î-i mezbûra edâya merkūm Mehmed Beşe’ye tenbîh 
birle, mâ vaka‘a bi’t-taleb ketb olundu.
Fi’l-yevmi’s-sâdis min Cemâziyelevvel li sene seb‘a ve semânîn ve elf.
Şuhûdü’l-hâl: Ebûbekir b. Hüseyin, İbrahim Çelebi b. Ahmed, Mehmed Çelebi b. 
Abdullah, Osman b. Ömer, Ali Çelebi b. Şaban, Bayram b. Abdullah, Veli b. Mah-
mud ve gayruhüm.

643 [187b-1] Filibe’de ölen Filyos v. Şuyen’in Kestosder v. Kazar’da olan 
alacağı meselesinde kardeşi ve vârisi Sara ile sulh olduğu
Mahmiye-i İstanbul’da Langa kurbunda Kâtib Kasım mahallesi sâkinlerinden 
olup bundan akdem medîne-i Filibe kurbunda hâlik olan Filyos v. Şuyen nâm 
zimmînin li ebeveyn kız karındaşı ve hasren vârisesi olan Sara nâm nasrâniyye 
zâtı ma‘rifet-i şer‘iyye ile ârifân Hasan Beşe b. Abdullah ve Ömer Çavuş b. 
Ebûbekir nâm kimesneler ta‘rîfleri [ile] mua‘rrefe oldukdan sonra meclis-i 
şer‘-i şerîfde tüccârdan olup mahmiye-i mezbûrede Kilidhanı’nda sâkin Belg-
radlı râfi‘-i hâze’l-kitâb Kestosder v. Kazar nâm zimmî muvâcehesinde ikrâr ve 
takrîr-i kelâm edip mûrisim hâlik-i mezbûr Filyos hayâtında medîne-i Edirne’de 
mezbûr Kestosder’e bi tarîki’l-emâne mecmû‘u üç yüz guruş kıymetli yüz dir-
hem bir sîm devâtını ve altmış miskāl incisini ve otuz miskāl su altınını def ‘ ve 
teslîm ol dahi ahz u kabz edip kable’l-ahz hâlik olmağla irsen bana intikāletmiş 
idi deyû eşyâ-i mezbûreyi mezbûr Kestosder’den taleb ve da‘vâ eylediğimde, ol 
dahi inkâr ettiğinden mâ‘adâ hâlik-i mezbûr Filyos zimmetinde cihet-i karz-ı 
şer‘îden doksan beş guruş hakkım vardır deyû benden taleb ve da‘vâ edip ben 
dahi inkâr etmekle beynimizde münâza‘ât-ı kesîre vâkı‘a olmuşdu. el-hâletü 
hâzihî muslihûn tavassut edip mezbûr Kestosder ile beynimizde üç guruş üze-
rine inşâ-i akd-i sulh ettiklerinde ben dahi sulh-i mezbûru kabûl ve bedel-i 
sulh olan meblağ-ı mezbûr üç guruşu mezbûr Kestosder’den ahz u kabz etti-
ğimden sonra zikr olunan devât ve inci ve altına müte‘allika âmme-i de‘âvâdan 
[de‘âvîden] mezbûr Kestosder’in zimmetini ibrâ ve iskāt edip ve mezbûr Kes-
tosder dahi meblağ-ı mezbûr doksan beş guruşa müte‘allika de‘âvâdan benim 
zimmetimi ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fî selh-i şehri Rebî‘ilâhir li sene seb‘a ve semânîn ve elf.
Şuhûdü’l-hâl: Halil Çavuş b. Ali, Hasan Beşe b. Abdullah, Ömer Çavuş b. Ebûbekir, 
İbrahim Çelebi b. Mehmed, Osman b. Ömer ve gayruhüm.

644 [187b-2, Arapça] Hâkimin, Mustafa b. Murtaza adlı küçüğe 
nafaka takdir ettiği
Hâkim, Mustafa b. Murtaza nâm sagīrin nafakası, kisvesi ve sâir havâic-i 
zarûriyyesi için medîne-i mahmiye-i Kostantıniyye mahallâtından Fîrûz Ağa 
mahallesinde sâkine olan râfi‘atü hâze’l-kitâb Ayşe bt. Abdi nâm mutallaka an-
nesi ve hâdinesinin talebiyle mezbûr Murtaza üzerine, zeyilde mezkûr tarihden 
i‘tibâren râyicü’l-vakt yevmî beş akçe farz ve takdîr etti hâkim sonra meblağ-ı 
mefrûzu sagīr-i mezbûrun havâic-i lâzımesine sarf etmeye ve vakt-i hâcette 
istidâne edip ele geçtiğinde mezbûr Murtaza’a rücû‘ etmeye mezbûre Ayşe’ye 
izin verdi.
Cerâ zâlike ve hurrire fi’l-yevmi’t-tâsi‘ ve’l-ışrîn min şehri Rebî’ilâhir sene seb‘a 
ve semânîn ve elf.
Şuhûdü’l-hâl: Fahrü’l-müderrisîn Ali Efendi, Mustafa Çelebi b. Ali, el-Hâc Yusuf 
b. ( ), el-Hâc İbrahim b. Abdullah, Hüseyin Çelebi b. el-Müezzin, el-Hâc Ali Bey 
b. ( ), İbrahim b. Abdullah, İbrahim Çelebi b. Ahmed, Hüseyin b. ( )

645 [187b-3] Ayşe bt. Abdi’nin nafaka ve mehir hususunda boşandığı 
kocası Murtaza b. Mustafa’nın zimmetini ibrâ ettiği
Mahmiye-i İstanbul’da Kazzâz Ağa mahallesi sâkinelerinden Ayşe bt. Abdi nâm 
hâtun meclis-i şer‘-i şerîf-i hatîr-i lâzımü’t-tevkīrde zevc-i mutallıkı bâ‘is-i 
hâze’l-kitâb Murtaza b. Mustafa nâm kimesne mahzarında ikrâr ve takrîr-i 
kelâm edip târih-i kitâbdan iki gün mukaddem mezbûr Murtaza beni tatlîk 
edip zimmetinde mütekarrir ve ma‘kūdun-aleyh olan üç bin akçe mehr-i mü-
eccelim ve nafaka-i iddet-i ma‘lûmem ve me’ûnet-i süknâm için dahi beynimiz-
de ma‘lûm eşyâyı bana mezbûr Murtaza def ‘ ve teslîm ben dahi ahz u kabz ey-
lediğimden sonra meblağ-ı mezbûr üç bin akçeye ve nafaka-i iddet-i ma‘lûme 
ve me’ûnet-i süknâya ve hukūk-ı zevciyyete müte‘allika da‘vâdan ben mezbûr 
Murtaza’nın zimmetini ibrâ ve iskāt edip mezbûr Murtaza dahi hukūk-ı zev-
ciyyete müte‘allika da‘vâdan benim zimmetimi ibrâ-i âmm-ı kātı‘ü’n-nizâ‘ ile 
ibrâ ve iskāt eyledi dedikde mezbûr Murtaza mukırra-i mezbûre Ayşe’yi cemî‘ 
kelimât-ı meşrûhasında şifâhen tasdîk ve tahkīk etmeğin mâ hüve’l-vâki‘ bi’t-
taleb ketb olundu.
Fi’l-yevmi’s-sâbi‘ ve’l-ışrîn ve şehri Rebî‘ilâhir li sene seb‘a ve semânîn ve elf.
Şuhûdü’s-sâbik[ūn].







646 [187b-4] Ahmed Beşe b. Mustafa’nın Topkapı’nın Fâtıma Sultan 
mahallesindeki evini Ahmed Ağa b. Mustafa’ya sattığı
Mahmiye-i İstanbul’da Topkapısı kurbunda Fâtıma Sultan mahallesinde sâkin 
Murad v. Matis nâm zimmî tarafından husûs-ı âti’l-beyâna vekîl olduğu Ahmed 
Ağa b. Mehmed ve diğer Ahmed Ağa b. Mehmed nâm kimesneler şehâdetleriyle 
şer‘an sâbite olan Ahmed Beşe b. Mustafa nâm kimesne meclis-i [188a] şer‘-i 
şerîfde bâ‘is-i hâze’l-kitâb fahrü’l-emâcid Ahmed Ağa b. Mustafa nâm kimesne 
mahzarında bi’l-vekâle ikrâr ve takrîr-i kelâm edip akd-i âtî sudûruna değin mü-
vekkilim mezbûr Murad yedinde mülk ve hakkı olup mahalle-i mezbûrede vâki‘ 
bir tarafdan Kör Ali Ağa veresesi mülkleri ve bir tarafdan Sofu’nun zâviyesine 
mevkūf menzil ve iki tarafdan tarîk-i âm ile mahdûd dâhiliyyesinde iki bâb 
tahtânî oda ve bir matbah ve bi’r-i mâ ve kenîf ve bahçeyi ve hâriciyyesinde 
dört bâb fevkānî odalar ve ahır ve kenîf ve cüneyneyi müştemil mülk menzili-
ni, bi cümleti’t-tevâbi‘ ve’l-levâhık tarafeynden îcâb ve kabûlü hâvî şurût-ı müf-
sideden ârî bey‘-i bâtt-ı sahîh-i şer‘î ile beş yüz altmış esedî guruşa mezbûr Ah-
med Ağa’ya bey‘ ve teslîm ol dahi ber vech-i muharrer iştirâ ve kabûl ve tesel-
lüm eylediğinden sonra semeni olan meblağ-ı mezbûr beş yüz altmış esedî gu-
ruşu mezbûr Ahmed Ağa yedinden tamâmen ahz u kabz eyledi ba‘de’l-yevm 
menzil-i mahdûd-ı mezkûr merkūm Ahmed Ağa’nın mülk-i müşterâsıdır key-
fe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin min Cemâziyelevvel li sene seb‘a ve semânîn ve elf.
Şuhûdü’l-hâl: Mehmed Efendi b. Mehmed el-İmâm, Mehmed b. Mustafa 
el-Müezzin, Hüseyin b. Hasan, Hüseyin Beşe b. Ahmed, Mehmed b. Hüsnü, Ra-
mazan b. Hüseyin Mehmed b. Mahmud, Hasan Çelebi el-Mütevellî, Hüseyin b. 
Mahmud ve gayruhüm.

647 [188a-1] Haydarhane mahallesinden Ceyhun bt. Abdullah ile 
Osman b. Ali’nin muhâla‘a yoluyla boşandıkları
Mahmiye-i İstanbul’da Haydarhâne mahallesi sâkinelerinden Ceyhun bt. Ab-
dullah nâm hâtun tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân Mustafa Çelebi b. Ali ve Mehmed Çelebi b. Mehmed nâm ki-
mesneler şehâdetleri ile şer‘an sâbit olan Halil Efendi b. Abdülfettâh nâm kimes-
ne meclis-i şer‘-i şerîfde müvekkilemin zevc-i dâhili bâ‘is-i hâze’l-kitâb Osman b. 
Ali nâm kimesne mahzarında bi’l-vekâle ikrâr ve takrîr-i kelâm edip müvekkile-i 
mezbûrenin zevci mezbûr Osman zimmetinde mütekarrir ve ma‘kūdun-aleyh 
olan beş bin akçe mehr-i müeccel ve nafaka-i iddet-i mu‘ayyene-i ma‘lûmesi 
üzerlerine mezbûr Osman’ın firâşından hâsıl hamli dahi zuhûr ederse anı dahi 
yedi seneye değin kendi malından infâk ve iksâ etmek üzre me’ûnet-i süknâsı 
dahi kendi üzerine olmak üzre zevci mezbûr Osman ile muhâla‘a-i sahîha-i 
şer‘iyye ile muhâla‘a, ol dahi muhâla‘a-i mezbûreyi kabûl ettiğinden son-
ra hukūk-ı zevciyyete müte‘allika âmme-i da‘vâdan her biri âharın zimmeti-
ni ibrâ-i âmm-ı kātı‘ü’n-nizâ‘la ibrâ ve iskāt eyledi dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâmis min Cemâziyelevvel li sene seb‘a ve semânîn ve elf.
Şuhûdü’l-hâl: Ahmed Çelebi b. Ali, İsmail Çelebi b. Mahmud, es-Seyyid Meh-
med Halîfe b. (  ) el-Müezzin, el-Hâc Mustafa b. Mehmed, İbrahim Çelebi b. 
Mehmed ve gayruhüm.

648 [188a-2] Davud Beşe b. İskender’in Seyyid Mehmed Çelebi’de olan 
alacağının vekili Ahmed Çelebi b. Mahmud’a verilmesi
Darü’l-hilâfeti’l-aliyye Kostantıniyye el-mahmiyye’de vâki‘ Çukurhamam kur-
bunda sâkin olup vilâyet-i Rumeli’nde bi tarîki’l-müsâfere medîne-i Bosna’da 
sâkin Davud Beşe b. İskender nâm kimesne tarafından husûs-ı âti’z-zikre 
vekâlet iddi‘â eden işbu râfi‘ü’l-kitâb umdetü’l-emâsil ve’l-erbâb Ahmed Çe-
lebi b. Mahmud nâm kimesne meclis-i şer‘-i şerîf-i şâmihü’l-imâd ve mahfil-i 
dîn-i münîf-i râsihü’l-evtâdda, mahmiye-i İstanbul’da Hoca Hayreddin ma-
hallesinde sâkin es-Seyyid Mehmed Çelebi zimmetinde beynlerinde ilm-i 
şer‘î ile ma‘lûm cihet-i deyn-i şer‘îden yetmiş kıt‘a esedî guruş hakkı olmağ-
la mukaddemâ medîne-i mezbûreye gider olduğunda meblağ-ı mezkûru 
mezbûr es-Seyyid Mehmed Çelebi’nin taleb ve da‘vâ ve ahz u kabza ve kendi-
ye îsâle tarafından beni vekîl ve nâib-i menâb ta‘yîn etmekle ben dahi vekâlet-i 
mezbûreyi kabûl ve merâsimini edâya ta‘ahhüd etmiş idim hâlâ vekâletim ha-
sebiyle meblağ-ı mezkûru mezbûr es-Seyyid Mehmed [188b] Çelebi’den taleb 
eder[im] suâl olunsun dedikde gıbbe’s-suâl mezbûr es-Seyyid Mehmed Çele-
bi cevâbında fi’l-hakīka mezbûr Davud Beşe’nin zikr olunan Hoca Hayreddin 
mahallesinde sâkin olup bundan akdem vefât eden merhûm mezbûr es-Seyyid 
İbrahim Efendi zimmetinde cihet-i deyn-i şer‘îden yetmiş kıt‘a esedî guruş 
hakkı olup ve ben müteveffâ-yı mezbûrun terekesine bi’l-verâse vâzı‘ü’l-yed 
olmağla mezbûrun tereke-i müteveffâ-yı mezbûrdan mezbûr Davud Beşe’ye 
zimmetimde reddi vâcib [ve] hakkıdır deyû ikrâr lâkin müdde‘î-i mezbûrun 
mezkûr Davud Beşe tarafından husûs-ı mezbûre vech-i muharrer üzre olan 
vekâletini inkâr edicek müdde‘î-i mezbûrdan müdde‘âsını mübeyyine bey-
yine taleb olundukda udûl-i müslimînden olup yine mahmiye-i mezbûrede 
Harâccı Muhyiddin mahallesinde sâkin Ali Çelebi b. Mustafa ve Süleyman 







Çelebi b. Hasan nâm kimesneler li ecli’ş-şehâde mahfil-i şer‘a hâzırân olup 
isre’l-istişhâd fi’l-vâki‘ müvekkil-i mezbûr Davud Beşe mukaddemâ medîne-i 
mezbûreye gider olduğunda mezbûr es-Seyyid Mehmed Çelebi zimmetin-
de beynlerinde ilm-i şer‘î ile ma‘lûm cihet-i deyn-i şer‘îden hakkı olan yet-
miş esedî guruşu mezbûr es-Seyyid Mehmed Çelebi’den taleb ve da‘vâ ve ahz 
u kabza ve kendiye îsâle tarafından müdde‘î-i mezbûr Ahmed Çelebi’yi bi-
zim huzûrumuza vekîl ve nâib-i menâb nasb ve ta‘yîn edip ol dahi vekâlet-i 
mezbûreyi kabûl ve merâsimini edâya ta‘ahhüd eylemişdi biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
eylediklerinde gıbbe ri‘âyeti şerâiti’l-kabûl şehâdetleri hayyiz-i kabûlde 
vâkı‘a olmağın mûcebiyle meblağ-ı mezkûr yetmiş esedî guruşu müteveffâ-
yı mezbûrun tereke-i vâfiyesinden vekîl-i mezbûr Ahmed Çelebi’ye edâ ve 
teslîme mezkûr es-Seyyid Mehmed Çelebi’ye tenbîh olunup mâ vaka‘a bi’t-
taleb ketb olundu.
Fi’l-yevmi’s-sâbi‘ min Cemâziyelevvel li sene seb‘a ve semânîn ve elf min hicre-
ti men lehü’l-izzi ve’ş-şeref.
Şuhûdü’l-hâl: Fahrü’l-eşbâh İbrahim Çelebi Serbölük, Umdetü’l-emâcid Hüse-
yin Çelebi, Ali Çelebi b. Mustafa, Süleyman Çelebi [b.] Hasan ve gayruhüm.

649 [188b-1] Ekmekçi Karabet’in Ovanes v. Makro’da 
alacağı olduğu
Mahmiye-i İstanbul’da Horhor kurbunda sâkin ekmekçi tâ’ifesinden bâ‘is-i 
hâze’s-sifr Karabet v. Dirador nâm Ermeni meclis-i şer‘-i şerîf-i lâzımü’t-teşrîfde, 
Ovanes v. Marko nâm zimmî muvâcehesinde üzerine da‘vâ ve takrîr-i kelâm 
edip mezbûr Ovanes zimmetinde cihet-i karz-ı şer‘îden yirmi buçuk esedî gu-
ruş hakkım olmağla suâl olunup alıverilmesi matlûbumdur dedikde gıbbe’s-suâl 
mezbûr Ovanes cevâbında müdde‘î-i mezbûre cihet-i merkūmeden zimmetin-
de ancak on yedi esedî guruş deynim vardır deyip ziyâde üç buçuk esedî gu-
ruş deyni olduğunu inkâr etmeğin müdde‘î-i mezbûrdan ziyâde da‘vâsiyçün 
beyyine taleb olundukda ityâniyçün istimhâl etmekle mehl-i şer‘î ile imhâl 
olundukdan sonra ikrârı mertebesi olan meblağ-ı mezbûr on yedi esedî guru-
şu müdde‘î-i mezbûra edâ ve teslîme merkūm Ovanes’e tenbîh olunmağın mâ 
vaka‘a bi’t-taleb ketb olundu.
Fi’l-yevmi’r-râbi‘ min Cemâziyelevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Ali Beşe b. Şa-
ban, Kara Mustafa b. Şaban, Ebûbekir b. Hüseyin, Muharrem b. Ömer, Mehmed 
b. Ali, Mustafa Çelebi b. Osman ve gayruhüm.







650 [188b-2] Serkis v. Matnoz’un kendisini dövüp yaralayan 
Mahmud Çelebi b. Ahmed ile sulh olduğu
Mahmiye-i İstanbul’da Cebealikapısı dâhilinde sâkin saka tâ’ifesinden Serkis v. 
Matnoz nâm zimmî meclis-i şer‘de, bâ‘is-i hâze’l-kitâb Mahmud Çelebi b. Ah-
med muvâcehesinde üzerine takrîr-i da‘vâ edip mezbûr Mahmud beni Mi‘mar 
Ağa çeşmesinde kırba ile su alır iken kırbam hatâ’en mezbûr Mehmed’e dokun-
mağla ol dahi bana şetm ve beni hilâf-ı şer‘-i şerîf başıma ve gözüme yumruk ile 
darb edip ve sol gözümü mecrûh etmekle ben dahi mûceb-i şer‘îsini mezbûrdan 
taleb ve da‘vâ sadedinde olmağla beynimizde münâza‘ât-ı kesîre cereyân [189a] 
etmiş idi el-hâletü hâzihî vesâtat-ı muslihîn ile cerh-i mezbûrun mûcebini 
da‘vâdan mezbûr Mahmud ile buçuk esedî guruş üzerine inşâ-i akd-i sulh eyle-
diklerinde ben dahi sulh-ı mezbûru kabûl ve bedel-i sulhü mezkûr Mehmed ye-
dinden tamâmen ahz ve mûcib-i da‘vâdan zimmetini ibrâ eyledim. Eğer cerh-i 
mezbûrun te’sîr ve iştidâdından gözüm helâk olursa mezbûr Mahmud’dan da‘vâ 
nizâ‘ım yoktur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ ve’l-ışrîn min şehri Rebî‘ilâhir li sene seb‘a ve semânîn 
ve elf.
Şuhûdü’l-hâl: Hasan Efendi b. Mehmed, Mehmed Efendi b. Ahmed, İbrahim 
Efendi b. Hasan Mustafa b. ( ), Hüseyin b. Ali ve gayruhüm mine’l-hâzırîn.

651 [189a-1] Mehmed Beşe b. Hasan’ın Hoca Üveys 
mahallesindeki evini Safiye bt. Abdullah’a sattığı
Mahmiye-i İstanbul’da Hoca Üveys mahallesi sâkinlerinden olup Dergâh-ı âlî 
yeniçerilerinden otuz yedinci bölüğe mahsûs odada hâlâ odabaşı olan Meh-
med Beşe b. Hasan nâm kimesne meclis-i şer‘-i şerîfde mahalle-i mezbûre 
sâkinelerinden bâ‘isetü hâze’l-kitâb Safiye bt. Abdullah nâm hâtun tarafından 
husûs-ı âti’l-beyâna vekîl olduğu zâtı ma‘rifet-i şer‘iyye ârifân Ali Beşe b. Hı-
zır ve Abdullah Efendi b. el-Hâc Mehmed nâm kimesneler şehâdetleri ile şer‘an 
sâbite olan Ahmed Beşe b. Hızır nâm kimesne mahzarında ikrâr ve takrîr-i 
kelâm edip yedimde mülk ve hakkım olup mahalle-i mezbûrda vâki‘ bir taraf-
dan âhar mülküm olan menzil ve iki tarafdan tarîk-i âm ve bir tarafdan tarîk-i 
hâs ile mahdûd hâriciyyesinde fevkānî iki bâb oda ve bir sofa ve dehliz ve tahtânî 
bir matbah ve iki bâb oda ve bir sofa ve kenîf ve bi’r-mâyı müştemil menzili-
mi, bi cümleti’t-tevâbi‘ ve’l-levâhık müvekkil-i mezbûre Safiye Hâtun’a dört yüz 
esedî guruşa tarafeynden îcâb ve kabûlü hâviye bey‘-i kat‘î ile bey‘ ve teslîm ol 
dahi iştirâ ve tesellüm ettiğinden sonra semen-i mezbûr dört yüz guruşu bana 
edâ ve teslîm ben dahi yedinden tamâmen ahz u kabz eyledim ba‘de’l-yevm zikr 
olunan menzil-i mezbûre Safiye Hâtun’un mülk-i müşterâsıdır, keyfe mâ yeşâ’ 
ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâbi‘ min Cemâziyelevvel li sene seb‘a ve semânîn ve elf.
Şuhûdü’l-hâl: Mefharü’l-kuzât el-Hâc Hasan Efendi, eş-Şeyh Abdullah Efendi b. 
Mehmed, Ahmed Efendi b. Receb, Mustafa Efendi b. el-Hâc Veli el-İmâm, İbra-
him Odabaşı, Osman Odabaşı, Mustafa Beşe ve gayruhüm.

652 [189a-2] Kasap Bektaş Beşe b. Hüseyin’in parasını çalmakla 
itham ettiği Bandel v. Yakob aleyhine açtığı davada iddiasını 
ispat edemediği
Mahmiye-i İstanbul hısnı ebvâbından Odunkapısı kurbunda vâki‘ kasab 
dükkânında sâkin Bektaş Beşe b. Hüseyin nâm kimesne meclis-i şer‘-i hatîr-i 
lâzımü’t-tevkīrde bâ‘is-i hâze’s-sifr Bandel v. Yakob nâm zimmî mahzarında 
üzerine da‘vâ ve takrîr-i kelâm edip bundan akdem mezbûr Bandel dükkânım 
içinde olan kapamamın cebinden on iki guruşumu bi gayri hakkın ahz u kabz 
etmeğin suâl olunup meblağ-ı mezbûr on iki guruşun mezbûr Bandel’den bana 
alıverilmesi matlûbumdur dedikde gıbbe’s-suâl ve’l-inkâr müdde‘î-i mezbûr 
Bektaş Beşe’den müdde‘âsını mübeyyine beyyine taleb olundukda ityân-ı bey-
yineden izhâr-ı acz ile istihlâf etmeğin mezbûr Bandel’e müdde‘î-i mezbûrun 
dükkânını içinde olan kapamasının cebinden on iki guruşunu ber vech-i mu-
harrer ahz kabz etmediğine yemîn teklîf olundukda ol dahi alâ vefki’s-mes’ûl 
yemîn billâhi’llezî enzele’l-İncîle alâ İsâ -aleyhi’s-selâm- etmeğin mûcebiyle 
müdde‘î-i mezbûr Bektaş Beşe bilâ-beyyine ber vech-i muharrer mu‘ârazadan 
men‘ birle, mâ vaka‘a bi’t-taleb ketb olundu.
Fi’l-yevmi’s-sâmin min Cemâziyelevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman b. Ömer, Ebûbekir b. Hüseyin, 
Ali b. Şaban, Mehmed b. ( ) Mustafa b. Ali ve gayruhüm.

653 [189b-1] Altıpoğaça mahallesinden Kerime bt. Mehmed’in kocası 
Mehmed Beşe b. Enbiyâ’dan muhâla‘a yoluyla boşandığı
Mahmiye-i İstanbul’da Altıpoğaça mahallesi sâkinelerinden olup zâtı mahalle-i 
mezbûre sükkânından Müezzin Sinan Efendi b. Ali ve Ali Efendi b. Mehmed 
nâm kimesneler ta‘rîfleriyle mu‘arrefe olan Kerime bt. Mehmed nâm hâtun 
meclis-i şer‘-i hatîr-i lâzımü’t-tevkīrde zevc-i dâhili bâ‘is-i hâze’l-kitâb Mehmed 
Beşe b. Enbiyâ nâm kimesne mahzarında ikrâr-ı tâm ve takrîr-i ani’l-merâm 
edip zevcim mezbûr Mehmed Beşe zimmetinde mütekarrir ve ma‘kūdun-aleyh 
olan bin üç yüz yirmi akçe mehr-i müeccelim ve nafaka-i iddet-i mu‘ayyene-i 
ma‘lûmem üzerlerine me’ûnet-i süknâm dahi kendi üzerime olmak üzre zev-
cim mezbûr Mehmed Beşe ile muhâla‘a-i sahîha-i şer‘iyye ile muhâla‘a edip ol 
dahi hul‘-ı mezbûru kabûl eylediğinden sonra hukūk-ı zevciyyete müte‘allik 
âmme-i da‘vâdan her birimiz âharın zimmetini ibrâ-i âmm-ı kātı‘ü’n-nizâ‘ ile 
ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâmin min şehri Cemâziyelevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Ali Beşe b. Abdullah, Receb Efendi b. 
Hasan, Davud Beşe b. Abdullah, Mehmed Beşe b. Ahmed, Ahmed b. Mehmed, 
Osman Çelebi b. Ömer gayruhüm mine’l-hâzırîn.

654 [189b-2] Ümmühâni bt. Abdi’nin menzilini Yavaşça Mehmed Ağa 
Vakfı’na bey‘ bi’l-istiğlâl yoluyla sattığı
Mahmiye-i İstanbul’da Gürcübaşı mahallesi sâkinelerinden olup zâtı ma‘rifet-i 
şer‘iyye ile ârifân Ali Çelebi b. Sâmî ve Yusuf Çelebi b. Nebi nâm kimesne-
ler ta‘rîfleriyle mu‘arrefe olan Ümmühâni bt. Abdi nâm hâtun meclis-i şer‘-i 
şerîfde Yavaşça Mehmed Ağa vakfına bi’l-fi‘l mütevellî olan bâ‘is-i hâze’l-kitâb 
Abdülbâkī Ağa b. Ahmed nâm kimesne tarafından husûs-ı âti’l-beyân vekîl ol-
duğu şâhidân-ı mezbûrân Ali Çelebi b. Sâmî ve Yusuf Çelebi b. Nebi nâm ki-
mesneler şehâdetleri ile vekâleti sâbite olan Ahmed Çelebi b. Mehmed nâm ki-
mesne mahzarında ikrâr ve takrîr-i kelâm edip akd-i âtî sudûruna değin taht-ı 
mülkümde olup mahalle-i mezbûrda vâki‘ bir tarafdan Kâmile bt. Abdi mül-
kü ve bir tarafdan Emine bt. Abdi mülkü ve bir tarafdan Kâmile bt. Abdi mül-
kü ve bir tarafdan Medîne-i Münevvere’ye vakıf menzil ve bir tarafdan tarîk-i 
âm ile mahdûd mülk menzilimi, bi cümleti’t-tevâbi‘ ve’l-levâhık müteveffâ 
mezbûr Abdülbâkī Ağa’ya bi tarîki’l-istiğlâl iki yüz esedî guruşa bey‘ ve teslîm 
ol dahi ber vech-i muharrer yedinde olan mâl-ı vakf-ı mezbûr ile iştirâ ve kabz 
ve tesellüm eylediğinden sonra gıbbe’t-tahliyyeti’ş-şer‘iyye ve’t-tekābuzi’l-mer‘î 
menzil-i mezbûru târih-i kitâbdan üç sene tamâmına değin doksan esedî guru-
şa bana îcâr, ben dahi istîcâr ve kabûl eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî min şehri Cemâziyelevvel li sene seb‘a ve semânîn ve elf.
Şuhûdü’l-hâl: Ramazan Bey b. Zülfikār, Ali Beşe b. Sabancı, Yakub b. Mustafa, 
Yusuf Beşe b. Abdullah, Mustafa Bey b. Ramazan, Veli Beşe b. Ömer, Ebûbekir 
Çelebi b. Hüseyin, İbrahim Çelebi b. Mehmed ve gayruhüm.







655 [189b-3] Mehmed Efendi b. Abdi’nin Bezzâzistânî Mehmed Çelebi 
b. Mustafa’ya borcu olduğu
Mahmiye-i İstanbul’da Hasan Paşa mahallesi sâkinlerinden Mehmed Efen-
di b. Abdi nâm kimesne meclis-i şer‘-i hatîr-i lâzımü’t-tevkīrde bâ‘is-i hâze’l-
kitâb Bezzâzistânî Mehmed Çelebi b. Mustafa nâm kimesne mahzarında ikrâr 
ve takrîr-i kelâm edip semeni târih-i kitâbdan sene tamâmına değin müec-
cel olmak üzre mezbûr Mehmed Çelebi yedinde mülkü olan benefşe çukaya 
bir sırt samur kürkünü dört yüz doksan guruşa bana bey‘ ve teslîm ben dahi 
ber vech-i muharrer iştirâ ve tesellüm etmekle semen-i müeccel-i mezbûr dört 
yüz doksan esedî guruş zimmeti[mde] mezbûr Mehmed Çelebi’ye vâcibü’l-edâ 
ve lâzımü’l-kazâ deynimdir dedikde gıbbe’t-tasdîki’ş-şer‘î mâ vaka‘a bi’t-taleb 
ketb [190a] olundu.
Fi’l-yevmi’s-sâlis min Cemâziyelevvel li sene seb‘a ve semânîn ve elf.
Şuhûdü’l-hâl: Sâbıkan İskenderiye kadısı Fahrü’l-kuzât Mehmed Efendi, Fahrü’l-
eşbâh Ebûbekir Ağa oda 60, Fahrü’l-akrân el-Hâc Mehmed oda 60, el-Hâc Mus-
tafa b. ( ) 16 bölük, Mustafa Çelebi el-Yesârî, Mustafa Çelebi Sofcuzâde, Muhar-
rem b. Mehmed, Yakub Çelebi el-kâtib der oda 60, Mustafa Çelebi b. ( ) el-Kâtib, 
İbrahim Çelebi b. Mehmed, Osman b. Ömer ve gayruhüm.

656 [190a-1] Mehmed Efendi b. Abdi’nin borcuna karşılık Bezzâzistânî 
Mehmed b. Mustafa’ya samur kürkünü verdiği
Mahmiye-i İstanbul’da Dülgerzâde mahallesi sâkinlerinden Bezzâzistânî 
Mehmed b. Mustafa nâm kimesne meclis-i şer‘-i şerîf-i lâzımü’t-teşrîfde, 
bâ‘is-i hâze’l-kitâb Mehmed Efendi b. Abdi nâm kimesne mahzarında ikrâr 
ve takrîr-i kelâm edip cihet-i karz-ı şer‘îden merkūm Mehmed Efendi zim-
metinde dört yüz seksen altı guruş hakkım olmağla mezbûr Mehmed Efen-
di yedinde mülkü olan benefşe çukaya kaplı bir sırt samur kürkünü dört 
yüz seksen altı guruşa bana bey‘ ve teslîm ve semen-i mezbûru zimmetin-
de hakkım olan meblağ-ı mezbûr dört yüz seksen altı guruşa takās, ben dahi 
ba‘de’l-iştirâ ve’t-tesellüm mukāssa ve kabûl eyledim. Min ba‘d meblağ-ı 
mezbûr altı yüz seksen altı guruşdan zimmetinde bir akçe ve bir habbe bâkī 
kalmadı dedikde gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-
taleb ketb olundu.
Fi’l-yevmi’s-sâlis min Cemâziyelevvel li sene seb‘a ve semânîn ve elf.
Şuhûdü’s-sâbık.







657 [190a-2] Sofcu el-Hâc Hüseyin b. Nasûh’un vakıf evini Hacı 
Mustafa Ağa b. Abdülmennân’a devrettiği
Mahmiye-i İstanbul’da Ali Paşa-yı Atîk mahallesi sâkinlerinden Sofcu el-Hâc 
Hüseyin b. Nasûh nâm [kimesne] meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de, mahrûse-i Edirne’de sâbıkan saray ağası olan umdetü’l-
havâs ve’l-mukarrebîn mu‘temedü’l-mülûk ve’s-selâtîn bâ‘is-i hâze’l-kitâb el-Hâc 
Mustafa Ağa b. Abdülmennân taraflarından husûs-ı âti’l-beyâna nehc-i şer‘î üzre 
vekâleti sâbite olan Siyavuş Bey b. Abdullah nâm kimesne mahzarında ikrâr ve 
takrîr-i kelâm edip akd-i âti’z-zikrin sudûruna değin yedimde mülk ve hakkım 
olup mahalle-i mezbûrede vâki‘ bir tarafdan ba‘zan Kazancızâde Sarayı demekle 
ma‘rûf olup Süleyman Efendi tasarrufunda olan menzil ve ba‘zan Zincirlikuyu 
hamamı külhanı ve bir tarafdan es-Seyyid Hasan Paşa vakfından zikr-i âtî bah-
çe ve bir tarafdan Sitti Hâtun vakfından olup Kâtib Mehmed Efendi tasarrufun-
da olan menzil ve bir tarafdan tarîk-i âm ile mahdûd olup muhavvata-i [hâ]rici-
yesinde üç bâb fevkānî oda ve iki sofa ve bir dehliz ve altında bir ahır ve bir oda 
ve bir su kuyusu ve bir kenîf ve muhavvata-i dâhiliyyesinde fevkānî bir bâb oda 
ve tahtânî iki bâb oda ve bir matbah ve bir sofa ve bir kenîf ve eşcâr-ı müsmi-
re ve gayr-ı müsmire hadîkayı muhtevî bahçeyi müştemil menzilimi ve zikr-i âtî 
vakıf arsa üzerinde olan bir bi’r-i mâ ve bir havuz ve eşcâr-ı müsmireyi bi saf-
katin vâhidetin tarafeynden îcâb ve kabûlü hâviye şurût-ı müfsideden ârî bey‘-i 
bâtt-ı sahîh-i şer‘î ile [190b] müvekkil-i müşârün-ileyh el-Hâc Mustafa Ağa’ya 
iki yük akçeye bey‘ ve teslîm ve tefvîz-i âti’z-zikrlerin sudûruna değin yevmi 
iki akçe mukāta‘a ile es-Seyyid Hasan Paşa vakfından taht-ı tasarrufumda olup 
mahalle-i mezbûrede vâki‘ bir tarafdan hamam külhanı ve ba‘zan Vişnezâde 
Efendi odaları ve bir tarafdan Hatice Hâtun tasarrufunda olan vakıf menzil ve 
bir tarafdan ba‘zan Bâkīzâde Mustafa Efendi menzili ve ba‘zan imâm efendi ve-
resesi menzilleri ve ba‘zan sekban Mahmud mülkü ve bir tarafdan sâlifü’z-zikr 
mülk menzil ile mahdûd bir havuz ve bir kebîr bi’r-i mâ ve eşcâr-ı müsmire ve 
gayr-ı müsmireyi muhtevî bahçe arsasını izn-i mütevellî ile kırk bin akçeye ferâğ 
ve tefvîz müvekkil-i müşârün-ileyh el-Hâc Mustafa Ağa dahi ber vech-i muhar-
rer iştirâ ve tesellüm ve tefevvüz ve kabûl eyledikden sonra semen-i mezbûr 
iki yük akçe ve bedel-i mezbûr kırk bin akçe ki cem‘an iki yük kırk bin akçeyi 
müvekkil-i müşârün-ileyh el-Hâc Mustafa Ağa yedinden tamâmen ahz u kabz 
eyledim ba‘de’l-yevm menzil-i mahdûd-ı mezbûr ve bi’r-i mâ ve havuz ve eşcâr 
müvekkil-i müşârün-ileyh el-Hâc Mustafa Ağa’nın emlâk-i müşterâsıdır ve va-
kıf arsa hakk-ı müfevvezidir dedikde mukırr-ı mezbûr el-Hâc Hüseyin’in ikrâr-ı 
meşrûhunu vekîl-i mezbûr Siyavuş Bey vicâhen ve şifâhen tasdîk ve tahkīk et-
meğin mâ vaka‘a bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene seb‘a ve semânîn ve elf.
Şuhûdü’l-hâl: Fahrü’l-müderrisînü’l-kirâm sipâhi Mustafa Efendi b. (  ), zahrü’l-
müderrisînü’l-fihâm İdris Efendi, Kâtib Mehmed Efendi b. Hızır, Kilârî el-Hâc 
Ali, Şatırpaşalı Ali Bey, el-Hâc Yusuf b. Abdullah, Deli Beşe b. Abdullah, Ali Efen-
di İmâm-ı câmi‘-i Nişâncı Paşa, Mehmed Beşe el-Üsküdârî, es-Seyyid Muhar-
rem Efendi b. es-Seyyid İsmail Efendi, Ahmed Efendi b. Ali Efendi, Mehmed Çe-
lebi b. Ali Çelebi, Ali Çelebi b. Halil Çelebi, Ömer Efendi b. ( ) el-Müezzin, Yusuf 
Efendi b. Ahmed Efendi ve gayruhüm mine’l-hâzırîn.

658 [190b-1] Yeniçeri çorbacısı Şaban Ağa b. Hızır’ın terekesinden olan 
evinin vârisleri tarafından Mehmed Beşe’ye satıldığı
Mahmiye-i İstanbul’da Hoca Üveys mahallesi sâkinlerinden olup Dergâh-ı âlî ye-
niçerilerinden seksen yedinci cemâ‘ate mahsûs oda çorbacısı iken vefât eden Şa-
ban Ağa b. Hızır’ın verâseti, zevce-i metrûkesi Safiye bt. Abdullah ve li ebeveyn 
er karındaşları Ahmed Beşe ve Ali Beşe’ye ve li ebeveyn kız karındaşı Fâtıma’ya 
münhasıra olduğu şer‘an sâbite oldukdan sonra mezbûr Ali Beşe asâleten ve 
mezbûr Ahmed Beşe dahi kendi tarafından asâleten ve mezbûre Safiye tarafın-
dan husûs-ı âti’l-beyâna vekîl olduğu zâtı ma‘rifet-i şer‘iyye ile ârifân mezbûr 
Ali Beşe ile Abdullah Efendi b. el-Hâc Mehmed nâm kimesne şehâdetleriyle 
şer‘an sâbit olmağla vekâleten ve mezbûre Fâtıma’nın oğlu ve tarafından kezâlik 
husûs-ı âti’l-beyâna vekîl olduğu zâtı ma‘rifet-i şer‘iyye ile ârifân mezbûrân Ali 
Beşe ve Abdullah Efendi şehâdetleriyle şer‘an sâbit olan Mustafa Beşe b. Hasan 
dahi vekâleten meclis-i şer‘-i şerîfde otuz yedinci bölüğe hâlâ odabaşı olan bâ‘is-i 
hâze’l kitâb Mehmed Beşe b. Hasan nâm kimesne mahzarında her biri asâleten 
ve vekâleten ikrâr ve takrîr-i kelâm edip müteveffâ-yı mezbûr Şaban Ağa’nın te-
rekesinden olup mahalle-i mezbûrede vâki‘ bir tarafdan tarîk-i hâs ve iki taraf-
dan tarîk-i âm ve bir tarafdan İsâ Efendi kızı ( ) nâm hâtun menzili ile mahdûd, 
hâriciyyesinde tabaka-i ulyâda beş bâb oda ve iki sofa ve bir kenîf ve vustâda 
üç bâb oda ve bir sofa ve süflîde bir ahır ve bi’r-i mâ ve havlu ve bahçeyi ve 
dâhiliyyesinde fevkānî iki bâb oda ve bir sofa ve tahtânî iki bâb oda ve bir mat-
bah ve bi’r-i mâ ve bahçe [191a] ve kenîfi müştemil menzil ile hudûd-ı mezkûre 
dâhilinde tarîk-i âm tarafında vâki‘ hâriciyyesinde fevkānî iki bâb oda ve bir sofa 
ve tahtânî ve bir ahır ve dâhiliyyesinde fevkānî iki bâb oda ve bir sofa ve dehliz 
ve tahtânî bir matbah ve iki bâb oda ve bi’r-i mâ ve kenîfi müştemil menzili, cüm-
le tevâbi‘ ve levâhıkları ve kâffe-i hukūk ve merâfıkları ile bi safkatin vâhidetin 
merkūm Mehmed Beşe’ye tarafeynden îcâb ve kabûlü hâviye bey‘-i kat‘î ile iki 
bin altı yüz esedî guruşa asâleten ve vekâleten bey‘ ve teslîm ol dahi iştirâ ve 
teslîm ettiğinden sonra semeni olan meblağ-ı mezbûr iki bin altı yüz esedî gu-
ruşu tamâmen bize edâ ve teslîm biz dahi yedinden asâleten ve vekâleten ahz u 
kabz eyledik ba‘de’l-yevm menzileyn-i merkūmeyn mezbûr Mehmed Beşe’nin 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î ve tahkīki’l-mer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene seb‘a ve semânîn ve elf.
Şuhûdü’l-hâl: Mefharü’l-kuzâti’l-müteşerri‘în el-Hâc Hasan Efendi, Şeyh Ab-
durrahman Efendi b. Mehmed, Ahmed Efendi b. Receb, sâbıkan Alâiye beyi 
fahrü’l-akrân Arslan Bey, Mustafa Efendi b. el-Hâc Veli el-İmâm, fahrü’l-akrân 
çorbacı Ali Ağa, Abdüllatîf Efendi b. el-Hâc Mehmed, İbrahim Odabaşı, Osman 
Odabaşı, Mustafa Beşe b. Ali Beşe b. Abdullah, Mustafa Efendi b. Mehmed ve 
gayruhüm mine’l-hâzırîn.

659 [191a-1] Ahmed b. Abdullah’ın işçilik yaptığı Kastodoli ve Yorgaki 
v. Nikola’dan alacağı ücret konusunda anlaşma sağladığı
Mahmiye-i Üsküdar’da Salacak kurbunda sâkin Ahmed b. Abdullah nâm ki-
mesne meclis-i şer‘-i şerîfde Kastodoli ve Yorgaki v. Nikola nâm zimmîler 
muvâcehesinde ikrâr ve takrîr-i kelâm edip târih-i kitâbdan bir sene mukad-
dem mezbûrân Kastodoli ve Yorgaki’ye nefsimi bin dokuz yüz akçeye bir sene 
tamâmına değin hizmet etmek üzre îcâr edip anlar dahi istîcâr ve kabûl etmiş-
lerdi hâlâ müddet-i madrûbe tamâm olmağla ücret-i mezkûremi taleb ve da‘vâ 
eylediğimde, mezbûrân Kostodoli ve Yorgaki vech-i muharrer üzre meblağ-ı 
mezbûre istîcârlarını münkirân olmaları ile beynimizde münâza‘ât-ı kesîre 
cereyân etmiş idi el-hâletü hâzihî vesâtat-ı muslihîn ile beni ücret-i mezkûreden 
mezbûrân Kostodoli [ve] Yorgaki ile dört yüz akçe üzerine esnâ-i akd-i sulh et-
tiklerinde ben dahi sulh-ı mezbûru kabûl ve bedel-i sulh olan meblağ-ı mezbûr 
dört yüz akçeyi mezbûrân Kastodoli ve Yorgaki yedlerinden tamâmen ahz u 
kabz eylediğimden sonra husûs-ı mezbûra müte‘allik da‘vâdan mezbûr Kosto-
doli ve Yorgaki’nin zimmetlerini ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-âşir min Cemâziyelevvel li sene seb‘a ve semânîn ve elf.
Şuhûdü’l-hâl: Mehmed Çelebi b. Ali, Mustafa b. Murtaza, Ahmed Çelebi b. Ali, 
İsmail Çelebi b. Mehmed, İbrahim Çelebi b. Ali ve gayruhüm.

660 [191a-2] Ahter v. Yuvan’ın Hacı Muhyiddin mahallesindeki evini 
Dimo v. Andriye’ya sattığı
Mahmiye-i İstanbul’da el-Hâc Muhyiddin mahallesi sâkinlerinden Ahter v. Yuvan 
nâm zimmî meclis-i şer‘-i şerîfde bâ‘is-i hâze’s-sifr Dimo v. Andriye nâm zimmî 
muvâcehesinde ikrâr ve takrîr-i kelâm edip akd-i âti’z-zikrin sudûruna değin 
yedimde mülküm ve hakkım olup mahalle-i mezbûrede vâki‘ bir tarafdan âhar 
mülküm ve bir tarafdan Papas Trandafilo [nâm] zimmî mülkü ve ba‘zan Dimitri 
ve ba‘zan Dikici diğer Dimitri ve ba‘zan Simo nâm zimmîler mülkleri ve bir ta-
rafdan Hüseyin Efendi vakfı olan oda kemer duvarı [191b] ve bir tarafdan tarîk-i 
âm ile mahdûd fevkānî üç bâb oda ve bir sofa ve bir tahtapûş ve bir kenîf ve bah-
çeyi müştemil menzilimi, cümle tevâbi‘ ve levâhıkı ve kâffe-i hukūk ve merâfıkı 
ile mezbûr Dimo’ya tarafeynden îcâb ve kabûlü hâviye şurût-ı müfsideden ârî 
bey‘-i bâtt-ı sahîh-i şer‘î ile üç yüz esedî guruşa bey‘ ve teslîm ol dahi iştirâ ve te-
sellüm ve kabz ettikden sonra semeni olan meblağ-ı mezbûr üç yüz esedî guruşu 
yedinden tamâmen ahz u kabz eyledim ba‘de’l-yevm menzil-i mahdûd-ı mezbûr 
merkūm Dimo’nun mülk-i müşterâsıdır, keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene seb‘a ve semânîn ve elf.
Şuhûdü’l-hâl: Hasan Beşe b. Mehmed, İbrahim Çelebi b. Ahmed, Osman Çelebi 
b. Ömer, Ebûbekir b. Hüseyin, Mehmed b. Mehmed, Dimitri v. Tanaş, Manol v. 
Yamandi, Yamandi v. Yani, Seryano v. Nikola, Yorgi v. Ergili, Yorgi v. Dimo, Niko-
la v. Dimo, Papa Trandafilo v. Yorgi, Papa Asanaki v. Papa Yani gayruhüm.

661 [191b-1, Arapça] Hâkimin, Mehmed b. Ali adlı küçüğe 
nafaka takdir ettiği
Hâkim, Mehmed b. Ali nâm sagīrin nafakası, kisvesi ve sâir havâic-i zarûriyyesi için 
medîne-i mahmiye-i Kostantıniyye’de vâki‘ Yeni Bahçe kurbundaki Karabaş mahal-
lesinde sâkine olan râfi‘atü hâze’l-kitâb Ayşe bt. Mustafa nâm mutallaka annesi ve 
hâdinesinin talebiyle mezbûr Ali b. Hasan nâm babası üzerine, zeyilde mezkûr tarih-
den i‘tibâren râyicü’l-vakt yevmî dört akçe farz ve takdîr etti hâkim sonra meblağ-ı 
mefrûzu sagīr-i mezbûrun havâic-i lâzımesine sarf etmeye ve vakt-i hâcette istidâne 
edip ele geçtiğinde mezbûr Ali’ye rücû‘ etmeye mezbûre Ayşe’ye izin verdi.
Cerâ zâlike ve hurrire fi’l-yevmi’s-sâlis aşer min Cumâdelûlâ sene seb‘a ve 
semânîn ve elf.
Şuhûdü’l-hâl: Hasan Efendi b. Mustafa mahalle-i mezbûre imâmı, Abdullah Çe-
lebi b. Ramazan mahalle-i mezbûre müezzini, el-Hâc Halil b. İbrahim, Mehmed 
Çelebi b. Şaban berber, Mehmed Çavuş Mübâşir ve gayruhüm

662 [191b-2] Vefat eden Seyyid İbrahim Efendi’nin çukadâr Osman 
Beşe’ye olan borcunun kefillerinden tahsili
Mahmiye-i İstanbul’da Harâccı Muhyiddin mahallesi sâkinlerinden olup 
sâbıkan Yenişehir kadısı olan a‘lemü’l-ulemâ’i’l-izâm efdalü’l-fuzalâ’i’l-fihâm 
Mehmed Efendi’nin çukadârı olan Osman Beşe b. İskender nâm kimesne tara-
fından husûs-ı âti’l-beyâna vekîl olduğu mahalle-i mezbûre sâkinlerinden Ali 
Çelebi b. Mustafa ve Süleyman Çelebi b. Hasan nâm kimesne meclis-i şer‘-i 
şerîfde sâbıkan Halomiç kadısı iken bundan akdem vefât eden es-Seyyid İbra-
him Efendi’nin sulbî oğlu eş-Şeyh es-Seyyid Mehmed Efendi mahzarında üze-
rine da‘vâ ve takrîr-i kelâm edip müteveffâ-yı mezbûr es-Seyyid İbrahim Efen-
di hayâtında müvekkilim merkūm Osman Beşe yedinden bi tarîki’l-karz ahz u 
kabz eylediği yüz kırk guruşa merkūm eş-Şeyh es-Seyyid Mehmed Efendi ile 
gāib ani’l-meclis nâm kimesne ale’l-iştirâki’s-seviy tarafeynden emir ve kabûlü 
hâviye kefâlet [192a] ile kefîl olduklarından sonra meblağ-ı mezbûru kable’l-
edâ merkūm es-Seyyid İbrahim Efendi fevt olmağla mezbûr eş-Şeyh es-Seyyid 
Mehmed Efendi kefâletine binâen meblağ-ı mezbûrdan üzerine edâsı lâzım 
gelen yetmiş guruşun bundan akdem yirmi guruşunu bana edâ ve teslîm ben 
dahi ahz u kabz edip elli guruşu bâkī kalmışdı hâlâ merkūm eş-Şeyh es-Seyyid 
Mehmed Efendi’ye suâl olunup meblağ-ı bâkī-i mezbûru dahi kefâletine binâen 
bana teslîme tenbîh olunmak matlûbumdur dedikde gıbbe’s-suâl merkūm eş-
Şeyh es-Seyyid Mehmed Efendi kaziyye minvâl-i muharrer üzre olduğunu bi 
tav‘ihî ikrâr ve i‘tirâf etmeğin mûcebince meblağ-ı bâkī-i mezbûr elli guruşu 
müdde‘î-i mezbûr Ahmed Ağa’ya kefâletine binâen edâ ve teslîme merkūm eş-
Şeyh es-Seyyid Mehmed Efendi’ye tenbîh olunmağın mâ vaka‘a bi’t-taleb ketb 
olundu.
Fi’l-yevmi’s-sâbi‘ min Cemâziyelevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Mehmed, Ali Çelebi b. Mustafa, Süleyman Çele-
bi b. Hasan, Osman b. Ömer, Ebûbekir b. Hüseyin, Mehmed b. Mehmed ve gay-
ruhüm.

663 [192a-1] Hacı Pîrî b. Mehmed’in Rus asıllı câriyesi 
Gülistan’ı azat ettiği
Mahmiye-i İstanbul’da Mi‘mar Sinan mahallesinde sâkin el-Hâc Pîrî b. Meh-
med nâm kimesne meclis-i şer‘-i hatîr-i lâzımü’t-teşrîfde ikrâr ve takrîr-i 
kelâm edip bana rıkkını mu‘terife olan işbu orta boylu açık kaşlı gök ala göz-
lü Moskoviyyetü’l-asl bâ‘isetü hâze’l-kitâb Gülistan bt. Abdullah nâm câriye-i 
memlûkemi hasbeten lillâhi te‘âlâ ve taleben li merzâti’r-rabbi’l-A‘lâ malımdan 
tahrîr ve i‘tâk ve zümre-i harâir-i asliyyâta idrâc ve ilhâk eyledim ba‘de’l-yevm 
mevsûfe-i mezbûre Gülistan sâir harâir-i asliyyât gibi hürre olup üzerinde velâ-i 
şer‘îden gayrı hakkım kalmadı dedikde mâ vaka‘a bi’t-taleb ketb olundu.
Fi’l-yevmi’s-sâlisi aşer min Cemâziyelevvel li sene seb‘a ve semânîn ve elf.
Şuhûdü’l-hâl: Mehmed Çelebi b. Hüseyin, Hüseyin Çelebi b. Ali, Mustafa Çelebi 
b. Pîrî, Ali Beşe b. Ahmed, el-Hâc Ahmed b. Mustafa, Ali Çelebi b. Mehmed, İb-
rahim Çelebi b. Ahmed, Osman Çelebi b. Ömer, Mahmud Çelebi b. İsmail, Ali 
Çelebi b. Bâli, Ebûbekir Çelebi b. Hüseyin ve gayruhüm.

664 [192a-2] Kasım Çavuş Vakfı’na mütevelliye olan Ayşe bt. Mustafa 
Ağa’nın kardeşi oğlu Mehmed Çelebi’yi vekil tayin ettiği
Mahmiye-i İstanbul’da Hüseyin Ağa mahallesi sâkinelerinden olup medîne-i 
Hazret-i Ebâ Eyyûb-i Ensârî -aleyhi’r-rahmeti rabbihi’l-Bârî-de vâki‘ Ka-
sım Çavuş vakfına meşrûtiyyet üzre bi’l-fi‘l mütevelliye olan Ayşe bt. Mustafa 
Ağa nâm hâtun tarafından vech-i âtî üzre tevkîle vekîl olduğu zâtını ma‘rifet-i 
şer‘iyye ile ârifân Ma[k]sud Bey b. Osman ve Abdullah b. Mustafa nâm kimes-
neler şehâdetleriyle şer‘an sâbite olan Mehmed Odabaşı b. Hüseyin kimesne-
ler meclis-i şer‘-i şerîfde müvekkile-i mezbûrenin li ebeveyn er karındaşı oğlu 
Mehmed Çelebi b. Mehmed nâm kimesne mahzarında ikrâr ve takrîr-i kelâm 
edip müvekkilem mezbûre Ayşe Hâtun umûr-ı tevliyyet uhdesinden gelmeğe 
kādir ve müstakīm olmamağla tarafından umûr-ı tevliyyet-i mezkûreyi ikāmete 
ve hıdemât-ı lâzımesini edâya mezbûr Mehmed’i vekîl ve menâbına nâib nasb 
ve ta‘yîn edip ol dahi vekâlet-i mezbûreyi kabûl ve umûr-ı tevliyyet-i mezkûreyi 
ikāmete ve hıdemât-ı lâzımesini edâya müdâvemete ta‘ahhüd eylediğinde, 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Cemâziyelevvel li sene seb‘a ve semânîn ve elf.
Şuhûdü’l-hâl: Kasım Çavuş mescidi imâmı Mehmed Efendi b. Mustafa Ağa, mü-
ezzin Mustafa Halîfe b. (…) Mehmed, Mustafa Beşe b. Abdullah, Ali Çelebi b. 
Osman, Hasan Beşe b. Osman, Dülgerzâde Mustafa Çelebi, Receb Beşe el-Attâr, 
ve gayruhüm.

665 [192b-1] Fâtıma bt. Abdullah’ın Kâtib Mustafa mahallesindeki 
evini İbrahim Çelebi b. Hasan’a sattığı
Mahmiye-i İstanbul’da Kâtib Mustafa mahallesi sâkinelerinden zâtı ma‘rifet-i 
şer‘iyye ile ârifân İmâm Ömer Efendi b. İsâ ve Abdülkerim Çelebi b. Meh-
med nâm kimesneler ta‘rîfleriyle mu‘arrefe olan Fâtıma bt. Abdullah nâm 
hâtun meclis-i şer‘-i şerîf-i enverde bâ‘is-i hâze’l-kitâb İbrahim Çelebi b. Ha-
san nâm kimesne mahzarında ikrâr ve takrîr-i kelâm edip akd-i âti’z-zikrin 
sudûruna değin yedimde mülk ve hakkım olup mahalle-i mezbûrede vâki‘ bir 
tarafdan Sâliha bt. Abdullah nâm hâtun menzili ve bir tarafdan Aynî bt. Ab-
dullah nâm hâtun menzili ve bir tarafdan âhar mülk menzilim ve bir tarafdan 
tarîk-i âm ile mahdûd, iki bâb fevkānî ve bir bâb tahtânî odalar ve kenîf ve 
cüneyne ve havluyu müştemil menzilimi, bi cümleti’t-tevâbi‘ ve’l-levâhık ve 
kâffeti’l-hukūk ve’l-merâfık tarafeynden îcâb ve kabûlü hâviye şurût-ı müf-
sideden ârî bey‘-i bâtt-ı sahîh-i şer‘î iki yüz esedî guruş merkūm İbrahim 
Çelebi’ye bey‘ ve teslîm ol dahi ber vech-i muharrer iştirâ ve tesellüm ve 
kabûl ettiğinden sonra semeni olan meblağ-ı mezbûr iki yüz esedî guruşu 
mezbûr İbrahim Çelebi bana edâ ve teslîm ben dahi yedinden tamâmen ahz 
u kabz eyledim ba‘de’l-yevm menzil-i mahdûd-ı mezbûr müşterî-i merkūm 
İbrahim Çelebi’nin mülk-i müşterâsıdır, keyfe mâ yeşâ’ ve yahtâr mutasar-
rıf olsun dedikde gıbbe’t-tasdîki’ş-şer‘î ve tahkīki’l-mer‘î mâ vaka‘a bi’t-taleb 
ketb olundu.
Fi’l-yevmi’l-âşir min Cemâziyelevvel li sene seb‘a ve semânîn ve elf.
Şuhûdü’l-hâl: Mustafa b. Ramazan, Mehmed Efendi el-İmâm b. Muharrem, 
Mehmed Halîfe el-Müezzin b. Abdullah, Ahmed Çelebi [b.] İbrahim, İsmail Çe-
lebi b. Mehmed, İbrahim Çelebi b. Ahmed.

666 [192b-2] Ali Beşe b. Mehmed b. Mehmed’in Şemseddin 
mahallesindeki evini Mehmed b. Şaban’a sattığı
Mahmiye-i İstanbul’da Akşemseddin mahallesinde sâkin Ali Beşe b. Mehmed 
b. Mehmed nâm kimesne meclis-i şer‘-i şerîfde bâ‘is-i hâze’l-kitâb Mehmed b. 
Şaban nâm kimesne mahzarında ikrâr ve takrîr-i kelâm edip akd-i âti’z-zikrin 
sudûruna değin silk-i mülkümde münselik olup mahalle-i mezbûrede vâki‘ bir 
tarafdan Hamza Paşa b. Ali nâm kimesne mülkü ve bir tarafdan çörekçi Mah-
mud Beşe nâm kimesne mülkü ve bir tarafdan tabîb Hüseyin Çelebi nâm ki-
mesne mülkü ve bir tarafdan tarîk-i hâs ile mahdûd olan fevkānî bir bâb oda ve 
kenîf ve cüneyne ve su kuyusunu müştemil mülk menzilimi, bi cümleti’t-tevâbi‘ 
ve’l-levâhık ve kâffeti’l-hukūk ve’l-merâfık tarafeynden îcâb ve kabûlü hâviye 
şurût-ı müfsideden ârî bey‘-i bâtt-ı sahîh-i şer‘î yüz elli beş esedî guruşa mezbûr 
Mehmed’e bey‘ ve teslîm edip ol dahi ber vech-i muharrer iştirâ ve tesellüm ve 
kabûl ettiğinden sonra semeni olan meblağ-ı mezbûr yüz elli beş esedî guruşu 
mezbûr Mehmed yedinden tamâmen ahz u kabz eyledim ba‘de’l-yevm menzil-i 
mahdûd-ı mezbûr merkūm Mehmed’in mülk-i müşterâsıdır keyfe mâ yeşâ’ ve 
yahtâr mutasarrıf olsun [193a] dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî aşer min Cemâziyelevvel li sene seb‘a ve semânîn ve elf.
Şuhûdü’l-hâl: el-Hâc İbrahim b. Ramazan, İbrahim Çelebi b. Nasûh, Osman 
Beşe b. Yahya, el-Hâc Ramazan b. Mustafa, el-Hâc İsâ b. Şaban ve gayruhüm.







667 [193a-1] Eski Rum Patriği Diyonisyos’un Atmeydanı’ndaki Sultan 
Ahmed Medresesi’ne ait para vakfına borcu olduğu
Min hattıhî
Atmeydanı kurbunda vâkı‘a medrese-i celîle-i sultâniye mesâlihi için merhûm 
Mustafa Efendi’nin vakfı olan nukūda berât-ı pâdişâhî ile bi’l-fi‘l mütevellî olan 
bâ‘is-i hâze’l-kitâb Şaban Bey b. Süleyman nâm kimesne dîvân-ı kāimmakām-ı 
hazret-i sadr-ı a‘zamîde akd-i olunan meclis-i şer‘-i şerîfde hâlâ mahmiye-i 
İstanbul’da Rum patriği olan Bartinos nâm râhib ile Ereğli metrepolidi olan 
Vartalomyos v. Marti ve Kapıdağı metrepolidi Metrofan v. Dimitri ve İznikmid 
metrepolidi Tavakinos v. Mikail ve Kayseriye metrepolidi Argoryos v. Kalinos 
ve Kadıköy metrepolidi Eremya v. Kiricsi ve Amasya metrepolidi Yerasimos v. 
Kika ve Bursa metrepolidi Kalisnogos v. Diyez ve Midilli metrepolidi Argoryos 
v. Nikola ve Dimetoka metrepolidi Argoryos v. Françesko ve Kırım metrepolidi 
Todoyos v. Dimitri ve Ahyolu metrepolidi Danyal v. Petro ve Gördös metrepo-
lidi Kalistos v. Kosta ve Terkos metrepolidi Makaryos v. Sidi ve Ilıca metrepoli-
di Teodos v. Andon ve İzmir metrepolidi Yadagon v. Yorgi ve Vidin metrepolidi 
Dimotoyoş v. Panayot nâm râhibler muvâcehelerinde takrîr-i kelâm ve ta‘bîr-i 
ani’l-merâm edip bin seksen dört senesi Muharremi gurresinde yedimde olan 
vakf-ı mezbûr malından iki bin esedî guruş mahmiye-i mezbûrede sâbıkan pat-
rik olan Diyonisyos nâm râhibe idâne ve teslîm ol dahi istidâne ve tesellüm et-
tiğinden sonra meblağ-ı mezbûr iki bin guruş için beni mezbûr Bartinos üze-
rine havâle edip ol dahi kabûl ettiğinden sonra meblağ-ı mezbûr iki bin guruşa 
mezbûrûndan her bir tarafeynden emir ve kabûlü hâviye kefâlet ile kefîl olmuş-
lar idi hâlâ mezbûrûna suâl olunup takrîrleri tahrîr olunmak matlûbumdur de-
dikde gıbbe’s-suâl bi tarîk-i mezbûr Bartinos [cevâbında] kaziyye tafsîli mürûr 
eylediği vech üzre olup meblağ-ı mezbûr iki bin guruş için merkūm Diyonis-
yos mütevellî-i merkūm Şaban Bey’i kendi üzerine havâle ettikde kabûl ettiği-
ni, hâlâ vakf-ı mezbûreye muharrer iki bin guruş esedî deyni olduğunu ikrâr ve 
i‘tirâf edip mezbûrûn Vartalomyos ve Metrofan ve Tavakinos ve Argoryos ve 
Eremya ve Yerasimos ve Kalisnogos ve Argoryos ve Todoyos ve Danyal ve Kalis-
tos ve Makaryos ve Teodos ve Yadagon ve Dimotoyoş’dan her biri dahi meblağ-ı 
mezbûr iki bin guruşa tarafından emir ve kabûlü üzerine kefâlet ile kefîl oldu-
ğunu ikrâr ve i‘tirâf etmeğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Rebî‘ilâhir li sene seb‘a ve semânîn ve elf.
[193b] Şuhûdü’l-hâl: Umdetü erbâbü’t-tahrîr ve’l-kalem Hasan Efendi Tezkire-i 
ûlâ, kıdvetü ashâbü’t-tastîr ve’l-kalem Yusuf Efendi Tezkire-i ûlâ, Eyyûb Re-
ceb Çavuş b. Mustafa, Küçükpazarlı Osman Çavuş b. Ahmed, Mustafa Çavuş 
b. Derviş, kapıcılar kethüdâsı Ahmed Ağa b. (  ), Mustafa Efendi b. İbrahim, 
umdetü’l-emâsil ve’l-akrân çavuşbaşı Murad Ağa, Kıdvetü ashâbü’t-tastîr ve’r-
rakam muhzır Kasım, el-Hâc Ali Çavuş b. Ali.

668 [193b-1] Mehmed Paşa b. Kaptan Ali Paşa’nın kölesi Yuvan 
v. Rada’yı azat ettiği
Mahmiye-i İstanbul’da hısnı ebvâbından Kapan-ı dakīk dâhilinde sâkin emîrü’l-
ümerâ’i’l-kirâm kebîrü’l-küberâ’i’l-fihâm zü’l-kadri’r-râsih ve’ş-şerefi’ş-şâmih 
Mehmed Paşa b. el-merhûmü’l-mebrûr Kapudan Ali Paşa tarafından i‘tâk-ı 
âti’z-zikrin ikrâra vekîl olup Hüseyin Çelebi b. Abdülmennân ve Yusuf Ağa b. 
Abdurrahman nâm kimesneler şehâdetleri ile şer‘an vekâleti sâbite olan Ah-
med Çelebi b. Abdullah nâm kimesne meclis-i şer‘-i şerîf-i enver ve mahfil-i 
dîn-i münîf-i ezherde, müvekkil-i müşârün-ileyhe rıkkını i‘tirâf eden uzun boy-
lu açık kaşlı gök ala gözlü Hırvadiyyü’l-asl râfi‘-i hâze’r-rakīm Yuvan v. Rada 
nâm gulâm mahzarında bi’l-vekâle ikrâr-ı sahîh-i şer‘î ve i‘tirâf-ı mer‘î kılıp, 
müvekkile-i müşârün-ileyh Mehmed Paşa’nın ıtk-ı rakabât a‘zam-ı kurebât? 
ve sebeb-i ref ‘-i derecât ve vesîle-i duhûl-i cennât-ı âliyât olduğuna ıttılâ‘ı ol-
mağın babası merhûm müşârün-ileyhden irs-i şer‘le müstakillen ve hissesine 
isâbet eden abd-i memlûkü mevsûf-ı mezbûru, hasbeten lillâhi’l-meliki’l-Hallâk 
ve hasenete li rûhi resûlihi’l-mevsûf bi mekârimi’l-ahlâk malından tahrîr ve 
i‘tâk ve zîk-ı rıkkıyyetden ihrâc ve ıtlâk ve kazâ-yı hürriyete idrâc ve ilhâk ey-
ledi ba‘de’l-yevm mevsûf-ı mezbûr sâir ahrâr-ı asliyyîn gibi hür olup üzerinde 
müvekkil-i müşârün-ileyhin hakkı bâkī kalmadı dedikde mâ hüve’l-vâki‘ bi’t-
taleb ketb olundu.
Fi’l-yevmi’l-âşir min Cemâziyelevvel li sene seb‘a ve semânîn ve elf.
Şuhûdü’l-hâl: Mehmed Çelebi b. Cafutiye?, Hasan Çelebi b. Abdullah, Hasan b. 
Abdullah, Ali Çelebi b. Mehmed ve gayruhüm mine’l-hâzırîn.

669 [193b-2] Ümmühâni bt. Ömer ile Mehmed Beşe b. Abdullah’ın 
muhâla‘a yoluyla boşandıkları
Mahmiye-i İstanbul’da Derviş Ali mahallesi sâkinelerinden Ümmühâni bt. 
Ömer nâm hâtun zâtı ma‘rifet-i şer‘iyye ile ârifân Hasan Beşe b. Abdullah ve 
Ahmed Beşe b. Ömer nâm kimesneler ta‘rîfleri ile mu‘arrefe oldukdan sonra 
meclis-i şer‘-i şerîfde zevc-i dâhili bâ‘is-i hâze’l-kitâb Mehmed Beşe b. Abdullah 
nâm kimesne mahzarında ikrâr ve takrîr-i kelâm edip zevcem mezbûr Mehmed 
Beşe zimmetinde mütekarrir ve ma‘kūdun-aleyh olan bin iki yüz akçe mehr-i 
müeccelim ve nafaka-i iddet-i mu‘ayyene-i ma‘lûmem üzerlerine ve me’ûnet-i 
süknâm dahi kendi üzerime olmak üzre zevcim mezbûr ile muhâla‘a-i sahîha-i 







şer‘iyye ile muhâla‘a edip ol dahi muhâla‘a-i mezbûreyi kabûl eyledikden son-
ra hukūk-ı zevciyyete müte‘allik âmme-i da‘vâdan her birimiz âharın zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî aşer min Cemâziyelevvel li sene seb‘a ve semânîn ve elf.
Şuhûdü’l-hâl: İbrahim b. Ahmed, Osman b. Ömer, Ali Çelebi b. ( ), Ebûbekir b. 
( ) ve gayruhüm mine’l-hâzırîn.

670 [194a-1] Ümmühâni bt. Abdullah’ın Mehmed Efendi b. Ahmed’den 
boşandıktan sonra zimmetini ibrâ ettiği
Mahmiye-i İstanbul’da Çivizâde mahallesi sâkinelerinden Ümmühâni bt. Abdul-
lah nâm hâtun tarafından husûs-ı âti’l-beyâna vekîl olup zâtı ma‘rifet-i şer‘iyye 
ile ârifân mahalle-i mezbûre sâkinlerinden Mustafa Çelebi b. Sefer ve diğer Mus-
tafa Çelebi Dede b. Mehmed nâm kimesneler şehâdetleri ile şer‘an vekâleti sâbite 
olan Mehmed Efendi b. Ahmed nâm kimesne meclis-i şer‘-i hatîr-i lâzımü’t-
teşrîfde, müvekkile-i mezbûrenin zevc-i mutallıkı bâ‘is-i hâze’l-kitâb Ahmed 
Çelebi b. Mehmed nâm kimesne mahzarında bi’l-vekâle ikrâr ve takrîr-i kelâm 
edip mezbûr Ahmed Çelebi zevcesi müvekkilem mezbûre Ümmühâni’yi üç def ‘a 
talâk-ı bâyin ile tatlîk etmeğin zimmetinde mütekarrir ve ma‘kūdun-aleyh olan 
üç bin akçe olan mehr-i müeccelinin mezbûre Ümmühâni Hâtun bin üç yüz ak-
çesini mezbûr Ahmed Çelebi yedinden ahz ve kab eylediğinden sonra bâkī bin 
yedi yüz akçesinden ve nafaka-i iddet-i ma‘lûme ve me’ûnet-i süknâsından ve 
deyn-i şer‘îden bir altın ve bir alaca ve beş gömlek da‘vâsından ve sâir hukūk-ı 
zevciyyete müte‘allika âmme-i de‘âvîden mezbûr Ahmed Çelebi’nin zimmetini 
ibrâ-i âmm-ı ve kātı‘ü’n-nizâ‘la ibrâ ve iskāt eyledi dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâmis min Cemâziyelevvel li sene seb‘a ve semânîn ve elf.
Şuhûdü’l-hâl: İbrahim Çelebi b. Ahmed, Osman Çelebi b. Ömer, Muharrem 
Beşe b. Mahmud, Ebûbekir Çelebi b. Hüseyin, Ali Beşe b. Şaban, Ramazan Dede 
b. Abdullah, Sefer Dede b. Ömer, Hüseyin Dede b. Abdullah, Mustafa Çelebi b. 
Mehmed, Mustafa Çelebi b. Ahmed.

671 [194a-2] Sâliha bt. Abbas ile Hasan Beşe b. Abdullah’ın muhâla‘a 
yoluyla boşandıkları
Mahmiye-i İstanbul’da Neslişah mahallesinde sâkine olup zâtı ma‘rifet-i şer‘iyye 
ile ârifân İmâm Mustafa Efendi b. Ali ve Sinan Beşe b. Ahmed nâm kimesneler 
ta‘rîfleri ile mu‘arrefe olan Sâliha bt. Abbas nâm hâtun meclis-i şer‘-i enverde 
zevc-i dâhili bâ‘is-i hâzihi’l-vesîka Hasan Beşe b. Abdullah mahzarında ikrâr 
ve takrîr-i kelâm edip zevcim mezbûr Hasan Beşe zimmetinde mütekarrir ve 
ma‘kūdun-aleyh olan bin akçe mehr-i müeccelim ve nafaka-i iddet-i ma‘lûmem 
üzerlerine ve me’ûnet-i süknâm dahi kendi üzerime olmak üzre Hasan Beşe 
ile muhâla‘a-i sahîha-i şer‘iyye ile muhâla‘a edip ol dahi muhâla‘a-i mezbûreyi 
kabûl ettiğinden sonra hukūk-ı zevciyyete müte‘allik cemî‘ da‘vâdan her biri-
miz âharın zimmetini ibrâ-i âm ile kātı‘ü’n-nizâ‘la ibrâ ve iskāt eyledi dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Cemâziyelevvel li sene seb‘a ve semânîn ve elf.
Şuhûdü’l-hâl: Mustafa Efendi el-İmâm, Sinan Beşe b. Ahmed, Hamza Beşe b. 
Ömer, Mehmed b. Musa, Mustafa Beşe b. Musa ve gayruhüm mine’l-hâzırîn.

672 [194a-3] Ümmühâni bt. Abdullah ile Mehmed Bey 
b. İbrahim’in evlendikleri
Mahmiye-i İstanbul’da el-Hâc Muhyiddin mahallesinde sâkine Ümmühâni bt. 
Abdullah nâm bâliğa meclis-i şer‘-i şerîf-i enverde işbu hâzır bi’l-meclis Meh-
med Bey b. İbrahim nâm kimesne mahzarında ikrâr ve takrîr-i kelâm edip 
zeyl-i vesîkada muharrerü’l-esâmî olan müslimîn huzûrlarında mezbûr Meh-
med Bey’e bin akçe mehr-i müeccel üzerine ve iki yastık ve iki yemenî yorgan ve 
bir döşek ve bir kilim ve bir tencere ve bir el ibriği ve bir tas ve bir sepet sandığı 
mehr-i mu‘accel olmak üzre nefsimi tezvîc ve inkâh edip ol dahi ber vech-i mu-
harrer tezevvüc ve kabûl eyledi dediğinde, gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilâhir li sene seb‘a ve semânîn ve elf.
Şuhûdü’l-hâl: Mehmed Çelebi b. İsmail, Süleyman Çelebi b. Ahmed, İbrahim 
Çelebi b. Mehmed, Ebûbekir Beşe b. Hüseyin, Musa Efendi el-kâtib, Abdullah 
Efendi b. Veli ve gayruhüm.

673 [194b-1] Hacı Mustafa b. Hacı Memi’nin mirasının vârisleri 
arasında taksimi
Fi’l-asl vilâyet-i Anadolu’da medîne-i Ankara’da hisar dâhilinde Minâreli Mes-
cid mahallesinde sâkin olup bundan akdem vefât eden el-Hâc Mustafa b. 
el-Hâc Memi’nin verâseti, medîne-i mezbûrede sâkine zevc-i metrûkesi Ayşe 
Hâtun bt. Abdullah ile sulbiye kebîre kızları Hatice ve Fâtıma ve sulbiye sagīre 
kızı Şerife ve mahmiye-i İstanbul’da Karabaş mahallesinde sâkine zevce-i 
metrûkesi İsmihân Hâtun bt. Abdullah ile sulbî sagīr oğlu İsmail ve sulbiye 
sagīre kızı Ayşe’ye münhasıra ve tashîh-i mes’eleleri kırk sekiz sehimden olup 
sihâm-ı mezbûreden üçer sehim mezbûretân Ayşe ve İsmihân’dan her birine ve 
on dört sehmi sagīr-i mezbûr İsmail’e ve yedişer sehmi benât-ı mezbûrândan 
her birine isâbet eylediği lede’ş-şer‘i’l-bâhir sâbite ve zâhir oldukdan sonra 
mezbûre İsmihân zâtı ma‘rifet-i şer‘iyye ile ârifân Hasan Efendi b. Mustafa ve 
Mustafa Ağa b. Mehmed ta‘rîfleriyle mu‘arrefe olmağın meclis-i şer‘-i şerîf-i 
Nebevî’de, müteveffâ-yı mezbûrun li ebeveyn er karındaşı ve sagīre-i mezbûre 
Şerife’nin kıbel-i şer‘-i kavîmdenyı mezbûra vâzı‘ü’l-yed olan fahrü’l-eimme el-Hâc Mehmed Efendi nâm ki-
mesne mahzarında, kendi tarafından asâleten ve sagīrân-ı mezbûrân İsmail 
ve Ayşe'nin kıbel-i şer‘den mansûbe vasîsi olmağla vesâyeten ikrâr ve takrîr-i 
kelâm edip müteveffâ-yı mezbûrun hîn-i vefâtında medîne-i mezbûrede ya-
nında mevcûde olan mecmû‘ terekesi mezbûr el-Hâc Mehmed Efendi yedinde 
olan mümzâ ve mahtûm defter-i kassâm-ı askerî nâtık olduğu üzre techîz ve 
tekfîn mesârifi ihrâcından sonra yüz yirmi beş kıt‘a esedî guruşa bâliğ olup ve 
hâlâ ben dahi hâkim-i muvakki‘-i a‘le’l-kitâb hazretleri huzûrunda müteveffâ-
yı mezbûr zimmetinde mütekarrir ve ma‘kūdun-aleyh olan iki bin akçe mehr-i 
müeccelimi şuhûd-ı udûl ile isbât edip ba‘de’l-hükm mezbûr el-Hâc Mehmed 
Efendi yedinden ahz u kabz edip ve müteveffâ-yı mezbûr hayâtında benim 
ve sagīrân-ı mezbûrânın nafakaları için farz ve takdîr ettirip yedimde olan 
hüccet-i şer‘iyye nâtıka olduğu üzre şühûr-ı ma‘lûmede güzeşte dokuz yüz 
akçe nafaka-i ma‘rûza-i müsbete ki min haysi’l-mecmû‘ iki bin dokuz yüz ak-
çeyi müşârün-ileyh el-Hâc Mehmed Efendi yedinden tamâmen ahz u kabz ey-
lediğimden sonra sahhe’l-bâkī on iki bin yüz yirmi akçe kalmağla meblağ-ı 
mezkûrdan tashîh-i mezbûr üzre bana isâbet eden nısf semen hissem olan yedi 
yüz elli yedi akçe ve sagīr-i mezbûr İsmail'e isâbet eden üç bin beş yüz otuz 
dört akçe ve sagīre-i mezbûre Ayşe'ye isâbet eden bin yedi yüz altmış yedi akçe 
ki min haysi’l-mecmû‘ altı bin elli dokuz akçeyi mezbûr el-Hâc Mehmed Efen-
di yedinden asâlet ve vesâyet-i mahkiyeleri hasebiyle bi’t-tamâm ve’l-kemâl 
ahz u kabz eyledim ba‘de’l-yevm mehr-i müeccel-i mezkûrumdan ve nafaka-i 
mezkûreye sarf eylediğim meblağ-ı mezbûr dokuz yüz akçeden ve benim ve 
sagīrân-ı mezbûrânın hisse-i mezkûrelerinden mezbûr el-Hâc Mehmed Efen-
di yedinde ve zimmetinde bir akçe ve bir habbe kalmayıp zimmeti berî olmuş-
dur dedikde gıbbe’t-tasdîki’ş-şer‘i’l-mu‘teberi’l-vicâhî mâ vaka‘a bi’t-taleb ketb 
olundu.
Fi’l-yevmi’s-sâlis aşer min Cemâziyelevvel li sene seb‘a ve semânîn ve elf.Şuhûdü’l-hâl: Fahrü’l-eimme Hasan Efendi b. Mustafa el-İmâm, Fahrü’l-eşbâh 
Mustafa Ağa b. Mehmed, Osman Çelebi b. Ömer, İbrahim Çelebi Serbölük, Ha-
bib b. Abdülmennân.

674 [195a-1] Vefat eden Hacı Mustafa’nın küçük çocukları İsmail ve 
Ayşe üzerine İsmihan bt. Abdülvehhâb’ın vasî tayin olunduğu
Vilâyet-i Anadolu’da medîne-i Ankara’da hisar dâhilinde Minâreli Mescid mahal-
lesinde sâkin iken bundan akdem vefât eden el-Hâc Mustafa b. el-Hâc Memi’nin 
mahmiye-i İstanbul’da Karabaş mahallesinde mütemekkinân sulbî sagīr oğlu İs-
mail ile sulbiye sagīre kızı Ayşe’nin vasîleri olmayıp, tesviye-i umûrları için bir 
vasî nasb ve ta‘yîn olunmak elzem ve ehem ve vâlideleri hâzıre bi’l-meclis işbu 
râfi‘atü’l-kitâbü’l-müstetâb İsmihân Hâtun bt. Abdülvahhab müstakīm ve dindâr 
ve her vechile umûr-ı vesâyet ikāmesine kādire olduğu keyfiyyet-i hâline vâkıf 
ahbâr-ı sikāt ihbârı ile zâhir ve âşikâr olmağın sagīrân-ı mezbûrân babaları 
müteveffâ-yı mezbûrdan irs-i şer‘le isâbet eden mallarını evân-ı rüşdlerine de-
ğin zabt ve ahvâllerini hıfza savb-ı şer‘-i enverden vasî nasb ve ta‘yîn olundukda 
mezbûre İsmihân dahi vesâyet-i mezkûreyi kabûl ve hizmet-i lâzımesini kemâ-
yenbağī edâya müte‘ahhide olmağın mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ aşer min Cemâziyelevvel li sene seb‘a ve semânîn ba‘de elf.
Şuhûdü’l-hâl: Hasan Efendi b. Mustafa el-İmâm, Mustafa Ağa b. Mehmed, İbra-
him Çelebi Serbölük, Osman Çelebi b. Ömer, Habib b. Mehmed ve gayruhüm 
mine’l-hâzırîn.

675 [195a-2] Râbia Hanım bt. Mustafa Ağa’nın evini Sofcu Ali Efendi 
Vakfı’na bey‘ bi’l-istiğlâl yoluyla sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i 
kavîmden irsâl olan Mevlânâ Abdurrahman Efendi umdetü’l-emâcid ve’l-a‘yân 
Haseki Veli Ağa’nın halîlesi olan Râbia Hanım bt. el-merhûm Mustafa Ağa’nın 
mahmiye-i İstanbul’da Ali Paşa-yı Atîk mahallesinde sâkine olduğu menzi-
line varıp, zeyl-i rakīmde mastûrü’l-esâmî olan sikāt-ı müslimîn huzûrunda 
akd-i meclis-i şer‘-i mübîn eyledikde mûmâ-ileyhâ Râbia Hanım zâtı ma‘rifet-i 
şer‘iyye ile ârifân sadrî oğlu Süleyman Ağa ve el-Hâc Hüseyin b. Nasûh ve Kenan 
Bey b. Abdullah nâm kimesneler ta‘rîfleri ile mu‘arrefe oldukdan sonra meclis-i 
ma‘kūd-ı merkūmda, merhûm Sofcu Ali Efendi vakfına bi’l-fi‘l mütevellî olan 
fahrü’l-akrân bâ‘is-i hâze’l-kitâb el-Hâc Ahmed Ağa b. Hasan mahzarında bi 
tav‘ihâ ikrâr ve takrîr-i kelâm edip akd-i âti’z-zikrin sudûruna değin yedim-
de mülküm olup mahalle-i mezbûrede vâki‘ bir tarafdan Şahbaz Bey vakfı olan 
odalar ve bir tarafdan kazasker karındaşı Bedir Hasan Efendi medresesi vak-
fı olan odalar ve bir tarafdan ba‘zan Halil Yazıcımed Çelebi mülkü ve bir tarafdan tarîk-i âm ile mahdûd büyût-ı adîdeyi müşte-
mil işbu menzilimi, cümle tevâbi‘ ve levâhıkı ile mütevellî-i mûmâ-ileyh Ahmed 
Ağa'ya bin beş yüz esedî guruşa târih-i kitâb senesi Muharremü’l-harâmı'nın 
yirmi dördüncü günü bi tarîki’l-istiğlâl bey‘ ve teslîm ol dahi bi’t-tevliyye iştirâ 
ve tesellüm ettiğinden sonra semeni olan meblağ-ı mezbûr bin beş yüz esedî gu-
ruşu zimmetimde vakf-ı mezbûra deynim olan bin yedi yüz elli guruşun bin beş 
yüz guruşuna takās, mütevellî-i mûmâ-ileyh Ahmed Ağa dahi mukāssa ve kabûl 
ettikden sonra menzil-i mahdûd-ı mezbûru gıbbe’t-tahliyyeti’ş-şer‘iyye ve’t-
tekābuzi’l-mer‘î şehr-i mezbûrun yirmi dördüncü gününde bir sene tamâmına 
değin iki yüz yirmi beş guruşa bana îcâr ve teslîm ben dahi ber vech-i muhar-
rer istîcâr ve tesellüm ettiğimden [195b] sonra deyn-i mezbûrun iki yüz elli gu-
ruşu zimmetimde vakf-ı mezbûra bâkī kalmışdır dedikde gıbbe’t-tasdîki’ş-şer‘î 
husûs-ı mezbûru Mevlânâ-yı mezbûr mahallinde tahrîr ve ma‘an irsâl olunan 
Mehmed b. Abdullah ile meclis-i şer‘a gelip alâ vukū‘ihi inhâ ve takrîr etmeğin 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Cemâziyelevvel li sene seb‘a ve semânîn ve elf.
Şuhûdü’l-hâl: el-Hâc Hüseyin b. Nasûh, Mustafa Çelebi b. Hasan el-kâtib, İbra-
him Efendi b. Mustafa, Mehmed Efendi b. Ahmed, Kenan Bey b. Abdullah, Şa-
ban Çelebi b. Hasan ve gayruhüm.

676 [195b-1] Abdurrahman Çelebi b. Mustafa’nın Bıçakçı Ali 
mahallesindeki evinin kendisine ve annesine ait hisselerini 
Ayşe bt. Halil’e sattığı
Mahmiye-i İstanbul’da Bıçakçı Ali mahallesi sâkinlerinden Abdurrahman Çele-
bi b. Mustafa nâm kimesne kendi tarafından asâleten ve vâlidesi Râbia bt. Yusuf 
nâm hâtun tarafından husûs-ı âti’l-beyâna vekîl olduğu zâtı ma‘rifet-i şer‘iyye ile 
ârifân Mehmed Efendi b. Ramazan ve Hüseyin Çelebi b. Ramazan nâm kimes-
neler şehâdetleri ile şer‘an sâbite olmağla vekâleten meclis-i şer‘-i şerîfde bâ‘isetü 
hâze’l-kitâb Ayşe bt. Halil nâm hâtun tarafından husûs-ı âti’l-beyâna vekîl olduğu 
kezâlik zâtını ma‘rifet-i şer‘iyye ile ârifân şâhidân-ı mezbûrân şehâdetleri ile şer‘an 
sâbite olan mezbûre Ayşe’nin zevci el-Hâc Osman b. Receb nâm kimesne mahza-
rında ikrâr ve takrîr-i kelâm edip mahalle-i mezbûrede vâki‘ bir tarafdan el-Hâc 
Abdurrahman mülkü ve bir tarafdan el-Hâc Osman mülkü ve bir tarafdan Mele-
ki Hâtun vakfı ve bir tarafdan tarîk-i âm ile mahdûd menzilin dokuz sehminden 
dört sehmi benim mülküm ve bir sehmi müvekkile-i mezbûre Râbia’nın mülkü ve dört sehim dahi karındaşım gāib ani’l-meclis Mehmed Çelebi’nin olmağla hâlâ 
menzil-i mezbûrdan benim hissem olan dört sehmi asâleten ve vâlidem mezbûre 
Râbia’nın hissesi bir sehmi vekâleten cümle tevâbi‘ ve levâhıkları ile bi safkatin 
vâhidetin tarafeynin îcâb ve kabûlü hâviye bey‘-i bâtt-ı sahîh-i şer‘î ile müvekkile-i 
mezbûre Ayşe’ye yüz doksan guruşa bey‘ ve teslîm ol dahi iştirâ ve tesellüm et-
tiğinden sonra semeni olan meblağ-ı mezbûr yüz doksan guruşu müvekkile-i 
mezbûre Ayşe yedinden tamâmen ahz u kabz eyledim dedikde gıbbe’t-tasdîki’ş-
şer‘î ve’t-tahkīki’l-mer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene seb‘a ve semânîn ve elf.
Şuhûdü’l-hâl: Mustafa Bey b. Mehmed, Ahmed Çelebi b. Mustafa, Hüseyin Çe-
lebi b. Ramazan, Mehmed b. Receb, Mehmed b. Veli, İbrahim Çelebi b. Ahmed, 
Ebûbekir b. Hüseyin ve gayruhüm mine’l-hâzırîn.

677 [195b-2] Emine bt. Abdullah’ın Tuti Abdüllatif 
mahallesindeki evini satın alan Hacı Mehmed b. Receb’in 
parasını vekiline ödediği
Vilâyet-i Anadolu’da Küre-i Cedîd kazâsına tâbi‘ Görene karye sâkinelerinden 
Emine bt. Abdullah nâm hâtun tarafından husûs-ı âtîye vekâlet iddi‘â eden zevci 
Ali b. Mehmed nâm kimesne meclis-i şer‘-i şerîf-i lâzımü’t-teşrîfde, mahmiye-i 
İstanbul’da Tûtî Abdüllatîf mahallesi sükkânından el-Hâc Mehmed b. Receb 
mahzarında bi’l-vekâle üzerine da‘vâ ve takrîr-i kelâm edip zevcem mezbûre 
Emine’nin sülüs akd-i âtî sudûruna değin taht-ı mülkünde olup mahalle-i 
mezbûrede vâki‘ bir tarafdan Derviş Efendi nâm kimesne mülkü ve bir ta-
rafdan Mehmed Ağa vakfı ve bir tarafdan tarîk-i âm ile mahdûd tahtânî bir 
bâb oda ve bir sofa ve tahtapûş ve tahtında bir kiler ve bir mahtab ve bi’r-i 
mâ ve cüneyne ve bir kenîfi müştemil menzilini, semen-i misli ile âhara bey‘a 
ve semenini ahz u kabza ve kendiye îsâle ve kabz ve îsâle mütevakkıf oldu-
ğu umûrun küllîsine tarafından mukaddemâ beni vekîl ve nâib-i menâb nasb 
ve ta‘yîn eylediğinden sonra ben dahi vekâlet-i mezbûremi kabûl [196a] ve 
hıdemât-ı lâzımesini edâya ta‘ahhüd eylediğim hasebiyle, menzil-i mahdûd-ı 
mezbûru târih-i kitâb günü mezbûr el-Hâc Mehmed bana on dokuz bin fıddî 
râyic fi’l-vakt akçeye bey‘ ve teslîm edip ol dahi vech-i muharrer üzre iştirâ ve 
tesellüm ve kabûl eylemişdi hâlâ semeni olan meblağ-ı mezbûru mezkûr el-Hâc 
Mehmed’den taleb eylediğimde edâdan imtinâ‘ eder suâl olunup alıverilmesi 
matlûbumdur dedikde gıbbe’s-suâl mezbûr Hacı Mehmed cevâbında fi’l-hakīka 
müdde‘î-i mezbûrdan menzil-i mezkûru semen-i mezbûra iştirâ ve kabûlünü 
ikrâr, lâkin müdde‘î-i mezbûrun vech-i muharrer üzre mezbûre Emine tarafın-
dan menzil-i mezkûru bey‘a vekîl olduğunu inkâr edicek müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden olup 
mezbûre Emine’nin zâtını ma‘rifet-i şer‘iyye ile ârifân olup zikr olunan Görene 
karyesi sükkânından Ahmed b. Davud ve kazâ-i mezbûra tâbi‘ Süzay nâm kar-
ye sâkinlerinden olan Mustafa Beşe b. Mehmed nâm kimesneler li ecli’ş-şehâde 
meclis-i şer‘a hâzırân olup isre’l-istişhâd, fi’l-vâki‘ mezbûre Emine mahalle-i 
mezbûrede vâki‘ menzil-i mahdûd-ı mezkûrunu semen-i misli ile âhara bey‘a ve 
semenini ahz u kabza ve kendiye îsâle ve kabz ve îsâl mütevakkıf olduğu umûrun 
küllîsine müdde‘î-i mezbûru bizim huzûrumuzda vekîl ve menâbına nâib nasb 
ve ta‘yîn edip ol dahi vekâlet-i mezbûreyi kabûl ve hıdemât-ı lâzımesini edâya 
ta‘ahhüd eylemişdi biz bu husûsa bu vech üzre şahidleriz, şehâdet dahi ederiz 
deyû her biri edâ-i şehâdet-i şer‘iyye ettiklerinde gıbbe ri‘âyeti merâsimi’l-kabûl 
şehâdetleri hayyiz-i kabûlde vâkı‘a olmağın mûcebiyle mezbûr Ali’nin vech-i 
muharrer üzre vekâlete ba‘de’l-hükmi’ş-şer‘î semen-i mezbûru vekîl-i merkūm 
Ali’ye edâ ve teslîme merkūm el-Hâc Mehmed’e tenbîh olundukdan sonra 
müdde‘î-i mezbûr Ali meclis-i şer‘de, merkūm Hacı Mehmed mahzarında ikrâr 
ve takrîr-i kelâm edip ânifen edâsına tenbîh olunan meblağ-ı mezbûr on dokuz 
bin akçeyi merkūm el-Hâc Mehmed yedinden bi’l-vekâle tamâmen ahz u kabz 
eyledim ba‘de’l-yevm menzil-i mahdûd-ı mezbûr merkūm el-Hâc Mehmed’in 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Cemâziyelevvel li sene seb‘a ve semânîn ve elf.
Şuhûdü’l-hâl: Fahrü’l-kuzât Abdurrahman Efendi, el-Hâc Mehmed Beşe b. 
Davud, Yusuf Efendi imâm-ı mahalle-i merkūme, Mehmed Efendi imâm-ı 
mahalle-i Mi‘mar Sinan, Yusuf Beşe er-râcil, İsmail Çelebi b. Hüseyin, Hüseyin 
Beşe b. Receb İbrahim Çelebi ve gayruhüm.

678 [196a-1] Fahriye bt. Hacı Hasan’ın evini bey‘ bi’l-istiğlâl yoluyla 
Cafer Çelebi Vakfı’na sattığı
Mahmiye-i İstanbul’da Yenibahçe kurbunda Karabaş mahallesi sâkinelerinden 
olup zâtı ma‘rifet-i şer‘iyye ile ârifân Hasan Efendi b. Mustafa ve Habib b. Meh-
med nâm kimesneler ta‘rîfleri ile mu‘arrefe olan Fahriye bt. el-Hâc Hasan nâm 
hâtun meclis-i şer‘-i şerîfde merhûm Cafer Çelebi nâm sâhibü’l-hayrın nukūd-ı 
mevkūfesine bi’l-fi‘l mütevellî olan Mehmed Çelebi b. Ali nâm kimesne mahza-
rında ikrâr ve takrîr-i kelâm edip akd-i âti’z-zikrin sudûruna değin yedimde mülk 
ve hakkım olup mahalle-i mezbûrede vâki‘ bir tarafdan el-Hâc Mustafa odaları ve 
bir tarafdan yine mezbûr el-Hâc Mustafa’nın mülk menzili ve bir tarafdan Hüsa-
meddin Ağa mülkü ve bir tarafdan tarîk-i âm ile mahdûd, fevkānî bir bâb oda ve 
bir sofa ve tahtânî bir bâb oda ve kenîf ve cüneyneyi müştemil menzilimi, cümle 
tevâbi‘ ve levâhıkı ile mütevellî-i mezbûr Mehmed Çelebi’ye bi tarîki’l-istiğlâl yir-
mi beş esedî guruşa bey‘ ve teslîm ol dahi ber vech-i muharrer iştirâ ve kabûl 
[196b] eylediğinden sonra semeni olan meblağ-ı mezbûr yirmi beş esedî guruş 
mütevellî-i mezbûr Mehmed Çelebi mâl-ı vakf-ı mezbûrdan bana edâ ve teslîm 
ben dahi yedinden ahz u kabz eylediğimden sonra menzil-i mahdûd-ı mezbûru 
gıbbe’t-tahliyyeti’ş-şer‘iyye ve’t-tekābuzi’l-mer‘î üç sene tamâmına değin her se-
nede üç guruş üç rub‘a mütevellî-i mezbûr Mehmed Çelebi bana îcâr, ben dahi 
ber vech-i muharrer istîcâr eyledim dedikde gıbbe’t-tasdîki’ş-şer‘î mukırr-ı 
mezbûrenin zevci işbu hâzır bi’l-meclis Mustafa Beşe b. Muslu derk-i menzile ve 
asl-ı mâla ve ücret-i lâzımeye tarafeynden emir ve kabûlü hâviye kefâlet-i sahîha-i 
şer‘iyye ile kefîl olduğundan sonra mezbûre Fahriye meclis-i şer‘de i‘âde-i kelâm 
edip sinîn-i mezkûre tamâmında meblağ-ı mezbûru ve ücret-i lâzımeyi edâ ey-
ledimez isem menzil-i mahdûd-ı mezkûru semen-i misli ile âhara bey‘ ve seme-
nini ahz u kabza ve semeninden mütevellî-i mezbûru Mehmed Çelebi’ye deyn-i 
mezbûr ile ücret-i lâzımeyi edâya ve fazla kalırsa bana îsâle ve bey‘ ve kabz ve îsâl 
mütevakkıf olduğu umûrun küllîsine işbu hâzır bi’l-meclis mahalle-i mezbûre 
imâmı Hasan Efendi b. Mustafa Efendi tarafından vekîl ve menâbıma nâib nasb 
ve ta‘yîn edip ol dahi vekâlet-i mezbûreyi kabûl ve merâsimini edâya [mü]te‘ahhid 
olmağın mâ vaka‘a bi’t-taleb ketb olundu.
Fi’l-yevmi’s-sâlis aşer min Cemâziyelevvel li sene seb‘a ve semânîn ve elf.
Şuhûdü’l-hâl: Yahya Çelebi b. Receb, Yarıcı Mehmed b. Handan, Hasan b. Rama-
zan, Muharrem b. Şaban, Receb b. Arslan, el-Hallâc Mustafa, el-Hâc Mehmed, 
Mehmed b. Veli ve gayruhüm.

679 [196b-1] Ayşe bt. Abdi’nin alacak hususunda Hacı Hüseyin 
b. Nasûh ile sulh olduğu
Mahmiye-i İstanbul’da hısnı ebvâbından Kumkapısı dâhilinde Nişâncı mahallesi 
sâkinelerinden olup zâtını ma‘rifet-i şer‘iyye ile ârifân Abdullah Efendi b. Meh-
med ve Osman Çelebi b. Mustafa nâm kimesneler ta‘rîfleri ile mu‘arrefe Ayşe 
bt. Abdi nâm hâtun tarafından husûs-ı âti’l-beyâna vekîli olduğu mu‘arrifân-ı 
mezbûrân Abdullah Efendi b. Mehmed ve Osman Çelebi b. Mustafa nâm kimes-
neler şehâdetleri ile şer‘an sâbite olan mezbûre Ayşe’nin zevc-i dâhili Mehmed 
Efendi b. Mehmed nâm kimesne meclis-i şer‘-i şerîfde bâ‘is-i hâze’l-kitâb el-Hâc 
Hüseyin b. Nasûh nâm kimesne mahzarında bi’l-vekâle ikrâr ve takrîr-i kelâm 
edip zevcem mezbûr Ayşe’nin mezbûr el-Hâc Hüseyin zimmetinde cihet-i 
karz-ı şer‘îden iki yüz esedî guruş hakkı olup bundan akdem mezbûr el-Hâc 
Hüseyin’den meblağ-ı mezbûru zevcem mezbûre Ayşe taleb ve da‘vâ ettiğin-
de ol dahi inkâr [edip] beynlerinde nizâ‘-ı küllî vukū‘undan sonra müvekkilem 
mezbûre Ayşe ile seksen esedî guruş üzerine inşâ-i akd-i sulh ettiklerinde ol 
dahi sulh-ı mezbûru kabûl ve bedel-i sulh olan meblağ-ı mezbûr seksen esedî 
guruş mezbûr el-Hâc Hüseyin yedinden tamâmen ahz u kabz ettiğinden son-
ra husûs-ı mezbûre müte‘allik da‘vâdan mezbûr el-Hâc Hüseyin’in zimmetini 
ibrâ-i âm ile kātı‘ü’n-nizâ‘la ibrâ ve iskāt edip ve mezbûr el-Hâc Hüseyin dahi 
bedel-i sulh olan meblağ-ı mezbûra müte‘allik cemî‘ da‘vâdan benim zimme-
timi ve müvekkilem mezbûre Ayşe’nin zimmetini ibrâ ve iskāt eyledi dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi- [197a] ’s-sâbi‘ min Cemâziyelevvel li sene seb‘a ve semânîn ve elf.
Şuhûdü’l-hâl: Ebûbekir Çelebi b. Hüseyin el-Muhzır, İbrahim Çelebi b. Mehmed 
el-Muhzır, Abdullah Efendi [b.] Mehmed, Osman Çelebi b. Mustafa.

680 [197a-1] Rukiye bt. Hasan’ın Yusuf b. İbrahim’den boşandığı
Mahmiye-i İstanbul’da sekbanbaşı İbrahim Ağa mahallesi sâkinelerinden Rukiye 
bt. Hasan nâm hâtun meclis-i şer‘-i hatîr-i lâzımü’t-teşrîfde, zevc-i dâhili bâ‘is-i 
hâze’l-kitâb Yusuf b. İbrahim nâm kimesne mahzarında ikrâr ve takrîr-i kelâm 
edip zevcim mezbûr Yusuf târih-i kitâbdan dört ay mukaddem beni bâyinen 
tatlîk etmekle zimmetinde mütekarrir ve ma‘kūdun-aleyh olan beş yüz akçe 
mehr-i müeccelimin iki yüz akçesini yedinden ahz u kabz edip bâkī üç yüz akçe 
mehr-i müeccelim ve nafaka-i iddet-i ma‘lûme üzerlerine ve me’ûnet-i süknâm 
dahi kendi üzerime olmak üzre mezbûr Yusuf ile muhâla‘a-i sahîha-i şer‘iyye ile 
muhâla‘a edip ol dahi muhâla‘a-i mezbûreyi kabûl eylediğinden sonra hukūk-ı 
zevciyyete müte‘allik âmme-i da‘vâdan her birimiz âharın zimmetini ibrâ ve 
iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Cemâziyelevvel li sene seb‘a ve semânîn ve elf.
Şuhûdü’l-hâl: Mustafa Çavuş b. Ramazan el-Mübâşir, Musa b. Cafer, es-Seyyid 
Receb Çelebi b. es-Seyyid ( ), Receb Çelebi b. ( ), Mehmed Çelebi b. Abdullah, İb-
rahim Çelebi b. Ahmed, Hüseyin b. Mustafa ve gayruhüm.

681 [197a-2] Meryem bt. Ali’nin katledilen İbrahim Paşa kethüdâsı 
Mustafa Ağa b. Hasan’ın vârisleri aleyhine açtığı alacak davasında 
iddiasını ispat edemediği
Havâss-ı Aliyye kazâsına tâbi‘ kasaba-i Hasköy’de Kızıl Mescid mahalle-
si sâkinelerinden Meryem bt. Ali nâm hâtun meclis-i şer‘-i şerîfde mahmiye-i 
İstanbul’da sâbıkan kāimmakām olan düstûr-ı mükerrem İbrahim Paşa’nın 
kethüdâsı olup maktûlen vefât eden Mustafa Ağa b. Hasan’ın evlâd-ı sıgārı 
Mehmed ve Ayşe ve Fâtıma’nın tesviye-i umûrlarına kıbel-i şer‘den mansûb 
vasîleri olup ve sulbiye kebîre kızı Hatice ve zevcesi Sâliha bt. Abdullah nâm 
hâtunlar taraflarından husûs-ı âti’l-beyâna vekîl olduğu yedinde olan mazmûnu 
müsbit hüccet-i şer‘iyye ile sâbite olup müteveffâ-yı mezbûrun tereke-i vâfiyesine 
vâzı‘ü’l-yed olan Şâhin Bey b. Abdullah nâm kimesne mahzarında üzerine da‘vâ 
ve takrîr-i kelâm edip bundan akdem Eflak voyvodası olan Aleksandra zimme-
tinde hakkım olan iki yük elli bin akçeyi tahsîl edivereyim deyû bi gayri hak-
kın yetmiş esedî guruşumu müteveffâ-yı mezbûr Mustafa Ağa hayâtında ye-
dimden ahz u kabz edip kable’l-edâ fevt olmağla hâlâ mezbûr Şâhin Bey’e suâl 
olunup meblağ-ı mezbûru müteveffâ-yı mezbûrun tereke-i vâfiyesinden bana 
edâ ve teslîme tenbîh olunmak matlûbumdur dedikde gıbbe’s-suâl ve akībe’l-
inkâr, müdde‘iye-i mezbûreden müdde‘âsını mübeyyine beyyine taleb olunduk-
da isbât-ı beyyineden izhâr-ı acz edip istihlâf etmeğin müteveffâ-yı mezbûrun 
verese-i kibârından olan mezbûretân Hatice’yi tahlîf için savb-ı şer‘-i şerîfden 
irsâl olunan Mevlânâ Abdullah Efendi b. Veli mezbûre Sâliha’nın Molla Fenârî 
mahallesinde sâkine olduğu menziline varıp ve mezbûre Hatice’nin Hoca Üveys 
mahallesinde sâkine olduğu menziline varıp [197b] zeyl-i sahîfede mastûrü’l-
esâmî olan müslimîn huzûrunda akd-i meclis-i şer‘-i mübîn edip mezbûretân 
Sâliha ve Hatice’nin zâtları ma‘rifet-i şer‘iyye ile ârifân İvaz Efendi b. Mehmed 
ve Halil Çelebi b. Mustafa nâm kimesneler ma‘rifetleri ile mu‘arrefe oldukların-
dan sonra müdde‘iye-i mezbûre yedinden ber vech-i muharrer ahz u kabz ettiği-
ni bilmediklerine mezbûretân Sâliha ve Hatice’den her birine yemîn teklîf eyle-
dikde anlardan her biri dahi alâ vefki’l-mes’ûl yemîn billâhi’l-aliyyi’l-a‘lâ ettiğini 
Mevlânâ-yı mezbûr mahallinde tahrîr ve ma‘an irsâl olunan Durmuş ile meclis-i 
şer‘a gelip alâ vukū‘ihi inhâ ve takrîr etmeğin mûcebince müdde‘iye-i mezbûre 
bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fî selhi şehri Rebî‘ilâhir li sene seb‘a ve semânîn ve elf.
Şuhûdü’l-hâl: Hasan Efendi el-İmâm, Hasan Çelebi b. Hüseyin, Ömer Bey b. 
Abdülmennân, Mustafa Çelebi b. Yusuf, Hâfız b. Kasım, Ali Efendi b. (  ), İbra-
him Çelebi b. İsmail, Şaban Efendi b. Ali, Cafer Çelebi b. Abdullah, Hasan Çavuş 
b. Ahmed ve gayruhüm.

682 [197b-1] Seyyid İbrahim Efendi’nin Harâccı Muhyiddin Mescidi 
Vakfı’na olan borcunun kefili oğlu Seyyid Mehmed tarafından 
ödenmesi gerektiği
Merhûm Yahşîzâde Abdülkādir Efendi nâm sâhibü’l-hayrın mahmiye-i 
İstanbul’da Harâccı Muhyiddin mahallesinde vâki‘ mescid-i şerîfinde eczâ-i 
şerîfe tilâveti için mevkūfe nukūda bi’l-fi‘l mütevellî olan a‘lemü’l-ulemâ’i’l-izâm 
bâ‘is-i hâze’l-kitâb Mehmed Efendi b. el-merhûm (  ) Ağa’nın kethüdâsı ve ta-
rafından husûs-ı âti’l-beyâna vekîl olduğu nehc-i şer‘î ve tarîk-i mer‘î üzre 
şer‘an sâbite olan fahrü’l-emâsil ve’l-eşbâh Ahmed b. Mahmud nâm kimesne 
meclis-i şer‘-i şerîfde sâbıkan Halomiç kadısı iken fevt olan es-Seyyid İbra-
him Efendi’nin sulbî oğlu eş-Şeyh es-Seyyid Mehmed Efendi b. (  ) mahzarın-
da üzerine da‘vâ ve takrîr-i kelâm edip müteveffâ-yı mezbûr es-Seyyid İbrahim 
Efendi’nin hayâtında zimmetinde cihet-i deyn-i şer‘îden üç yüz esedî guruş ol-
mağla meblağ-ı mezbûr mezbûr eş-Şeyh es-Seyyid Mehmed Efendi’nin tara-
feynden emir ve kabûlü hâviyeye kefâlet ile kefîl olduğundan sonra meblağ-ı 
mezbûru merkūm es-Seyyid İbrahim kable’l-edâ fevt olmağla merkūm eş-Şeyh 
es-Seyyid Mehmed Efendi meblağ-ı mezbûr altı yüz guruşun beş yüz elli iki 
buçuk guruşu babası müteveffâ-yı mezbûrun terekesinden bi’d-defe‘ât bana 
edâ ve teslîm ben dahi bi’l-vekâle ahz u kabz edip kırk yedi buçuk guruşu 
bâkī kalmışdı hâlâ merkūm eş-Şeyh es-Seyyid Mehmed Efendi’ye suâl olunup 
meblağ-ı bâkī-i mezbûru kefâletine binâen bana edâ ve teslîme tenbîh olunmak 
matlûbumdur dedikde gıbbe’s-suâl merkūm eş-Şeyh es-Seyyid Mehmed Efen-
di vech-i minvâl-i muharrer üzre olduğunu ikrâr ve i‘tirâf etmeğin mûcebince 
meblağ-ı bâkī-i mezbûr kırk yedi buçuk guruşu müdde‘î-i mezbûr Ahmed 
Ağa’ya kefâletine binâen edâ ve teslîme merkūm eş-Şeyh es-Seyyid Mehmed 
Efendi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene seb‘a ve semânîn ve elf.
Şuhûdü’l-hâl: Ali Çelebi b. Mustafa, Süleyman Çelebi b. Hasan, İbrahim Çelebi 
b. Mehmed, Osman b. Ömer, Ebûbekir b. Hüseyin ve gayruhüm mine’l-hâzırîn.

683 [197b-2] Borcunu ödemeyerek firar eden eski Kütahya 
kadısı Abdüllatif Efendi’nin halkın şikâyeti üzerine 
evinin mühürlenmesi
Sadr-ı a‘zam hazretlerinin sahhı iledir.
Ma‘rifet-i şer‘ ile evi mühürlene deyû buyruldu.
Sa‘âdetlü ve merhametlü sultânım hazretleri sağ olsun
Arzuhâl-i fukarâ budur ki bu fukarâ kulları Kütahya kazâsından olup sâbıkan 
kadımız Abdüllatîf Efendi ile mürâfa‘a-i şer‘-i şerîf olup ba‘de’s-sübût teveccüh 
eden hakkımızı almak sadedinde iken mezbûr Abdüllatîf Efendi sulhe râgıb ol-
mağın huzûr-ı müslimînde bizim ile sulh olup üç güne değin bedel-i sulh vere-
yim deyû mehil verilip çavuş kullarına (…) mezbûr efendi şimdi firâr etmekle 
bize küllî gadr ve hayf olmuşdur. Bâkī fermân sultânım hazretlerinindir.
Bendegân-ı fukarâ-i Kütahya.







684 [198a-1]b. Süleyman’a sattığı
Vilâyet-i Anadolu’da medîne-i Ayntab mahallâtından Köroğlu mahallesi 
ahâlîsinden olup mahmiye-i İstanbul’da Yenikapı dâhilinde Karaağaç mahalle-
sinde müsafiren sâkin olan Mehmed Ağa b. Hızır nâm kimesne meclis-i şer‘-i 
şerîfde bâ‘is-i hâze’l-kitâb Yusuf Ağa b. Süleyman nâm kimesne mahzarında 
ikrâr ve takrîr-i kelâm edip akd-i âti’z-zikrin sudûruna değin yedimde mülküm 
ve hakkım olup mahalle-i mezbûrda vâki‘ bir tarafdan Ebûbekir Çelebi mülkü 
ve iki tarafdan kuyumcu Mehmed mülkü ve bir tarafdan tarîk-i âm ile mahdûd, 
dâhiliyyesinde tahtânî iki bâb oda ve iki mahzen ve bir matbah ve bir kenîf 
ve bir su kuyusu ve hâriciyyesinde bir bâb oda ve bir ahırı müştemil menzili-
mi, cümle tevâbi‘ ve levâhıkı ve kâffe-i hukūk ve merâfıkı ile mezbûr Yusuf Ağa 
tarafeynden îcâb ve kabûlü hâviye şurût-ı müfsideden ârî bey‘-i bâtt-ı sahîh-i 
şer‘î ile yüz esedî guruşa bey‘ ol dahi iştirâ ve kabûl ettiğinden sonra semeni 
olan meblağ-ı mezbûr yüz esedî guruşu yedinden tamâmen ahz u kabz eyledim 
ba‘de’l-yevm menzil-i mahdûd-ı mezkûru mahallinde zabt ve tasarrufa mezbûr 
Yusuf Ağa’yı taslît eyledim, keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşere min Saferi’l-hayr li sene seb‘a ve semânîn ve elf.
Şuhûdü’l-hâl: el-Hâc İsmail b. Hüseyin, el-Hâc Süleyman b. Hüseyin, Şeyhzâde 
Mehmed Çelebi, el-Hâc Yakub b. Mustafa.

685 [198a-2] Defter emini Yahya Efendi Mescidi Vakfı ile oğlu Ömer 
Efendi ve kızı Zeyneb’e ait vakıflara nâzır tayini
Mahmiye-i İstanbul’da Altımermer kurbunda merhûm defter emîni Yahya 
Efendi Mescid-i şerîfi vakfının ve oğlu Ömer Efendi ve kızı Zeyneb vakıflarının 
nâzırı olma[ma]ğın, taraf-ı şer‘den nâzır nasb ve ta‘yîn olmak elzem ve ehem ol-
mağın mescid-i şerîf-i merkūm cemâ‘atinden olup her vechile nezâret uhdesin-
den gelmeğe kemâ yenbağī kādir olan ashâb-ı hâze’l-kitâb İmâm Osman Efen-
di ve Solak Mustafa Ağa ve Yağlıkçı Mehmed Çelebi ve Hasan Ağa’dan her biri 
evkāf-ı mezbûreye hasbî nâzır nasb ve ta‘yîn olduklarında anlardan her biri 
dahi nezâret-i merkūmeyi kabûl ve merâsimini edâya ta‘ahhüd ve iltizâm etme-
ğin mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene seb‘a ve semânîn ve elf.riyle “b” öne “a” sona gelmiştir. Çeviri metinde bu sıralama yerine doğru olan dikkate alınmış ve 
sona gelmiş olan “a” kısmı ilk sırada yer almıştır.
Şuhûdü’l-hâl: Fahrü’l-akrân el-Hâc Kemaleddin Kethüdâ-yı Hazret-i Efendi, 
Fahrü’l-akrân Hüseyin Ağa bin Üveys, el-Hâc Mehmed b. Ali, el-Hâc Mehmed 
b. Receb ve gayruhüm.

686 [198a-3] Mehmed Çelebi b. Hasan’ın Karabaş mahallesindeki 
evini Sâime bt. Ali’ye sattığı
Mahmiye-i İstanbul’da Yenibahçe kurbunda Karabaş mahallesi sâkinlerinden 
Mehmed Çelebi b. Hasan nâm kimesne meclis-i şer‘-i şerîfde bâ‘isetü hâze’l-
kitâb Sâime bt. Ali nâm hâtunun zevci ve tarafından husûs-ı âti’l-beyâna vekîli 
olduğu zâtını ma‘rifet-i şer‘iyye ile ârifân Mehmed Efendi b. Ömer ve Muslu 
Beşe b. Hüseyin nâm kimesneler şehâdetleri ile şer‘an sâbite olan Hüseyin Beşe 
b. Ahmed nâm kimesne mahzarında ikrâr ve takrîr-i kelâm edip akd-i âti’z-
zikrin sudûruna değin yedimde mülküm ve hakkım olup mahalle-i mezbûrede 
vâki‘ bir tarafdan tarîk-i âm ve bir tarafdan Sâliha Hâtun mülkü bir tarafdan 
Şeyh Abdullah Efendi mülkü ve bir tarafdan ba‘zan [198b] Medîne-i Münev-
vere vakfı ve ba‘zan haffâf ( ) mülkü ile mahdûd, tahtânî üç bâb oda ve iki sofa 
ve bir ahır ve bir su kuyusu ve bir kenîf ve zât-ı eşcâr-ı müsmire ve gayr-ı müs-
mire bahçeyi müştemil menzilimi, cümle tevâbi‘ ve levâhıkı ve kâffe-i hukūk 
ve merâfıkı ile müvekkile-i mezbûre Sâime Hâtun’a tarafeynden îcâb ve kabûlü 
hâviye şurût-ı müfsideden ârî bey‘-i bâtt-ı sahîh-i şer‘î ile üç yüz otuz sekiz 
esedî guruşa bey‘ ve teslîm ol dahi iştirâ ve tesellüm ve kabz ettiğinden son-
ra semeni olan meblağ-ı mezbûr üç yüz otuz sekiz esedî guruşu müvekkile-i 
mezbûre Sâime Hâtun yedinden tamâmen ahz u kabz eyledim ba‘dehu menzil-i 
mahdûd-ı mezkûr müvekkile-i mezbûrenin mülk-i müşterâsıdır, keyfe mâ yeşâ’ 
ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’t-tâsi‘ min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Hasan Efendi b. Mustafa el-İmâm, Ahmed Efendi b. Ali el-İmâm, 
Abdullah Çelebi b. Ramazan el-Müezzin, el-Hâc Mustafa b. Mehmed, Mustafa b. 
Hüseyin, Mehmed Çelebi Kethüdâ-yı muhzırân, el-Hâc Mustafa b. Tevekkül, İs-
mail Çelebi b. Mehmed.

687 [198b-1] Seyyid İbrahim Efendi’nin Harâccı Muhyiddin Mescidi 
Vakfı’na olan borcunun kefili oğlu Seyyid Mehmed tarafından 
ödenmesi gerektiği
Merhûm Yahşîzâde Abdülkādir Efendi nâm sâhibü’l-hayrın mahmiye-i 
İstanbul’da Harâccı Muhyiddin mahallesinde vâki‘ mescid-i şerîfinde eczâ-i 







şerîfe tilâveti için mevkūfe nukūda bi’l-fi‘l mütevellî olan a‘lemü’l-ulemâ’i’l-
izâm bâ‘is-i hâze’l-kitâb Mehmed Efendi b. el-merhûm ( ) Ağa’nın kethüdâsı ve 
tarafından husûs-ı âti’l-beyâna vekîl olduğu nehc-i şer‘î ve tarîk-i mer‘î üzre 
şer‘an sâbite olan fahrü’l-emâsil ve’l-eşbâh Ahmed b. Mahmud nâm kimesne 
meclis-i şer‘-i şerîfde sâbıkan Halomiç kadısı iken fevt olan es-Seyyid İbra-
him Efendi’nin sulbî oğlu eş-Şeyh es-Seyyid Mehmed Efendi b. (  ) mahzarın-
da üzerine da‘vâ ve takrîr-i kelâm edip müteveffâ-yı mezbûr es-Seyyid İbrahim 
Efendi’nin hayâtında zimmetinde cihet-i deyn-i şer‘îden üç yüz esedî guruş ol-
mağla meblağ-ı mezbûr mezbûr eş-Şeyh es-Seyyid Mehmed Efendi’nin tara-
feynden emir ve kabûlü hâviyeye kefâlet ile kefîl olduğundan sonra meblağ-ı 
mezbûru merkūm es-Seyyid İbrahim kable’l-edâ fevt olmağla merkūm eş-Şeyh 
es-Seyyid Mehmed Efendi meblağ-ı mezbûr altı yüz guruşun beş yüz elli iki 
buçuk guruşu babası müteveffâ-yı mezbûrun terekesinden bi’d-defe‘ât bana 
edâ ve teslîm ben dahi bi’l-vekâle ahz u kabz edip kırk yedi buçuk guruşu 
bâkī kalmışdı hâlâ merkūm eş-Şeyh es-Seyyid Mehmed Efendi’ye suâl olunup 
meblağ-ı bâkī-i mezbûru kefâletine binâen bana edâ ve teslîme tenbîh olunmak 
matlûbumdur dedikde gıbbe’s-suâl merkūm eş-Şeyh es-Seyyid Mehmed Efen-
di vech-i minvâl-i muharrer üzre olduğunu ikrâr ve i‘tirâf etmeğin mûcebince 
meblağ-ı bâkī-i mezbûr kırk yedi buçuk guruşu müdde‘î-i mezbûr Ahmed 
Ağa’ya kefâletine binâen edâ ve teslîme merkūm eş-Şeyh es-Seyyid Mehmed 
Efendi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene seb‘a ve semânîn ve elf.
Şuhûdü’l-hâl: Ali Çelebi b. Mustafa, Süleyman Çelebi b. Hasan, İbrahim Çelebi 
b. Mehmed, Osman b. Ömer, Ebûbekir b. Hüseyin ve gayruhüm mine’l-hâzırîn.

688 [198b-2] Yeniçeri Hasan Odabaşı b. Hüseyin’in Sofya’da oturan 
Rahip Danyal v. Kostantin’de alacağı olduğu
Dergâh-ı âlî yeniçerilerinin otuz dördüncü bölüğe mahsûs oda ahâlîsinden 
bâ‘is-i hâze’l-kitâb Hasan Odabaşı b. Hüseyin nâm kimesne meclis-i şer‘de, 
vilâyet-i Rumeli’de medîne-i Sofya’da sâkin Danyal v. Kostantin nâm râhib 
muvâcehesinde takrîr-i kelâm ve ta‘bîr ani’l-merâm edip mezbûr Danyal’a altı 
yüz elli kıt‘a esedî guruşu ikrâz ve teslîm ol dahi yedinden iktirâz ve kabz ve 
tesellüm etmeğin hâlâ suâl olunup takrîri tahrîr olunmak matlûbumdur de-
dikde gıbbe’s-suâl mezbûr Danyal cevâbında fi’l-hakīka mezbûr Hasan Odaba-
şı yedinden altı yüz elli esedî guruşu iktirâz ve kabz ve tesellüm etmekle hâlâ 
meblağ-ı mezbûr altı yüz elli esedî guruş mezbûr Hasan Odabaşı’ya zimmetim-
de vâcibü’l-edâ ve lâzımü’l-iktizâ deynimdir deyû tâyi‘an ikrâr ve i‘tirâf etmeğin 
mâ hüve’l-vâki‘ hıfzan li’l-makāl bi’t-taleb ketb [olundu].
Fi’l-yevmi’s-sâmin min şehri Rebî‘ilevvel li sene seb‘a ve semânîn ve elf.
Şuhûdü’l-hâl: Fahrü’l-kuzât Şeyh Mehmed Efendi b. Ebûbekir, el-Hâc Ömer b. 
Mehmed, serdar Mustafa b. Yusuf …?

689 [198b-3] İstanbul’daki anayol kaldırımlarının devlet, 
ara yollardaki kaldırımların ev ve dükkân sahipleri 
tarafından yapılacağı fermanı
Fazîletlü İstanbul Efendisi hazretleri
İstanbul’da vâki‘ ulu yolların kaldırımları cânib-i mîrîden ta‘mîr olunup sâir 
mahallât ve dekâkîn aralarında vâki‘ olan yolların kaldırımlarını menzil ve 
dekâkîn sâhibleri hisselerine isâbet eden kaldırımı ta‘mîr ve termîm eyleme-
leri bâbında müekked fermân-ı hümâyûn sâdır olmağın mahrûse-i mezbûrede 
vâki‘ mahallât ahâlîlerine ve imâmlarına ve esnâf kethüdâlarına ve ihtiyârlarına 
tarafınızdan muhkem tenbîh eyleyesiz ki hemen bu günde sâdır olan fermân-ı 
hümâyûn mûcebince herkes menzilleri önünde ve dekâkînleri önünde vâki‘ 
olan yolların kaldırımlarını ta‘mîr ve termîm eyleyip, fermân-ı hümâyûna 
mugāyir avk ve ihmâlden hazer eyleyeler ve askeriyyeden olup menzili ve 
dükkânı önünde vâki‘ olan kaldırımı ta‘mîr ve termîme muhâlefet edenler ma-
halleleri imâmları ma‘rifetiyle zâbıtalarına bildirilip zâbitleri ma‘rifetiyle ta‘mîr 
ve termîm ettireler [deyû] buyruldu.