



1 [1a-1] Çavuş Kasım mahallesinde Saliha Hanım’ın kurduğu vakıf / 37

2 [1a-2] Ali Paşa mahallesi sakinelerinden Hatice Hatun’un veraseti / 38

3 [1b-1] Ali Paşa mahallesi sakinelerinden Tireli Hatice Hatun’un veraset davası / 38

4 [2a-1] Ali Paşa mahallesinde vefat eden Tireli Hatice Hanım’ın veraset davasında 
haksız taleplerin reddi / 40

5 [2b-1] Nika v. Kirkor’un mirası üzerindeki haksız iktisabın men‘i / 41

6 [2b-2] Araba kazasından dolayı tazminata hüküm / 42

7 [3a-1] Sahipsiz iki su sığırının beslenmesi / 42

8 [3a-2] Muhallefâttan doğan bir alacağın tahsili / 42

9 [3a-3] İki yetimin hakkı olan alacağın tahsili / 43

10 [3a-4] Seyfullah Efendi Vakfı’na ait bostanların gelirleri / 43

11 [3b-1] Ali Bey b. Kasım’ın Ali Ağa b. Hüseyin’e mülk satışı / 44

12 [3b-2] Gül mahallesinde vefat eden Silistreli Süleyman’ın miras davasının sulh 
yoluyla halli / 45

13 [4a-1] Talebe göre harcanmayan paranın iadesinin talep olunduğu / 45

14 [4a-2] Hatice bt. Abdullah’ın boşanma davasını takip için vekil tayini / 46

15 [4a-3] Fâtıma bt. Perviz’in muhâlaa yoluyla boşanması / 46

16 [4b-1] Veresesi olmayan Kara Çavuş’un bazı mülklerinin hazineye intikali / 47

17 [5a-1] Elker bt. Yorgi’nin Salih Beşe b. Mehmed’e tarla satışı / 48









18 [5a-2] Ehl-i hirefe tevzi olunan tekliflerin yine eski usule göre tevzii / 48
19 [5a-3] Vefa Hatun bt. Abdullah’ın câriyesini vasiyet yoluyla âzat 
etmesi ve sair vasiyeti / 49
20 [5b-1] Terkos’tan Hamza b. Ali’nin alacak davasında beyyineden aczi / 50
21 [5b-2] Osman b. Mehmed adlı kıptinin çalınan nakit ve eşyasının 
mahkeme huzurunda iadesi / 50
22 [5b-3] Yamandi’nin ölümü sebebiyle vârislere intikal eden alacakların tahsili / 51
23 [6a-1] Şaban b. İbrahim’in haksız miras talebinin reddi / 52
24 [6a-2] Mehmed b. Siyavuş’un açtığı darp davasının sulh ile bitirilmesi / 53
25 [6a-3] Şahsultan mahallesinde mülk satış hücceti / 53
26 [6b-1] Hümâ Hatun Vakfı’ndan bir vakıf evin tasarruf hakkının Mehmed 
Halife’ye devri / 54
27 [6b-2] Rus asıllı câriyenin âzadı / 54
28 [7a-1] Rus asıllı câriyenin âzadı / 55
29 [7a-2] Eyüp Sultan ahalisinden Seyyid Mehmed Efendi’nin vakıf senedi / 55
30 [7b-1] Seydî Beşe b. Yusuf ’un Yani v. Şiro’ya keçi satışından doğan alacağı / 57
31 [7b-2] Yani v. Şiro’nun keçi alımından doğan borcunu Süleyman Beşe ile Mustafa 

Çelebi b. Kulu’ya ödemesi / 57
32 [8a-1] Margos v. Arzuman’ın Avanos v. Papuk’a sattığı içkiden doğan 
alacağının tahsili talebi / 58
33 [8a-2] Şah Sultan mahallesinden sakinesi kayıp bir evin eşyasının 
yed-i emine teslimi / 58
34 [8b-1] Muhallefâtı Eyüp Sultan vakıflarına hâsıl kaydedilen Amasyalı birine ait 
malların vereseye iadesi / 61
35 [8b-2] Sahibi zuhur eden bir muhallefâtın vekile iadesi / 61
36 [9a-1, Arapça] İsmihan bt. Ahmed’in muhâlaa yoluyla boşandığı / 62
37 [9a-2] Mehmed b. Mehmed’in Hasan Çelebi b. Mehmed’e olan 
borcunu ödemesi / 63
38 [9a-3] Sadrazam merhum Eğriboyunlu Mehmed Paşa Vakfı’ndan talep 
olunan miras hakkının reddi / 63
39 [9b-1] Bergoslu İrine’nin, Aroyana’dan iddia ettiği miras talebinin reddi / 64
40 [9b-2] İrvine bt. Yorgo’nun Diyene v. Aleksi’ye mülk satışı / 65
41 [10a-1] Yani v. Panayot’un üç oğlu ile üç kızına mülk bağışı / 65









42 [10a-2] Yorgi v. Panayot’un vârisleri arasındaki nizaın izâle olması / 66
43 [10b-1] Yorgi v. Panayot’un vârisleri arasındaki nizaın izâlesi / 67
44 [10b-2] Sahak v. Toros’un kefil Ramazan Çelebi’den talep 
ettiği alacağın reddi / 68
45 [11a-1] Köy halkını huzursuz eden Yorgaki’nin sürgün edilmesi talebi / 68
46 [11a-2] Köy halkını huzursuz eden Yorgaki’nin sürgün edilmesi talebi / 69
47 [11a-3] Mehmed b. Kalender’in Dilaver b. Abdullah’a mülk satışı / 69
48 [11b-1] Seyyid Ali b. Ehlullah’ın Abdurrahman Ağa’ya gayr-i menkul satışı / 70
49 [11b-2] Avanos v. Toros’un Mehmed Çelebi b. Abdullah’a yaptığı deri 
satışından doğan alacağının tahsili talebi / 70
50 [11b-3] Hasköy’den Mehmed Çelebi b. Mustafa’nın oğulları Ömer ve 
Abdurrahman Çelebi’ye terkettiği mülkün oğullara temliki / 71
51 [12a-1] Yerado v. Yani’nin Kiro v. Miho’ya gayr-i menkul satışı / 72
52 [12a-2] Mülk satış hücceti / 72
53 [12a-3] Fâtıma bt. İbrahim’in Rabia bt. Mehmed’e ev satışı / 73
54 [12b-1] Afife Hatun’un muhallefâtının sulh yoluyla taksimi / 73
55 [12b-2] Kika v. Kirko’nun Dimo v. Esküli’ye bağ satışı / 74
56 [12b-3] Koçi v. Besedo’nun Varko v. Mako’ya bağ satışı / 74
57 [13a-1] Dimo v. Esküli’nin Duka v. Kiga’nın tarla satışı / 75
58 [13a-2] Dimo v. Meranko’nun Yani v. Yorgi’ye bağ satışı / 75
59 [13a-3] Rus asıllı kaçak bir köleye nafaka takdiri / 76
60 [13b-1] Mehmed Çavuş b. Abdullah’ın Abdülbâki Çelebi’deki alacağının 
mahkeme kararı ile ödenmesi / 76
61 [13b-2] Mehmed Çavuş b. Abdullah’ın Abdülbâki Çelebi’deki alacağının 
mahkeme kararı ile ödenmesi / 77
62 [13b-3] Tanço v. Perdam’ın ölen İstoyani’nin mirasçısı olduğu / 77
63 [14a-1] Veli Çelebi b. İsa’dan intikal eden miras evin satışı / 78
64 [14a-2] Dimo v. Kiryazi’nin kardeşi Yorgo’ya bağ satışı / 79
65 [14b-1] Kiremitçi Ahmed Çelebi Vakfı’ndan vakıf evlâdına gelir tahsisi / 79
66 [14b-2] Rus asıllı Saliha isimli bir câriyenin âzat edildiği / 80
67 [14b-3] Emine Hatun’un üvey oğlu Mehmed Efendi’ye ev satışı / 80
68 [15a-1] İsa Dede Vakfı’ndan bir evin kiraya verilmesi / 81









69 [15a-2] Emîr Mehmed b. Osman’ın aleyhine açılan miras davasının reddi / 82
70 [15b-1] Hasan Yazıcı’nın muhallefâtından zevcesine mehr-i 
müeccel ödendiği / 82
71 [15b-2] Kurfa köyünden Yani v. İstemad’ın Yorgi v. Kosta’ya bahçeli ev satışı / 83
72 [15b-3] Priştine’nin Hocista köyü zimmîlerine ait vergilerin muhasebesi / 84
73 [16a-1] Ali b. Hasan’ın eşi Âişe bt. Mehmed’e karz-ı hasenden doğan 
borcuyla mülk menzilinin takası / 84
74 [16a-2] Yani v. Petro’nun Yorgaki v. Yani’ye ev, bağ, ahır ve tarla satışı / 85
75 [16b-1] Hasköy ve civarı kayıkçılarının eski kethüdâlarında olan alacaklarını 
tahsil ettikleri / 85
76 [16b-2] Çatalcalı Anastaş’ın veresesi arasında gayr-i menkul hisse satışı / 86
77 [16b-3] Bahçe Belgradı köyünden Koti bt. Yani’nin Toya v. Yorgi’ye ev satışı / 87
78 [17a-1] Hasköylü Hanefi Beşe b. Davud’un Emine bt. Abdullah’a ev satışı / 87
79 [17a-2] Dimitri v. Yorgi’nin Anifiye bt. Dimitri’ye peşin parayla ev satışı / 88
80 [17a-3] Asım Ahmed Çelebi Vakfı’ndan Anifiye bt. Dimitri’ye ev alışı / 89
81 [17b-1] Mustafa b. Abdullah’ın muhallefâtından beytülmâl 
hissesinin alındığı / 89
82 [17b-2] Ordu ile Belgrad’a gidip orada vefat eden Derviş Ali’nin veraseti / 90
83 [18a-1] Seydî Beşe’nin Yako adlı yahudiye emanete verdiği la‘l taşının iadesi / 91
84 [18a-2] Mehmed b. Abdullah’ın Hasan Beşe b. Mehmed’de bulunan ticarî 
alacağının kefilinden alınması / 91
85 [18a-3] Ayni bt. Hüseyin’in mirastan doğan hakkını aldığı / 92
86 [18a-4] Kiremitçi Süleyman Vakfı’na ait dükkânın biriken 
kiralarının ödenmesi / 92
87 [18b-1] Yatağa mahkûm Hamlacı Mehmed Ağa b. Mustafa’nın yeğeni İbrahim 

Çelebi’yi oğlu için vasî tayini / 93
88 [18b-2] Mehmed b. Mustafa’nın yeğeninin eşi Âişe Hanım’a arsa hibesi / 93
89 [18b-3] Hasköy yahudilerinden Musi’nin arpa ve saman teklifinden 
muaf olduğu / 94
90 [19a-1] Mehmed Sıdkı Çelebi’nin Yusuf b. Abdullah’a arsa satışı / 95
91 [19a-2] Asyetor v. Yorgi’nin Mesko v. Apostol ile Dimo v. Tıranoz’a evini bey‘ bi’l-
vefâ yoluyla satışı / 95
92 [19a-3] Çatalca’da ölen Foti v. ( )’nın veresesinin bağ satışı ve borç tediyesi / 96









93 [19b-1, Arapça] Bayram b. Mehmed adlı küçüğe nafaka takdir edildiği / 96

94 [19b-2, Arapça] Emine bt. İbrahim’in muhâlaa yoluyla boşandığı / 97

95 [19b-3] Hasköy’den Âişe ve Fâtıma adlı iki yetimin nafakası ve 
vasîlerinin muhasebesi / 97

96 [20a-1] Merhum Bektaş Efendi Vakfı’na vekâleten mütevelli tayini / 99

97 [20a-2] Hüseyin b. Şaban’ın Mustafa b. Ali’ye ev satışı / 99

98 [20a-3] Hüseyin Çavuş Vakfı’na ait murâbaha gelirinin ödenmesi / 99

99 [20a-4, Arapça] Fâtıma bt. İbrahim’in muhâlaa yoluyla boşandığı / 100

100 [20b-1] Hatice bt. Hüseyin’in eşi Mustafa b. Muharrem ile boşanma davası / 101

101 [20b-2] Yava olan iki baş karasığır öküzün asıl sahibine teslimi / 101

102 [20b-3] İrine bt. Todor ile Miho v. Yani adlı iki gayri 
müslimin nikâhlanmaları / 102

103 [21a-1] Litros reâyâsından Panayot ve oğlu Aleksandra’nın 
cizyelerini ödemeleri / 102

104 [21a-2] Panayot v. Mavridi adlı bir Rum yetimine yeni bir vasî tayini / 103

105 [21a-3] Kirkor v. Mahat adlı bir Ermeni’nin yetimi Andon’un vesayeti / 104

106 [21b-1] Kurfa köylü Tanaş ve Dimitri kardeşlerin Dimitri v. Yorgi’ye 
bağ satışları / 104

107 [21b-2] Terkos köylerinden Podime halkının Fâtih vakfı ormanlardan izinsiz 
ağaç kesip kömür yapmalarının men‘i / 105

108 [21b-3] Elizo v. Haron ile Hıristo v. Yani’ye ait olup emanette iken ölen 
beygirin tazmin edilmesi / 106

109 [22a-1] Kiremitçi Süleyman Çelebi Vakfı’na ait bir dükkânın borçla takası / 107

110 [22a-2] Umumi vekâlet tevcihi / 108

111 [22b-1] Todori v. Andriye’nin borcunu ödemesi için Zafira 
v. Dimitri’ye tembih / 108

112 [22b-2] Rus asıllı Anderiye v. Felek isimli bir kölenin âzadı / 109

113 [22b-3] Mimar Mehmed Ağa’nın evlâda meşrût vakfının kiraya verilmesi / 109

114 [23a-1] Osman Beşe b. Receb’in ev ve değirmen hissesini, Ahmed Bey 
b. Yusuf ’a satışı / 110

115 [23a-2] Mehmed’in muhallefât bedelinin vârisi babasına teslimi / 111

116 [23b-1] Şeyhler köyündeki tarla ve çayırların mûris Şirzat Hanım’a teslimi / 111









117 [23b-2] Mahmud b. Abdülcelil’in Receb Bey’den aldığı tazminat 
mukabili sulh oldukları / 113

118 [24a-1] Attar Hüseyin Vakfı’na ait evin Raziye Hatun’dan istirdadı / 113

119 [24a-2] Yakub Usta Vakfı’na hâlâ ödenmemiş olan kira gelirlerinin Kiryani v. 
Diro’nun vârislerince ödenmesi / 114

120 [24b-1] Hasan b. Mustafa’nın Mustafa b. Mehmed’deki alacağını aldığı / 115

121 [24b-2, Arapça] Mehmed b. Himmet adlı küçüğe nafaka takdir edildiği / 116

122 [24b-3, Arapça] Hâkimin, Vargo v. Manol nam nasrânîyi vasî 
üzerine nâzır atadığı / 116

123 [24b-4, Arapça] Ümmühâni bt. Mehmed’in muhâlaa yoluyla boşandığı / 116

124 [25a-1] Dördüncü Haseki Âişe Sultan’ın kiracı olarak oturduğu Abdurrahman 
Paşa’nın vakıf sarayının suyollarını tamir ettirip su miktarını arttırdığı / 117

125 [25a-2] Çoban Yorgi’nin hazineye intikal eden muhallefâtından 
alacak tahsili / 118

126 [25b-1] Çatalca’dan Hıristo v. Dori’nin yeğeni Seryano’ya bahçeli ev satışı / 118

127 [25b-2] Todori v. Andriye’nin Aleksi v. Sava’daki alacağının tahsili için 
mahkemece tembih olunduğu / 119

128 [25b-3] Abdullah b. Yusuf ’un Mehmed Çelebi’ye nafakadan doğan borcunu 
mülk karşılığı tediyesi / 119

129 [26a-1] Mehmed Bey’in Ali Ağa’da bulunan alacağının Ali Ağa 
tarafından ikrarı / 120

130 [26a-2] Abro v. Manol’un Duka v. Todori’deki alacağını malla takas ettiği / 121

131 [26a-3] Dimitri v. Pavlo’nun miras evinin verese tarafından peşin 
parayla satışı / 122

132 [26b-1] Mehmed Beşe b. Abdullah adlı merhumun Hüseyin Beşe’deki alacak 
hakkının vereseye ödendiği / 122

133 [26b-2] Muammer b. Abdullah’ın Mehmed b. Habil’e peşin 
parayla ev satışı / 123

134 [26b-3] Hüseyin Çelebi b. Said’in Muammer bt. Abdullah’a peşin 
parayla ev satışı / 124

135 [26b-4] Rabia bt. Durmuş’un Ümmühâni bt. Ebi Talib’e yarım 
hisse oda satışı / 124

136 [27a-1] İbrahim Beşe b. Abdullah’ın Mezid Bey Vakfı’na bey‘ 
bi’l-istiğlâl usulüyle satması / 125









137 [27a-2] Mevcut borcun gayr-i menkulle takası / 125
138 [27a-3] Merhum Şaban b. İsmail’den vereseye intikal eden bir alacağın 
taksitlerle ödenmesi / 126
139 [27b-1] Rus asıllı Şaban adlı bir kölenin sözleşme (mükâtebe) 
ile âzat edilmesi / 127
140 [27b-2] Merhum el-Hâc Osman’dan oğluna miras yoluyla intikal eden alacağın 
tahsil edildiği / 128
141 [27b-3] Hıristo v. Yani’nin Eyüp Sultan vakıflarına irad kaydedilen 
metrûkâtının mirasçısına iadesi / 128
142 [28a-1] Manol v. Anastaş’ın bağını bey‘ bi’l-istiğlâl yoluyla satması / 129
143 [28a-2] Dergo v. Angeli’nin yalan beyanına göre yapılan satıştan rücû ve borcun 
eskiden olduğu gibi ödeneceği / 129
144 [28a-3, Arapça] Hatice bt. Mehmed’in muhâlaa yoluyla boşandığı / 130
145 [28b-1] Muallimhâne Vakfı’ndan alınan borcun vakfa iadesi için vasî Hüseyin 
Bey’e mahkemece tembih olunduğu / 130
146 [28b-2] Emine bt. Derviş’in görümcesi Rabia bt. Abdullah ile arasındaki 
hakaret davası / 131
147 [28b-3] Saliha bt. Abdullah’ın eski kocası Mehmed b. Mustafa 
ile boşanma davası / 132
148 [29a-1] Rukiye bt. Abdullah’ın kocasından kalan miras olan evi 
peşin parayla satışı / 133
149 [29a-2] Çatalca’da Cündî Hüseyin Bey b. Hasan’ın arazisine yapılan haksız 
tasarrufun men‘i / 133
150 [29b-1] Eğlence bt. Abdullah ile merhum kocası Ali b. İlyas’ın ortaklaşa 
kurdukları vakıf evdeki süknâ hakkını Mehmed b. Haydar’a devrettiği / 135
151 [29b-2] Meryem bt. Abdullah’ın Âişe bt. Hüseyin’e peşin parayla ev satışı / 135
152 [29b-3, Arapça] Mihrimah bt. Abdullah’ın muhâlaa yoluyla boşandığı / 136
153 [29b-4] Rus asıllı Lütfü bt. Abdullah adlı bir câriyenin âzadı / 136
154 [30a-1] Rus asıllı Nazike bt. Abdullah adlı bir câriyenin âzadı / 137
155 [30a-2] Kazaen yaralanan Rahime adlı bir câriye için diyet ödendiği / 137
156 [30a-3] Ahmed Çelebi b. Abdullah’ın vârisi Şirzat bt. Abdullah’ın Terkos’ta 
Bostan Çelebi’ye çiftlik satışı / 138
157 [30b-1] Melek Ahmed Paşa Vakfı’nın mütevellisi Hüseyin Çelebi b. Ahmed’in 
Hüseyin Ağa b. İbrahim’e istiğlâl usulüyle mülk satışı / 139









158 [30b-2] Mütevelli Ahmed b. Yusuf ’un Hilmi b. Abdülvehhab ile olan alacak 
davasının reddi / 139

159 [30b-3] Rus asıllı câriyenin âzadı / 140

160 [31a-1] Ali adlı yetimin tasarrufunda bulunan Davud Ağa Vakfı’na ait odanın 
devri için annesi Fâtıma Hatun’a izin verildiği / 140

161 [31a-2] Terkos’un Kurd köyünden Nurullah Bey b. Hasan’ın çiftlik, eşya ve 
hayvanlarını Abdülvehhab Çelebi b. Hızır’a satması / 141

162 [31a-3] Eleni bt. İstati ile İstoyan v. Dimitri’nin evlenmesi / 142

163 [31b-1] Nikite v. Teofilo’nun Mizistre’de Hızır İlyas Kilisesi Vakfı’na 
bahçeli ev ve bağ satışı / 142

164 [31b-2] Fâtıma bt. Osman ile Ali b. Osman’ın muhâlaa yoluyla 
boşanma davası / 143

165 [32a-1] Rus asıllı olup vaktiyle mükâtebeye bağlanmış Timurhan isimli 
câriyenin âzat olması gerektiği / 144

166 [32a-2] Terkos’tan Ahmed b. Ahmed’in Ahmed Beşe b. Mehmed’e peşin para ile 
bağ ve ev satışı / 144

167 [32a-3] Hasan Beşe b. Hüseyin’in Mehmed b. Mehmed’deki ticarî alacağının 
tahsili talebi / 145

168 [32a-4] Afife bt. Mustafa’nın evini Mehmed b. Osman’a satması / 145

169 [32b-1] Keçeci Pîrî mahallesi sakinelerinden Kerime Hanım bt. Mehmed’in 
Medine-i Münevvere fukarasına meşrût vakfiyesi / 146

170 [33a-1] Kesri’de (Kesriyye) Duka v. Niko’nun Kigo ve Kosya adlı 
kişilere bağ satışı / 147

171 [33a-2] Kiro v. Hıristo’nun kardeşi Dimo’ya olan borcunu 
tamamen ödediği / 148

172 [33a-3] Rukiye Hatun bt. Mehmed’in Hüsameddin Ağa’dan çiftlik rehini 
karşılığında borçlanması / 148

173 [33a-4] Rukiye Hatun bt. Mehmed’in Hüsameddin Ağa’ya olan borçlarını nakit 
ve eşya vererek tamamen ödediği / 149

174 [33b-1] Ali Çelebi b. Şalso’nun Yani v. Lerendo’da bulunan alacağını 
tahsil ettiği / 149

175 [33b-2] Abdi b. Mahmud’un evini Hammad Çelebi b. İsmail’e bey‘ bi’l-istiğlâl 
yoluyla satması / 150

176 [33b-3] Mehmed b. İsmail’in miras hissesini Dimitraki’ye satışı / 150









177 [33b-4] Noksan hüccet / 151

178 [34a-1] Ali Çelebi b. Mustafa’nın hastalıklı olduğu iddiasıyla Yusuf b. Veli’den 
aldığı Timurhan adlı câriyeyi iade talebinin reddi / 152

179 [34a-2] Vasil v. Nikola’nın yarı hissesine sahip olduğu değirmeni 
Nikola ve Zimo’ya sattığı / 153

180 [34a-3, Arapça] Rabia bt. Mehmed’in küçük yaştaki kızını Ahmed b. 
Emrullah’a evlâtlık olarak verdiği / 153

181 [34b-1] Mustafa b. Himmet’in vârisleri arasındaki anlaşmazlığın 
sulhen bittiği / 154

182 [34b-2] Mustafa b. Himmet’in mirasından üvey kızı Raziye’ye diğer vârislerin 
rızasıyla bir kısım ev eşyasının hibe edildiği / 154

183 [34b-3] Mustafa’nın diğer Mustafa’ya borç karşılığı rehin edip iade edilmeyen 
eşyasının tazmini / 155

184 [35a-1] Hüseyin Bey b. Ramazan’ın Yusuf adlı ve Macar asıllı 
kölesini âzadı / 156

185 [35a-2] Mustafa b. Himmet’in veresesi arasında çıkan anlaşmazlığın 
sulh ile hallolunduğu / 156

186 [35a-3] Mustafa b. Himmet’in veresesi arasında çıkan anlaşmazlığın 
sulh ile hallolunduğu / 157

187 [35b-1] Mehmed Bey b. Abdullah’ın Apostol v. Ligori’de olan alacağını ödemesi 
için Ligori’ye tembih edildiği / 158

188 [35b-2] Mehmed Çelebi b. Hüseyin’in Abdurrahman Bey b. Ahmed’e tarla, çayır 
ve bahçe satışı / 159

189 [35b-3] İbrahim Çelebi b. Ali’nin Âişe bt. Mustafa’ya müştemilatlı ev satışı / 159

190 [36a-1] Eyüp Sultan Vakfı için zabt olunan Meno v. Kosta’ya ait muhallefâtın 
vereseye iadesi / 160

191 [36a-2] Pîr Mehmed’in mirası olan evin vârislerce Hasan 
b. Abdullah’a satıldığı / 161

192 [36a-3, Arapça] Âişe bt. Pîr Mehmed’in, oğlu İsmail b. Mustafa adlı küçük 
oğluna vasî atandığı / 162

193 [36a-4] Borçlu ölen bir kimsenin malının tamamının kabzına mahkemece 
hükmolunup kabzolunduğu / 162

194 [36b-1] Hüseyin b. Mahmud’un alacağı olan paranın kefil olan İbrahim Çelebi 
tarafından ödenmesi için mahkemece yapılan tembih / 162









195 [36b-2] Hatice bt. Şaban’ın eski kocası Mustafa Ağa b. Mehmed’de olan 
alacaklarını tamamen alıp sulh oldukları / 163

196 [36b-3] Muslihiddin Halife’nin merhume Âişe’ye olan borcunu babasına 
ödemesi gerektiği / 164

197 [37a-1] Yani v. Rizo’nun bağını Daniel v. Nikola’ya sattığı / 164
198 [37a-2] Emine Hanım bt. Mustafa Paşa’nın vekili Mahmud Ağa vasıtasıyla 
Şeyh Abdülbâki Sivâsî’nin damadına gayr-i menkul ve eşya rehin 
alarak verdiği borç / 165

199 [37b-1] Şeyh Abdülmecid Sivâsî’nin kızına ait bağa bitişik vakıf 
odalarında oturan kiracıların yıktıkları yerleri tamir etmeleri ve bağa 
akan lağımlarını kesmeleri / 167

200 [38a-1] Mudârebe usulü ile Himmet Beşe’nin müştereken aldığı borcun üvey 
oğlu Mehmed Çelebi’de kalan kısmının mahkemece tescili / 168

201 [38a-2] Âişe bt. Ahmed’in mülk menzilini Saime bt. Ahmed’e sattığı / 169
202 [38b-1] Mustafa Beşe b. Hasan’ın evini Âişe Hatun’a bey‘ bi’l-istiğlâl 
yoluyla satması / 170
203 [38b-2] Eyüp’te Çömlekçi Hamamı ve Yeni Çeşme’ye yakın keniflerin 
mahkeme kararıyla yıktırılması / 170
204 [38b-3] Markos v. Arzuman’ın Osat v. Mehram’da olan alacağının 
muslihûn tavassutu ile halli / 171
205 [39a-1] Zimmîlerden alınacak cizyelerin miktarı ve tahsil zamanlarının tuğralı 
cizye defterlerindeki esaslara göre yapılıp kimseye haksızlık yapılmaması / 172
206 [39a-2] Mustafa Beşe b. Hasan’ın evini Âişe Hatun’a bey‘ bi’l-istiğlâl 
usulüyle satması / 172
207 [39b-1] Hicrî 1080 yılına ait muhtelif vergiler ve tahsil şartları / 173
208 [39b-2] Hasan Ağa’nın feragatı ile bir mukātaanın Osman Ağa’ya geçmesi / 174
209 [39b-3] Terkos’ta bulunan Fâtih Sultan Mehmed vakıfları mukātaasının 
Mahmud Çelebi’ye havale olunduğu / 174
210 [40a-1] Eyüp Sultan Vakfı’na ait bazı gelirlerin tahsilini Hacı Hüseyin b. 
Mustafa’nın üzerine aldığı / 174
211 [40a-2] Küçükçekmece ahalisinin menzil vergilerinin tenzil olunduğu / 175
212 [40a-3] İstanbul’a gelen suyollarında ve mîrî bahçelerde çalışan köylülere 
verilen muafiyetlere ilişilmemesi ve onların rencide edilmemesi / 175
213 [40a-4] Zoma v. Niko’nun Yuvan v. Dimitri’ye olan borcunu beş adet bağını 
takas etmek suretiyle kapatması / 176









214 [40b-1] 1081 senesine mahsusen Haslar kazası dahilinden alınmakta olan 
kürekçi avârız bedellerinin defter mûcebince tahsili / 176

215 [40b-2] Çekmece’den Tuzla’ya kadar İstanbul civarında bulunup düğünlerde 
çalgı çalanlardan alınacak vergiler / 177

216 [40b-3] Eyüp subaşılığının Hasan Bey’e tevcihi / 178

217 [41a-1] el-Hâc Hüsrev mahallesi halkından Hasan isimli 
bir zatın muhallefâtı / 178

218 [41a-2] Himmet b. Mahmud’un muhallefâtı / 179

219 [41a-3] Eyüp mahallesinden Fâtıma Hanım’ın muhallefâtı / 181

220 [41b-1] Dârüssaâde Ağası Abbas Ağa’nın vakıf hamamına Kırkçeşme 
sularından iki buçuk lüle su tahsisi / 183

221 [42a-1] Küçükçekmece reâyâsından defter mûcebinde sürsat akçesi alınıp 
fazladan teklif yüklenmemesi / 184

222 [42a-2] Küçükçekmece ve Eyüp reâyâsından mevkufat defter mûcebinde sürsat 
akçesi alınıp fazladan vergi yüklenmemesi / 185

223 [42b-1] Dârüssaâde Ağası Abbas Ağa’nın vakıf hamamına tahsis olunan 
Kırkçeşme sularından iki buçuk lüle suyun tekrar ölçümünün yapıldığı / 185

224 [43a-1] Küçükçekmece, Eyüp ve Hasköy reâyâsından sürsat usulü toplanan 
arpayı eda edip ihmal ve haksızlığa meydan verilmemesi / 186

225 [43a-2] Eyüp Sultan bakkallarının İstanbul’daki arpacı ve otlukçu taifesinden 
şikâyetlerinin fetva hükümlerine göre halli / 187

226 [43b-1] Çorlu, Ereğli, Terkos ve Midye halkının yeni emr-i şerif talepleri / 188

227 [43b-2] Topkapı’da bir evin kilise olarak kullanıldığı haberinin tahkiki ve ilgili 
şahısların huzura celbi / 189

228 [43b-3] Eyüp ve Hasköy kayıkçılarına Hüseyin’in kethüdâ tayin olduğu / 189

229 [44a-1] Silivri Menzili’ne gönderilmesi gereken beygirlerin gönderildiğinden 
lâzım gelen arpa ve samanın Hızır günlerine kadar yetiştirilmesi / 189

230 [44a-2] Eyüp Sultan bahçıvanlar kethüdâlığının tevcihi / 190

231 [44a-3] Menzil beygirleri zahiresi için ferman olunan arpa miktarları / 191

232 [44b-1] Menzil beygirleri zahiresi için ferman olunan arpa miktarları / 191

233 [44b-2] Mustafa Çelebi b. Ebû Bekir’in emriyle, her ay belirli miktar 
paranın dedesine ait vakıf gelirlerinden Abdülbâki Çelebi ve dayısı Mehmed 
Efendi’ye verdirmesi / 192
İSTANBUL KADI SİCİLLERİ
EYÜB MAHKEMESİ
(HAVÂSS-I REFÎA)

82
NUMARALI SİCİL

(H. 1081 / M. 1670-1671)














1 [1a-1] Çavuş Kasım mahallesinde Saliha Hanım’ın kurduğu vakıf
Hazret-i Ebî Eyyûb el-Ensârî -dâme fî rıdvâni’l-Bârî-de Çavuş Kasım mahalle-
sinde sâkine Sâbiha bt. Abdullah mahfil-i şer‘-i kavîm-i vâcibü’t-tekrîmde zevci 
işbu sâhibü’l-kitâb Mehmed b. Himmet mahzarında bi tav‘ihâ ikrâr ve i‘tirâf edip 
mahalle-i mezbûrede vâki‘ bir tarafı Nazlı Kapıcızâde Hüseyin Çelebi mülkü ve bir 
tarafı Belkıs Hâtun mutasarrıfa olduğu vakıf menzil ve bir tarafı vakf-ı âhardan 
bana meşrûta menzil ve bir tarafı tarîk-i hâs ile mahdûd bir bâb fevkānî ve bir bâb 
tahtânî oda ve sokak kapısı ve üzerinde şehnişînli bir bâb oda dahi ve bi’r-i mâ ve 
kenîfi ve zât-ı eşcâr-ı müsmire ve gayr-ı müsmire bahçeyi müştemil mülk menzili-
ni hasbeten lillâhi te‘âlâ ve haseneten li-rûh-i Rasûlihi’l-mu‘allâ vakf-ı sahîh-i lâzım 
ile vakf ve habs edip süknâsını evvelâ kendi nefsine ba‘dehâ evlâdına ve evlâd-ı 
evlâdına ba‘de’l-inkırâz zevci Mustafa Bey b. Süleyman’a, ba‘de vefâtihî evlâdına 
ve evlâd-ı evlâdına ba‘de’l-inkırâz fevkānîsinin süknâsını atîkātından bana ve ben-
den sonra evlâdıma ve evlâd-ı evlâdıma ve ba‘de’l-inkırâz beher yevm bir Sûre-i 
Yâsîn ve üç İhlâs-ı şerîf tilâvet edip sevâbını rûhuna hibe etmek üzre bir racül-i 
sâlihe ve tahtânîsi dahi kezâlik atîkātından Cânâne bt. Abdullah’a ba‘de vefâtihâ 
evlâdına, evlâd-ı evlâdına ba‘de’l-inkırâz kezâlik bir racül-i sâlihe şart ve ta‘yîn 
ve vakfiye[-i] ma‘mûlün-bihâsında tahrîr ve tastîr edip zikr-i sâbık fevkānînin 
nevbet-i süknâsı şart-ı vâkıf üzre bana ve tahtânîsinin süknâsı mezbûre Cânâne’ye 
âid olup nice zamân minvâl-i muharrer üzre her birimiz hisselerimizde sâkine 
olurken merkūme Cânâne bilâ veled vefât etmekle menzil-i vakf-ı mezbûrdan 
hissesi mahlûle olmağla hâkimü’ş-şer‘i’ş-şerîf zikr olunan tahtânîyi bana tevcîh 
edip ile’l-ân zabt ve tasarruf üzre idim. Lâkin menzil-i vakf-ı mezbûrun tahtânî 
ve fevkānîsi mürûr-ı eyyâm ve kürûr-ı a‘vâm ile harâba mâil olup kābil-i süknâ ol-
mamağın ve benim dahi ta‘mîr ve termîme iktidârım olmayıp ta‘mîr ve termîm 
için vakf-ı âhar dahi olmamağla menzil-i mahdûdu vakf-ı mezbûrda olan hakk-ı 
süknâmı zevcim mezbûr Mehmed’e kendi rızâm ve hüsn-i ihtiyârımla fâriğ ol-
dum deyicek mezbûr Mehmed sulehâdan olup şart-ı vâkıf üzre Yâsîn ve İhlâs-ı 
şerîf tilâvetine kādir idiği zeyl-i kitâbda muharrerü’l-esâmî olan sikāt-ı sahîhü’l-
kelimât ihbârıyla müte‘ayyin ve mütehakkık olmağın hâkim-i muvakki‘-i sadr-ı 
kitâb -tûbâ lehû ve hüsnü me’âb- hazretleri dahi menzil-i vakf-ı mezbûru merkūm 
Mehmed’e tevcîh edip tasarrufu için işbu vesîka-i enîka alâ mâ hüve’l-hakīka bi’t-
taleb ketb [olundu].
Fî 9 min Şa‘bân sene 1081.
Şuhûdü’l-hâl: Mehmed Efendi b. Süleyman, Eyüb Çelebi b. Mehmed, Mustafa Çe-
lebi b. Süleyman, Ahmed b. Selim, Mustafa Efendi el-Müderris.









2 [1a-2] Ali Paşa mahallesi sakinelerinden Hatice Hatun’un veraseti
Ali Paşa mahallesinde sâkine iken bundan akdem vefât eden Tireli Hatice 
bt. Abdullah nâm hâtunun verâseti zevci Mehmed Bey b. Hasan nâm kimesne 
ile li ebeveyn kız karındaşları Aynişah ve Meryem bt. Abdi’ye münhasıra idiği 
medîne-i Hazret-i Ebî Eyyûb el-Ensârî -dâme fî rıdvâni’l-Bârî- de Ali Paşa ma-
hallesi sâkinelerinden iken bundan akdem vefât eden Tireli Hatice bt. Ali nâm 
hâtunun verâseti zevci Mehmed Bey b. Hasan ile li ebeveyn kız karındaşı kızla-
rı Aynişah ve Meryem bintey Abdi’ye münhasıra olduğu şer‘an zâhir ve mütebey-
yin oldukdan sonra mezbûretân Aynişah ve Meryem taraflarından husûs-ı âti’z-
zikre vekîl olup vekâleti hasm-ı şer‘î-i câhid mahzarında mezbûretânın zâtları[nı] 
ma‘rifet-i şer‘iyye ile ârifân olan Mustafa b. Osman ve Yusuf Efendi b. Mehmed 
şehâdetleriyle şer‘an sâbite olan Abdürrezzak b. Ahmed nâm vekîl meclis-i şer‘de 
müteveffât-ı mezbûrenin zevci râfi‘ü’l-kitâb mezbûr Mehmed Bey mahzarında 
bi’l-vekâle üzerine da‘vâ ve takrîr-i kelâm edip müteveffât-ı mezbûre Hatice’nin 
muhallefâtından üç sepet sandığı ve üç güğüm ve iki yan keçesi ve üç kilim ve 
on döşek ve on yorgan ve on yastık ve bir çift altın bilezik ve bir altın küpe ve bir 
sîm kuşakdan nısfı müvekkilelerim mezbûretân Aynişah ve Meryem’e ve nısf-ı 
âharı merkūm Mehmed Bey’e isâbet ve intikāl etmeğin mezbûr Mehmed Bey hâlâ 
eşyâ-yı merkūmenin cümlesini ahz u kabz etmişdir. Suâl olunup takrîr tahrîr 
olunmak murâdımdır dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyineden izhâr-ı acz 
ile istihlâf etmeğin mezbûr Mehmed Bey zikr olunan eşyâları ahz u kabz ve bir 
tarîkle ketm ve ihfâ etmediğine yemîn teklîf olundukda ol dahi alâ vefki’l-mes’ûl 
yemîn billâhi’l-aliyyi’l-a‘lâ etmeğin vekîl-i mezbûr Abdürrezzak mezbûr Mehmed 
Bey’e bilâ beyyine mu‘ârazadan men‘ birle mâ vaka‘a bi’t-taleb kayd şud.
Fî 9 min Şa‘bân sene 1081.
Şuhûdü’l-hâl: Ali Bey b. Halil, Hüseyin Çelebi, Ahmed b. Emrullah, İbrahim Beşe 
b. Hasan, İsmail Çelebi b. İbrahim, Mustafa Efendi, Abdurrahman Efendi, Eyüb 
Efendi, Hüseyin Çelebi Serbölük, Muhzır Dilaver.

3 [1b-1] Ali Paşa mahallesi sakinelerinden Tireli Hatice Hatun’un 
veraset davası
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Ali Paşa ma-
hallesi sâkinelerinden olup bundan esbâk vefât eden Tireli Hatice bt. Ali nâm 
hâtunun verâseti zevc-i metrûku Mehmed Bey b. Hasan ile li ebeveyn kızkarın-
daşı Aynişah ve Meryem bintey Abdi’ye münhasıra idiği Abdullah b. Abdullah ve 
Devlethân b. Mahmud şehâdetleriyle şer‘an sâbite oldukdan sonra mezbûretân 
Aynişah ve Meryem taraflarından husûs-ı âti’z-zikre vekîl olup [vekâleti] hasm-ı 
şer‘î-i câhid mahzarında mezbûretânın zâtlarını ma‘rifet-i şer‘iyye ile ârifân olan 
Mustafa b. Osman ve Yusuf Efendi b. Mehmed şehâdetleri [ile] şer‘an vekâleti 
sâbite olan Abdürrezzak b. Ahmed nâm vekîl mahfil-i kazâda müteveffât-ı 
mezbûre muhallefâtından zikri âti menzile vaz‘-ı yedi ikrârıyla sâbit olan Halil 
Çelebi b. İbrahim nâm …? ile müteveffât-ı mezbûrun zevci ve eşyâ-i merkūma 
vâzı‘ü’l-yedi olan bâ‘isü’l-kitâb mezbûr Mehmed Bey mahzarlarında üzerlerine 
bi’l-vekâle da‘vâ ve takrîr-i kelâm edip müvekkilelerim mezbûretânın mûriseleri 
mezbûre Tireli Hatice fevt olduğundan müvekkilelerim mezbûretân Aynişah ve 
Meryem bu diyârda bulunmamalarıyla muhallefât-ı müteveffât-ı mezbûreden 
mahalle-i mezbûrede vâki‘ bir tarafı Râbia Hâtun mülkü ve bir tarafı ba‘zan Saraç 
İbrahim ve ba‘zan Kahvecizâde ve ba‘zan Âişe Hâtun mülkleri ve bir tarafı kapı-
cı bostanı ve ba‘zan mevle’l-mevâli’l-izâm Ebussuûd Efendizâde Efendi hazretleri 
çayırı ve bir tarafı ba‘zan Râziye Hâtun mülkü ve ba‘zan tarîk-i hâs ile mahdûd iki 
bâb tahtânî odalar ve dehlîz ve bi’r-i mâ ve kenîfi ve zât-ı eşcâr-ı müsmire ve gayr-ı 
müsmire bahçeyi müştemil menzil bi’l-irsi’ş-şer‘î zevci mezbûr Mehmed Bey ile 
bi tarîki’l-münâsafa müvekkilelerim mezbûretân Aynişah ve Meryem’e isâbet ve 
intikāl ederken merkūm Halil Çelebi mecmû‘ menzil-i mahdûd-ı mezkûra vaz‘-ı 
yed edip ondan mâ‘adâ üç yemenî yorgan ve üç münakkaş yastık ve iki güğüm ve 
iki leğen ve bir ibrik ve iki sahan ve üç tenceresine dahi zevci mezbûr Mehmed 
Bey vaz‘-ı yed edip müvekkilelerim mezbûretânın irsen isâbet eden nısf hissele-
rini bi’l-vekâle taleb eylediğimde teslîmden imtinâ‘ edip hâlâ suâl olunup ihkāk-ı 
hak olunmak matlûbumdur deyicek gıbbe’s-suâl mezbûr Halil Çelebi cevâbında 
menzil-i mahdûd-ı mezbûru zevcem müteveffât-ı mezbûre hâl-i hayâtında bana 
hibe-i sahîha-i şer‘iyye ile hibe eyledi deyû işbu hâzır bi’l-meclis Mehmed Bey 
huzûr-ı müslimînde semen-i ma‘lûme ile bana bey‘ ve kabz-ı semen ve teslîm-i 
mebi‘ edip ben dahi iştirâ ve tesellüm ve kabz ve kabûl eyledim. Binâenaleyh vaz‘-ı 
yed et[tim] dedikde isre’l-istintâk mezbûr Mehmed Bey cevâbında fi’l-hakīka zev-
cem müteveffât-ı mezbûre sene sitte ve seb‘în ve elf senesi Recebi’l-ferdi’nin seki-
zinci günü hâl-i hayâtında menzil-i mahdûd-ı mezkûru ve bâlâda mezkûr olan 
eşyâyı huzûr-ı müslimînde bana hibe-i sahîha-i şer‘iyye ile hibe ve temlîk ve 
teslîm edip ben dahi meclis-i hibede mecmû‘unu ittihâb ve temellük ve kabûl ve 
kabz edip târih-i mezbûrede medîne-i merkūmda hilâfete müvellâ olan Ahmed 
Efendi huzûrunda sicil ve hüccet dahi olunup ba‘de vefâtihâ menzil-i mahdûd-ı 
mezkûru merkūm Halil’e semen-i ma‘lûma bey‘ ve teslîm ve kabz-ı semen edip 
eşyâ-yı merkūme mülk-i mevhûbum olmak üzre vaz‘-ı yed ederim deyû târih-i 
mezbûr ile müverrah ve târih-i mezbûrda medîne-i merkūmda hilâfete müvellâ 
olan müşârun-ileyh Ahmed Efendi imzâsıyla mümzâ ve hâtemi ile mahtûm min 
külli’l-vücûh takrîr-i meşrûhuna muvâfık müdde‘âsını nâtık hüccet-i şer‘iyye ibrâz 
edip ba‘de’n-nazâr ve’l-kırâe vekîl-i merkūmdan istihbâr olundukda mazmûn-ı 
hüccet-i mezkûreyi vekîl-i merkūm bi’l-külliye inkâr ile cevâb vericek mezbûr 
Mehmed Bey’den müdde‘âsını mübeyyine beyyine taleb olundukda zeyl-i hücce-
ti mezkûrede muharrerü’l-esâmî müslümanlardan Mehmed Çelebi b. Mehmed 
ve Abdullah Halîfe b. İbrahim ve Kalayî Ahmed nâm kimesneler li ecli’ş-şehâde 
makām-ı kazâya hâzırûn olup istişhâd olunduklarında fi’l-hakīka müteveffât-ı 
mezbûre Tireli Hatice târih-i mezbûrda hâl-i hayâtında bizim huzûrumuzda 
menzil-i mahdûd-ı mezkûr ile eşyâ-yı mezkûreyi zevci merkūm Mehmed Bey’e 
hibe-i sahîha-i şer‘iyye ile hibe ve temlîk ve teslîm edip ol dahi meclis-i hibe-
de ittihâb ve temellük ve tesellüm ve kabûl ve kabz edip Mevlânâ-yı mûmâ-ileyh 
huzûrunda işbu hüccet-i şer‘iyye olmuşdur biz bu husûsa şâhidleriz, şehâdet 
dahi ederiz deyû her biri edâ-yı şehâdet-i şer‘iyye eylediklerinde ba‘de’t-ta‘dîl 
ve’t-tezkiye şehâdetleri makbûle olmağın mûcebiyle menzil-i mezbûr ve eşyâ-yı 
merkūme mütâlebesinden vekîl-i merkūm men‘ birle kayd şud.
Fî 9 min Şaban sene 1081.
Şuhûdü’l-hâl: Sâbikūn.

4 [2a-1] Ali Paşa mahallesinde vefat eden Tireli Hatice Hanım’ın veraset 
davasında haksız taleplerin reddi
Ali Paşa mahallesi sâkinelerinden iken bundan akdem vefât eden Tireli Hati-
ce bt. Ali nâm hâtunun verâseti zevci Mehmed Bey b. Hasan ile li ebeveyn kız-
karındaşı kızları Aynişah ve Meryem bintey Abdi’ye münhasıra idiği hâkim-i 
muvakki‘-i sadr-ı kitâb indinde olan Abdullah b. Abdullah ve Devlethân b. Mah-
mud şehâdetleriyle [şer‘an] sâbit ve zâhir oldukdan sonra mezbûretân tarafların-
dan husûs-ı âti’z-zikre vekîl olup hasm-ı şer‘î-i câhid mahzarında mezbûretânın 
zâtlarını ma‘rifet-i şer‘iyye ile ârifân olan Mustafa b. Osman ve Yusuf Efendi b. Meh-
med şehâdetleri ile şer‘an [vekâleti] sâbite olan Abdürrezzak b. Ahmed nâm vekîl 
mahfil-i kazâda müteveffât-ı mezbûrenin zevci işbu sâhibü’l-kitâb Mehmed Bey b. 
Hasan mahzarında üzerine bi’l-vekâle takrîr-i da‘vâ edip müteveffât-ı mezbûre Ti-
reli Hatice’nin zevci mezbûr Mehmed Bey zimmetinde mütekarrir ve ma‘kūdun-
aleyh altı bin fıddî râyic fi’l-vakt akçeden müvekkilelerim merkūmetâna irsen 
intikāl eden nısfı üç bin akçeyi müvekkilelerim mezbûretân için bi’l-vekâle ta-
leb eylediğimde teslîmde ta‘allül eder. Suâl olunup alı verilmek murâdımdır deyi-
cek gıbbe’s-suâl mezbûr Mehmed Bey cevâbında zevcem müteveffât-ı mezbûrenin 
benim zimmetimde ancak iki bin akçe mehr-i müecceli olup mezbûrun bin akçe-
sini huzûr-ı müslimînde bana hibe ve teslîm ve temlîk ben dahi ittihâb ve kabûl 
eylemişdim. Bin akçesini dahi techîz ve tekfînine harc ve sarf etmek üzre vasiy-
yet edip ba‘de vefâtihâ vasiyyet-i merkūma binâen harc ve sarf eylemişdir deyicek 
gıbbe’s-suâl ve akībe’l-inkâr mezbûrdan ziyâdeyi mübeyyine beyyine taleb olun-
dukda ityân-ı beyyineden izhâr-ı acz ile istihlâf etmeğin merkūm Mehmed Bey’e 
zevcesi müteveffât-ı mezbûrenin zimmetinde ikrâr eylediği iki binden ziyâde ol-
madığına yemîn teklîf olundukda ol dahi alâ vefki’l-mes’ûl yemîn billâh eyledik-
den sonra zikr-i sâbık iki bin akçenin bin akçesini kendiye hibe ve bin akçesi-
ni minvâl-i muharrer üzre vasiyyet eylediğini mübeyyine beyyine taleb olunduk-
da udûl-i ricâlden mahalle-i mezbûrede sâkin İbrahim b. Hüseyin ve Ahmed b. 
Emrullah li ecli’ş-şehâde makām-ı kazâya hâzırân olup istişhâd olundukda fi’l-
vâki‘ müteveffât-ı mezbûre hâl-i hayâtında bizim huzûrumuzda zevci Mehmed 
Bey’e zimmetinde mütekarrir iki bin akçe mehr-i müeccelinin bin akçesini zevc-i 
mezbûra hibe ve temlîk ol dahi ittihâb ve temellük ve kabûl ve bin akçesini dahi 
ba‘de vefâtihî techîz ve tekfînine harc ve sarf olunmak üzre vasiyyet ve musırra-
ten fevt oldu deyû biz bu husûsa şâhidleriz dediklerinde ba‘de’t-ta‘dîl ve’t-tezkiye 
kabûl ve mûcebiyle bî-vech mu‘ârazadan men‘.
Fî 9 min Şa‘bân sene 1081.
Şuhûdü’l-hâl: Sâbikūn.

5 [2b-1] Nika v. Kirkor’un mirası üzerindeki haksız iktisabın men‘i
Mahmiye-i İstanbul hısnı ebvâbından Topkapısı hâricinde Bostancı Nika v. Kir-
kor v. Nika nâm zimmî-i şâbb-ı emred mahfil-i kazâda hâlâ Haslar Subaşısı olup 
ol etrâf beytülmâlini ahza gümrük emîni kıbelinden me’zûn olan Mehmed Bey b. 
Hasan mahzarında üzerine takrîr- da‘vâ [kılıp] babam olup bostan-ı mezbûra nice 
zamân benim ile ma‘an bostancılık ederken mürd olan merkūm Kirkor bilâ vâris 
mürd olmuşdur deyû metrûkâtına vaz‘-ı yed eder, suâl olunup men‘ ve def ‘ olun-
mak matlûbumdur deyicek gıbbe’s-suâl mezbûr Mehmed müdde‘î-i mezbûr hâlik-i 
merkūmun oğlu idiği ma‘lûmum değildir deyû inkâr edicek müdde‘î-i mezbûrdan 
müdde‘âsını mübeyyine beyyine taleb olundukda Topkapısı hâricinde Merkeze-
fendi mahallesinde sâkin İbrahim b. Abdullah ve dâhil-i bâb-ı mezbûrdan Sultan 
mahallesinde sâkin Hasan Beşe b. Mustafa li ecli’ş-şehâde makām-ı kazâya hâzırân 
olup istişhâd olunduklarında hâlik-i merkūm Kirkor müdde‘î-i mersûm Nika için 
bir nice zamândan beri sulbî oğlumdur, ol dahi ona babamdır ahadühümâ âharı 
tasdîk ve ikrâr-ı mezkûr üzre hasran mürd oldu. Biz bu husûsa şâhidleriz, şehâdet 
dahi ederiz deyû her biri edâ-yı şehâdet-i şer‘iyye eylediklerinde gıbbe’t-ta‘dîl ve’t-
tezkiye şehâdetleri makbûle olmağın merkūm Mehmed Bey mesfûr Nika’ya bî-
vech ta‘arruzdan men‘ birle kayd şud…
Fî 10 min Şa‘bân sene 1081.
Şuhûdü’l-hâl: Mehmed b. Mahmud, Mehmed b. Eyüb, Dilaver Bey el-muhzır, Hü-
seyin Hasan, Eyüb Efendi.









6 [2b-2] Araba kazasından dolayı tazminata hüküm
Dergâh-ı âli -dâme mahfûfen bi’l-me’âlî- bevvâblarından Mustafa Bey nâm bevvâb-ı 
sultânî meclis-i şer‘de Havâss-ı Aliyye kazâsı muzâfâtından Kömürcü Belgrad kar-
yesi zimmîlerinden işbu sâhibü’l-vesîka Yamandi v. Marko muvâcehesinde ikrâr 
ve takrîr-i kelâm edip târih-i kitâbdan iki gün mukaddem arabasını çekip gider-
ken medîne-i Hazret-i Ebî Eyyûb el-Ensârî -dâme fî rıdvâni’l-Bârî-de bu Araba-
cılar Çarşısı’na geldiğinde işbu hâzır bi’l-meclis sulb-i sagīr oğlu Ahmed’i çiğne-
tip başının sol tarafından alnı üstüne sıyırıp mecrûh etmekle mûcib-i şer‘îsini icrâ 
için da‘vâ eylediğimde merkūm Yamandi husûs-ı mezkûru vesâtat-ı muslihîn ile 
da‘vâ-yı mezkûrumdan beni üç yüz fıddî râyic fi’l-vakt akçe üzerine inşâ-i akd-i 
sulh eylediklerinde ben dahi sulh-ı mezbûru kabûl ve bedel-i sulh olan meblağ-ı 
mezbûr üç yüz akçeyi yedinden ahz u kabz eyledim husûs-ı mezbûra müte‘allik 
âmme-i de‘âvîden mezbûr Yamandi’nin zimmetini ibrâ ve iskāt eyledim dedikde 
gıbbe’t-tasdîk kayd şud.
Fî 10 Şa‘bân sene [10]81.
Şuhûdü’l-hâl: Ahmed b. Hüseyin, Şaban b. er-Râcil, Mahmud el-Hallâk, Hasan b. 
Ali.

7 [3a-1] Sahipsiz iki su sığırının beslenmesi
Suyolcu karyeleri zâbiti olan fahrü’l-akrân Ömer Bey b. İbrahim meclis-i şer‘de 
takrîr-i kelâm ve bast-ı merâm edip işbu târih-i kitâb günü Bendenoz nâm karye-
de yava olmak üzre iki re’s su sığırı ahz eylemişdir. Hâlâ sâhibi zuhûr etmemek-
le sâhibi zuhûr edince kıbel-i şer‘den kadr-i ma‘rûf nafaka farz ve takdîr olun-
mak matlûbumdur dedikde hâkim-i muvakki‘-i sadr-ı kitâb -tûbâ lehû ve hüsnü 
me’âb- hazretleri beher yevm on ikişer akçeden cem‘an yirmi dört akçe nafaka farz 
ve takdîr edip meblağ-ı mezbûru zikr olunan sığırların nafaka ve kisvelerine harc 
ve sarfa merkūm Ömer Bey’e izin verilmeğin kayd şud.
Gurre-i Receb 1081.
Şuhûdü’l-hâl: Hüseyin Çelebi b. Ali, Mehmed b. Eyüb, Mehmed b. Mahmud, Ha-
san b. Abdullah.

8 [3a-2] Muhallefâttan doğan bir alacağın tahsili
Fi’l-asl cezîre-i Mora’da Kalavrite kazâsına tâbi‘ Sodene nâm karyeden olup bun-
dan akdem diyâr-ı Mısr-ı Kahire’de mürd olan Andriye v. Yani nâm zimmînin 
li ebeveyn karındaşı ve hasran vârisi İstati v. Yani nâm zimmî meclis-i şer‘-i 
hatîrde işbu bâ‘isiyyü’l-vesîka Todor v. İspilyot ve Yorgo v. Panayot nâm zimmîler 
muvâcehesinde ikrâr ve takrîr-i kelâm edip karındaşım hâlik-i mezbûrun 
metrûkâtını vâzı‘ü’l-yedi olanlardan taleb ve da‘vâ ve ahz [u] kabz ve bana îsâle 
mukaddemâ mezbûrân Todori ve Yorgo’yu tarafımdan vekîl ve nâib-i menâb nasb 
ve ta‘yîn eyledim. Merkūmân dahi varıp bi’l-vekâle vâzı‘ü’l-yedi olanlardan da‘vâ 
edip ancak iki yüz doksan altı kıt‘a esedî guruş tahsîl ve kabz edip bi’t-tamâm ve’l-
kemâl meblağ-ı mezbûru bana def ‘ ve teslîm eylediklerinde ben dahi alıp kabz 
edip zimmetlerini zikr olunan iki yüz doksan altı guruşdan bir akçe ve bir habbe 
bâkī kalmadı dedikde gıbbe’t-tasdîk kayd şud.
Fî 11 min Şa‘bân sene 1081.
Şuhûdü’l-hâl: Mehmed Eyüb, Mehmed Mahmud, Hasan Abdullah, Ali Abdullah, 
Panayot v. Yani, Aleksi v. Garihi, Yani v. Yorgo.

9 [3a-3] İki yetimin hakkı olan alacağın tahsili
Mahmiye-i İstanbul’da Hoca Hayreddin mahallesinde sâkin iken bundan akdem 
fevt olan Hüseyin nâm kimesnenin sulbî oğlu Mustafa nâm ve sulbiye kızı Ümmü-
gülsüm nâm sagīrelerin tesviye-i umûrlarına kıbel-i şer‘den mansûb vasîleri olan 
işbu râfi‘ü’l-kitâb Hüseyin Çelebi b. Musli meclis-i şer‘-i şerîfde Süleyman b. Meh-
med mahzarında üzerine bi’l-vesâye da‘vâ ve takrîr-i kelâm edip mezbûr Süley-
man zimmetinde vasîleri olduğum sagīrân-ı mezbûrân mallarından iki bin akçe 
üzerine devr-i şer‘î ile ilzâm olunan dört yüz akçe ki cem‘an iki bin dört yüz akçe-
yi taleb eylediğimde teslîmden imtinâ‘ eder. Suâl olunup alıverilmesi murâdımdır 
dedikde gıbbe’s-suâl mezbûr Süleyman cevâbında fi’l-vâki‘ sagīrân-ı mezbûrâna 
ancak iki bin akçe deynim vardır deyû ikrâr üzerine devr-i şer‘î ile ilzâm olunan 
dört yüz akçeyi inkâr edicek vasiyy-i mezbûr Hüseyin Çelebi’den ziyâde dört yüz 
akçeyi mübeyyine beyyine taleb olundukda ityân-ı beyyine için istimhâl etmek-
le kıbel-i şer‘den mehil verildikden sonra mezbûr Süleyman’a ikrâr mertebesi olan 
meblağ-ı mezbûr iki bin akçeyi vasiyy-i mezbûr Hüseyin Çelebi’ye edâya ilzâm 
olunup kayd olundu.
Fî 13 min Şa‘bân sene 1081.
Şuhûdü’l-hâl: Hüseyin Çelebi b. Ali, Mehmed b. Mahmud, Mehmed b. İlyas, Ali 
b. Abdullah.

10 [3a-4] Seyfullah Efendi Vakfı’na ait bostanların gelirleri
İşbu bâ‘isiyyü’l-kitâb Halil Beşe b. Abdullah ve Mustafa Bey b. Ali nâm kimesneler 
meclis-i şer‘de Bostancı tâifesinden Receb Beşe b. Abdullah mahzarında her biri 
üzerine da‘vâ edip mahmiye-i İstanbul hısn-ı ebvâbından Eğrikapı dâhilinde vâki‘ 
merhûm defterdâr-ı esbâk Seyfullah Efendi Vakfı’ndan olup icâre-i mu‘accele ve 
müeccele ile mutasarrıf olduğumuz bostan icâresinden mezbûr Receb Beşe zim-
metinde bin seksen senesine gelince ba‘de küll-i hesâb dokuz bin akçe ve bin sek-
sen senesi icâresinden yedi bin iki yüz akçe ki cem‘an on altı bin iki yüz akçenin 
iki bin sekiz yüz akçesini yedinden ahz u kabz edip bâkī zimmetinde on üç bin 
dört yüz akçe deyni olduğunu bize şuhûd mahzarında ikrâr ve işhâd eylemişdir. 
Suâl olunup alıverilmesi matlûbumdur dediklerinde gıbbe’s-suâl mezbûr Receb 
Beşe cevâbında bin seksen senesi icâresinden yedi bin iki yüz akçe deynini ikrâr, 
lâkin hesâb-ı mezbûr dokuz bin akçeyi inkâr edicek müdde‘iyân-ı mezbûrândan 
müdde‘âlarını mübeyyine beyyine taleb olundukda udûl-i müslimînden Ömer 
Beşe b. Eyüb ve Hasan Beşe b. Abdullah nâm kimesneler li ecli’ş-şehâde makām-ı 
kazâya hâzırân olup istişhâd olunduklarında fi’l-vâki‘ müdde‘iyân-ı mezbûrân ile 
merkūm Receb Beşe bizim huzûrumuzda ba‘de küll-i hesâb dokuz bin akçe bos-
tan icâresinden zimmetimde lâzımü’l-edâ deynimdir deyû ikrâr ve bizi işhâd ey-
ledi. Biz bu husûsa şâhidleriz, şehâdet dahi ederiz deyû her biri edâ-yı şehâdet-i 
şer‘iyye eylediklerinde gıbbe’r-ri‘âyeti şerâiti’l-kabûl şehâdetleri makbûle olmağın 
mûcibiyle meblağ-ı mezbûr altı bin iki yüz akçe ile ikrâr olunan yedi bin iki yüz 
akçe ki cem‘an [on] üç bin dört yüz akçeyi müdde‘iyân-ı mezbûrân Halil Beşe ve 
Mustafa Bey’e edâ ve teslîme mezbûr Receb Beşe’ye tenbîh [olundu].
Fî 13 min Şa‘bân sene 1081.
Şuhûdü’l-hâl: Mehmed Beşe, Hüseyin Çelebi, Mehmed Eyüb, Mehmed Mahmud, 
Ali Abdullah.

11 [3b-1] Ali Bey b. Kasım’ın Ali Ağa b. Hüseyin’e mülk satışı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Nişâncı Paşa 
mahallesinde sâkin Ali Bey b. Kasım tarafından husûs-ı âti’l-beyâna ikrâra ye-
dinde olan hüccet-i şer‘iyye ile vekîl olan Mehmed Çelebi b. Musli meclis-i şer‘de 
işbu sâhibü’l-kitâb Ali Ağa b. Hüseyin mahzarında bi’l-vekâle ikrâr ve i‘tirâf edip 
müvekkilim mezbûrun akd-i âti’z-zikrin sudûruna değin silk-i mülk-i sahîhinde 
münselik emlâkinden mahalle-i mezbûrede vâki‘ iki tarafı Topal Yusuf mutasar-
rıf olduğu vakıf menzil ve bir tarafı mekābir-i müslimîn ve bir tarafı tarîk-i âm 
ile mahdûd bir bâb fevkānî oda ve tahta-pûş ve üç bâb tahtânî oda ve sofa ve bir 
mikdâr arsa ve eşcâr-ı müsmire ve gayr-ı müsmire bahçeyi müştemil olup sene-
de merhûm Abdurrahman Paşa Vakfı’na altmış akçe mukāta‘alı mülk menzilini 
cemî‘ tevâbi‘i ile mezbûr Ali Ağa’ya on dokuz bin fıddî râyicü’l-vakt akçeye bey‘-i 
bâtt-ı sahîh-i şer‘î ile bey‘ ve teslîm ol dahi vech-i muharrer üzre iştirâ ve tesellüm 
ve kabz ve kabûl eyledikden sonra meblağ-ı mezbûr [on] dokuz bin akçeyi yedin-
den tamâmen ahz u kabz eyleyip min ba‘d menzil-i mahdûd-ı mezkûrda alâka ve 
medhalim yoktur. Mezbûrun mülk-i müşterâsı olmuşdur dedikde gıbbe’t-tasdîk.
Fî 13 min Şa‘bân sene 1081.
Şuhûdü’l-hâl: Mustafa Çelebi Şaban, Ali Bey Mehmed, Mehmed Efendi Nasuh, 
Ramazan, Yusuf Abdullah, Mustafa, Mehmed Bey el-Cündî, Ahmed Çelebi el-
Attâr.

12 [3b-2] Gül mahallesinde vefat eden Silistreli Süleyman’ın miras 
davasının sulh yoluyla halli
Vilâyet-i Rumeli’nde Silistre Sancağı’nda Alo nâm karyede sâkin Ahmed nâm 
kimesne meclis-i şer‘de mahmiye-i İstanbul’da Gül Câmi‘i sûkunda bakkal 
tâifesinden râfi‘ü’r-rakīm İstirati v. Mavridi nâm zimmî muvâcehesinde ikrâr ve 
takrîr-i kelâm edip bundan akdem li ebeveyn karındaşım Dora’nın sulbî oğlu olup 
mezbûr İstirati dükkânında vefât eden Süleyman nâm kimesnenin cemî‘ metrûkâtı 
bana âid ve râci‘ olmağla mûrisim müteveffâ-yı mezbûrun bakkallık san‘atında 
mezbûr İstirati ile şerîkler olmağla müteveffâ-yı mezbûrun sermâyesinden altı bin 
yüz elli akçe sermâyesi olup meblağ-ı mezbûrun mûrisim müteveffâ-yı mezbûr 
hâl-i hayâtında bin yüz akçesini harc eyleyip ba‘de vefâtihî iki bin akçe dahi techîz 
ve tekfînine harc ve sarf olunmağla meblağ-ı mezbûrdan bâkī kalan üç bin yirmi 
akçeyi mezbûr İstirati yedinden bi’t-tamâm ve’l-kemâl ahz u kabz eyledim. Min 
ba‘d mûrisim müteveffâ-yı mezbûr Süleyman sermâyesi olan altı bin yüz kırk ak-
çeden ve sâir muhallefâtından mezbûr İstirati yedinde bir akçe ve bir habbe bâkī 
kalmadı dedikde gıbbe’t-tasdîk kayd şud.
Fî 15 min Şa‘bân sene 1081.
Şuhûdü’l-hâl: El-Hâc Müstecab, Mahmud b. Hüseyin, Osman b. Mustafa, 
Abdülkādir, diğer Mahmud Hüseyin, Mehmed Bey.

13 [4a-1] Talebe göre harcanmayan paranın iadesinin talep olunduğu
Hâlâ mahmiye-i İstanbul’da sadr-ı kāimmakām-ı âlî hazretleri mehterbaşısı olan 
işbu sâhibü’l-kitâb İbrahim Ağa b. Ahmed meclis-i şer‘de Kerime bt. Hızır mah-
zarında üzerine da‘vâ edip mezbûre Kerime Hâtun’a târih-i kitâbdan altı sene mu-
kaddem bana bir menzil veyâhud bir câriye iştirâ ediver deyû yedinde iki yüz 
kırk beş guruşu dahi def ‘ ve teslîm, ol dahi vech-i muharrer üzre ahz u kabz edip 
hâlâ meblağ-ı mezbûru merkūme Kerime kendi mesârifine sarfla istihlâk eylemiş-
dir. Suâl olunup alıverilmesi murâdımdır dedikde gıbbe’s-suâl mezbûre cevâbında 
fi’l-vâki‘ müdde‘î-i merkūm İbrahim Ağa târih-i mezbûrda bana menzil veyâhud 
bir câriye iştirâ ediver deyû yedime iki yüz kırk beş esedî guruş def ‘ ve teslîm ben 
dahi ahz u kabz eyledim. Lâkin sâlifü’z-zikr meblağı ben kendi mesârifime sarfla 
istihlâk eyleyip ammâ elân zimmetimde lâzımü’l-edâ ve vâcibü’l-kazâ deynimdir 
deyû ikrâr ve i‘tirâf etmeğin alâ mûceb-i i‘tirâf meblağ-ı merkūma müdde‘î-i 
merkūme edâya tenbîh birle kayd şud.
Fî 16 min Şa‘bân sene 1081.
Şuhûdü’l-hâl: Mustafa Halîfe b. Musa el-Müezzin, Mehmed Bey b. Hasan el-(…), 
Mahmud Çelebi b. Hüseyin, İbrahim Bey b. Hasan.

14 [4a-2] Hatice bt. Abdullah’ın boşanma davasını takip için vekil tayini
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Şah Sultan 
mahallesinde sâkine Hatice bt. Abdullah nâm hâtun meclis-i şer‘-i şerîfde işbu 
râfi‘ü’l-kitâb İsmail Bey b. Abdullah nâm kimesne mahzarında ikrâr ve takrîr-i 
kelâm edip zevcim Mehmed b. Abdullah nâm kimesne Vilâyet-i Rumeli’de Mal-
kara kazâsına tâbi‘ Müstecab nâm karyede te[e]hhül eylediği mesmû‘um olmakla 
zimmetinde mütekarrir ve ma‘kūdun-aleyh olan bin beş yüz akçe mehr-i müecce-
limden nafaka ve iddet ve me’ûnet-i süknâmdan fâriğa olmak üzre zevcim mezbûr 
Mehmed ile hul‘ ve ibrâya tarafımdan mezbûr İsmail Bey’i vekîl ve nâib-i menâb 
nasb ve ta‘yîn eyledim dedikde ol dahi vekâlet-i merkūmeyi kabûl ve hizmet-i 
lâzımesini edâya ta‘ahhüd etmeğin kayd şud.
Fî 17 min Şa‘bân sene 1081.

15 [4a-3] Fâtıma bt. Perviz’in muhâlaa yoluyla boşanması
Eyyûb mahallâtından Kiremitçi Süleyman Çelebi mahallesi sâkinelerinden Fâtıma 
bt. Perviz nâm hâtun tarafından husûs-ı âti’l-beyânı ikrâra vekîl olup vekâleti zâtını 
ma‘rifet-i şer‘iyye ile ârifân olan Mustafa Bey b. İsmail ve Yusuf Halîfe b. Abdul-
lah nâm kimesneler şehâdetleri ile şer‘an vekâleti sâbite olan Ahmed Çelebi b. Em-
rullah meclis-i şer‘-i şerîfde müvekkilesi mezbûr[e] Fâtıma’nın zevci işbu râfi‘ü’l-
kitâb Mehmed Bey b. Ali mahzarında bi’l-vekâle ikrâr ve takrîr-i kelâm edip mü-
vekkilem mezbûr[e] Fâtıma’nın zevci mezbûr ile beyinlerinde hüsn-i zindegânîleri 
olma[ma]ğla zimmetinde mütekarrir ve ma‘kūdun-aleyh olan beş bin iki yüz akçe 
mehr-i müeccelinden ve nafaka-i iddet-i mu‘ayyene ve me’ûnet-i süknâsından 
fâriğa olduğundan mâ‘adâ müvekkilem mezbûrenin hamli zâhir olursa tevellüd 
eden sagīri dahi bilâ taleb-i nafaka velâ kisve yedi seneye değin infâk ve iksâ etmek 
üzre muhâla‘a-i sahîha-i şer‘iyye ile muhâla‘a edip hukūk-ı zevciyyete müte‘allik 
âmme-i de‘âvî ve mütâlebât ve eymân ve muhâsamâttan zimmetini ibrâ ve iskāt 
eyledim dedi deyicek mezbûr Mehmed Bey meclis-i şer‘de ben dahi müvekkile-i 
mezbûre ile minvâl-i muharrer üzre olan hul‘ı kabûl eyledim deyû vekîl-i mezbûru 
cemî‘ kelimât-ı muharreresinde vicâhen tasdîk ve tahkīk etmeğin kayd şud.
Fî 17 min Şa‘bân sene 1081.
Şuhûdü’l-hâl: Mehmed Efendi b. Yusuf el-İmâm, Mustafa Çelebi b. Mumcu, Ah-
med Çelebi b. Mehmed, Hasan b. Hasan, Mehmed Eyüb, Ali b. Abdullah diğer 
Mehmed b. Mahmud.

16 [4b-1] Veresesi olmayan Kara Çavuş’un bazı mülklerinin 
hazineye intikali
Husûs-ı âti’l-beyânı mahallinde ketb ve tahrîri için savb-ı şer‘-i kavîmden 
umdetü’l-müderrisîn Mevlânâ Mustafa Efendi [b.] İsmail irsâl olunup ol dahi 
zeyl-i kitâbda muharrerü’l-esâmî müslimîn ile Havâss-ı aliyye kazâsına tâbi‘ Top-
çular nâm karyede zikr-i âti menzile varıp akd-i meclis-i şer‘-i şerîf olundukda 
mahmiye-i İstanbul’da hâlâ bi’l-fi‘l dergâh-ı âli -dâme mahfûfen bi’l-me’âlî- ye-
niçerileri beytülmâl emîni olan -kıdvetü’l-emâcid ve’l-ekâri[m]- Ali Ağa b. İs-
mail meclis-i ma‘kūd-ı mezkûrda işbu sıhhat-nisâbın ve sedâd-esbâbın sâhibi 
umdetü’l-kuzâti’l-eşbâh, zübdetü’l-vülâti’l-enâm fahrü’s-sâdâti’l-kirâm es-Seyyid 
Ali Efendi b. es-Seyyid Emin mahzarında ikrâr ve i‘tirâf edip bundan akdem 
intikāl-i dâr-ı bekā eden Kara Çavuş demekle müştehir ağanın verâseti zevce-i 
metrûkesi Şâkire bt. Abdullah ile sulbî oğlu Mustafa Ağa’ya münhasıra olup 
kable’l-kısme mezbûr Mustafa Ağa dahi vefât edip verâseti vâlidesi mezbûre 
Şâkire Hâtun’a intikāl edip ba‘dehû mezbûre Şâkire dahi vefât edip verâseti zev-
ci Hasan Çavuş b. Osman Bey’e intikāl eylediği şer‘an zâhir ve mütebeyyin olduk-
dan sonra mezbûre Şâkire Hâtun hâl-i hayâtında ve akl-ı sıhhatinde bin yetmiş altı 
senesi Şevvâlü’l-mükerreminin on beşinci günü zevc-i mezbûr Kara Çavuş Mus-
tafa Ağa muhallefâtından olup karye-i mezbûrede vâki‘ bir tarafı Topçular Vak-
fı ve bir tarafı mîrî tarla ve bir tarafı Sultan Bayezid Vakfı ve bir tarafı tarîk-i âm 
ile mahdûd dâhiliyesi üç bâb fevkānî oda ve üç bâb tahtânî oda ve üç anbar ve 
kapı üzerinde iki bâb fevkānî oda ve bir matbah ve kör bi’r-i mâ ve kör kireçlik ve 
hâriciye üç bâb fevkānî oda ve bir orta sofası ve dehlîz ve altında ahır ve havlu ve 
muttasıl zât-ı eşcâr-ı müsmire ve gayr-ı müsmire bahçe ve bi’r-i mâ ve sundurma 
ve samanlık ve munfasıl on ocaklı hâne ve bir nalbant dükkânı ve dolap kuyusunu 
müştemil mülk-i mevrûs menzilini bi cümleti’t-tevâbi‘ ve’l-levâhık yüz bin fıddî 
râyic fi’l-vakt akçe[ye] zevci mezbûr Hasan Çavuş’a bâtten bey‘ ve teslîm, ol dahi 
iştirâ ve tesellüm ve kabûl ve kabzına ve semeni olan meblağ-ı mezbûr yüz bin ak-
çeyi ahz u kabz eylediğini ol târihde mahmiye-i İstanbul’da hilâfete müvellâ olan 
Ahmed Efendi b. Feyzullah huzûrunda sicil ve hüccet olundukdan sonra mezbûr 
Hasan Çavuş dahi vefât edip zâhirde vâris-i ma‘rûf ve ma‘rûfesi olmamağla cemî‘ 
muhallefâtı beytülmâle âid ve râci‘ olmağın menzil-i mahdûd-ı mezkûr beytülmâl 
tarafından bey‘ olunmak lâzım gelmeğin sûk-ı sultânîde kirâren, mirâren nidâ ve 
müzâyede olunup ragabât-ı nâs bi’l-külliye munkati‘ oldukdan sonra mûmâ-ileyh 
es-Seyyid Ali Efendi üzerinde yüz yirmi bin akçede karâr edip ziyâde ile tâlib-i 
âhar zuhûr etmemeğin menzil-i mahdûd-ı mezkûru cemî‘ tevâbi‘ ve levâhıkı 
ile semeni olan meblağ-ı mezbûr yüz yirmi [bin] akçeye mûmâ-ileyh es-Seyyid 
Ali Efendi emânetim hasebiyle bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve kabûl eyledikden sonra meblağ-ı mezbûr yüz yirmi 
bin akçeyi yedinden bi’t-tamâm ve’l-kemâl ahz u kabz eyledim menzil-i mezkûr 
merkūm es-Seyyid Ali Efendi’nin mülk-i müşterâsı olmuşdur. Mevlânâ-yı mezbûr 
mahalline tahrîre tenbîh …? kendince tasarruf ede.
Fî 17 min Şa‘bân sene 81.
Şuhûdü’l-hâl: Es-Seyyid Mehmed Efendi, Umdetü’l-emâcid ve’l-ekârim Hasan 
Ağa b. Receb, Mehmed Beşe b. Abdurrahman, es-Seyyid Allame Hüseyin b. Ab-
dullah, Mehmed b. Hüseyin, Mehmed b. Mahmud, Ali b. (…), Hasan b. Ali, Dila-
ver el-muhzır, Ali b. Abdullah.

17 [5a-1] Elker bt. Yorgi’nin Salih Beşe b. Mehmed’e tarla satışı
Havâss-ı Aliyye kazâsına tâbi‘ Büyükhalkalı nâm karye sâkinelerinden Aliki bt. 
Yorgi nâm nasrâniye meclis-i şer‘de işbu râfi‘ü’l-kitâb Salih Beşe b. Mehmed mah-
zarında ikrâr edip akd-i âti’z-zikrin sudûruna değin silk-i mülk-i sahîhimde mün-
selik emlâkimden karye-i mezbûrede vâki‘ bir tarafı Mehmed Ağa mülkü ve bir 
tarafı Kabasakal mülkü ve bir tarafı Kalayid mülkü ve bir tarafı Panayid mül-
kü ve bir tarafı [tarîk-i] âm ile mahdûd iki bâb tahtânî oda ve bahçe ve havlu-
yu müştemil mülk menzilimi cemî‘ tevâbi‘i ile mezbûr Salih Beşe’ye iki bin se-
kiz yüz fıddî akçeye bey‘-i bâtt-ı kat‘î ile bey‘ ve teslîm edip vech-i muharrer üzre 
iştirâ ve kabûl eyleyip ve yine tefvîz-i âtî sudûruna değin karye-i mezbûrede vâki‘ 
her birinin hudûdu beynimizde ma‘lûm üç kıt‘a tarlalarımın hakk-ı tasarrufları-
nı dahi bi izni’l-mütevellî iki yüz akçe bedel mukābelesinde tefvîz bi’l-ferâğ edip 
ol dahi tefevvuz ve kabûl eyledikden sonra semen-i mezbûr ile bedel-i merkūm 
cem‘an üç bin akçeyi yedinden bi’t-tamâm ahz u kabz eyledim. Min ba‘d menzil-i 
mezkûrda alâka ve medhalim yoktur. Mezbûr Salih Beşe’nin mülk-i müşterâsı ve 
dahi merkūme[nin] dâhil-i taht-ı tasarrufu olmuşdur dedikde gıbbe’t-tasdîk.
Fî 19 Şaban sene 81.
Şuhûdü’l-hâl: Sefer Beşe b. Abdullah, Süleyman b. Musli, Mustafa Kethüdâ, İbra-
him Ağa, Musli b. Çelebi, Mehmed b. Eyüb.

18 [5a-2] Ehl-i hirefe tevzi olunan tekliflerin yine eski usule göre tevzii
Havâss-ı Aliyye kazâsı tevâbi‘inden kasaba-i Hasköy’de sâkin Mustafa Çelebi b. 
Dilaver ve el-Hâc Hasan ed-debbâğ ve Mehmed b. Siyavuş ve Ahmed b. Abdullah 
ve Hüseyin el-Hallâk ve Mehmed b. İbrahim el-Hallâk ve Hüseyin el-Bostânî ve 
Aydın b. Abdullah ve Kaytas b. Abdullah ve sâirleri meclis-i şer‘-i hatîrde yine 
kasaba-i mezbûrede sâkin Yahudi tâifesinden Avraham v. Yisak ve Musa v. Ab-
ram ve Abraham v. Sebatay ve Baruh v. Binyamen ve Salamon v. İsrail ve Elez v. İs-
rail ve yine kasaba-i mezbûre keferelerinden Manol v. Angeli ve Yamandi v. Yani 
ve Mihal v. Yani ve Küçük Keremeti v. Yamandi ve sâirleri muvâcehelerinde her 
biri üzerlerine takrîr-i da‘vâ edip işbu sene-i mübârekede taraf-ı Saltanat-ı aliyye-
den emr-i şerîf-i cihân-mutâ‘ ile iştirâsı fermân olunan arpayı kasaba-i mezbûre 
mahallâtı ahâlîsine tevzî‘ murâd eylediğimizde mezbûrûn Yahudiler ve kefere 
tevzî‘de mâni‘ olurlar. Suâl olunup takrîrleri tahrîr olunmak matlûbumuzdur de-
diklerinde gıbbe’s-suâl mesfûrûn Yahudiler ve kefere cevâblarında biz cümle ehl-i 
hırfet ve hem mahallât sâkinlerindeniz. Kadîmü’l-eyyâmdan bu âna gelince vâki‘ 
ola[n] teklîfât ehl-i hırefe tevzî‘ oluna gelmişdir. Yine ol minvâl üzre olunmak ta-
leb ederiz. Hattâ yedimizde husûs-ı mezbûr için fermân-ı şerîf dahi vardır deyû 
yedlerinde olan fermân-ı şerîfi ibrâz eylediklerinde fi’l-hakīka bin seksen bir se-
nesine gelince minvâl üzre olageldiyse yine ol minvâl üzre ola deyû buyurulma-
ğın mezbûrûn müslümanlardan suâl olundukda fi’l-hakīka bu âna gelince ehl-i 
hıref üzerine tevzî‘ olunagelmişdir deyû her biri tav‘an ikrâr ve i‘tirâf etmeğin min 
ba‘d dahi kadîmden olageldiği üzre ehl-i hırefe tevzî‘ olunmak üzre kıbel-i şer‘den 
cümleye tenbîh birle mâ cerâ kayd şud.
Fî 19 min Şaban sene 81.
Şuhûdü’l-hâl: Ömer Ağa Hammâmî, Abdurrahman Ağa tâbi‘-i Hazret-i sâhib-i 
devlet, Mustafa Çavuş el-Mübâşir, Mustafa Efendi Nâib-i Hasköy, Mehmed Ağa 
el-Müezzin, Çelebi Hüseyin b. Mustafa, Mehmed b. Eyüb.

19 [5a-3] Vefa Hatun bt. Abdullah’ın câriyesini vasiyet yoluyla 
âzat etmesi ve sair vasiyeti
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî- mahallâtından 
Koca Kasım Paşa mahallesi sâkinelerinden Vefâ Hâtun bt. Abdullah vaktâ ki işbu 
dünyâ-yı denî misâl-i zıll-ı hayâl olup herkesin işlediği a‘mâl eğer hayr ve eğer şer-
dir misâl-i hâbda idiğine âlime ve dâr-ı âhirette herkes zıll-ı sadakâtında müsta-
zıll idiğine câzime olduysa bazı sadakât-ı mebrûre inşâsına niyet ve muzâfen ilâ 
mâ ba‘de’l-mevt şöyle vasiyyet eyledi ki küllü nefsin zâ’ikatü’l-mevt ve küllü hay-
yin mülâkihi’l-fevt fehvâsınca ben işbu dâr-ı gurûrdan saray-ı bîrûna intikāl ve 
irtihâl eylediğimde işbu orta boylu, açık kaşlı, gök gözlü Rûsiyyetü’l-asl Yasemin 
bt. Abdullah nâm câriye-i memlûkem tedbîr-i mutlak ile müdebbere olunup cemî‘ 
malımdan âzâd ola ve ondan mâ‘adâ silk-i mülkümde münselik emlâkimden bir 
altın bilezik ve beş sahan ve beş tencere ve bir börek tepsisi vasiyy-i muhtârım 
yediyle sûk-ı sultânîde semen-i misilleri ile bey‘ olunup hâsıl olan meblağ techîz 
ve tekfînime ve iskāt-ı salâtım ve eyyâm-ı mu‘tâdda tabh-ı ta‘am-ı fukarâ-yı enâm 
olunup ondan mâ‘adâ iki kaftan ve bir anteri ve iki döşek ve bir hamam tası ve bir 
kefgir ve bir tencere ve bir kebîr tâbe ve dört yemenî yorgan ve bir köhne kaliçe ve 
iki kilim ve altı yastık ve sâir hırdavât zevcim Murad Beşe alâ mâ farazallâhü his-
sesini aldıkdan sonra mâ‘adâsı mezbûr[e] Yasemin’e verile ve vesâyet-i mezkûreyi 
tenfîze işbu hâzır bi’l-meclis Hasan Bey b. Ali’yi vasiyy-i muhtâr nasb ve ihtiyâr 
eyledim dedikde ol dahi vesâyet-i mezkûreyi kabûl ve hıdemât-ı lâzımesini edâya 
ta‘ahhüd ve iltizâm eylemeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin-i aşer min şehr-i Şa‘bâni’l-mu‘azzam li seneti ihdâ ve semânîn 
ve elf.
Şuhûdü’l-hâl: Mustafa Çelebi b. Mehmed, Mehmed Çelebi b. Halil, Mustafa b. Ali, 
Hasan Çelebi b. Ali.

20 [5b-1] Terkos’tan Hamza b. Ali’nin alacak davasında beyyineden aczi
Havâss-ı Aliyye kazâsı a‘mâlinden Terkos nâhiyesine tâbi‘ Yaylacık nâm karyede 
ahâlîsinden Hamza b. Ali meclis-i şer‘de râfi‘ü’r-rakīm Kobol v. Velfo ve Viladi v. 
Todori nâm zimmîler muvâcehelerinde üzerlerine takrîr-i da‘vâ edip mezbûrân 
Kobol ve Viladi’ye târih-i kitâbdan iki sene mukaddem karye-i mezbûrda vâki‘ 
yirmi iki kıt‘a esedî guruş ikrâz ve teslîm onlar dahi istikrâz ve tesellüm eylemiş-
ler idi. Hâlâ suâl olunup alıverilmesi murâdımdır dedikde gıbbe’s-suâl ve akībe’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyine için bi’d-defâ‘at istimhâl etmekle on beş gün mehl-i şer‘î verilip 
müddet-i mezkûre mürûrunda ityân-ı beyyineden âciz ve kâsır olup yemîn dahi 
vermemeğin mâ vaka‘a kayd şud.
Fî 21 Şa‘bân sene [10]81.
Şuhûdü’l-hâl: Hasan [b.] Ali, Mehmed b. Eyüb, Hüseyin b. Abd[ullah].

21 [5b-2] Osman b. Mehmed adlı kıptinin çalınan nakit ve eşyasının 
mahkeme huzurunda iadesi
Hâric-i medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Topçu-
lar nâm mahalde vâki‘ handa mütemekkin râfi‘ü’l-vesîka Osman b. Mehmed nâm 
kıbtî mahfil-i kazâda oğlu Abdülbâkī nâm kıbtînin zevcesi Fâtıma bt. Süleyman 
nâm kıbtiye muvâcehesinde üzerine takrîr-i da‘vâ edip târih-i kitâbdan bir gün 
mukaddem mezbûre Fâtıma sâkin olduğumuz hânda heybesi içinde mahfûz deri 
kese ile yirmi altı kıt‘a esedî ve altı aded Kıbrısî guruşu ve adedi ma‘lûm sîm raht 
kuşağı hafiyyeten alıp firâr ederken âgâh olduğumda Otakçılar nâm mevzi‘de yeti-
şip elinden almak murâd eylediğimde mabeynimizde muslihûn tavassut edip zikr 
olunan deri keseyi mezbûre Fâtıma yedinden alıp işbu hâzır bi’l-meclis Mustafa 
Çelebi nâm attâra emânet vaz‘ etmişlerdir. Hâlâ suâl olunup zikr olunan malımın 
alıverilmesi matlûbumdur deyicek merkūm Mustafa Çelebi mârrü’z-zikr keseyi 
meclis-i şer‘a getirip feth ve addolundukda ayniyle yirmi altı esedî, altı duka guruş 
ve bir sîm raht kuşak bulunup mezbûre Fâtıma’dan suâl olundukda zikr olunan 
guruşlar ve kuşak mezbûrundur târih-i mezbûrda mahall-i mezkûrdan alıp firâr 
ederken yetişip elimden aldılar deyû bi tav‘ihâ ikrâr etmeğin mâ vaka‘a kayd şud.
Fî 19 Şa‘bân sene [10]81.
Şuhûdü’l-hâl: Hüseyin Çelebi b. Ahmed, Mehmed Beşe b. İbrahim, Abdi Çelebi b. 
( ), Mehmed Beşe b. ( ), Mustafa [b.] Ahmed, Mustafa [b.] Yusuf.

22 [5b-3] Yamandi’nin ölümü sebebiyle vârislere intikal eden 
alacakların tahsili
Havâss-ı Aliyye kazâsı tevâbi‘inden Litros nâm karye zimmîlerinden iken bundan 
esbâk mürd olan Yamandi v. Todori nâm zimmînin verâseti zevce-i metrûkesi Fır-
şini bt. Vasiliki ile sulbî kebîr oğulları Rali ve Kostantin’e ve sulbiye-i kebîre kızı 
Aksadi nâm nasrâniyeye ve sulbiye-i sagīre kızları Ezmerağda ve Maryora’ya mün-
hasıra olduğu şer‘an zâhir ve müte‘ayyin oldukdan sonra mezbûr Fırşini kendi ta-
rafından asâleten, sadriye kızları sagīretân-ı mezbûretânın tesviye-i umûrları için 
kıbel-i şer‘den mansûb vasîleri olmağın vesâyete mesfûran Rali ve Kostantin dahi 
asâleten ve mersûme Aksadi tarafından husûs-ı âti’z-zikre vekîl olup vekâleti zâtını 
ma‘rifet-i şer‘iyye ile ârifân olan karındaşı Rali ve Dimitri v. Yorgi şehâdetleri ile 
şer‘an sâbite olan zevci Zafiri v. Nikola nâm zimmî vekâleten meclis-i şer‘-i hatîr-i 
lâzımü’t-tevkīrde hasbahçe bostânîlerinden işbu kitâb-ı sıhhat-nisâb ve sedâd-
intisâbın sâhibi fahrü’l-emâsil ve’l-a‘yân Süleyman Bey b. Mehmed mahzarında 
her biri bi’l-asâle ve bi’l-vesâye ve bi’l-vekâle ikrâr-ı tâm ve takrîr-i kelâm edip 
mûrisimiz hâlik-i mezbûr Yamandi hâl-i hayâtında merkūm Süleyman Bey’den beş 
yüz kıt‘a esedî guruş istikrâz ve kabz edip kable’l-edâ mürd olmağla mezbûr Süley-
man Bey zikr olunan beş yüz esedî guruşu bizden taleb ve da‘vâ ve muvâcehemizde 
kıbel-i şer‘î üzre isbât ve edâsına hükm-i hâkim lâhık oldukdan sonra mezbûr Sü-
leyman Bey zikr olunan beş yüz esedî mukābelesinde bizden kırk beşer guruşa bir 
re’s bârgir ve seksen guruşa Rûsiyyetü’l-asl bir câriye ve doksan guruşa Rûsiyyü’l-
asl bir gulâm ve değeri yedi bin akçeye karye-i mezbûrede vâki‘ bir tarafı Komi-
nos zimmî ve bir tarafı Kasab Nikola mülkü ve iki tarafı tarîk-i âm ile mahdûd bir 
bâb ahır ki nısfını ve mukābelesinde olan bir bâb bakkal dükkânımın dahi nısfı-
nı alıp kabz etmişdi el-hâletü hâzihî ahz eylediği Bârgir ve câriye ve gulâm ve nısf 
ahır ve nısf bakkal dükkânını biz mezbûr Süleyman Bey’den da‘vâ ve taleb eyledi-
ğimizde ol dahi mülk-i müşterâmdır deyû teslîmden imtinâ‘ etmekle beynimizde 
münâza‘ât-ı kesîre ve muhâsamât-ı adîde vâkı‘a olmuşken beynimize muslihûn ta-
vassut edip biz mezbûr Süleyman Bey yedine yedi bin beş yüz akçe def ‘ ve teslîm 
ol dahi kabz eylediği nısf ahır ve nısf bakkal dükkânını bize def ‘ ve teslîm et-
mek üzre bizi sulh eylediklerinde husûs-ı mezbûr sulh-ı sagīretân-ı mezbûretâna 
evlâ ve enfa‘ olmağla biz dahi sulh-ı mezbûru kabûl ve meblağ-ı mezbûr yedi bin 
beş yüz akçeyi mezbûr Süleyman Bey yedine bi’t-tamâm def ‘ ve teslîm eyledi-
ğimizde ol dahi alıp kabz edip mârrü’z-zikr nısf ahır ve nısf bakkal dükkânını 
bize def ‘ ve teslîm, biz dahi alıp ke’l-evvel zabt ve tasarruf edip husûs-ı mezbûra 
müte‘allik âmme-i de‘âvî ve mütâlebâtdan mezbûr Süleyman Bey bizi, biz dahi 
merkūm Süleyman Bey’in zimmetini ibrâ ve iskāt eyledik ba‘de’l-yevm zikr olu-
nan beş yüz esedî ve ol bârgir ve gulâm ve câriye ve sâlifü’z-zikr nısf ahır ve nısf 
bakkal dükkânına müte‘allik birbirimiz ile vechen mine’l-vücûh da‘vâ ve nizâ‘ımız 
yoktur zuhûr dahi ederse lede’l-hükkâmi’l-kirâm mesmû‘a ve makbûle olmasın 
deyû her biri bi’l-asâle ve bi’l-vesâye ve bi’l-vekâle ikrâr ve i‘tirâf edicek gıbbe’t-
tasdîki’l-mu‘teber mâ vaka‘a ketb olundu.
Fî 21 Şa‘bân sene [10]81.
Şuhûdü’l-hâl: Mustafa Bey b. Veli Seyyid Mehmed Çelebi b. Seyyid Hasan, Meh-
med Beşe b. Mustafa, Yusuf Hoca [b.] Nidâ, Salih Beşe Efendi b. İsmail Kâtib, Mus-
tafa Efendi, Hüseyin Çelebi b. Ali, Mehmed b. Eyüb, Mehmed b. Mahmud.

23 [6a-1] Şaban b. İbrahim’in haksız miras talebinin reddi
Ebî Eyyûb el-Ensârî’de el-Hâc Hüsrev mahallesinde sâkin Şaban b. İbrahim nâm 
kimesne mahfil-i kazâda li ebeveyn ammesi kızı sâhibetü’l-kitâb Fâtıma bt. Ali 
nâm hâtun mahzarında üzerine takrîr-i da‘vâ edip mezbûre Fâtıma’nın vâlidesi 
olup bundan akdem fevt olan Ümmühâni benim babam İbrahim’in li eb er ka-
rındaşı iken fevt olmağla kızı mezbûre Fâtıma ile mecmû‘ muhallefâtına vaz‘-ı 
yed edip benim hissemi teslîmden imtinâ‘ eder suâl olunsun deyicek gıbbe’s-suâl 
mezbûr Fâtıma cevâbında vâlidem mezbûre fevt oldu, zevci babam Ali Bey’i ve 
beni ve âhar kızı Âişe’yi ve sadrî oğulları Kasım ve Abdullah ve Hasan’ı terk edip 
mezbûrûn Kasım ve Abdullah ve Hasan müte‘âkiben fevt olup babaları mezbûr 
Ali Bey’i terk etmişlerdir deyicek isre’l-istintâk merkūm Şaban hâl minvâl-i mu-
harrer üzre olup ve ile’l-ân babaları merkūm Ali Bey hayâtta idiği ikrâr etmeğin 
bana hayâtında ve karındaşlara ondan mâ‘adâ merkūm Şaban’a bir nesne isâbet et-
memeğin ta‘arruzdan men‘ birle kayd şud.
Fî 22 min Şa‘bân sene 1081.
Şuhûdü’l-hâl: Hasan b. Ali, Ali b. Abdullah, Dilaver el-muhzır, Mehmed el-muhzır, 
Hüseyin b. Hasan.

24 [6a-2] Mehmed b. Siyavuş’un açtığı darp davasının sulh ile bitirilmesi
Medîne-i Hazret-i Ebî Eyyûb el-Ensârî’de Baba Haydar mahallesinde sâkin Meh-
med b. Siyavuş meclis-i şer‘de Salih Çelebi b. Mehmed nâm kimesne ile Memiş 
b. Mustafa tarafından tasdîka vekîl olup vekâleti nehc-i şer‘î üzre sâbit olan Ali b. 
el-Hâc Bayram mahzarında ikrâr ve i‘tirâf edip Salih Çelebi ile müvekkil-i mezbûr 
Memiş târih-i kitâbdan iki gece mukaddem beni ( ) nâm mahalde bi gayr-ı vech-i 
şer‘î darb ve istimdâd, lâbise olduğum kapamayı pâre pâre etmeleriyle da‘vâ ve 
mûceb-i şer‘îsi icrâ murâd eylediğimde her biri inkâr ile cevâb verdiklerinde bey-
nimize muslihûn tavassut edip da‘vâ-yı merkūmeden beni mezbûr Salih Çelebi ile 
müvekkil-i merkūm Memiş ile kapamamı tazmîn etmek üzre inşâ-i akd-i sulh ey-
lediklerinde ben dahi sulh-ı mezbûru kabûl ve zikr olunan kapamamı yedinden 
alıp kabz eyledim husûs-ı mezbûra müte‘allik de‘âvîden mezbûr Salih Çelebi ve 
müvekkil-i merkūm Memiş Çelebi’nin zimmetini ibrâ ve iskāt eyledim min ba‘d 
mezbûrân ile da‘vâ ve nizâ‘ım yoktur dedikde gıbbe’t-tasdîk kayd şud.
Fî 21 min Şa‘bân sene ihdâ ve semânîn ve elf.
Şuhûdü’l-hâl: Mehmed b. Mahmud, Hüseyin Çelebi b. Ali, Ali b. Abdullah, Dila-
ver el-muhzır.

25 [6a-3] Şahsultan mahallesinde mülk satış hücceti
Sâbıkan sadr-ı a‘zam olup bundan akdem vedâ‘-ı âlem-i fânî eden Eğriboyun-
lu Mehmed Paşa’nın vâlidesi Düriye bt. Durmuş Efendi’nin li ebeveyn kız ka-
rındaşı Râbia nâm hâtunun sulbî oğlu, merhûm-ı mezbûrun zî-rahm cihetin-
den hasran vârisi fahrü’l-akrân Mustafa Ağa b. Ahmed meclis-i şer‘-i şerîfde 
işbu kitâb-ı sıhhat-nisâb ve sedâd-intisâbın sâhibi umdetü’l-emâsil ve’l-a‘yân Os-
man Ağa b. Ömer mahzarında ikrâr ve i‘tirâf edip mûrisim paşa-yı mezbûrdan 
bi’l-irsi’ş-şer‘î bana isâbet eden emlâkden medîne-i Hazret-i Ebî Eyyûb el-Ensârî 
Şahsultan mahallesinde vâki‘ bir tarafı yine Şahsultan Câmi‘-i Şerîfi haremi ve 
bir tarafı Haremeyn-i Şerîfeyn Vakfı ve bir tarafı Hüsrevzâde Vakfı ve bir tara-
fı tarîk-i âm ile mahdûd altı bâb tahtânî ve altı bâb fevkānî odaları ve iki sofayı 
ve ahırı ve havluyu ve mâ’-i cârîyi ve anbar ve iki kenîfi müştemil mülk-i mevrûs 
menzilimiz[i] bi cümleti’t-tevâbi‘ ve’l-levâhık mezbûr Osman Ağa’ya elli bin fıddî 
nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ol dahi minvâl-i muharrer üzre iştirâ ve tesellüm ve kabûl 
ve kabz edip semeni olan mezbûrü’n-na‘t elli bin akçeyi bi’t-tamâm ve’l-kemâl 
müşterî-i mûmâ-ileyh yedinden alıp, kabz edip menzil-i mahdûd-ı mezkûrda 
vechen mine’l-vücûh alâka ve medhalim yoktur müşterî-i mûmâ-ileyhin mülk-i 
müşterâsıdır dedikde kayd şud.
Fî 22 min Şa‘bân sene 1081.
Şuhûdü’l-hâl: Davud Paşazâde Süleyman Bey, el-Hâc Hasan Bey b. Abdullah, 
Ömer Bey b. Abdullah, Derviş b. Yusuf, el-Hâc Hızır, Halil Çelebi, Şahin Bey b. 
Abdullah, İsmail Efendi, Süleyman Çelebi.

26 [6b-1] Hümâ Hatun Vakfı’ndan bir vakıf evin tasarruf hakkının 
Mehmed Halife’ye devri
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-de Koca Ka-
sım Paşa mahallesi sâkinlerinden olup merhûme Hümâ Hâtun nâm sâhibetü’l-
hayrın mahalle-i mezbûrede vakf-ı sahîh ve lâzım ile vakf ve habs edip süknâsı 
ba‘de inkırâz-ı evlâd sulehâya şart ve ta‘yîn ve vakfiye-i ma‘mûlü’n-bihâsında 
tahsîs ve tahrîr eylediği bir tarafı es-Seyyid Mehmed Efendi mülkü ve bir tarafı 
zevci İbrahim mülkü ve bir tarafı ba‘zan imâma meşrût ve vakf menzil ve ba‘zan 
Hüseyin Ağa mülkü ve taraf-ı râbi‘i tarîk-i âm ile mahdûd olan vakıf menzile şart-ı 
vâkıfa üzre tevcîh-i hâkimü’ş-şer‘le mutasarrıf olan es-Seyyid Mehmed Efendi b. 
es-Seyyid Mustafa tarafından husûs-ı âti’l-beyâna vekîl olup Osman Çelebi ve 
Ahmed Çelebi ibney Mehmed şehâdetleriyle şer‘an vekâleti sâbite olan Ahmed 
Çelebi b. Mehmed el-Yesârî meclis-i şer‘-i şerîfde müvekkil-i mezbûr es-Seyyid 
Mehmed Efendi’nin kayınatası işbu sâhibü’l-kitâb Mehmed Halîfe b. el-Hâc İl-
yas mahzarında bi’l-vekâle ikrâr ve takrîr-i kelâm edip müvekkilim mezbûr es-
Seyyid Mehmed Efendi bâlâda mezkûr mutasarrıf olduğu vakıf menzili kendi rızâ 
ve hüsn-i ihtiyârıyla kayınatası mezbûr Mehmed Halîfe’ye fâriğ olup kıbel-i şer‘-i 
şerîfden tasarrufu için izin verilmek matlûbumdur dedikde hâkim-i muvakki‘-i 
sadr-ı kitâb tûbâ lehû ve hüsnü me’âb hazretleri menzil-i vakf-ı mezbûru mezbûr 
Mehmed Halîfe’ye tevcîh edip tasarrufu için hâzihi’l-vesîka bi’t-taleb ketb olundu.
Fî 23 min Şa‘bân sene [1081].
Şuhûdü’l-hâl: Mehmed Efendi b. İbrahim İmâm-ı sânî-i Câmi‘-i Kebîr, Mehmed 
Efendi el-Müderris, Eyüb Efendi b. Mustafa, Mehmed b. Hasan, Mustafa Çelebi b. 
Mehmed ve gayruhüm.

27 [6b-2] Rus asıllı câriyenin âzadı
Medîne-i Hazret-i Eyyûb el-Ensârî’de Zal Mahmud Paşa mahallesi sâkinelerinden 
Meryem bt. Abdullah nâm hâtun tarafından husûs-ı âti[’l-beyânda] vekîl olup 
vekâleti zâtını ma‘rifet-i şer‘iyye ile ârifân olan mahalle-i mezbûre imâmı Mustafa 
Efendi b. Hasan ve müezzini …? b. Abdullah şehâdetleriyle şer‘an sâbite olan zev-
ci -umde-i züvvârü’l-Haremeyni’ş-şerîfeyn es-sâ‘î beyne’s[-Safâ] ve’l-Merveteyn- 
el-Hâc Abdullah Halîfe b. İbrahim meclis-i şer‘-i hatîrde zevcesi müvekkile-i 
mezbûre Meryem Hâtun[’un ta‘rîfi ile] müte‘arrefe orta boylu, açık kaşlı, elâ göz-
lü, sarışın Rûsiyyetü’l-asl sâhibetü’l-kitâb Sâcide bt. Abdullah mahzarında bi’l-
vekâle ikrâr ve i‘tirâf edip müvekkilem zevcem mezbûre Meryem Hâtun câriye-i 
memlûkesi mevsûfe-i mezkûreyi hasbeten lillâhi’l-azîm ve hasaneten li-rûh-i 
Rasûlihi’l-kerîm târih-i kitâbdan altı ay mukaddem malımdan ihrâc ve i‘tâk ve 
tahrîr edip zümre-i harâir-i asliyyâta idrâc edip târih-i mezbûrdan bu âna gelince 
sâir harâir-i asliyyât gibi hürre olup üzerinde hakk-ı velâdan gayri hakkım kalma-
dı dedi deyicek mâ vaka‘a kayd şud.
Fî 23 min Şa‘bân sene [10]81.
Şuhûdü’l-hâl: Umdetü’l-emâcid ve’l-e‘âlî İslâm Ağa, es-Seyyid Abdülbâkī Efen-
di b. İmâm-ı evvel-i Zal Paşa, Mehmed Çelebi b. Mehmed, Mustafa b. Mehmed, 
Muharrir-i sânî Eyüb Çelebi b. el-müsta‘id, Salih Mehmed Efendi b. Mehmed, Hü-
seyin Muhzır, Ali Muhzır.

28 [7a-1] Rus asıllı câriyenin âzadı
(…) vekîl olup (…) Mustafa Efendi b. Hasan el-İmâm…? şer‘an sâbite olan zev-
ci -umde-i züvvâr (…) meclis-i şer‘-i şerîfde zevcesi müvekkile-i mezbûreye rıkkı-
nı mu‘terif mezbûr Rûsiyyetü’l-asl bâ‘isü’l-kitâb Kâtibe bt. Abdullah mahzarında 
(…) zevcem müvekkile-i mezbûre Meryem Hâtun câriye-i memlûkesi mevsûfe-i 
mezbûreyi târih-i kitâbdan altı (…) mukaddem ile müdebbere edip bi emrillâhi 
te‘âlâ ben kazâ-i nahb eylediğimde mevsûfe-i mezbûre cemî‘ malımdan âzâd olup 
sâir harâir-i asliyyât gibi hürre olsun dedi dedikde mâ cerâ bi’l-ibtigā ketb olundu.
Fî 23 min Şa‘bân sene [10]81.
Şuhûdü’l-hâl: Es-Sâbikūn

29 [7a-2] Eyüp Sultan ahalisinden Seyyid Mehmed Efendi’nin 
vakıf senedi
[Elhamdü] li-veliyyihî ve’s-salâtü ve’s-selâmü alâ Nebiyyihî Muhammedin ve âlihî 
ve sahbihî ecma‘în. Ammâ ba‘d, işbu kitâb-ı sıhhat-nisâbın tahrîr ve inşâsına bâ‘is 
ve bâdî oldur ki mehbitü’l-envâr, makarrü’l-ebrâr belde-i mübâreke-i Hâlidiyye, 
medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Koca Kasım 
Paşa mahallesinde sâkine işbu hayrât ve hasenâtın sâhibi ve sadakât-ı meberrâtın 
tâlibi ve râğıbı mefharü’s-sâdat…? es-Seyyid Mehmed Efendi b. es-Seyyid Mus-
tafa kıbelinden vakf-ı âti’l-beyânı ikrâra ve tebyîn-i şurût ve kuyûd ve ba‘dehû 
rücû‘-ı şer‘-i hatîrde murâfa‘a ve muhâsamaya vekîl olup vekâleti Osman Çelebi ve 
Ahmed Çelebi ibney Mehmed şehâdetleri ile şer‘an sâbite [fahrü’l-]akran Ahmed 
Çelebi b. Mehmed el-Yesârî meclis-i şer‘-i şerîf-i lâzımü’t-teşrîfte vakf-ı câi’z-zikre 
li ecli’t-tescîl ve’t-tekmil (…) ta‘yîn olunan İsmail Efendi b. Rüstem mahzarında 
bi’l-vekâle ikrâr ve takrîr-i kelâm edip müvekkilim mûmâ-ileyh es-Seyyid Meh-
med Efendi Vakfı sudûruna değin silk-i mülk-i sahîhinde münselik emlâkinden 
mahalle-i mezbûrede vâki‘ bir tarafı karındaşı es-Seyyid Musli Çelebi mülkü ve bir 
tarafı Kayyum İbrahim Çelebi olduğu vakıf menzili ve ba‘zan Saliha Hâtun mülkü 
ve bir tarafı Hüseyin Ağa mülkü ve ba‘zan Hümâ Hâtun Vakfı ve bir tarafı tarîk-i 
âm ile …? fevkānî ve iki tahtânî oda ve fırın ve su kuyusu ve zât-ı eşcâr-ı müs-
mire ve gayr-ı müsmire bahçe ve kenîfi müştemil mülk …? tevâbi‘ ve levâhıkıyla 
hasbeten lillâhi’s-samed vakf-ı sahîh-i müebbed ve habs-i sarîh-i muhalled ile 
vakf ve habs edip süknâsını kendi …? kendiye …? ba‘de vefâtihî kayınanası Şah-
baz bt. Abdullah’a, ba‘dehâ zevcesi Âişe bt. Mehmed’e, ba‘dehâ mezbûre Âişe’nin 
karındaşı Şeyh Ahmed’e, ba‘dehû üvey kız karındaşı Fâtıma’ya ba‘dehâ Koca Ka-
sım Paşa Câmi‘i müezzinlerinden muhtâc-ı süknâ olana rûhu için beher yevm 
üçer İhlâs-ı şerîf ve birer Fâtiha-i şerîfe tilâvet edip sevâbını rûhuna hibe etmek 
üzre şart ve ta‘yîn ve menzil-i mahdûd-ı mezkûr mütevellî-i mezbûra teslîm, ol 
dahi vakfiyet üzre kabz ve tesellüm eyledikde gıbbe’t-tasdîki’ş-şer‘î vekîl-i mezbûr 
semt-i vifâkdan cânib-i şikāka âzim olup vakf-ı akār İmâm-ı Muhtâr Ebû Hanîfe-i 
Kûfî Numan b. Sâbit hazretleri katında gayr-ı lâzımdır belki vâkıf, menâfi‘-i vak-
fı kendi nefsine şart edicek İmâm Muhammed b. Hasan eş-Şeybânî katında va-
kıf sahîh ve câ’iz olmaz binâen alâ zâlik vakf-ı mezbûrdan bi’l-vekâle rücû‘ eyle-
dim mütevellî-i mezbûrun kasr-ı yedine tenbîh olunmak müvekkil-i mezbûrdan 
matlûbumdur deyicek mütevellî-i mezbûr cevâb-ı bâ-savâba mütesaddî olup fi’l-
vâki‘ hâl bast olunan minvâl üzredir lâkin tilmîz-i evvel İmâm Ebû Yusuf Hazret-
leri katında sıhhat lüzûmdan müfârık olmayıp vâkıfın mücerred vekaftü kavliyle 
vakf-ı sahîh lâzım olup ve şart-ı mezkûr dahi İmâm-ı ma‘hûd -aleyhi rahmeti’l-
Meliki’l-Vedûd- katında sahîh ve nâfizdir deyû teslîmden imtinâ‘ ve sadr-ı kitâb-ı 
tevkî‘-i müstetâbi ile şeref-yâb hâkim u hâsim huzûrunda müterâfi‘ân ve her biri 
faslu hasme tâlibân olduklarında hâkim-i müşârun-ileyh tarafeynin kelâmına na-
zar ve mübtil-i hayr olmakdan hazer edip fikr-i dakīk ile ba‘de’t-tefekkür cânib-i 
vakfı evlâ görüp âlimen bi’l-hilâfi’l-cârî beyne’l-eimme ve’l-eslâf vakf-ı mezbûrun 
sıhhat ve lüzûmuna alâ kavli men yerâhu hükm-i sahîh-i şer‘î ve kazâ-i mer‘î ile 
hükm-i kazâ etmeğin min ba‘d naks ve nakza mecâl muhâl ve tağyîr ve tebdîli 
mümteni‘ü’l-ihtimâl olmuşdur.
(…) sene 1081.
Şuhûdü’l-hâl: Abdi Beşe, Mehmed Çelebi b. Şaban, Mehmed b. Ahmed, Mustafa 
Çelebi b. Mehmed, Salih Efendi b. Hasan, Mehmed Efendi, Hasan b. Ali.

30 [7b-1] Seydî Beşe b. Yusuf ’un Yani v. Şiro’ya keçi satışından 
doğan alacağı
Medîne-i Hazret-i Ebî Eyyûb’de yoğurtçu tâifesinden işbu bâ‘isü’l-vesîka Seydî 
Beşe b. Yusuf nâm kimesne meclis-i şer‘de Yani v. Şiro nâm zimmî muvâcehesinde 
üzerine takrîr-i da‘vâ edip bundan akdem beher re’si yüz otuz akçeye olmak üzre 
yedimden müşterâ ve makbûz yüz seksen …? keçi bahâsından mezbûr Yani zim-
metinde cem‘an yirmi üç bin akçe hakkım olup hâlâ taleb eylediğimde …? imtinâ‘ 
eder suâl olunup alıverilmesi murâdımdır dedikde gıbbe’s-suâl mezbûr Yani 
cevâbında fi’l-vâki‘ müdde‘î-i mezbûr Seydî Beşe’ye beher re’si yüz otuz akçe ol-
mak üzre yedinden iştirâ ve kabz eylediğim yüz seksen re’s keçi bahasından ile’l-ân 
zimmetimde cem‘an yirmi üç bin akçe lâzımü’l-edâ deynim vardır deyû bi tav‘ihî 
ikrâr ve i‘tirâf etmeğin alâ mûcebi i‘tirâfihî meblağ-ı mârrü’z-zikr yirmi üç bin ak-
çeyi müdde‘î-i mezbûr Seydî Beşe’ye edâ ve teslîm ile mezbûr Yani ilzâm olunup 
mâ hüve’l-vâki‘ bi’t-taleb ketb olundu.
Fî 21 min Şa‘bân sene 1081.
Şuhûdü’l-hâl: Mustafa Çelebi b. Kulu, Mehmed Beşe b. Ali, Süleyman Beşe b. Ali, 
Ahmed Beşe b. Mehmed.

31 [7b-2] Yani v. Şiro’nun keçi alımından doğan borcunu Süleyman Beşe 
ile Mustafa Çelebi b. Kulu’ya ödemesi
Yoğurtçu tâifesinden işbu râfi‘ü’l-vesîka Süleyman Beşe b. Ali ve Mustafa Çelebi b. 
Kulu [mahfil-i] kazâda Yani v. Franko zimmetinde aded ve rü’ûsu ve esmânı bey-
nimizde ma‘lûm keçi bahasından iki yüz otuz sekiz buçuk kıt‘a esedî guruş hak-
kım olup zikr olunan iki yüz otuz sekiz buçuk (…) mezbûr Yani v. Şiro bundan 
akdem emr-i kabûlü hâviye kefâletle kefîl ve zâmin olup …? buçuk esedî guruşu 
kefîl-i merkūm ile medyûn-ı mersûm yedlerinden alıp kabz edip iki yüz otuz se-
kiz esedîyi dahi kefîl-i mezbûrdan taleb eylediğimizde edâdan imtinâ‘ eder …? alı-
verilmesi murâdımızdır dediklerinde gıbbe’s-suâl ve akībe’l-inkâr müdde‘iyân-ı 
mezbûrân Süleyman …? Beşe ve Mustafa Çelebi’den müdde‘âlarını mübeyyine 
beyyine taleb olundukda udûl-i ricâlden Üstâd Mehmed Çelebi b. İbrahim el-
Hallâk ve Şerbetçi Ali Beşe b. Hüseyin li ecli’ş-şehâde makām-ı kazâya hâzırân 
olup istişhâd olunduklarında fi’l-hakīka müdde‘iyân-ı mezbûrân Süleyman Beşe 
ve Mustafa Çelebi’nin gāib-i mezbûr Yani v. Frenko zimmetinde olan iki yüz otuz 
sekiz buçuk kıt‘a esedî guruşlarına mersûm Yani v. Şiro bizim huzûrumuzda kefîl 
ve zâmin oldu biz bu husûsa şâhidleriz deyû her biri edâ-yı şer‘iyye eylediklerin-
de ba‘de’t-ta‘dîl ve’t-tezkiye şehâdetleri makbûle olup mûcebiyle bâkī sekiz kıt‘a 
esedî guruşu müdde‘iyân-ı mezbûrân Süleyman Beşe ve Mustafa Çelebi’ye edâ ve 
teslîme kefîl-i merkūm Yani v. Şiro’ya tenbîh.
Fî 20 min Şa‘bân sene 1081.
Şuhûdü’l-hâl: Mehmed Beşe b. Ali, Muharrir-i madde Eyüb Çelebi, Ahmed b. 
Mehmed Kulu Dede

32 [8a-1] Margos v. Arzuman’ın Avanos v. Papuk’a sattığı içkiden 
doğan alacağının tahsili talebi
Sâbıkan meyhâneci olan işbu bâ‘isü’s-sifr Margos v. Arzuman nâm Ermeni mahfil-i 
kazâda çömlekçi tâifesinden Avanos v. Papuk nâm Ermeni muvâcehesinde üzeri-
ne takrîr-i da‘vâ edip târih-i kitâbdan sekiz ay mukaddem mesfûr Avanos yedim-
den sekiz bin yüz akçe istikrâz ve kabz eylediğinden mâ‘adâ yedimden müşterâ ve 
makbûz kadr u kıymeti beynimizde ilm-i şer‘î birle ma‘lûm hamr bahâsından dahi 
üç bin dört yüz akçe dahi cem‘an on bir bin beş yüz akçeyi merkūm Avanos’tan ta-
leb eylediğimde teslîmden ta‘allül eder hâlâ suâl olunup alıverilmek matlûbumdur 
deyicek gıbbe’s-suâl merkūm Avanos cevâbında fi’l-hakīka târih-i mezbûrda 
müdde‘î-i mersûm yedinden sekiz bin yüz akçe istikrâz ve kabz edip ondan 
mâ‘adâ müdde‘î-i mezbûr yedinden müşterâ ve makbûz hamr bahâsından dahi üç 
bin dört yüz akçe ki cem‘an on bir bin beş yüz akçe ile’l-ân müdde‘î-i mezbûr zim-
metinde lâzımü’l-edâ ve vâcibü’l-kazâ deynimdir deyû bi tav‘ihî ikrâr etmeğin alâ 
mûceb-i i‘tirâf zikr olunan on bir bin beş yüz akçeyi müdde‘î-i mezbûr Margos’a 
edâ ve teslîme mesfûr Avanos ilzâm olunup kayd şud.
Fî 21 min [Şa‘bân] sene 1081.
Şuhûdü’l-hâl: Eyüb Efendi [b.] Hüseyin Serbölük, Ali b. Abdullah Dilaver el-
muhzır, Mehmed b. Mahmud.

33 [8a-2] Şah Sultan mahallesinden sakinesi kayıp bir evin eşyasının 
yed-i emine teslimi
Medîne-i Hazret-i Ebî Eyyûb’de Şahsultan mahallesi sâkinlerinden Halil Efendi 
b. Seyyid Ahmed meclis-i şer‘de takrîr-i kelâm edip mahalle-i mezbûrede vâki‘ 
mülk menzilimde müste’cirim olan ( ) nâm hâtun târih-i kitâbdan altı ay mukad-
dem mefkūd olup hayâtı ve memâtı nâ-ma‘lûm olup-olmağla menzil-i merkūmda 
mevcûd bulunan eşyâsı zâyi‘ ve telef olmak ihtimâli ile kıbel-i şer‘den üzerine varı-
lıp menzil-i mezbûrda mevcûd olan eşyâ mu‘âyene ve tahrîr ve yed-i adl-i emânet[e] 
vaz‘ olunmak murâdımdır dedikde savb-ı şer‘den Mevlânâ Eyüb Efendi irsâl olu-
nup ol dahi zeyl-i vesîkada muharrerü’l-esâmî müslimîn ile menzil-i mezkûra va-
rıp gāibe-i mezbûrenin mevcûd olan eşyâsıdır ki zeyl-i defter muharrerü’l-esâmî 
müslimîn huzûrunda tahrîr ve mahalle-i mezbûre sükkânından Şaban b. Meh-
med nâm kimesneye emânet.
Fî 24 min Şaban sene 1081. 

 Beledi döşek 1
Yemenî yorgan 1
Zencirî yastık 6

Çarşebli yorgan 1
Yemenî yastık 4
Yanbolu kebesi 1
Orta keçesi 1
Yan keçesi 1
Hırdavat 
Minder 3
Kırmızı velençe 1
Alaca kilim 2
Tencere 1
Şamdan 2
Ocak perdesi 1
Harar? tahtası 1
Kapı perdesi 1
İskemle 1
Kürk 1
Dâire 1
Kahve ibriği 1
Def‘a kebe pâreleri  
Sepet sandığı 1
Döşek çarşafı 2
Minder çarşafı 1

Çarşaf 1
Yastık gılafı 3
Bohça 1
Makrama 2
Mısır hasırı 1
Püskül 2
Mikras 1
Üskübî 7
Öreke 1
Peçe 1
Kaşık 3
Ayna 1
Yüz yastığı gılafı 2
Örgü 1
Şişe 1
Sofra 1
Minder gılafı 1
Mangal tahtası 1
Arşın 1
Acem fi ncanı 3
Saç ayak 1
Kırık fi ncan 1
Hurma tablası 1
Sandık 1
Süpürge 2
Ağaç sandık 2
El teknesi 1
Satır 1
Yassıağaç 1
Câmeşuy teknesi 1
Kıyma tahtası 1
Küp 3
Bir mikdâr pirinç  
Bir torba tarhana  
Na‘leyn çift  
Şuhûdü’l-hâl: Es-Seyyid Mehmed Efendi, Süleyman Bey, İsmail Efendi, Ali Halîfe, 
Ahmed b. Mehmed, Abdüsselâm, İbrahim Beşe, Mahmud Çelebi b. Receb.

34 [8b-1] Muhallefâtı Eyüp Sultan vakıflarına hâsıl kaydedilen Amasyalı 
birine ait malların vereseye iadesi
Fi’l-asl vilâyet-i Anadolu’da livâ-yı Amasya a‘mâlinden Varay kazâsına tâbi‘ Ka-
raşar nâm karyeden olup kendi tarafından asîl ve Server ve Fâtıma Hâtunlar ta-
rafından husûs-ı âti’l-beyâna vekîl olup vekâleti mezbûretânın zâtlarını ma‘rifet-i 
şer‘iyye ile ârifân olan Mehmed Bey b. Abdüsselâm ve Abdülkerim Bey b. Salih 
nâm cündîler şehâdetleri ile şer‘an sâbite olan Ahmed Bey b. Receb nâm cündî 
mahfil-i kazâda medîne-i Hazret-i Ebî Eyyûb el-Ensârî’de vâki‘ beytülmâl-i âmme 
ve hâssa-i hazret-i müşârun-ileyh evkāfına hâsıl kayd olunmağla muhallefât-ı 
câi’z-zikre vâzı‘ü’l-yedi olan hazret-i mûmâ-ileyh evkāfı mütevellîsi -kıdvetü’l-
emâcid- Ali tarafından husûs-ı âti’z-zikre vekîl ve berât-ı âlîşân ile evkāf-ı 
mezbûre beytülmâli Emîni Ahmed Çelebi b. Mehmed mahzarında bi’l-asâle ve 
bi’l-vekâle ikrâr ve takrîr-i kelâm edip bundan akdem ulûfesini almak için gelip 
medîne-i mezbûrede nalbant dükkânında bi emrillâh vefât eden li ebeveyn ka-
rındaşım Mustafa Bey b. Receb’in zâhirde vâris-i ma‘rûfu olmamağla mecmû‘-ı 
muhallefâtına evkāf-ı mezbûre mütevellîsi müvekkil-i mezbûr Ali Ağa vaz‘-ı yed 
etmekle verâsetimi ve zevcesi Server ve kızı Fâtıma taraflarından dahi vekâleti 
vekîl-i emîn-i mezbûr muvâcehesinde ale’l-vechi’ş-şer‘î isbât edip ba‘de’l-hükm 
müvekkil-i mûmâ-ileyhin ber mûceb-i defter-i kassâm muhallefât-ı müteveffâ-
yı mezbûrdan kabz ile üç bin sekiz yüz seksen akçeyi bi’l-asâle ve bi’l-vekâle 
zabt [edip] müvekkil-i mûmâ-ileyh ve ümm-i veledi zimmetlerinde karındaşım 
müteveffâ-yı mezbûr muhallefâtından ber mûceb-i defter-i kassâm makbûzları 
olan meblağ-ı mezbûrdan bir akçe ve bir habbe kalmadı deyicek gıbbe’t-tasdîk 
kayd şud.
Fî 25 min Şa‘bân sene 1081.
Şuhûdü’l-hâl: Mustafa Çelebi b. Pervâne, Hüseyin Ağa b. Mehmed, Ali Çelebi b. 
Hızır, Ahmed Beşe b. Sefer, Yusuf Çelebi b. Abdullah.

35 [8b-2] Sahibi zuhur eden bir muhallefâtın vekile iadesi
Fi’l-asl vilâyet-i Anadolu’da livâ-i Amasya tevâbi‘inden Varay kazâsına tâbi‘ Ka-
raşar nâm karyeden olup hâlâ mahmiye-i İstanbul’da müsâfiren mütemekkin 
olan sâhibü’l-kitâb Ahmed Bey b. Receb b. İshak nâm cündî medîne-i Hazret-i 
Ebî Eyyûb el-Ensârî’de vâki‘ beytülmâl-i âmme ve hâssa-i hazret-i müşârun-
ileyh -nevverallâhu merkadehû- evkāfına hâsıl kaydolunmağla muhallefât-ı 









âti’z-zikre vâzı‘ü’l-yedi olup bi’l-fi‘l evkāf-ı mezbûre mütevellîsi olan -kıdvetü’l-
emâcid ve’l-e‘âlî- Ali Ağa tarafından husûs-ı âti’z-zikre vekîl olup berât-ı âlîşân 
ile evkāf-ı mezbûre beytülmâli emîni olan Ahmed Çelebi [b. Mehmed] mahza-
rında üzerine takrîr-i da‘vâ edip bundan akdem ulûfesini almak için mahmiye-i 
mezbûreye gelip medîne-i mezbûrede nalbant dükkânında bi emrillâh fevt olan 
Mustafa Bey b. Receb nâm kimesnenin li ebeveyn karındaşı ve vârisi zevcesi Ser-
ver nâm hâtun ile sulbiye kebîre kızı Fâtıma’ya ve bana münhasıra iken mütevellî-i 
mûmâ-ileyh vârisi olmamak zu‘muyla muhallefât-ı müteveffâ-yı mezbûra vaz‘-ı 
yed edip ben asâleten ve mezbûretân taraflarından muhallefât-ı mez[bûrede olan] 
hisse-i şer‘iyyelerini taleb ve da‘vâ zımnında kabz ve kendülere îsâle vekîl oldu-
ğum ecilden ve vekâleten taleb eylediğimde teslîminden imtinâ‘ eder suâl olunsun 
deyicek gıbbe’s-suâl vekîl-i (…) mezbûr Ahmed Çelebi müvekkil-i mûmâ-ileyh 
muhallefât mikdâr-ı mezbûru ahz u kabzını bi’l-vekâle ikrâr ve müdde‘î-i mezkûr 
mezbûretânın verâsetlerini inkâr edicek müdde‘î-i mezbûrdan müdde‘âsını mü-
beyyine beyyine taleb olundukda kazâ-yı mezbûr tevâbi‘inden Öğer nâm karye-
den Mehmed Bey b. Abdüsselâm ile el-Hâc İlyas nâm kimesne Abdülkerim nâm 
cündîler li ecli’ş-şehâde makām-ı kazâya hâzırân olup istişhâd olunduklarında fi’l-
vâki‘ vekîl-i mezbûr Ahmed Bey ile müteveffâ-yı mezbûr Mustafa Bey li eb ve üm 
karındaşlardır babaları Receb, anaları Âişe ve dedeleri İshak’tır maskat-ı re’sleri 
karye-i mezbûredir müteveffâ-yı mezbûrun zevcesi Server ile kızı Fâtıma ve ka-
rındaşı mezbûr Ahmed’e münhasıra vâris-i âhar (…) mezbûretân ile mezbûr Ah-
med Bey mûrisleri müteveffânın muhallefâtından hisselerini ahz u kabz ve îsâle 
huzûrumuzda vekîl olduğu[nu] kabûl eyledi biz bu husûsa şâhidleriz, şehâdet 
dahi ederiz deyû her biri edâ-yı şehâdet-i şer‘iyye eylediklerinde ba‘de’t-ta‘dîl ve’t-
tezkiye makbûle olmağın mûcebiyle ba‘de’l-hükm kayd şud.
Fî 25 min Şa‘bân sene 1081.
Şuhûdü’l-hâl: Es-Sâbikūn.

36 [9a-1, Arapça] İsmihan bt. Ahmed’in muhâlaa yoluyla boşandığı
Hazret-i Ebî Eyyûb-i Ensârî mahallâtından Otakçılar mahallesinde sâkine olan 
İsmihân bt. Ahmed nâm hâtun meclis-i şer‘-i şerîf ve mahfil-i dîn-i münîfde -el-
masûn ani’t-tağyîr ve’t-tahrîf- hâzıra olup, râfi‘-i hâze’l-kitâb Abdi b. Ali nâm zev-
ci ile muhâla‘a yaptı. Zevc-i mezbûr da nikâhı esnâsında ta‘ahhüd ettiği râyicü’l-
vakt beş yüz akçe mehr-i müecceli, aralarında ma‘lûm ve mu‘ayyen olan iddet 
nafakası ve me’ûnet-i süknâsı mukābilinde zevce-i mezkûre ile muhâla‘a yap-
tı. Zevce-i mesfûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘-i 
de‘âvî, mütâlebât, eymân ve muhâsamâttan umûmen, zevciyyetle alâkalı da‘vâdan 
husûsan yek diğerinin zimmetini ibrâ-i âm ile husûmet ve nizâyı bertaraf edicek 
şekilde ibrâ etti.
Cerâ zâlike ve hurrira fî 28 min Şaban sene 1081.
Şuhûdü’l-hâl: Hasan b. Ali, Mehmed b. Mahmud, Hasan b. Abdullah, Ali el-muhzır

37 [9a-2] Mehmed b. Mehmed’in Hasan Çelebi b. Mehmed’e olan 
borcunu ödemesi
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Kasım Paşa ma-
hallesinde sâkine râfi‘ü’l-kitâb Hasan Çelebi b. Mehmed meclis-i şer‘-i şerîfde 
Mehmed b. Mehmed mahzarında üzerine da‘vâ ve takrîr-i kelâm edip mezbûr 
Mehmed zimmetinde cihet-i deyn-i şer‘îden dört bin sekiz yüz kırk akçe hak-
kım olup taleb eylediğimde teslîmden imtinâ‘ eder hâlâ suâl olunup alıveril-
mesi matlûbumdur dedikde gıbbe’s-suâl mezbûr Mehmed cevâbında fi’l-vâki‘ 
müdde‘î-i mezbûr Hüseyin Çelebi’ye zimmetimde cihet-i deyn-i şer‘îden dört bin 
sekiz yüz kırk akçe lâzımü’l-edâ ve vâcibü’l-kazâ deynim vardır deyû bi tav‘ihî 
ikrâr ve i‘tirâf etmeğin alâ mûcebi i‘tirâfihî meblağ-ı mezbûr dört bin sekiz yüz 
kırk akçeyi müdde‘î-i mezbûra edâya, teslîme mezbûr Mehmed’e tenbîh birle.
Fî 28 Şa‘bân sene 1081.
Şuhûdü’l-hâl: Mehmed b. Mahmud, Hüseyin Çelebi b. Ali, Ali b. Abdullah, Hüse-
yin b. Hasan.

38 [9a-3] Sadrazam merhum Eğriboyunlu Mehmed Paşa Vakfı’ndan 
talep olunan miras hakkının reddi
Fi’l-asl vilâyet-i Anadolu’da Erzurum sancağına tâbi‘ Adros kazâsı a‘mâlinden 
Kılıçlı nâm karye sükkânından olup sâbıkan sadr-ı a‘zam olup bundan akdem 
medîne-i Hazret-i Ebî Eyyûb el-Ensârî’de Şahsultan mahallesi sâkinlerinden iken 
vedâ‘-ı âlem-i fânî eden Eğri boyunlu Mehmed Paşa vâlidesinin li ebeveyn kız 
karındaşı oğlu ve zî-rahm cihetinden vârisi idiğini lede’ş-şer‘i’l-hatîr isbât eden 
fahrü’l-emâsil ve’l-a‘yân Mustafa Ağa b. Ahmed huzûr-ı kāimmakām-ı sadr-ı 
a‘zamîde akd olunan meclis-i şer‘de medîne-i mezbûrede vâki‘ olan beytülmâl-i 
âmme ve hâssa-i hazret-i müşârun-ileyh evkāfına hâsıl kayd olunmağla menzil-i 
câi’z-zikre vâzı‘ü’l-yedi idiği ikrârı ile sâbit olup hazret-i mûmâ-ileyh evkāfına bi’l-
fi‘l mütevellî olan sâhibü’l-kitâb -kıdvetü’l-emâcid ve’l-e‘âlî- Ali Ağa mahzarın-
da üzerinde da‘vâ ve ve takrîr-i kelâm edip mûrisim paşa-yı merhûm-ı mezbûr 
muhallefâtından zikr olunan Şahsultan mahallesinde yine kendi sâkine oldu-
ğu menzilin dâhiliyesi ki bir tarafı Hüsrevzâde Efendi Vakfı ve bir tarafı sâhil-i 
bahr ve bir tarafı Haremeyn Vakfı ve bir tarafı Şahsultan Câmi‘-i Şerîfi’ne giden 
tarîk-i hâs ile mahdûd ve beş bâb fevkānî odaları ve üç sofa ve bir fevkānî kileri 
ve kenîfi ve dört bâb tahtânî odaları ve matbah ve bir tahtânî kiler ve sofa ve zât-ı 
eşcâr-ı müsmire ve gayr-ı müsmire bahçeyi ve mâ’-i cârîden hissesini ve kenîfi 
müştemil menziline mütevellî-i mezbûr bi gayr-ı vech vaz‘-ı yed eder suâl olu-
nup kasr-ı yedine tenbîh olunmak matlûbumdur deyicek gıbbe’s-suâl mütevellî-i 
mezbûr cevâbında müteveffâ-yı mezbûr Mehmed Paşa hâl-i hayâtında ve kemâl-i 
akl-ı sıhhatinde hudûd-ı mezkûr ile mahdûd dâhiliye menzilini cemî‘ tevâbi‘i ile 
ba‘de’t-tahliye ve’l-ifrâz halîlesi olup bilâ vâris fevt olan Âişe Hâtun bt. Abdullah’a 
hibe-i sahîha-i şer‘iyye ile hibe ve temlîk ve teslîm ol dahi meclis-i hibede ittihâb 
ve temlîk ve tesellüm ve merhûm-ı mezbûrdan sonra müddet-i hayâtında zabt 
ve mâlikâne mutasarrıfa olmağın ba‘de vefâtihâ vakf-ı şerîf için bi’l-velâye zabt 
u kabz eylemişdir hattâ hâl minvâl-i muharrer üzre olduğunu mezbûr Mustafa 
Ağa muvâcehesinde vech-i şer‘î üzre isbât dahi eylemişdir deyicek isre’l-istintâk 
mezbûr Mustafa Ağa cevâbında fi’l-hakīka hâl, mütevellî-i mezbûrun bast eyledi-
ği minvâl üzredir lâkin hibe-i mezkûrede tahliye ve takās bulunmamağla hibe-i 
mezbûrenin fesâdına binâen taleb ederim deyicek mütevellî-i merkūm istintâk 
olundukda husûs-ı mezbûra şehâdet eden şuhûd-ı mezbûr Mustafa Ağa mah-
zarında merhûm-ı mezbûr paşanın zikr olunan dâhiliye menzili ba‘de’t-tahliye 
ve’l-ifrâz ve nasb-ı alâmâti’l-fâsıla zevcem Âişe Hâtun’a hibe ve temlîk ve teslîm 
ol dahi meclis-i hibede ittihâb ve temellük ve tesellüm ve kabûl ve kabz eyledi 
deyû ikrârına hâkim-i muvakki‘-i sadr-ı kitâb -tûbâ lehû ve hüsnü me’âb- hazret-
leri indinde şehâdet etmeleriyle menzil-i mezbûr cânib-i vakfa hükm olunmuş-
dur deyicek isre’s-suâl ve’l-ikrâr mezbûr Mustafa Ağa mütevellî-i mezbûra bî-vech 
ta‘arruzdan men‘ birle kayd şud.
Fî 25 min Şa‘bân sene 1081.
Şuhûdü’l-hâl: Receb Çavuş Kethüdâ-yı Çavuşbaşı, Hüseyin Çelebi Kethüdâ, Hü-
seyin b. Ali, Mehmed b. Eyüb, Ali b. Abdullah.

39 [9b-1] Bergoslu İrine’nin, Aroyana’dan iddia ettiği miras 
talebinin reddi
Havâss-ı Aliye kazâsı a‘mâlinden Bergos nâm karyede mütemekkin İrine bt. Kos-
ta nâm nasrâniye mahfil-i kazâda, karye-i mezbûrede sâkin iken bundan akdem 
mürd olan Yorgo nâm zimmînin sulbiye kebîre kızı ve hasran vârisesi bâ‘isetü’l-
kitâb Aroyana bt. Yorgo nâm nasrâniye muvâcehesinde üzerine takrîr-i da‘vâ 
edip mezbûre Aroyana’nın babası hâlik-i merkūm Yorgo bundan akdem sâhib-i 
firâş iken bana gel hizmet eyle bu marazdan ifâkat bulduğumda seni tezevvüc 
eyleyeyim demekle merkūm Yorgo menziline gelip bir ay hizmet eyledim hâlen 
mürd olmağla kızı mersûme Aroyana mecmû‘ metrûkâtını zabt edip bana hisse-i 
şer‘iyyeyi teslîmden ta‘allül eder deyicek merkūme İrine’ye hâlik-i merkūm nikâh 
etmediği kendi ikrârıyla müte‘ayyin olmağın kızı mezbûre Aroyana’ya suâl dahi 
vârid olamayıp mezbûre İrine mesfûre Aroyana’dan hisse talebinden men‘ birle 
kayd şud.
Fî 28 min Şa‘bân sene 1081.
Şuhûdü’l-hâl: Hüseyin b. Ali, Dilaver, Mehmed b. Mahmud, Hüseyin b. Hasan, 
Hasan b. Hüseyin.

40 [9b-2] İrvine bt. Yorgo’nun Diyene v. Aleksi’ye mülk satışı
Havâss-ı Aliyye kazâsına tâbi‘ Bergos nâm karye sâkinelerinden İrine bt. Yor-
go nâm nasrâniye meclis-i şer‘-i şerîfde zevci râfi‘ü’l-kitâb Diyene v. Aleksi nâm 
zimmî muvâcehesinde ikrâr ve i‘tirâf edip akd-i âti’z-zikrin sudûruna değin silk-i 
mülk-i sahîhimde münselik emlâkimden karye-i mezbûrede vâki‘ bir tarafı Argi-
ri zimmî mülkü ve bir tarafı Pepo zimmî mülkü ve bir tarafı Yani zimmî mülkü ve 
bir tarafı harman yeri ile mahdûd iki bâb tahtânî oda ve havluyu müştemil mülk 
menzilimi cemî‘ tevâbi‘ ve levâhıkı ile zevcim mezbûr Diyene’ye üç bin fıddî râyic 
fi’l-vakt akçeye bey‘-i sahîh-i şer‘î ile bey‘ ve teslîm edip ol dahi vech-i muharrer 
üzre iştirâ ve tesellüm ve kabûl ve kabz eyledikden sonra semeni olan meblağ-ı 
mezbûr üç bin akçeyi yedinden bi’t-tamâm ahz u kabz eyledim. Min ba‘d menzil-i 
mahdûd-ı mezkûrda alâkam yoktur. Zevcim mezbûr Diyene’nin mülk-i müşterâsı 
olmuşdur dedikde gıbbe’t-tasdîk kayd şud.
Fî 28 min Şa‘bân sene 1081.
Şuhûdü’l-hâl: Dimitri v. Nikola, Dimitri v. Mataş, Kurlu v. Razi, Yani v. İstati

41 [10a-1] Yani v. Panayot’un üç oğlu ile üç kızına mülk bağışı
Husûs-ı âti’l-beyânı mahallinde tahrîr için savb-ı şer‘-i kavîmden bi’t-taleb 
Mevlânâ Mustafa Efendi irsâl olunup ol dahi zeyl-i rakīmde muharrerü’l-esâmî 
kimesneler ile Havâss-ı Aliyye kazâsına tâbi‘ Safra nâm karyede sâkin Hürmüz 
v. Yani nâm zimmînin menziline varılıp akd-i meclis-i şer‘î olundukda karye-i 
mezbûre sâkinlerinden Yani v. Panayot nâm zimmî meclis-i ma‘kūd-ı mezkûrda 
râfi‘ü‘s-sifr sulbî kebîr oğulları Hürmüz ve Mendel ve Doroş ve sulbiye kebîre kız-
ları Belohorye ve Yerona ve Avye muvâcehelerinde ikrâr ve takrîr-i kelâm edip 
hibe-i âti’z-zikrin sudûruna değin silk-i mülk-i sahîhimde münselik emlâkimden 
karye-i mezbûrede vâki‘ bir tarafı Trandafilo mülkü ve bir tarafı Todori mülkü 
ile ve iki tarafı tarîk-i âm ile mahdûd iki bâb fevkānî oda ve bir sofa ve altında 
ahır ve havluyu müştemil mülk menzilimi ba‘de’t-tahliye cemî‘ tevâbi‘ ve levâhıkı 
ve yine karye-i mezbûrede vâki‘ lede’l-ahâlî ma‘lûmü’l-hudûd bir kıt‘a bağımı bi 
cümleti’t-tevâbi‘ ve’l-levâhıkıda bir hisseyi ifrâz ve alâmet-i fâsıla vaz‘ eylediğim-
den sonra oğullarım mezbûrûn ve kızlarım mezbûrâna hibe-i sahîha-i şer‘iyye 
ile hibe ve temlîk ve teslîm edip onlar dahi meclis-i hibede her biri birer hisseyi 
ittihâb ve temellük ve kabz edip, menzil-i mahdûd-ı mezkûr ve bağ-ı merkūmda 
alâka ve medhalim yoktur oğullarım mezbûrûnun mülk-i mevhûbeleri olmuşdur 
deyicek gıbbe’t-tasdîk vâki‘ hâli mahallinde tahrîr ba‘dehû meclis-i şer‘a gelip inhâ 
ve takrîr etmeğin kayd şud.
Fî 3 min Receb sene 1081.
Şuhûdü’l-hâl: Mehmed [b.] Eyüb, Ali [b.] Abdullah, Hüseyin [b.] Hasan, Hüseyin 
[b.] Hasan, Yorgi [v.] Yanaki, Yani [v.] Rali, Lambri [v.] Panayot, Serkis [v.] Doni.

42 [10a-2] Yorgi v. Panayot’un vârisleri arasındaki nizaın izâle olması
Havâss-ı Aliyye kazâsına tâbi‘ Safra nâm karyede sâkin iken bundan akdem hâlik 
olan Yorgi v. Panayot nâm zimmînin verâseti zevce-i metrûkesi Zafiri bt. İlya nâm 
nasrâniye ile sulbî kebîr oğulları Rali ve Kosta ve Panayot nâm zimmîlere ve sulbi-
ye kebîre kızları Carine ve Trandafilo ve Kirano ve İrine nâm nasrâniyelere mün-
hasıra olduğu şer‘an zâhir ve müte‘ayyin oldukdan sonra mezbûre Carine tara-
fından sulh-ı âti’l-beyânı ikrâra vekîl olup vekâleti mezbûrenin zâtını ma‘rifet-i 
şer‘iyye ile ârifân olan Hürmüz v. Yani ve Yorgi v. Şiro şehâdetleriyle hasm-ı şer‘î-i 
câhid mahzarında şer‘an sâbite olan zevci Eskile v. Yasef nâm zimmî meclis-i şer‘de 
metrûkât-ı âti’z-zikre vâzı‘ü’l-yedi idiğini ikrârları ile sâbit olan vâlidesi mezbûre 
Zafiri ile karındaşlarım mezbûrân Rali ve Kosta ve Panayot muvâcehelerinde bi’l-
vekâle ikrâr ve i‘tirâf edip zevcem müvekkile-i mezbûre Carine’nin mûrisi baba-
sı hâlik-i mezbûr Yorgi metrûkâtına vâlidesi mezbûre ile karındaşları mezbûrûn 
Rali ve Kosta ve Panayot zabt ve vaz‘-ı yed edip zevcem müvekkile-i mezbûre 
hisse-i şer‘iyyesini taleb eylediğinde ekser-i eşyâyı ketm ile cevâb verdiklerinde 
münâza‘ât-ı kesîre ve muhâsamât-ı şedîde vâki‘ olmuşdu el-hâletü hâzihî beynle-
rinde muslihûn tavassut edip mevâni‘den ârî şerâit-i sıhhat-i sulhu hâvî, tehârüc-i 
şer‘î vechi üzre zevcem müvekkile-i mezbûre ile vâlidesi mezbûre Zafiri ve ka-
rındaşları merkūmûn Rali ve Kosta ve Panayot’u elli kıt‘a esedî guruş üzerine 
inşâ-i akd-i sulh eylediklerinde ol dahi sulh-ı mezbûru kabûl ve bedel-i sulh olan 
mezbûrü’n-na‘t elli esedî guruşu yedlerinden bi’t-tamâm alıp kabz edip min ba‘d 
babamız hâlik-i mezbûrun muhallefâtından bi’l-irsi’ş-şer‘î bana isâbet eden hisse-i 
şer‘iyyeme müte‘allik cemî‘ da‘vâdan mezbûre Zafiri ve karındaşlarım mezbûrûn 
Rali ve Kosta ve Panayot’un zimmetini ibrâ ve iskāt eyledim gıbbe’t-tasdîk kayd 
şud.
Fî 22 min Şa‘bân sene 1081.
Şuhûdü’l-hâl: Siyavuş Çavuş el-Mübâşir, Hüseyin b. Ali, Mehmed b. Mahmud, 
Hasan b. Abdullah, Dilaver el-muhzır.

43 [10b-1] Yorgi v. Panayot’un vârisleri arasındaki nizaın izâlesi
Husûs-ı âti’l-beyânı mahallinde tahrîr için bi’t-taleb mahkeme-i şerîfeden bi’t-
taleb Mevlânâ Mustafa Efendi irsâl olunup ol dahi zeyl-i rakīmde muharrerü’l-
esâmî müslimîn ile Havâss-ı Aliyye kazâsına tâbi‘ Safra nâm karyede sâkin Hür-
müz v. Yani nâm zimmînin menziline varılıp akd-i meclis-i şer‘î olundukda 
karye-i mezbûre sâkinlerinden iken bundan akdem hâlik olan Yorgi v. Panayot 
nâm zimmînin verâseti zevce-i metrûkesi Zafiri bt. İlya nâm nasrâniye ile sulbî 
kebîr oğulları Rali ve Kosta ve Panayot nâm zimmîlere ve sulbiye kebîre kızla-
rı Carine ve Trandafilo ve Kirano ve İrine nâm nasrâniyelere münhasıra oldu-
ğu şer‘an zâhir ve müte‘ayyin oldukdan sonra mezbûre Trandafilo tarafından 
sulh-ı âti’l-beyânı ikrâra vekîl olup vekâleti mezbûrenin zâtını ma‘rifet-i şer‘iyye 
ile ârifân olan Hürmüz v. Yani ve Yorgi v. Şiro nâm zimmîler şehâdetleriyle 
hasm-ı şer‘î-i câhid mahzarında sâbite olan zevci Andon v. Mavridi nâm 
zimmî meclis-i mezkûrda metrûkât-ı âti’z-zikre vâzı‘ü’l-yedi idiği ikrârları ile 
sâbit olan vâlidesi mezbûre Zafiri ile karındaşları mezbûrân Rali ve Kosta ve 
Panayot muvâcehelerinde bi’l-vekâle ikrâr ve i‘tirâf edip zevcem müvekkile-i 
mezbûre Trandafilo’nun mûrisi babası hâlik-i mezbûr Yorgi’nin metrûkâtı 
vâlidesi mezbûre ile karındaşlar mezbûrûn Rali ve Kosta ve Panayot zabt ve 
vaz‘-ı yed edip zevcem müvekkile-i merkūme hisse-i şer‘iyyesini taleb eyledi-
ğinde ekser-i eşyâyı ketm ile cevâb verdiklerinde beynlerinde münâza‘ât-ı kesîre 
ve muhâsamat-ı şedîde vâki‘ olmuşdu el-hâletü hâzihî beynlerine muslihûn ta-
vassut edip mevâni‘den ârî şerâit-i sıhhat-i sulhu hâvî, tehârüc-i şer‘î üzre zev-
cem müvekkile-i mezbûre ile vâlidesi mezbûre Zafiri ve karındaşları merkūmun 
Rali ve Kosta ve Panayot elli kıt‘a esedî guruş üzerine inşâ-i akd-i sulh eyledik-
lerinde ol dahi sulh-ı mezbûru kabûl ve bedel-i sulh olan mezbûrü’n-na‘t elli 
esedî guruşu yedlerinden bi’t-tamâm alıp kabz edip min ba‘d babamız hâlik-i 
mezbûrun muhallefâtından bi’l-irsi’ş-şer‘î bana isâbet eden hisse-i şer‘iyyeme 
müte‘allik cemî‘ da‘vâdan vâlidemiz mezbûre Zafiri ve karındaşlarım mezbûrun 
Rali ve Kosta ve Panayot’un zimmetlerini iskāt eyledim dedi dedikde gıbbe’t-
tasdîk vâki‘ hâli Mevlânâ-yı mezbûr mahallinde tahrîr ba‘dehû meclis-i şer‘a ge-
lip inhâ ve takrîr etmeğin kayd şud.
Fî 28 min Şaban sene 1081.
Şuhûdü’l-hâl: Es-Sâbikūn.









44 [10b-2] Sahak v. Toros’un kefil Ramazan Çelebi’den talep ettiği 
alacağın reddi
Penbeci tâifesinden Sahak v. Toros nâm Ermeni mahfil-i kazâda işbu bâ‘isü’l-kitâb 
Ramazan Çelebi b. Ali mahzarında üzerine takrîr-i da‘vâ edip gāib ani’l-meclis As-
lan nâm Yahudi zimmetinde cihet-i deyn-i şer‘îden yetmiş kıt‘a esedî guruşumu 
mesfûr Aslan Yahudi’den taleb eylediğimde mezbûr Ramazan Çelebi sâlifü’z-zikr 
yetmiş guruşumu bana edâ ve teslîme kefîl ve zâmin olmuşken hâlâ taleb eyledi-
ğimde edâde ta‘allül eder suâl olunup kefâleti hasebiyle alıverilmek murâdımdır 
deyicek gıbbe’s-suâl mezbûr Ramazan Çelebi fi’l-hakīka ben gāib-i merkūm Aslan 
Yahudi’nin nefsine ve hîn-i mütâlebede ihzârına kefîl olmuşdum deyû ikrâr mala 
kefâletin inkâr edicek müdde‘î-i mezbûr Sahak’tan müdde‘âsını mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin mezbûr 
Ramazan Çelebi’ye gāib-i mezbûr zimmetinde müdde‘î-i mezbûra deyni olan 
yetmiş esedîyi edâda kefîl ve zâmin olmadığına yemîn teklîf olundukda ol dahi 
alâ vefki’l-mes’ûl yemîn billâhi te‘âlâ etmeğin merkūm Sahak meblağ-ı mezbûru 
mütâlebesinden men‘ mezbûr Ramazan Çelebi’ye mersûm Yahudi’yi buluvermeye 
tenbîh birle mâ cerâ bi’t-taleb ketb olundu.
Fi’l-hâmisi aşer min şehri Recebi’l-ferd sene [10]81.
Şuhûdü’l-hâl: Hüseyin Çelebi b. Ali, Hasan b. Abdullah, Ali b. Abdullah, Mehmed 
b. Eyüb ve gayruhüm.

45 [11a-1] Köy halkını huzursuz eden Yorgaki’nin sürgün edilmesi talebi
Vilâyet-i Rumeli’nde vâki‘ cezîre-i Mora’da Mizistre kazâsına tâbi‘ Longanide nâm 
karye zimmîlerinden işbu ashâbü’s-sifr Kordi v. Nikola ve Yani v. Nikite ve diğer 
Yani v. Romani ve Yorgi v. Nikite ve Yani v. Polihroni ve Nikite v. Todori ve Kirya-
zi v. Polihroni ve Nikite v. Yorgi ve Yorgi v. Frendilo ve Nikite v. Yoromani ve Po-
lihroni v. Polihroni ve Dimitri v. Yanaki ve Yani v. Romani ve Dimitraki v. Yorgi 
ve Panayot v. Vandilo ve Laniro v. Yani ve Kostantin v. Dimitri ve sâirleri meclis-i 
şer‘de takrîr-i kelâm edip yine karye-i mezbûre zimmîlerinden gāib ani’l-meclis 
Yorgaki v. Panayot nâm zimmî dâimâ kendi hâlinde olmayıp her bâr ki zevceleri-
miz veyâhud ehl-i iyâlimiz suya veyâhud bir gayri mesâlihe gittiklerinde merkūm 
Yorgi yollarına inip her birine fi‘l-i şenî‘ kasd edip nice dürlü ezâ ve cefâ eyledi-
ğinden nâşî cümlemiz müte’ezzî ve mütezaccirleriz karye-i mezbûrda sâkin olı-
cak hâlimiz kalmamağın merkūm Yorgaki’yi min ba‘d karye-i mezbûreden ihrâc 
murâd eylemişizdir takrîrlerimiz tahrîr matlûbumuzdur dediklerinde vâki‘ü’l-hâl 
hıfzan li’l-makâl merkūmûn talebleriyle imlâ olundu.
Fî selhi Şa‘bân sene 1081.
Şuhûdü’l-hâl: Osman Beşe b. Abdullah, Süleyman b. Ali, Hasan b. Ahmed, Meh-
med b. Ahmed, Ahmed Çelebi b. Mehmed.

46 [11a-2] Köy halkını huzursuz eden Yorgaki’nin sürgün edilmesi talebi
Vilâyet-i Rumeli’de cezîre-i Mora’da Mizistre kazâsına tâbi‘ Longanide nâm kar-
ye zimmîlerinden Yani v. Nikite ve diğer Yani v. Romani ve Yorgi v. Nikite ve Yani 
v. Polihroni ve Nikite v. Todori ve Kiryazi v. Polihroni ve Yorgi v. Trandafilo ve 
Nikite v. Toromani ve Polihroni v. Polihroni ve Dimitri v. Yanaki ve Yani v. Di-
mitraki v. Yorgi ve Panayot v. Frendilo ve Latiro v. Yani ve Kostantin v. Dimit-
ri ve sâirleri meclis-i şer‘-i hatîrde her biri takrîr-i kelâm ve ifâde-i merâm edip 
yine karye-i mezbûre zimmîlerinden gāib ani’l-meclis Yorgaki v. Panayot her bâr 
ki zevcelerimiz ve sâir ehl-i iyâlimiz suya ve gayri mesâlihe gideler merkūm Yor-
gaki yollarına inip her birine fi‘l-i şenî‘ kasdına, nice dürlü ezâ ve cefâ eylediğin-
den nâşî cümlemiz meclis-i şer‘de merkūm[u] karye-i mezbûreden ihrâc ettirmek 
için takrîrlerimiz tahrîr ve sicil ve hüccet ettirmişdik el-hâletü hâzihî merkūm 
zimmîden husûs-ı mezbûru da‘vâ ve mûcibini icrâ etmek için tarafımızdan cüm-
lemiz işbu hâmil-i vesîka Todori v. Nikola nâm zimmîyi vekîl ve nâib nasb [ve] 
ta‘yîn eyledik dediklerinde merkūm Todori dahi vekâlet-i mezbûreyi kabûl ve 
hizmet-i lâzımesini edâya ta‘ahhüd ve iltizâm etmeğin kayd şud.
Fî selh-i Şa‘bân sene 1081.
Şuhûdü’l-hâl: Es-Sâbikūn.

47 [11a-3] Mehmed b. Kalender’in Dilaver b. Abdullah’a mülk satışı
Medîne-i Ebî Eyyûb’de Fethi Çelebi mahallesinde sâkin Mehmed b. Kalender 
nâm kimesne meclis-i şer‘de işbu râfi‘ü’l-kitâb Dilaver b. Abdullah mahzarında 
ikrâr ve i‘tirâf edip âti’z-zikrin sudûruna değin silk-i mülk-i sahîhimde münselik 
emlâkimden mahalle-i mezbûrede vâki‘ üç tarafı Mustafa Ağa Vakfı’na muttasıl, 
bir tarafı ba‘zan Pâyidar Hâtun mülküne ve bir tarafı ba‘zan tarîk-i hâs ile mahdûd 
bir bâb tahtânî oda ve bir sofa ve havluyu müştemil mülk menzilimi bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık mezbûr Dilaver’e yedi bin üç 
yüz fıddî nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ol dahi minvâl-i muharrer üzre iştirâ ve tesellüm ve 
kabz ve kabûl eyledikden sonra semeni olan mezbûrü’n-na‘t [yedi bin] üç yüz ak-
çeyi müşterî-i merkūm Dilaver yedinden bi’t-tamâm ve’l-kemâl ahz u kabz eyle-
dim ba‘de’l-yevm menzil-i mahdûd-ı mezkûrda benim alâka ve medhalim yoktur 
mezbûr Dilaver’in mülk-i müşterâsı olmuşdur Keyfe mâ yeşâ’ mutasarrıf olsun 
dedikde gıbbe’t-tasdîk kayd şud.
Fî selh-i Şa‘bân sene 1081.
Şuhûdü’l-hâl: Mehmed Efendi b. İbrahim el-İmâm, Ahmed Çelebi b. Receb el-
Müezzin, Hasan Çelebi b. Mustafa, Abdülkādir Çelebi b. Hızır, Ahmed Çelebi b. 
Hüseyin, Kara Mehmed, Mustafa Çelebi Ahmed, İbrahim Beşe b. Ali, Hasan Beşe 
b. Veli, Mehmed b. Mahmud.

48 [11b-1] Seyyid Ali b. Ehlullah’ın Abdurrahman Ağa’ya gayr-i 
menkul satışı
Mahmiye-i İstanbul’da Hoşkadem mahallesinde sâkin es-Seyyid Ali Efendi b. 
es-Seyyid Ehlullah meclis-i şer‘-i şerîfe ve atebe-i aliyye-i hüsrevânîde bi’l-fi‘l 
Dergâh-ı âli yeniçerileri ağası olan -kıdvet-i erbâbü’l-izzi ve’l-ikbâl, zübdet-i 
ashâbü’l-mecd ve’l-iclâl el-men‘ût bi’l-mehâmidi ve’l-mevsûf bi’l-mekârim, 
sâhibü’l-kitâbi’l-müstetâb- Abdurrahim Ağa b. Kasım taraf-ı şerîflerinden tasdîka 
vekîl olup vekâleti nehc-i şer‘î üzre sâbit olan umdetü’l-emâcid ve’l-ekârim Hü-
seyin Ağa b. Receb mahzarında ikrâr ve i‘tirâf edip akd-i âti’z-zikrin sudûruna 
değin silk-i mülk-i sahîhimde münselik emlâkimden Havâss-ı Aliyye kazâsına 
tâbi‘ Topçular nâm karyede vâki‘ bir tarafı Topçular Vakfı ve bir tarafı mîrî tar-
la ve bir tarafı Sultan Bayezid Vakfı ve bir tarafı tarîk-i âm ile mahdûd dâhiliye üç 
bâb fevkānî oda ve üç bâb tahtânî oda ve anbar ve kapı üzerinde iki bâb fevkānî 
oda ve bir matbah ve bi’r-i mâ ve güvercinlik ve hâriciyesi üç bâb fevkānî oda ve 
bir orta sofası ve dehlîz ve altında ahır ve havlu ve muttasıl zât-ı eşcâr-ı müsmi-
re ve gayr-ı müsmire bahçe ve bi’r-i mâ ve sundurma ve samanlık ve muttasıl on 
ocaklı hâne ve bir nalbant dükkânı ve dolap kapısını müştemil mülk menzilimi 
bi cümleti’t-tevâbi‘ ve’l-levâhık müvekkil-i müşârun-ileyh Abdurrahman Ağa’ya 
bin üç yüz kıt‘a esedî guruşa bey‘-i bâtt-ı sahîh-i şer‘î ile bey‘ ve teslîm onlar dahi 
iştirâ ve kabûl ve kabz eylediklerinden sonra semeni olan meblağ-ı mezbûr bin 
üç yüz esedî guruşu yedinden bi’t-tamâm ve’l-kemâl ahz u kabz eyledim min ba‘d 
menzil-i mahdûd-ı mezkûrda alâka ve medhalim yoktur müşârun-ileyhin mülk-i 
müşterâsı olmuşdur dedikde gıbbe’t-tasdîk kayd şud.
Fî 1 min şehri Ramazâni’l-mübârek sene [10]81.
Şuhûdü’l-hâl: Es-Seyyid Mehmed Efendi b. es-Seyyid bi hallâk, Mehmed Beşe b. 
Abdurrahim, Eyüb Çelebi b. Mehmed, Hüseyin Beşe b. Abdullah.

49 [11b-2] Avanos v. Toros’un Mehmed Çelebi b. Abdullah’a yaptığı deri 
satışından doğan alacağının tahsili talebi
İşbu râfi‘ü’r-rakīm Avanos v. Toros nâm Ermeni meclis-i şer‘-i şerîfde debbâğ 
tâifesinden Mehmed Çelebi b. Abdullah mahzarında üzerine da‘vâ ve takrîr-i 
kelâm edip mezbûr Mehmed Çelebi zimmetinde beynimizde ma‘lûm sığır deri-
leri bahâsından ba‘de küllî hesâb üç bin iki yüz fıddî râyic fi’l-vakt akçe hakkım 
vardır suâl olunup alıverilmesi matlûbumdur dedikde gıbbe’s-suâl mezbûr Meh-
med Çelebi cevâbında fi’l-vâki‘ müdde‘î-i mezbûr Avanos’a beynimizde ma‘lûm 
sığır derileri bahâsından zimmetimde ba‘de küllî hesâb üç bin iki yüz fıddî râyic 
fi’l-vakt akçe lâzımü’l-edâ ve vâcibü’l-kazâ deynim vardır deyû bi tav‘ihî ikrâr 
ve i‘tirâf etmeğin alâ mûcebi ikrârihî meblağ-ı mezbûr üç bin iki yüz akçeyi 
müdde‘î-i mezbûra edâ ve teslîme mezbûr Mehmed Çelebi’ye iltizâm olunup mâ 
vaka‘a kayd şud.
Fî 3 min Ramazân sene 1081.
Şuhûdü’l-hâl: Hüseyin Çelebi [b.] Ali. Mehmed [b.] Eyüb, Mehmed [b.] Mahmud, 
Hüseyin [b.] Abdullah

50 [11b-3] Hasköy’den Mehmed Çelebi b. Mustafa’nın oğulları Ömer ve 
Abdurrahman Çelebi’ye terkettiği mülkün oğullara temliki
Havâss-ı Aliyye kazâsına tâbi‘ kasaba-i Hasköy mahallâtından Turşucu ma-
hallesinde sâkin Mehmed Çelebi b. Mustafa b. Mustafa tarafından hibe-i âti’l-
beyânı ikrâra vekîl olup vekâleti Mustafa b. Seyyid Ahmed ve Ahmed Bey b. 
Musa şehâdetleriyle şer‘an sâbite olan mahalle-i mezbûre imâmı Derviş Meh-
med Efendi b. Mustafa nâm vekîl meclis-i şer‘-i şerîfde müvekkil-i mezbûr Meh-
med Çelebi’nin sulbî kebîr oğulları işbu bâ‘isü’l-kitâb Ömer Çelebi ve Abdurrah-
man Çelebi mahzarlarında ikrâr ve i‘tirâf edip müvekkil-i mezbûr silk-i mülk-i 
sahîhimde münselik emlâkimden mahalle-i mezbûrede vâki‘ bir tarafı mahalle-i 
mezbûre câmi‘i, bir tarafı tekye ve bir tarafı vakıf menzil ile ve bir tarafı tarîk-i 
âm ile mahdûd iki bâb fevkānî oda ve şahnişîni ve bir bâb tahtânî matbah ve bir 
bâb fevkānî oda ve yine muttasıl bir tarafı tekye ve iki tarafı mahalle-i mezbûre 
câmi‘i ve bir tarafı tarîk-i âm ile mahdûd ve tahmînen beş dönüm bir kıt‘a bağ 
ve hudûd-ı mezkûr içinde dört bâb tahtânî odaları ve bir bâb fevkānî ve bir bâb 
tahtânî odalar ve yine bir tarafı Abdüsselâm bahçesi ve bir tarafı Mehmed Çelebi 
mülkü ve bir tarafı Masraf Kâtibi Ali Efendi mülkü ve bir tarafı Kara zimmî mül-
kü ve bir tarafı tarîk-i âm ile mahdûd tahmînen altı dönüm bir kıt‘a bağımı cemî‘ 
tevâbi‘ ve’l-levâhıkı ile ve bir kebîr kazganımı oğullarım mezbûrân Ömer ve Ab-
durrahman Çelebilere hibe-i sahîha-i şer‘iyye ile hibe ve teslîm ve temlîk eyle-
dim onlar dahi meclis-i hibede ittihâb ve kabûl ve kabz eylediklerinden sonra 
min ba‘d menzil-i mahdûd-ı mezkûrda ve zikr olunan iki kıt‘a bağ ve kebîr kaz-
ganda alâka ve medhalim yoktur mezbûrânın mülk-i mevhûbları olmuşdur de-
dikde gıbbe’t-tasdîk kayd şud.
Fî 5 min Ramazân sene 1081.
Şuhûdü’l-hâl: Nasuh Halîfe b. Ali, Hasan Çelebi [b.] Hüseyin, Mehmed Ağa b. Ha-
san, Mustafa Halîfe b. Kasım, Şaban b. Mustafa, İbrahim Halîfe.

51 [12a-1] Yerado v. Yani’nin Kiro v. Miho’ya gayr-i menkul satışı
Vilâyet-i Rumeli’nde Gölükesri kazâsına tâbi‘ Goristce nâm karye ahâlîsinden Ye-
rado v. Yani nâm zimmî meclis-i şer‘de râfi‘ü’r-rakīm Kiro v. Miho nâm zimmî 
muvâcehesinde ikrâr ve takrîr-i kelâm edip akd-i âti’z-zikrin sudûruna değin 
silk-i mülkümde münselik olan emlâkimden karye-i mezbûrede vâki‘ bir tarafı 
Oruc mülkü ve bir tarafı Koçu mülkü ve bir tarafı yine benim mülküm ve bir tara-
fı harman yeri[ni] müştemil samanlık kurbunda vâki‘ harâba müşrif menzil yerini 
cemî‘ tevâbi‘i ile mezbûr Kiro’ya dört yüz akçeye bey‘ edip ol dahi vech-i muhar-
rer üzre iştirâ ve kabûl eyledikden sonra semeni olan meblağ-ı mezbûr dört yüz 
akçeyi yedinden bi’t-tamâm alıp zikr olunan menzil yerini mahallinde zabt ve ta-
sarrufa tarafımdan dahi mezbûru taslît eyledim dedikde kayd şud.
Fî 6 min Ramazân sene 1081.
Şuhûdü’l-hâl: Mehmed Çelebi [b.] Eyüb, Mehmed [b.] Mahmud, Hasan [b.] Ali, 
Yani, Koça, Apostol, Nikola.

52 [12a-2] Mülk satış hücceti
Medîne-i Hazret-i Ebî Eyyûb el-Ensârî -radiye anhü’l-bârî- de Takyecibaşı ma-
hallesinde sâkine iken bundan akdem vefât edengirikasrı kazâsına tâbi‘ Doka nâm karye ahâlîsinden Kigork v. Kiro nâm zimmî 
meclis-i şer‘de râfi‘ü’r-rakīm Simo v. Niko muvâcehesinde ikrâr ve i‘tirâf edip 
akd-i âti’z-zikrin sudûruna değin silk-i mülk sahîhimde münselik emlâkimden 
karye-i mezbûrede vâki‘ iki tarafı tarîk-i âm ve bir tarafı çeşme ve bir tarafı Mar-
ti mülküyle mahdûd iki bâb tahtânî oda ve havlu ve bahçe ve bostan yeri ve zât-ı 
eşcâr-ı müsmire ve gayr-ı müsmireyi müştemil mülk menzilimi cemî‘ tevâbi‘i ile 
mezbûr Simon’a üç bin iki yüz akçeye bey‘ edip ol dahi vech-i muharrer üzre iştirâ 
ve kabûl eyledikden sonra semeni olan meblağ-ı mezbûr üç bin iki yüz akçeyi ye-
dinden bi’t-tamâm ahz u kabz eyledim zikr olunan menzil-i mahdûd-ı mezkûru 
mahallinde zabt ve tasarrufa dahi tarafımdan mezbûr Simo’yu taslît eyledim min 
ba‘d menzil-i mahdûd-ı mezbûr Simo’nun mülk-i müşterâsı olmuşdur dedikde 
gıbbe’t-tasdîk kayd şud.
Fî 5 min Ramazân sene 1081.
Şuhûdü’l-hâl: Mehmed [b.] Eyüb, Mehmed [b.] Mahmud, Hüseyin [b.] Ali, Dimo, 
Paranko, İsto, Deder, Kiga.53 [12a-3] Fâtıma bt. İbrahim’in Rabia bt. Mehmed’e ev satışı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Takyecibaşı ma-
hallesinde sâkine Fâtıma bt. İbrahim nâm hâtun tarafından husûs-ı âti’l-beyâna 
vekîl olup vekâleti zâtını ma‘rifet-i şer‘iyye ile ârifân olan Ahmed Çelebi b. Ali ve 
Habib b. Hüseyin şehâdetleriyle şer‘an sâbite olan Receb Halîfe b. Ma‘den mahfil-i 
şer‘de işbu sâhibetü’l-kitâb Râbia bt. Mehmed nâm hâtun tarafından tasdîka vekîl 
olup [vekâleti] bimâ hüve nehcü’ş-şer‘î sâbite olan babası mezbûr Mehmed Çele-
bi mahzarında bi’l-vekâle ikrâr ve takrîr-i kelâm edip akd-i âti’z-zikrin sudûruna 
değin müvekkilem mezbûrenin silk-i mülk sahîhimde münselik emlâkinden 
mahalle-i mezbûrede vâki‘ iki tarafı Hasan Çavuş mülkü ve bir tarafı müvekki-
lem mezbûre Fâtıma’nın âhar mülkü ve bir tarafı tarîk-i âm ile mahdûd bir bâb 
tahtânî oda ve havlu ve kenîfi müştemil mülk menzilini cemî‘ tevâbi‘ ve levâhıkı 
ile müvekkile-i mezbûre Râbia’ya yedi bin fıddî râyicü’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi iştirâ ve tesel-
lüm ve kabûl ve kabz edip semeni olan mezbûrü’n-na‘t yedi bin akçeyi tamâmen 
müşteriye-i mezbûre yedinden alıp kabz edip menzil-i mahdûd-ı mezkûrda kat‘a 
alâkam kalmadı mezbûre Râbia’nın mülk-i mahz-ı müşterâsıdır dedikde gıbbe’t-
tasdîk kayd şud.
Fî 8 min Ramazân sene 1081.
Şuhûdü’l-hâl: Receb Efendi el-İmâm, Mehmed Çelebi b. Abdülaziz el-Müezzin, 
Ali Çelebi b. Mehmed, Abdullah Çelebi.

54 [12b-1] Afife Hatun’un muhallefâtının sulh yoluyla taksimi
Eyüb’de Takyecibaşı mahallesinde sâkine iken bundan akdem fevt olan Afife bt. 
Ebû Bekir nâm hâtunun verâseti zevci İbrahim b. Osman ile babası mezbûr Ebû 
Bekir’e münhasıra idiği şer‘an zâhir oldukdan sonra mezbûr İbrahim meclis-i 
şer‘de kayınatası işbu râfi‘ü’l-kitâb mezbûr Ebû Bekir mahzarında ikrâr ve 
takrîr-i kelâm edip zevcem müteveffât-ı mezbûre Afife muhallefâtından kayına-
tam mezbûr İbrahim beynimizde iktisâm murâd eylediğimizde merkūme Afi-
fe muhallefâtından mahalle-i mezbûrede vâki‘ bir tarafı Fâtıma mülkü ve bir ta-
rafı Hüseyin Ağa mülkü ve bir tarafı Hasan Beşe mülkü ve bir tarafı tarîk-i âm 
ile mahdûd bir bâb fevkānî ve bir bâb tahtânî odaları ve cüneyne ve bi’r-i mâ 
ve kenîfi müştemil mülk menzilimden kalîl ve sâir kalîl ve kesîr ve hakîr ism-i 
mâl ıtlâk olunur muhallefâtından bana âid nısf hisse-i şer‘iyyem da‘vâsından ka-
yınatam mezbûr Ebû Bekir ile beni vesâtat-ı muslihûn ile mevâni‘den ârî şerâit-i 
sıhhat-i sulh-ı sahîhi hâvî tehârüc-i şer‘î vechi üzre bin fıddî râyicü’l-vakt akçe 
üzerine sulh edip bin iki yüz akçesini muhallefât-ı müteveffâ-yı mezbûreden ve 
gayriden benim zimmetimde olan bin iki yüz akçe mukābelesinde takās eyledi-
ğimde ol dahi mukāssa ve kabûl ve bâkī sekiz yüz akçesini dahi kayınatam mezbûr 
yedinden alıp, kabz edip zevcem mezbûre muhallefâtından bana âid nısf hisseme 
müte‘allik âmme-i de‘âvîden kayınatam mezbûr Ebû Bekir’in zimmetini ibrâ ve 
iskāt eyledim dedikde gıbbe’t-tasdîk kayd şud.
Fî 8 min Ramazân sene 1081.
Şuhûdü’l-hâl: Halil Efendi b. Haydar, Abdurrahman Çelebi, Salih Efendi, Hasan 
b. Abdullah

55 [12b-2] Kika v. Kirko’nun Dimo v. Esküli’ye bağ satışı
Vilâyet-i Rumeli’nde Ergirikasrı kazâsına tâbi‘ Kesirvali nâm karye ahâlîsinden Kika 
v. Kirko nâm zimmî meclis-i şer‘de râfi‘ü’r-rakīm Dimo v. Esküli muvâcehesinde 
ikrâr ve i‘tirâf edip akd-i âti’z-zikrin sudûruna değin silk-i mülk-i sahîhimde mün-
selik emlâkimden karye-i mezbûrede vâki‘ bir tarafı benim âhar mülküm ve bir 
tarafı Koçava bağı ve bir tarafı dere ve bir tarafı tarîk-i âm ile mahdûd tahmînen 
dört dönüm bir kıt‘a mülk bağımı cemî‘ tevâbi‘ ve levâhıkı ile mezbûr Dimo’ya üç 
bin beş yüz fıddî râyicü’l-vakt akçeye bey‘-i bâtt-ı sahîh-i şer‘î ile bey‘ ve teslîm 
edip ol dahi vech-i muharrer üzre iştirâ ve kabûl eyledikden sonra semeni olan 
meblağ-ı mezbûr üç bin beş yüz akçeyi yedinden tamâmen ahz u kabz edip zikr 
olunan bağı mahallinde zabt ve tasarrufa dahi tarafımdan mezbûr Dimo’yu taslît 
eyledim min ba‘d alâka ve medhalim yoktur deyicek gıbbe’t-tasdîk kayd şud.
Fî 10 min Ramazân sene 1081.
Şuhûdü’l-hâl: Hüseyin Çelebi b. Ali, Mehmed [b.] Eyüb, Mehmed [b.] Mahmud, 
Hasan [b.] Abdullah, Koçi, Dede, İspir v. Vasil, Yani, Dimo, Doka, Dimo v. Besa, 
Kirola, Dimo v. Dede.

56 [12b-3] Koçi v. Besedo’nun Varko v. Mako’ya bağ satışı
Vilâyet-i Rumeli’nde Ergirikasrı kazâsına tâbi‘ Kesirvali nâm karye ahâlîsinden 
Koçi v. Besedo nâm zimmî meclis-i şer‘de râfi‘ü’r-rakīm Varko v. Mako nâm zimmî 
muvâcehesinde ikrâr ve takrîr edip akd-i âti’z-zikrin sudûruna değin silk-i mülk-i 
sahîhimde münselik emlâkimden karye-i mezbûrede vâki‘ bir tarafı karındaşım 
Serendo bağı ve bir tarafı müşterî-i mezbûr Darko bağı ve bir tarafı Dekir bağı 
ve bir tarafı tarla ile mahdûd tahmînen beş dönüm bir kıt‘a bağımı cemî‘ tevâbi‘ 
ve levâhıkı ile mezbûr Varko’ya üç bin iki yüz akçeye bey‘-i bâtt-ı sahîh-i şer‘î ile 
bey‘ edip ol dahi vech-i muharrer üzre iştirâ ve kabûl eyledikden sonra semeni 
olan meblağ-ı mezbûr üç bin iki yüz akçeyi yedinden bi’t-tamâm ve’l-kemâl ahz 
u kabz edip zikr olunan bağı mahallinde zabt ve tasarrufa dahi mezbûr Varko’yu 
taslît eyledim min ba‘d alâka ve medhalim yoktur dedikde gıbbe’t-tasdîk kayd şud.
Fî 10 min Ramazân sene 1081.
Şuhûdü’l-hâl: Sâbikūn

57 [13a-1] Dimo v. Esküli’nin Duka v. Kiga’nın tarla satışı
Vilâyet-i Rumeli’nde Ergirikasrı kazâsına tâbi‘ Kesirvali nâm karye ahâlîsinden 
Dimo v. Esküli nâm zimmî meclis-i şer‘de li ebeveyn karındaşı râfi‘ü’r-rakīm 
Duka nâm zimmî tarafından ikrâr-ı âti’l-beyânı tasdîka vekîl olup bimâ hüve 
nehcü’ş-şer‘î vekâleti sâbite olan Dedo v. Kiga nâm vekîl muvâcehesinde ikrâr ve 
i‘tirâf edip akd-i âti’z-zikrin sudûruna değin silk-i mülk-i sahîhimde münselik 
emlâkimden karye-i mezbûrede vâki‘ bir tarafı Nika bağı ve bir tarafı bahçe ve iki 
tarafı tarîk-i âm ile mahdûd iki bâb fevkānî oda ve havlu ve ahırı müştemil mülk 
menzilimin nısfını ve yine karye-i mezbûrede vâki‘ bir tarafı Kiga bağı ve bir tarafı 
Koçava bağı ve bir tarafı dere ve bir tarafı tarîk-i âm ile mahdûd bir kıt‘a mülk ba-
ğımın dahi nısfını karındaşım müvekkil-i mezbûr Duka’ya beş bin beş yüz akçe-
ye bey‘ edip ol dahi vech-i muharrer üzre iştirâ ve kabûl eyledikden sonra ve yine 
karye-i mezbûrede vâki‘ her birinin hudûdu beynimizde ma‘lûm altı kıt‘a tarla-
larımın dahi nısfını mezbûr Duka’ya sâhib-i arz ma‘rifetiyle bin beş yüz akçe be-
del mukābelesinde tefvîz bi’l-ferâğ edip ol dahi tefevvuz ve kabûl eyledikden son-
ra semen-i mezbûr ile bedel-i merkūm cem‘an yedi bin akçeyi yedinden tamâmen 
ahz u kabz eyledim zikr olunan menzilin nısf ve bağın nısfını ve tarlalarımın nıs-
fını mahallinde zabt ve tasarrufa ve tarafımdan karındaşım mezbûr Duka’yı taslît 
eyledim min ba‘d alâka ve medhalim yoktur emlâk-i mezbûrenin nısfı mülk-i 
müşterâsı ve arâzi-i merkūmenin nısfı dâhil-i taht-ı tasarrufu olmuşdur dedikde 
gıbbe’t-tasdîk [kayd] şud.
Fî 10 min Ramazân sene 1081.
Şuhûdü’l-hâl: Sâbikūn.

58 [13a-2] Dimo v. Meranko’nun Yani v. Yorgi’ye bağ satışı
Vilâyet-i Rumeli’nde Kerpiniş kazâsına tâbi‘ Keşpiyoga nâm karye ahâlîsinden Dimo 
v. Franko nâm zimmî meclis-i şer‘de râfi‘ü’r-rakīm Yani v. Yorgi muvâcehesinde 
ikrâr ve i‘tirâf edip akd-i âti’z-zikrin sudûruna değin silk-i mülk-i sahîhimde mün-
selik emlâkimden karye-i mezbûrede vâki‘ bir tarafı Çoka bağı ve bir tarafı Yorgo 
bağı ve bir tarafı İstemad bağı ve bir tarafı tarîk-i âm ile mahdûd bir kıt‘a mülk ba-
ğımı cemî‘ tevâbi‘i ile mezbûr Yani’ye sekiz bin dört yüz fıddî râyic fi’l-vakt akçe-
ye bey‘ edip ol dahi vech-i muharrer üzre iştirâ ve kabûl eyledikden sonra seme-
ni olan meblağ-ı mezbûr sekiz bin dört yüz akçeyi yedinden tamâmen ahz u kabz 
eyledim zikr olunan bağı mahallinde zabt ve tasarrufa dahi tarafımdan mezbûr 
Yani’yi taslît eyledim dedikde gıbbe’t-tasdîk kayd şud.
Fî 11 min Ramazân sene 1081.
Şuhûdü’l-hâl: Hüseyin [b.] Ali, Mehmed [b.] Eyüb, Mehmed [b.] Mahmud, Ali 
[b.] Abdullah, Hasan [b.] Abdullah, Kirkor [v.] Andriye, Franko v. Yuvan, Yani v. 
Frapopen, Gercisi v. Fülan, Nikola v. Yanaki, Nikola v. Dimo, Nikola, Nikola-i di-
ğer, Franko, Bazo.

59 [13a-3] Rus asıllı kaçak bir köleye nafaka takdiri
Büyük Haslar Subaşısı fahrü’l-akrân Mehmed Bey b. Abdullah meclis-i şer‘de 
takrîr-i kelâm edip işbu orta boylu, açık kaşlı, gök elâ gözlü Rûsiyyü’l-asl Yusuf 
b. Abdullah nâm gulâmı abd-i âbık olmak üzre vekîl-i gāib ani’l-meclis Salih Bey 
yediyle ahz eylemişdir sâhibi zuhûr edince kıbel-i şer‘den kadr-i ma‘rûf nafaka 
takdîr olunmak matlûbumdur dedikde hâkim-i muvakki‘-i sadr-ı kitâb hazretle-
ri dahi yevmî sekiz akçe nafaka farz ve takdîr edip meblağ-ı mefrûz ve mezkûru 
nafaka ve kisvesine harc ve sarf ve mevlâsı zuhûr ettikte rücû‘a izin verilmeğin 
kayd şud.
Fî 2 min Ramazân sene 1081.
Şuhûdü’l-hâl: Mehmed [b.] Eyüb, Mehmed b. Mahmud, Hasan b. Abdullah, Hü-
seyin b. Hasan, Eyüb Efendi.

60 [13b-1] Mehmed Çavuş b. Abdullah’ın Abdülbâki Çelebi’deki 
alacağının mahkeme kararı ile ödenmesi
Havâss-ı Aliyye kazâsına tâbi‘ kasaba-i Hasköy’de Kiremitçi Ahmed Çelebi Evkāfı’na 
bi’l-fi‘l mütevellî olan Mehmed Çavuş b. Abdullah nâm mühtedî meclis-i şer‘de 
Abdülbâkī Çelebi b. Ahmed mahzarında üzerine da‘vâ ve takrîr-i kelâm edip bun-
dan akdem mezbûr Abdülbâkī Çelebi’yi bin yetmiş sekiz Şevvâli gurresinden bin 
seksen bir şehr-i Ramazân’ı gāyetine gelince otuz altı ayda mütevellîsi olduğum Ki-
remitçi Ahmed Çelebi Evkāfı ve Sinan Yahudi vakfı icârâtını müste’cirlerinden ahz 
u kabz ve bana îsâle tarafımdan vekîl ve nâib-i menâb nasb ve ta‘yîn eylediğim-
de ol dahi kabûl ve emrim üzre zikr olunan icârâtı cem‘ ve tahsîl ve bir mikdârını 
yine emrim ile evkāf-ı mezbûre mesârifine sarf ve bir mikdârını dahi bana def ‘ 
ve teslîm edip lâkin mezbûr Abdülbâkī Çelebi ile beynimizde ahz u i‘tâ olmuş-
dur hâlen mezbûr Abdülbâkī Çelebi’nin ve benim makbûzât ve teslîmat ve lede’ş-
şer‘-i’ş-şerîf hesâb ve kitâb olunmak matlûbumdur deyicek hâkim-i muvakki‘-i 
sadr-ı kitâb -tûbâ lehû ve hüsnü me’âb- hazretleri indinde mezbûrânın makbûzât 
ve teslîmatı ve ahz u i‘tâları hesâb ve kitâb olundukda mezbûr Mehmed Çavuş’un 
merkūm Abdülbâkī Çelebi zimmetinde cem‘an dört bin sekiz yüz yetmiş dokuz 
akçe dahi zuhûr edip merkūm Abdülbâkī Çelebi’den suâl olundukda fi’l-vâki‘ 
hesâb-ı mezbûr üzre müdde‘î-i mezbûr Mehmed Çavuş’a zimmetimde zikr olu-
nan dört bin sekiz yüz yetmiş dokuz akçe lâzımü’l-edâ ve vâcibü’l-kazâ deynimdir 
deyû bi tav‘ihî ikrâr ve i‘tirâf etmeğin alâ mûcebi’l-ikrâr zikr olunan dört bin se-
kiz yüz yetmiş dokuz akçeyi müdde‘î-i mezbûra edâ ve teslîme mezbûr Abdülbâkī 
Çelebi’ye tenbîh birle mâ cerâ kayd şud.
Fî 11 min Ramazân sene 1081.
Şuhûdü’l-hâl: Salih [b.] Mehmed Efendi, Abdurrahman Çelebi, Mustafa Efendi, 
Mehmed Çelebi, Dilaver, Mehmed Çelebi b. Şaban.

61 [13b-2] Mehmed Çavuş b. Abdullah’ın Abdülbâki Çelebi’deki 
alacağının mahkeme kararı ile ödenmesi
İşbu sâhibü’l-kitâb Mehmed Çavuş b. Abdullah nâm mühtedî meclis-i şer‘de 
Abdülbâkī Çelebi b. Ahmed mahzarında üzerine takrîr-i da‘vâ edip bundan ak-
dem bir husûsun husûlü için mezbûr Abdülbâkī Çelebi’ye bi tarîki’r-rüşvet otuz 
kıt‘a esedî guruş def ‘ ve teslîm eylemişdim hâlâ taleb eylerim suâl olunsun deyi-
cek gıbbe’s-suâl mezbûr Abdülbâkī Çelebi cevâbında fi’l-hakīka müdde‘î-i mezbûr 
Mehmed Çavuş yedinden tarîk-i merkūm üzre el-hak yirmi guruş aldım deyû 
ikrâr, ziyâde on guruşu inkâr edicek müdde‘î-i mezbûrdan müdde‘âsını mübey-
yine beyyine taleb olundukda ityân-ı beyyineden izhâr-ı acz ile istihlâf etmeğin 
zikr olunan husûs için ikrâr eylediği yirmi guruşdan ziyâde on guruşu almadığı-
na mezbûr Abdülbâkī Çelebi’ye yemîn teklîf olundukda ol dahi alâ vefki’l-mes’ûl 
halfu billâhi te‘âlâ etmeğin alâ mûcebi ikrârihî meblağ-ı mezbûr yirmi esedî gu-
ruşu müdde‘î-i mezbûra edâ ve teslîme mezbûr Abdülbâkī Çelebi’ye tenbîh birle 
mâ cerâ kayd şud.
Fî 11 min Ramazân sene 1081.
Şuhûdü’l-hâl: Es-Sâbikūn

62 [13b-3] Tanço v. Perdam’ın ölen İstoyani’nin mirasçısı olduğu
Hazret-i Ebî Eyyûb el-Ensârî -subbet alâ merkadihî rahmetü Rabbihi’l-Bârî- 
evkāfı mütevellîsinin vekîl-i şer‘îsi ve berât-ı pâdişâhî ile taraf-ı vakf-ı mezbûrdan 
medîne-i mezbûrede vâki‘ beytülmâl-i âmme ve hâssa emîni olan Ahmed Çele-
bi b. Mehmed meclis-i şer‘de Eğrikapı hâricinde vâki‘ bostanlarda bostancıba-
şı olup metrûkât-ı âti’z-zikre vâzı‘ü’l-yedi olan râfi‘ü’l-vesîka Tanço v. Perdam 
nâm zimmî muvâcehesinde üzerine bi’l-emâne takrîr-i da‘vâ edip ve bundan ak-
dem zikr olunan bostanlarda merkūm Tanço’nun müste’ciri iken hâlik olan İsto-
yani nâm zimmînin zâhirde vâris-i ma‘rûfu olmamağla muhallefâtı beytülmâle 
âid olmağla muhallefât-ı hâlik-i mezbûru ve beher sene üçer bin beşer yüz ak-
çeden iki senede kendi zimmetinde müctemi‘ olan yedi bin akçesini vâzı‘ü’l-yedi 
olan merkūm Tanço’dan vakf-ı şerîf için emânetim hasebiyle taleb eylediğimde 
teslîmde ta‘allül eder suâl olunup alıverilmek matlûbumdur deyicek gıbbe’s-suâl 
merkūm Tanço cevâbında hâlik-i merkūm benim li eb ve üm karındaşım olup 
verâseti bana münhasıra olmağla metrûkâtına vaz‘-ı yed ederim deyicek isre’l-
istintâk emîn-i mezbûr merkūm Tanço’nun minvâl-i muharrer üzre verâseti inkâr 
edicek merkūm Tanço’dan müdde‘âsını mübeyyine beyyine taleb olundukda fi’l-
asl vilâyet-i Rumeli’nde Kirmasti kazâsına tâbi‘ Persiye nâm karyeden olup hâlâ 
mârrü’z-zikr bostanlarda bostancı olan Nikola v. Nikola, Dimitri v. Kosta nâm 
zimmîler li ecli’ş-şehâde makām-ı kazâya hâzırân olup istişhâd olunduklarında 
fi’l-vâki‘ hâlik-i merkūm İstoyani ile mesfûr Tanço li eb ve üm karındaşdır baba-
sı ismi Perdam, anaları ismi İstemad, maskat-ı re’sleri karye-i mezbûredir hâlik-i 
merkūm-ı mezbûrun verâseti karındaşı merkūm Tanço’ya münhasıradır vâris-i 
âhar olduğu ma‘lûmumuz değildir deyû her biri şehâdet-i şer‘iyye eylediklerin-
de gıbbe ri‘âyeti şerâiti’l-kabûl şehâdetleri makbûle olmağın mûcibiyle ba‘de’l-
hüküm birle.
Fî 11 min Ramazân sene 1081.
Şuhûdü’l-hâl: Mehmed [b.] Mahmud, Ali [b.] Abdullah, Hasan b. Hüseyin, Dila-
ver el-muhzır.

63 [14a-1] Veli Çelebi b. İsa’dan intikal eden miras evin satışı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Kara Süleyman 
Çelebi mahallesinde sâkin iken bundan akdem vefât eden Veli Çelebi b. İsa’nın 
verâseti zevce-i metrûkesi Râbia bt. Abdullah ile li eb ve üm karındaşı Hüseyin 
Çelebi’ye münhasıra olduğu şer‘an zâhir ve müte‘ayyin oldukdan sonra mezbûr 
Hüseyin Çelebi kendi tarafından asâleten ve mezbûre Râbia tarafından bey‘-i âti’z-
zikre ve kabz-ı semene vekîl olup mezbûrenin zâtını ma‘rifet-i şer‘iyye ile ârifân 
olan Mustafa Çelebi ve Mehmed Çelebi b. Süleyman şehâdetleriyle şer‘an sâbite ol-
mağın vekâleten meclis-i şer‘de işbu râfi‘ü’l-vesîka kendi tarafından asîl ve vâlidesi 
Havvâ bt. Hasan tarafından tasdîka vekîl-i sâbitü’l-vekâle olan Mustafa Çelebi b. 
Yusuf mahzarında bi’l-asâle ve bi’l-vekâle ikrâr ve i‘tirâf edip mûrisimiz müteveffâ-
yı mezbûr Veli Çelebi’den bi’l-irsi’ş-şer‘î bana ve müvekkilem mezbûreye isâbet ve 
intikāl eden emlâkden mahall-i mezbûrede vâki‘ iki tarafı Mustafa Çelebi mülkü 
ve bir tarafı Kalender Hâtun mülkü ve bir tarafı ba‘zan tarîk-i hâs ve ba‘zan tarîk-i 









âm ile mahdûd iki bâb fevkānî ve iki bâb tahtânî odaları ve matbah ve bi’r-i mâ ve 
zât-ı eşcâr-ı müsmire bahçeyi müştemil mülk-i mevrûs menzilimizi cemî‘ tevâbi‘ 
ve levâhıkı ile mezbûr Mustafa Çelebi ile vâlidesi müvekkile-i mezbûre Havvâ 
Hâtun’a ale’l-iştirâki’s-seviy üç yüz doksan esedî guruşa bey‘-i bâtt-ı sahîh-i şer‘î 
ile bey‘ ve teslîm ol dahi vech-i muharrer üzre iştirâ ve kabûl eylediklerinden son-
ra semeni olan meblağ-ı mezbûr üç yüz doksan esedî guruş yedinden ahz u kabz 
eyledik min ba‘d menzil-i mezkûrda alâka ve medhalimiz yoktur ale’l-iştirâki’s-
seviy mülk-i müşterâları olmuşdur Keyfe mâ yeşâ’ mutasarrıf olsunlar dedikde 
gıbbe’t-tasdîk mâ vaka‘a kayd şud.
Fî 13 min Ramazân sene [10]81.
Şuhûdü’l-hâl: Mustafa Çelebi [b.] Pervaz, Hüseyin Çelebi b. Hüdâverdi, Abdülganî 
Çelebi, Mehmed Çelebi b. Mustafa, Mehmed b. Veli.

64 [14a-2] Dimo v. Kiryazi’nin kardeşi Yorgo’ya bağ satışı
Vilâyet-i Rumeli’nde Kerpiniş kazâsı a‘mâlinden Veter nâm karye zimmîlerinden 
Dimo v. Kiryazi nâm râhib meclis-i şer‘de işbu râfi‘ü’l-vesîka li eb ve üm karında-
şı Yorgo v. Kiryazi muvâcehesinde ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik emlâkimden karye-i mezbûre 
sınırı dâhilinde etrâf-ı selâsesi vâdî taraf-ı râbi‘i orman ile mahdûd bir kıt‘a mülk 
bağımı içinde mevcûd eşcâr-ı müsmire ve sâir tevâbi‘i ile karındaşım merkūm 
Yorgo’ya sekiz bin yedi yüz fıddî nakid râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı şer‘î ile bey‘ ol dahi minvâl-i muharrer üzre iştirâ ve kabûl 
edip semeni olan mezbûrü’n-na‘t sekiz bin yedi yüz akçeyi karındaşım müşterî-i 
mezbûr Yorgo yedinden alıp kabz edip bağ-ı mezbûru mahallinde ahz u kabza ve 
zabt ve tasarrufa taslît eyledim dedikde gıbbe’t-tasdîk kayd şud.
Fî 10 min Ramazân sene 1081.
Şuhûdü’l-hâl: Kirko v. Yorgo, Yorgo v. Dimo, diğer Yorgo v. Dimo, Mihal v. Yani, 
Yani v. Dimo.

65 [14b-1] Kiremitçi Ahmed Çelebi Vakfı’ndan vakıf evlâdına gelir tahsisi
Havâss-ı Aliyye kazâsı tevâbi‘inde kasaba-i Hasköy’de âsûde merhûm Kiremitçi 
Ahmed Çelebi nâm sâhibü’l-hayrın evlâdından olan Neslihan bt. Mustafa nâm 
hâtunun sadrî kebîr oğlu ve tarafından her husûsuna vekîl-i şer‘î-i müsecceli olan 
Mustafa Çelebi b. Ebû Bekir mahfil-i kazâda merhûm-ı mezbûr evkāfına bâ-berât-ı 
şehriyârî mütevellî olan sâhibü’l-kitâb Mehmed Çavuş b. Abdullah mahzarında 
bi’l-vekâle ikrâr ve takrîr-i kelâm edip vâlidem müvekkil-i mezbûrenin cedd-i 
emcedi merhûm-ı mezbûr evkāfının mesârif-i mu‘ayyeneden ihrâcât-ı lâzımeden 
fazlasını evlâd-ı evlâdına şart ve ta‘yîn ve vakfiye-i ma‘mûlün-bihâsında tahsîs ve 
tahrîr ettirmeğin zikr olunan fazla ile’l-ân vâlidem müvekkile-i mezbûreye âid 
olmağla mütevellî-i mezbûr bin seksen bir şehr-i Ramazân’ı gurresinden seksen 
bir Şevvâli gurresine gelince bir senede evkāf-ı mezbûre müsakkafâtı icârâtından 
ve sâir bâd-ı hevâdan ahz eylediği meblağ-ı ma‘lûmü’l-mikdârın muhâsebesini 
hâkim-i muvakki‘-i sadr-ı kitâb hazretleri huzûrunda görüp ba‘de küllî hesâb 
icârâtdan makbûzu olan yirmi iki bin iki yüz akçeden vâlidem müvekkile-i 
mezbûre Neslihan’a âid bin üç yüz dört akçe fazlayı ve evkāf-ı mezbûreden Yahu-
di hâneleri ferâğ için makbûzu olan iki bin akçeden bin sekiz yüz akçesini vâlidem 
mezbûre Neslihan için mütevellî-i mezbûr yedinden bi’t-tamâm bi’l-vekâle alıp 
kabz eyledim deyicek gıbbe’t-tasdîk kayd şud.
Fî 11 min Ramazân sene 1081.
Şuhûdü’l-hâl: Mehmed Efendi b. Mehmed, Kâtib-i vakıf, Abdülbâkī Çelebi, Salih 
Efendi, Abdurrahman Çelebi.

66 [14b-2] Rus asıllı Saliha isimli bir câriyenin âzat edildiği
Havâss-ı Aliyye kazâsı a‘mâlinden kasaba-i Hasköy mahallâtından Sütlüce mahal-
lesinde sâkine Emine bt. Abdullah nâm hâtun meclis-i şer‘de bundan akdem fevt 
olan sadrî kebîr oğlu İbrahim Çelebi b. el-Hâc Hüseyin’e rıkk-ı sâbıkını mu‘terife 
işbu uzun boylu, açık kaşlı, elâ gözlü Rûsiyyetü’l-asl Saliha bt. Abdullah mahza-
rında ikrâr ve takrîr-i kelâm edip oğlum, müteveffâ-yı mezbûr câriye-i memlûkesi 
mevsûfe-i mezkûreyi bundan akdem hâl-i hayâtında ve kemâl-i akl-ı sıhhatinde 
hasbeten lillâhi te‘âlâ i‘tâk ve tahrîr ve sâir ahrâr-ı asliyyîne idrâc ve ilhâk etmişdi 
el-hâletü hâzihî oğlum müteveffâ-yı mezbûrun verâseti bana münhasır olmağın 
ıtk-ı mezkûru tecvîz eyledim mevsûfe-i mezbûrede alâka ve medhalim yoktur de-
dikde vâki‘ hâl bi’t-taleb ketb olundu.
Fî 15 min Ramazân sene 1081.
Şuhûdü’l-hâl: Mehmed Çelebi b. Ahmed el-Müezzin, Süleyman Efendi [b.] Meh-
med, Hasan Beşe b. Mehmed, Mehmed Çelebi b. Osman, Ali Kapıcı, Mehmed 
Efendi el-Hatîb.

67 [14b-3] Emine Hatun’un üvey oğlu Mehmed Efendi’ye ev satışı
Husûs-ı âti’l-beyânı mahallinde ketb ve tahrîri için bi’t-taleb mahkeme-i şerîfeden 
-umdetü’l-müderrisîn- Mevlânâ Mustafa Efendi irsâl olunup ol dahi zeyl-i kitâbda 
muharrerü’l-esâmî müslimîn ile medîne-i Hazret-i Ebî Eyyûb el-Ensârî -dâme fî 
rıdvâni’l-Bârî- de Zühre Hâtun mahallesinde sâkine fahrü’l-muhadderât Emine 
Hâtun bt. Mustafa Bey menziline varıp akd-i meclis-i şer‘ olundukda mezbûre 
Emine Hâtun meclis-i ma‘kūd-ı mezkûrda üvey oğlu işbu sâhibü’l-kitâbi’l-
müstetâb es-Seyyid Mehmed Efendi b. es-Seyyid Ahmed mahzarında ikrâr ve 
i‘tirâf edip akd-i âti’z-zikrin sudûruna değin silk-i mülk-i sahîhimde münse-
lik emlâkimden mahalle-i mezbûrede vâki‘ bir tarafı Karabaş Efendi Zâviyesi ve 
bir tarafı bostan ve bir tarafı Keresteci İbrahim Çelebi mülkü ve bir tarafı tarîk-i 
âm ile mahdûd üç bâb fevkānî ve bir bâb tahtânî odaları ve altında bir bâb attâr 
dükkânı ve nerdibanî ve tahtânî odaları ve bi’r-i mâ ve havlu ve kenîfi müştemil 
mülk menzilimi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
mezbûr es-Seyyid Mehmed Efendi’ye on dört bin fıddî râyic fi’l-vakt akçeye ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve kabûl ve kabz eyledikden sonra semeni olan meblağ-ı 
mezbûr on dört bin akçeyi yedinden bi’t-tamâm ahz u kabz eyledim dedikde 
gıbbe’t-tasdîki’ş-şer‘î yine mezbûre Emine meclis-i ma‘kūd-ı mezkûrda mârrü’z-
zikr meblağı mezbûr on dört bin akçeyi üvey oğlum mezbûr es-Seyyid Mehmed 
Efendi’ye hibe-i sahîha-i şer‘iyye ile hibe ve teslîm ve temlîk edip ol dahi meclis-i 
ma‘kūd-ı mezkûrda ittihâb [ve] tesellüm ve kabz ve kabûl eyledikden sonra min 
ba‘d menzil-i mahdûd-ı mezkûrda alâka ve medhalim yoktur mezbûr es-Seyyid 
Mehmed Efendi’nin mülk-i müşterâsı ve menzil-i mezbûr mülk-i mevhûbu ol-
muşdur Keyfe mâ yeşâ’ ve yahtâr mutasarrıf olsun dedikde mevlânâ-yı mezbûr 
mahallinde tahrîr ba‘dehû meclis-i şer‘a gelip vukū‘u üzre inhâ ve takrîr etmeğin 
mâ vaka‘a kayd şud.
Fî 16 min Ramazân sene 1081.
Şuhûdü’l-hâl: Es-Seyyid Mehmed Efendi b. es-Seyyid Abdurrahman, Umdetü’l-
müderrisîn Mustafa Efendi b. Abdülehad Efendi, el-Hâc Mehmed Efendi, Mus-
tafa Çelebi b. Hüdâverdi, es-Seyyid Ebû Bekir Çelebi b. es-Seyyid Mehmed, Ah-
med b. Mehmed, Hacı Mustafa [b.] Cafer el-Müezzin, Hacı İbrahim, Ahmed 
Dede b. Muharrem, Abdullah b. Mehmed, Ali Beşe b. Abdullah, İbrahim Çele-
bi b. ( ).

68 [15a-1] İsa Dede Vakfı’ndan bir evin kiraya verilmesi
Davud Ağa mahallesi sâkinlerinden Hasan Çelebi b. Hüseyin nâm râh-ı âbî 
meclis-i şer‘de işbu bâ‘isü’l-vesîka İsa Dede Vakfı’na mütevellî olan Abdullah 
Halîfe b. Mustafa mahzarında ikrâr ve takrîr-i kelâm edip emlâkimden mahalle-i 
mezbûrede vâki‘ bir tarafı Fâtıma bt. Hasan mülkü ve bir tarafı el-Hâc Mehmed 
b. Abdullah mülkü ve bir tarafı yine benim âhar mülküm ve taraf-ı râbi‘i tarîk-i 
âm ile mahdûd mülk bahçeyi cemî‘ tevâbi‘ ve levâhıkı ile mâl-ı vakf-ı mezbûrdan 
olmak üzre mütevellî-i mezbûr Abdullah Halîfe’ye iki bin beş yüz fıddî nakd-i 
râyic fi’l-vakt akçeye bi tarîki’l-istiğlâl bey‘ edip ol dahi tarîk-i merkūm üzre mâl-ı 
vakf-ı mezbûr ile iştirâ ve kabûl edip ba‘de’t-tahliye târih-i kitâb şehri gurresinden 
üç sene tamâmına değin her senede üçer yüz yetmiş beşer akçeden bin yüz yir-
mi beş akçe icâre ile bana îcâr ve teslîm ben dahi istîcâr ve tesellüm eyledim de-
dikde gıbbe’t-tasdîki’l-mu‘teber mahalle-i mezbûre sükkânından diğer Hasan Çe-
lebi nâm kazzâzdır ki menzil-i merkūma ve ücret-i mersûmeye emr-i kabûlü hâvî 
kefâlet-i sahîha ile kefîl ve zâmin olıcak kayd şud.
Fî 16 min Ramazân Sene 1081.
Şuhûdü’l-hâl: Ahmed Odabaşı, Receb Odabaşı, Salih Efendi, Ali el-muhzır

69 [15a-2] Emîr Mehmed b. Osman’ın aleyhine açılan miras 
davasının reddi
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de ergen odalarında 
sâkin iken fevt olan Emir Mehmed b. Ömer’in li eb ve üm kız karındaş[ları] Üm-
mügülsümtafa Beşe b. Dursun mahzarında her biri ikrâr ve takrîr-i kelâm edip mûrisimiz 
müteveffâ-yı mezbûr Mehmed’in merkūm Mustafa Beşe zimmetinde min ciheti’l-
karzi’ş-şer‘î yedi yüz elli akçe hakkı olup kable’l-ahz fevt olmağla meblağ-ı mezbûr 
irsen bize isâbet etmeğin meblağ-ı mezbûru hâlâ taleb eylediğimizde teslîmde 
ta‘allül eder suâl olunup alıverilmek matlûbumuz[dur] dediklerinde gıbbe’s-suâl 
ve akībe’l-inkâr müdde‘iyetân-ı mezbûretândan müdde‘âlarını mübeyyine beyyi-
ne taleb olundukda ityân-ı beyyineden izhâr-ı acz ile istihlâf etmeğin müteveffâ-yı 
mezbûr Emir Mehmed zimmetinde cihet-i mezbûreden ve gayriden reddi vâcib 
yedi yüz elli akçe deyni olmadığına mezbûr Mustafa Beşe’ye yemîn teklîf olunduk-
da ol dahi alâ vefki’l-mes’ûl half billâhi te‘âlâ etmeğin merkūmetân Ümmügülsüm 
ve Müslime ile’l-ân …? bî-vech ta‘arruzdan men‘ birle kayd şud.
Fî 20 min şehri Ramazâni’l-mübârek sene 1081.
Şuhûdü’l-hâl: Hasan b. Abdullah, Dilaver b. Abdullah, Ali b. Abdullah, Hasan b. 
Hüseyin.

70 [15b-1] Hasan Yazıcı’nın muhallefâtından zevcesine 
mehr-i müeccel ödendiği
Ebî Eyyûb el-Ensârî -radiye anhü’l-Bârî-de el-Hâc Hüsrev mahallesinde sâkin 
iken bundan akdem vefât eden Hasan Yazıcı’nın verâseti zevce-i metrûkesi Emi-
ne bt. Şaban nâm hâtundan gayri zâhirde vâris-i ma‘rûfu olmamağın medîne-i 
mezbûrede vâki‘ beytülmâl-i âmme ve hâssa-i hazret-i müşârun-ileyh evkāfına hâsıl kayd olunmağla müteveffâ-yı mezbûrun muhallefâtının rub‘u zevcesine ir-
sen isâbet edip sülüs-i erbâ‘ı cânib-i vakfa âid olmağın mezbûre Emine hazret-i 
müşârun-ileyh evkāfına bi’l-fi‘l mütevellî olan fahrü’l-akrân Ali Ağa mahzarın-
da bi tav‘ihâ ikrâr ve takrîr-i kelâm edip zevcim mûrisim müteveffâ-yı mezbûr 
zimmetinde mütekarrir ve ma‘kūdun aleyh iki bin akçe mehr-i müeccelimin üç 
yüz akçesini mezbûra hayâtında hibe etmişdim bin yedi yüz akçe bâkī mehr ile 
ber mûceb-i defter-i kassâm rub‘ hisseyi mütevellî-i mûmâ-ileyhden taleb eyledi-
ğimde mehr-i mezkûrumun ol mikdâr idiğini inkâr etmekle beynimize muslihûn 
tavassut edip el-hâletü hâzihî vesâtat-ı muslihûn ile mehr-i mezkûrum ve rub‘ 
hissem mukābelesinde mütevellî-i mûmâ-ileyh ile bi tarîki’t-teharüc’ş-şer‘î bin 
yedi yüz fıddî râyic fi’l-vakt akçe üzerlerine sulh olup bedel-i sulhu tamâmen 
mütevellî-i mûmâ-ileyh yedinden alıp kabz edip mehr-i mezbûrum ve rub‘ hisse-
me müte‘allika âmme-i de‘âvîden mütevellî-i mezbûrun zimmetini ibrâ eyledim 
dedikde gıbbe’t-tasdîk kayd şud.
Fî 20 min Ramazân sene 1081.
Şuhûdü’l-hâl: Ali Efendi b. Hızır, Mustafa Çelebi b. el-İmâm, Mustafa Çelebi b. 
Hüsrev Hayme-dûz, Hasan Bey b. Yusuf.

71 [15b-2] Kurfa köyünden Yani v. İstemad’ın Yorgi v. Kosta’ya 
bahçeli ev satışı
Hazret-i Ebî Eyyûb el-Ensârî a‘mâlinden Kurfa nâm karye sâkinlerinden Yani v. 
İstemad nâm zimmî meclis-i şer‘de Yorgi v. Kosta nâm zimmî mahzarında ikrâr 
ve takrîr-i kelâm edip bey‘-i âti’z-zikrin sudûruna değin silk-i mülk-i sahîhimde 
münselik emlâkimden karye-i mezbûrede vâki‘ bir tarafı Manolaki mülkü ve bir 
tarafı Papaz Angeli mülkü ve bir tarafı Hıristo mülkü ve bir tarafı tarîk-i âm ile 
mahdûd üç bâb tahtânî odaları ve eşcâr-ı müsmire ve gayr-ı müsmire bahçeyi 
müştemil mülk menzilimi mezbûr Yorgi’ye on üç bin fıddî nakid akçeye râyic fi’l-
vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ol dahi vech-i muharrer üzre iştirâ ve kabûl ve kabz eyledikden sonra se-
meni olan mezbûrü’n-na‘t on üç bin akçeyi mezbûr Yorgi yedinden bi’t-tamâm 
ve’l-kemâl ahz u kabz edip min ba‘d menzil-i mahdûd-ı mezkûrda benim alâka ve 
medhalim yoktur mezbûr Yorgi’nin mülk-i müşterâsı olmuşdur keyfe mâ yeşâ’ ve 
yahtâr mutasarrıf olsun dedikde gıbbe’t-tasdîk kayd şud.
Fî 20 min Ramazân sene 1081.
Şuhûdü’l-hâl: Abdullah b. Mustafa, Ömer Bey b. Seydî, Hasan b. Abdullah, Meh-
med Beşe [b.] Süleyman, Şaban b. Mehmed Beşe, Yani v. Totri, İstemad v. Apostol 
v. Kosta, Simo v. Persersekoli, Nikola Aleksi, Landriyo v. Yorgi.









72 [15b-3] Priştine’nin Hocista köyü zimmîlerine ait 
vergilerin muhasebesi
Vilâyet-i Rumeli’de Priştine kazâsına tâbi‘ Hocista nâm karye sükkânından Koçi v. 
Palu ve Ketyo v. Kalasi, Semmur v. Kolo ve Milo v. Koli ve Lestane v. Leho ve Dimo v. 
Dimo ve Duce ve sâirleri meclis-i şer‘de yine karye-i mezbûre zimmîlerinden işbu 
hâmilü’s-sifr Petro v. Dimo nâm zimmî muvâcehesinde her biri ikrâr ve takrîr-i 
kelâm edip mezbûr Petro taraf-ı Saltanat-ı aliyyeden karye-i mezbûre zimmîler 
üzerine vârid olan tekâlîf-i şâkka ve sâir tekâlîfi rızâmız ile cem‘ ve tahsîl ve ma-
halline teslîm için kabz olunup ve vâki‘ olan tekâlîfi minvâl-i muharrer üzre cem‘ 
ve tahsîl ve mahalline teslîm etmişdir. El-hâletü hâzihî merkūm Petro’nun kabz-ı 
mal olduğu üç senenin muhâsebesini görüp zimmetinde beş bin akçe hakkımız 
zuhûr etmeğin zikr olunan beş bin akçeyi merkūm Petro yedinden tamâmen alıp 
kabz edip husûs-ı mezbûra müte‘allika âmme-i de‘âvî ve mütâlebâtdan mesfûr 
Petro’nun zimmetini ibrâ eyledik dediklerinde gıbbe’t-tasdîki’l-mu‘teber mâ 
vaka‘a kayd şud.
Fî 20 min Ramazân sene 1081.
Şuhûdü’l-hâl: Hasan Çelebi b. İskender, Mustafa Bey b. Abdullah, Ali Bey b. Ha-
san, Kurd v. Nikola, İsteyko v. Yuvani, Kirko v. Dimo

73 [16a-1] Ali b. Hasan’ın eşi Âişe bt. Mehmed’e karz-ı hasenden doğan 
borcuyla mülk menzilinin takası
Vilâyet-i Rumeli’de Avlonya sancağına tâbi‘ nefs-i kasaba-i Ergirikasrı sâkinlerinden 
Ali b. Hasan meclis-i şer‘de zevcesi işbu sâhibetü’l-kitâb Âişe bt. Mehmed tarafın-
dan husûs-ı âti’z-zikre vekîl olup nehc-i şer‘î üzre sâbite olan Hızır Bey b. Ali mah-
zarında ikrâr ve takrîr-i kelâm edip emlâkinde kasaba-i mezbûrede vâki‘ iki tarafı 
kendi tasarrufumda olan tarla ve bir tarafı yine kendi bağ ve bahçem ve bir tarafı 
tarîk-i âm ile mahdûd bir bâb fevkānî oda ve altında ahır ve kileri müştemil mülk 
menzilimi cümle tevâbi‘ ve levâhıkıyla ve içinde mevcûd efrişe-i beyt ve evânî-i 
nühâsiye ve gayr-ı nühâsiyyeyi ve kurbunda vâki‘ bağ ve bahçemi ve yine kasaba-i 
mezbûre bağları dâhilinde vâki‘ bir tarafı Ali bağı ve bir tarafı Nuh Çelebi bağı ve 
bir tarafı İskender bağı ve bir tarafı tarîk-i âm ile mahdûd bir kıt‘a mülk bağımı 
cümle tevâbi‘ ve levâhıkıyla zevcem müvekkile-i mezbûre Âişe’ye on beş bin fıddî 
nakd-i râyicü’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ edip ol dahi minvâl-i muharrer üzre iştirâ ve kabûl edip semeni olan 
mezbûrü’n-na‘t on beş bin akçeyi zevcem müvekkile-i mezbûre Âişe’ye cihet-i 
karz-ı şer‘îden zimmetimde lâzımü’l-edâ deynim olan on beş bin akçeye takās ey-
lediğimde ol dahi mukāssa ve kabûl edip emlâk-i mezbûreyi mahallinde zabt ve 
tasarrufa tarafımdan mezbûre Âişe’yi taslît eyledim min ba‘d emlâk-i mezbûrede 
alâka ve medhalim kalmadı mezbûre Âişe’nin mülk-i müşterâsıdır mutasarrıf ol-
sun dedikde gıbbe’t-tasdîk [kayd] şud.
Fî 20 min Ramazân sene 1081.
Şuhûdü’l-hâl: Hasan b. Abdullah, Hüseyin Karamânî, Mustafa b. Hüseyin, Hacı 
b. Bayezid

74 [16a-2] Yani v. Petro’nun Yorgaki v. Yani’ye ev, bağ, ahır ve tarla satışı
Vilâyet-i Rumeli’nde Mizistre kazâsına tâbi‘ Longanide nâm karye zimmîlerinden 
Yani v. Petro meclis-i şer‘de işbu râfi‘ü’l-vesîka Yorgaki v. Yani muvâcehesinde 
ikrâr ve takrîr-i kelâm edip silk-i mülk-i sahîhimde münselik emlâkimden karye-i 
mezbûrede vâki‘ bir tarafı Dimitraki mülkü ve etrâf-ı selâsesi mer‘â ile mahdûd iki 
bâb tahtânî oda ve fırını ve havlusunda iki dip dut ağacını müştemil mülk men-
zilimi cemî‘ tevâbi‘ ve levâhıkı ile ve yine karye-i mezbûre sınırı dâhilinde lede’l-
ahâlî ve’l-cîrân ma‘lûmü’l-hudûd iki kıt‘a mülk bağımı ve adedi ma‘lûm zeytin 
ve dut eşcârını ve sâir eşcâr-ı müsmire ve gayr-ı müsmireyi ve karye-i mezbûre 
hâricinde vâki‘ mülk ahırımı mezbûr Yorgaki’ye yedi guruşa tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i muharrer üzre 
iştirâ ve kabûl eyledikden sonra yine karye-i mezbûre sınırında mevâzi‘-i adîdede 
vâki‘ inde ahâli’d-diyâr ma‘lûme’l-hudûd ve’l-kıtâ‘ ve’l-mikdâr tarlalarımın dahi 
hakk-ı tasarruflarını mûcib-i sâhib-i arz ile merkūm Yorgaki’ye üç guruş be-
del mukābelesinde tefvîz bi’l-ferâğ eylediğimde ol dahi tefevvuz ve kabûl edip 
semen-i mezbûr ile bedel-i merkūm cem‘an on guruşa mersûm Yorgaki yedinden 
alıp kabz edip emlâk-i mezbûra ve arâzi-i merkūmeyi mahallinde zabt ve tasarru-
fa tarafımdan merkūm Yorgaki’yi taslît eyledim dedikde gıbbe’t-tasdîki’l-mu‘teber 
mâ cerâ kayd şud.
Fî 22 min şehri Ramazâni’l-mübârek sene [10]81.
Şuhûdü’l-hâl: Receb b. Timur, Hasan b. Mehmed, Osman b. Mustafa, Süleyman b. 
Ali, Osman b. Abdullah, Hüsami b. Ali, Ahmed Çelebi b. Mehmed, Tanaş v. Niko-
la, Kiryazi v. Polihroni, Yani v. Polihroni, Yani v. Nikite, Yorgaki v. Nikite, Dimit-
raki v. Yorgi, Dimitri Korda, Todri v. Yani

75 [16b-1] Hasköy ve civarı kayıkçılarının eski kethüdâlarında olan 
alacaklarını tahsil ettikleri
Havâss-ı Aliyye kazâsı muzâfâtından kasaba-i Hasköy ve yine ol semt iskeleleri ka-
yıkçılarından Mustafa Beşe b. Halil ve Yunus b. Receb ve Hüseyin b. Abdullah ve 
Mehmed Beşe b. Veli ve Davud Beşe b. Veli ve Ahmed Beşe b. Aslan ve Mehmed b. 
İbrahim ve Veli Beşe b. Pîrî ve Halil b. Ahmed ve İbrahim b. Bayezid ve sâirleri ve 
Bedros v. Toros ve Polat v. Ferahşad ve Hayım v. Mircan ve gayrileri bi ecmâ‘ihim 
meclis-i şer‘-i hatîr-i lâzımü’t-tevkīrde sâbıkan kethüdâları olan sâhibü’l-kitâb 
Hüseyin Beşe b. Süleyman mahzarında her biri ikrâr-ı tâm ve takrîr-i kelâm edip 
mezbûr Hüseyin Beşe sene-i sâbıkada kethüdâmız olmakla üzerimize edâsı lâzım 
kürekçi bedelini fermân-ı âli ile cem‘ ve tahsîl ve mahalline teslîm edip ba‘de’l-
azl mezbûr Hüseyin Beşe’nin ahz u i‘tâsı muhâsebesini gördüğümüzde zimme-
tinde otuz guruş ve bir zolta hakkımız zuhûr edip yüz yirmi akçesini ol zamânda 
mübâşir olan çavuşa hizmet vermekle makbûlümüz olup mâ‘adâ zimmetimdedir 
deyû ikrâr ile edâsına hüküm olunmuşdu. El-hâletü hâzihî mahkûmun bih yirmi 
dokuz guruş bir zoltamı merkūm Hüseyin Beşe yedinden tamâmen alıp kabz edip 
husûs-ı mezbûra müte‘allik de‘âvî ve mütâlebâtdan zimmetini ibrâ eyledik dedik-
lerinde gıbbe’t-tasdîk kayd şud.
Fî 21 min Ramazân sene 1081.
Şuhûdü’l-hâl: Mehmed Beşe b. Abdullah, Hüseyin Beşe b. Ali, Hüseyin b. Hasan, 
Dilaver

76 [16b-2] Çatalcalı Anastaş’ın veresesi arasında gayr-i menkul hisse satışı
Havâss-ı Aliyye kazâsı muzâfâtından kasaba-i Çatalca’da Hızır İlyas mahallesinde 
sâkin iken bundan akdem mürd olan Anastaş nâm zimmînin verâseti sulbî kebîr 
oğulları Dimitraki ve İstefan ve Yanaki nâm zimmîler mahzarında olduğu şer‘an 
zâhir ve müte‘ayyin oldukdan sonra mezbûrân Dimitraki ve İstefan meclis-i şer‘-i 
kavîmden karındaşları işbu râfi‘ü’r-rakīm mezbûr Yanaki muvâcehesinde her 
biri ikrâr ve takrîr-i kelâm edip mûrisimiz babamız hâlik-i mezbûr emlâkinden 
mahalle-i mezbûrede vâki‘ bir tarafı Hatol oğlu mülkü ve bir tarafı İstefan zimmî 
mülkü ve bir tarafı vâdî ve taraf-ı râbi‘i tarîk-i hâs ile mahdûd iki bâb fevkānî oda 
ve havlu ve zât-ı eşcâr-ı müsmire ve gayr-ı müsmire bahçeyi müştemil menzil-
den ve yine mahalle-i mezbûrede vâki‘ bir tarafı Boyacı Mihal mülkü ve bir tara-
fı kenîse ve bir tarafı Savani mülkü ve taraf-ı râbi‘i tarîk-i âm ile mahdûd iki bâb 
tahtânî mahzenden ve yine kaldırım kurbunda vâki‘ bir tarafı Nikola bağı ve bir 
tarafı İstati bağı ve tarafeyni tarîk-i âm ile mahdûd bir kıt‘a bağ yerinden ve yine 
Kalemçayırı demekle ma‘rûf mevzi‘de bir tarafı Takyeci zimmî bağı ve bir tara-
fı Aleksi bağı ve bir tarafı Papa İstolo bağı ve taraf-ı râbi‘i tarîk-i âm ile mahdûd 
bağ yerini ve yine Bezirhâne karyesinde vâki‘ bir tarafı Savasto zimmî bağı ve bir 
tarafı vâdî ve bir tarafı Duka bağı ve bir tarafı tarîk-i âm ile mahdûd bir kıt‘a bağ 
yerimizde dahi her birimiz hisse-i şer‘iyye-i şâyi‘alarımızı bi safkatin vâhidetin 
otuz altı bin fıddî nakd-i râyic fi’l-vakt akçeye karındaşımız mezbûr Yanaki’ye 
tarafeynden îcâb ve kabûlü hâvî bey‘-i bâtt-ı kat‘î ile bey‘ ve teslîm ol dahi minvâl-i 
muharrer üzerine iştirâ ve tesellüm ve kabûl edip semeni olan mezbûrü’n-na‘t 
otuz altı bin akçeden her birimizin hissesine isâbet eden on sekiz bin akçeyi ka-
rındaşımız müşterî-i mezbûr Yanaki yedinden tamâmen ahz u kabz eylediğimiz-
den sonra emlâk-i mezbûrede olan hisse-i şer‘iyye-i şâyi‘amızda alâka ve medha-
limiz kalmadı, min ba‘d karındaşımız merkūm Yanaki’nin irsen ve şirâen mülk-i 
mahzıdır dediklerinde gıbbe’t-tasdîk kayd şud.
Fî 21 min Ramazân sene 1081.
Şuhûdü’l-hâl: Ahmed Ağa b. Abdullah Serdâr, Mehmed Beşe b. Abdullah Serdâr, 
Ramazan Çelebi b. Şaban, Sofiyanos v. Kosta, Kürekçi oğlu Yorgi, Savafilo v. Hıris-
to, Apostol v. Seranda.

77 [16b-3] Bahçe Belgradı köyünden Koti bt. Yani’nin Toya 
v. Yorgi’ye ev satışı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî- a‘mâlinden Bah-
çe Belgradı nâm karye sâkinlerinden Koti bt. Yani nâm nasrâniye meclis-i şer‘-i 
hatîr-i lâzımü’t-tevkīrde işbu sâhibü’s-sifr Toya v. Yorgi nâm zimmî mahzarın-
da ikrâr ve takrîr-i kelâm edip karye-i mezbûrede vâki‘ olup bey‘-i âti’z-zikrin 
sudûruna değin silk-i mülk-i sahîhimde münselik emlâkimden bir tarafı Yana-
ki mülkü ve bir tarafı Kasako mülkü ve bir tarafı diğer Yanaki mülkü ve bir tara-
fı tarîk-i âm ile mahdûd iki bâb tahtânî odayı ve bir ahırı ve eşcâr-ı müsmire ve 
gayr-ı müsmire bahçeyi müştemil mülk menzilimi mezbûr Toya’ya dört bin ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
ol dahi vech-i muharrer üzre iştirâ ve tesellüm ve kabûl ve kabz eyledikden son-
ra mesfûrü’n-na‘t dört bin akçeyi yedinden bi’t-tamâm ahz u kabz eyledim min 
ba‘d menzil-i mahdûd-ı mezkûrda alâka ve medhalim yoktur müşterî-i mezkûr 
Toya’nın mülk-i müşterâsı olmuşdur mutasarrıf olsun dedikde gıbbe’t-tasdîk 
kayd şud.
Fî 23 min Ramazân sene 1081.
Şuhûdü’l-hâl: Mehmed Çelebi b. Mustafa, Mehmed b. Mehmed, Hüseyin Çelebi 
Serbölük, Panayot v. Peroş, Todoş Yanaki.

78 [17a-1] Hasköylü Hanefi Beşe b. Davud’un Emine 
bt. Abdullah’a ev satışı
Kasaba-i Hasköy’de Turşucuzâde Hüseyin Çelebi mahallesinde sâkin Hanefi 
Beşe b. Davud meclis-i şer‘de işbu râfi‘ü’l-kitâb Emine bt. Abdullah nâm hâtun 
muvâcehesinde ikrâr ve i‘tirâf edip akd-i âti’z-zikrin sudûruna değin silk-i mülk-i 
sahîhimde münselik emlâkimden mahalle-i mezbûrede vâki‘ bir tarafı Dilaver 
Bey mülkü ve bir tarafı Anbarcı Mehmed Çelebi mülkü ve tarafeyni tarîk-i âm 
ile mahdûd iki bâb tahtânî oda ve sundurma ve zât-ı eşcâr-ı müsmire ve gayr-ı 
müsmireyi müştemil mülk menzilimi cemî‘ tevâbi‘ [ve] levâhıkıyla mezbûre Emi-
ne Hâtun’a sekiz bin fıddî râyic fi’l-vakt akçe ile adedi nâ-ma‘lûm bir kabza fülûsa 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve kabûl ve kabz eyledikden sonra semeni olan meblağ-ı 
mezbûr sekiz bin akçeyi yedinden bi’t-tamâm ve’l-kemâl ahz u kabz edip ba‘de’l-
yevm menzil-i mahdûd-ı mezkûrda aslâ benim alâka ve medhalim yoktur mezbûre 
Emine Hâtun’un mülk-i müşterâsı olmuşdur dedikde gıbbe’t-tasdîk kayd şud.
Fî 24 min şehri Ramazân sene 1081.
Şuhûdü’l-hâl: Ali Çelebi b. Hüseyin, Mustafa Çelebi b. Nasuh, Aydın Çelebi b. 
Mehmed, Şaban Çelebi b. Hüseyin, Ömer Halîfe b. Mehmed, Receb Halîfe b. Mus-
tafa, Mustafa Çelebi b. Ömer Efendi, Hüseyin Çelebi b. ( ), Mehmed Çelebi, Hacı 
Yusuf.

79 [17a-2] Dimitri v. Yorgi’nin Anifiye bt. Dimitri’ye peşin 
parayla ev satışı
Havâss-ı Aliyye kazâsına tâbi‘ Avasya nâm karye ahâlîsinden Dimitri v. Yorgi nâm 
zimmî meclis-i şer‘de Anifi[ye] bt. Dimitri nâm nasrâniye tarafından tasdîka vekîli 
olup vekâleti nehc-i şer‘î üzre sâbite olan babası mezbûr Dimitri muvâcehesinde 
ikrâr ve i‘tirâf edip akd-i âti’z-zikrin sudûruna değin silk-i mülk-i sahîhimde mün-
selik emlâkimden karye-i mezbûrede vâki‘ bir tarafı Yani Koçi mülkü ve iki tara-
fı Kaçivela bahçesi ve bir tarafı tarîk-i âm ile mahdûd iki bâb fevkānî oda ve al-
tında ahır ve bir mikdâr bahçeyi ve bi’r-i mâ ve havluyu müştemil mülk menzili-
mi cemî‘ tevâbi‘ ve levâhıkıyla müvekkile-i mezbûre Anifiye’ye yüz altı kıt‘a esedî 
guruş ile bir rub‘ guruşa bey‘-i bâtt-ı sahîh-i şer‘î ile bey‘ ve teslîm edip ol dahi 
minvâl-i muharrer üzre iştirâ ve kabûl eyledikden sonra semeni olan meblağ-ı 
mezbûr yüz altı esedî guruş ile bir rub‘u yedinden tamâmen ahz u kabz eyledim 
min ba‘d menzil-i mahdûd-ı mezkûrda alâka ve medhalim yoktur müvekkile-i 
mezbûre Anifiye’nin mülk-i müşterâsı olmuşdur keyfe mâ teşâ’ mutasarrıfa olsun 
dedikde gıbbe’t-tasdîk mâ vaka‘a ketb olundu.
Fî 24 min Ramazân sene 1081.
Şuhûdü’l-hâl: Mehmed Çelebi, Abdullah Çelebi, Nasuh, Ahmed Çelebi [b.] Eyüb, 
Hüseyin [b.] Ali, Ali [b.] Abdullah, Mehmed b. Mahmud, Hasan b. Abdullah, Za-
firi v. Aleksi, Foti v. Dimo, Zafiri v. Yani, Dimitri v. İstendil, Nikola.









80 [17a-3] Asım Ahmed Çelebi Vakfı’ndan Anifiye bt. Dimitri’ye ev alışı
Havâss-ı Aliyye kazâsına tâbi‘ Avasya nâm karyede sâkine Anifiye bt. Dimitri 
nâm nasrâniye tarafından husûs-ı âti’l-beyâna vekîl olup vekâleti Serpine v. Di-
yani ve Aleksandra v. Panayot nâm zimmîler şehâdetleriyle şer‘an sâbite olan ba-
bası mezbûr Dimitri meclis-i şer‘de merhûm Asam Ahmed Çelebi Vakfı’na hâlâ 
mütevellî olan râfi‘ü’s-sak el-Hâc Eyüb Çelebi mahzarında bi’l-vekâle ikrâr ve i‘tirâf 
edip silk-i mülk-i sahîhimde münselik emlâkimden mahalle-i mezbûrede vâki‘ bir 
tarafı Yani Fohi mülkü ve iki tarafı Yani Kaçivela bahçesi ve bir tarafı tarîk-i âm 
ile mahdûd iki bâb fevkānî oda ve ahırı ve bahçe ve havluyu ve bi’r-i mâ’ı müşte-
mil mülk menzilimi mütevellî-i mezbûr el-Hâc Eyüb Çelebi’ye yüz altı guruş ile 
bir rub‘ guruşa bi tarîki’l-istiğlâl bey‘ ve teslîm ol dahi tarîk-i merkūm üzre iştirâ 
ve kabûl ve kabz-ı semen-i ma‘dûd ve teslîm-i mebî‘-i mahdûd kıldığından son-
ra yed-i mütevellî-i mezbûr, menzil-i mezkûru ba‘de’t-tahliye târih-i kitâbdan bir 
sene tamâmına değin on altı esedî guruşa müvekkile-i mezbûreye îcâr ve teslîm 
ol dahi istîcâr ve tesellüm ve kabûl ve kabz eyledikden sonra menzil-i mezbûrun 
derkine ve ücret-i merkūmeye işbu hâzır bi’l-meclis babası mezbûr Dimitri emir 
ve kabûlü hâvî kefâlet-i sahîha-i şer‘iyye ile kefîl ve zâmin oldum dedikde gıbbe’t-
tasdîk kayd şud.
Fî 24 min Ramazân sene 1081.
Şuhûdü’l-hâl: Sâbikūn

81 [17b-1] Mustafa b. Abdullah’ın muhallefâtından beytülmâl 
hissesinin alındığı
Bi’l-fi‘l Büyük Haslar Subaşısı fahrü’l-akrân Mehmed Bey b. Abdullah meclis-i 
şer‘de Havâss-ı Aliyye kazâsı a‘mâlinden Terkos nâhiyesine tâbi‘ Birinci nâm karye-
de sâkine Âişe bt. Veli tarafından tasdîka vekîl olup vekâleti nehc-i şer‘î üzre sâbite 
Süleyman b. Davud mahzarında ikrâr ve i‘tirâf edip müvekkile-i mezbûrenin zev-
ci olup bundan akdem vefât eden Mustafa b. Abdullah nâm kimesnenin zâhirde 
zevcesi Âişe bt. Veli’den gayri vâris-i ma‘rûfu olmayıp terekesinin rub‘ı zevcesine 
ve sülüs erbâ‘ı beytülmâle âid ve râci‘ olmakla müteveffâ-yı mezbûrun muhallefâtı 
zevcesi mezbûr Âişe’den da‘vâ ve taleb eylediğimizde beynimize muslihûn ta-
vassut edip beni müvekkile-i mezbûre Âişe ile iki bin fıddî râyic fi’l-vakt akçe-
ye inşâ-i akd-i sulh eylediklerinde ben dahi sulh-ı mezbûru kabûl ve bedel-i sulh 
olan meblağ-ı mezbûru yedinden bi’t-tamâm ve’l-kemâl ahz u kabz eyledim min 
ba‘d müteveffâ-yı mezbûrun muhallefâtına müte‘allika da‘vâdan müvekkile-i 
mezbûrenin zimmetini ibrâ ve iskāt eyledim dedikde gıbbe’t-tasdîk kayd şud.
Fî 25 min Ramazân sene 1081.
Şuhûdü’l-hâl: Ali b. Derviş, Mehmed b. Ali, Hasan b. Ali, Mehmed b. Mahmud, 
Dilaver [b.] Abdullah, Mehmed [b.] Eyüb.

82 [17b-2] Ordu ile Belgrad’a gidip orada vefat eden Derviş 
Ali’nin veraseti
Husûs-ı âti’l-beyânı mahallinde ketb ve tahrîr için savb-ı şer‘-i enverden bi’t-
taleb irsâl olunan Mevlânâ Salih Mehmed Efendi zeyl-i kitâbda mastûrü’l-esâmî 
müslimîn ile medîne-i Hazret-i Ebî Eyyûb el-Ensârî -dâme fî rıdvâni’l-Bârî-de vâki‘ 
Câmi‘-i Kebîr mahallesinde sâkine -umdetü’s-sâlikîn, zübdetü’l-vâsılîn, mürşidü’t-
tâlibîn, mürebbi’l-fukarâ, muhibbü’l-etkıyâ- Şeyh Şaban Efendi Hazretleri âsitâne-i 
sa‘âdet intimâlarına varılıp akd-i meclis-i şer‘-i şerîf olundukda sâbıkan Antalya 
dizdârı olup ordu-yı hümâyûn mahrûse-i Belgrad’da iken bi emrillâh intikāl-i dâr-ı 
bekā eden el-Hâc Derviş b. Abdullah nâm kimesnenin verâseti zevce-i metrûkesi 
Bedrimah bt. Abdullah ve Fâtıma nâm hâtunlara münhasıra olup kable’l-kısme 
mezbûr İsmail Çelebi dahi fevt olup verâseti vâlidesi mezbûre Bedrimah ile li eb ve 
üm kız karındaşı mezbûre Ümmügülsüm’e ve li eb er karındaşı mezbûr Mehmed 
Çelebi ile li eb hemşîreleri mezbûrât Hatice ve Râbia ve Kerime’ye münhasıra ol-
duğu şer‘an zâhir ve müte‘ayyin oldukdan sonra mezbûre Hatice’nin zevci ve tara-
fından husûs-ı âti’z-zikre vekîli olup vekâleti mezbûrenin zâtını ma‘rifet-i şer‘iyye 
ile ârifân olan Mehmed Efendi b. Ömer ve Receb Çelebi b. Şaban şehâdetleri ile 
şer‘an sâbite olan zevci müşârun-ileyh eş-Şeyh Şaban Efendi ile Bedrimah ile 
merkūm Ümmügülsüm taraflarından kezâlik vekîli olup vekâletleri ma‘rifet-i 
şer‘iyye ile ârifân olup mahmiye-i İstanbul’da Başçı el-Hâc Mehmed mahallesin-
den Süleyman Bey b. Mehmed ve Sultan Çeşmesi semtinde sâkin İbrahim Bey b. 
Abdullah şehâdetleri [ile] şer‘an vekâleti sâbite olan Hasan Bey b. Veli ve mezbûr 
Mehmed Çelebi asâleten ve vâlidesi tarafından vekâleten mezbûr Râbia kezâlik 
asâleten meclis-i mezbûrda mûrisleri müteveffâ-yı mezbûr el-Hâc Derviş mahall-i 
mezkûrda vasiyy-i muhtâr nasb ve ihtiyâr eylediği sâhibü’l-kitâb fahrü’l-emâsil 
ve’l-eşbâh Mustafa Çavuş b. Mahmud mahzarında her biri bi’l-asâle ve bi’l-vekâle 
ikrâr ve takrîr-i kelâm edip mûrisimiz müteveffâ-yı mezbûr el-Hâc Derviş merkūm 
Mustafa Çavuş’u vasiyy-i muhtâr nasb etmekle fevt olduğunda muhallefâtını ordu-
yı hümâyûn kadısı Ali Efendi ma‘rifetiyle bey‘ ve semeninden techîz ve tekfîn va-
siyyeti edâsın görüp düyûn-i müsbetesi dahi yedinde olan mümzâ ve mahtûm 
hüccet-i şer‘iyye mûcebince edâ ve ashâbına teslîmden sonra yedine taksîm-i 
beyne’l-verese bin yedi yüz yetmiş altı akçe ile yirmi dokuz aded yaldız altını ve on 
aded sikke-i hasene-i eşrefiye ve bir lacivert taşlı sîm yüzük ve kırmızı kese için-
de zolata ve bir mikdâr kâsid akçe bâkī kalıp hâlâ zikr olunan bin yedi yüz yetmiş 
altı akçe ile yirmi dokuz yaldız altın ve on şerîfi altın ve ol yüzük ve kese ve zolta ve 
kâsid akçeyi getirip bize tamâmen def ‘ ve teslîm, biz dahi bi’l-asâle ve bi’l-vekâle 
alıp kabz eyledik husûs-ı mezbûra müte‘allika da‘vâdan mezbûr Mustafa Çavuş’un 
zimmetini ibrâ-i âm ile ibrâ eyledik dediklerinde gıbbe’t-tasdîk kayd şud.
Fî 25 min Ramazân sene 1081.
Şuhûdü’l-hâl: Ahmed Efendi b. Abdurrahman, Mehmed Halîfe, Receb Halîfe b. 
Osman, Mehmed b. Mehmed, Hüseyin Bey.

83 [18a-1] Seydî Beşe’nin Yako adlı yahudiye emanete verdiği 
la‘l taşının iadesi
Medîne-i Hazret-i Ebî Eyyûb el-Ensârî’de Sofular mahallesinde sâkin Yoğurtçu 
tâifesinden râfi‘ü’l-kitâb Seydî Beşe b. Ali meclis-i şer‘de Yako v. Mayıl nâm Ya-
hudi muvâcehesinde üzerine da‘vâ ve takrîr-i kelâm edip mezbûr Yako târih-i 
kitâbdan üç gün mukaddem işbu hâzır bi’l-meclis abd-i memlûküm Yusuf b. Ab-
dullah yedinden tahmînen elli altmış esedî guruş kıymetli bir la‘l taşını almıştır 
suâl olunup alıverilmesi murâdımdır dedikde gıbbe’s-suâl mezbûr Seydî Beşe’nin 
abd-i memlûkü hâzır bi’l-meclis Yusuf yedinden zikir olunan la‘l taşı alıp ve hâlâ 
çarşıda bey‘ etmek için bir kimesne yedine verdim deyû bi tav‘ihî ikrâr ve i‘tirâf 
etmeğin alâ mûcebi i‘tirâfihî zikir olunan la‘l taşı müdde‘î-i mezbûr Seydî Beşe’ye 
teslîme merkūm Yako’ya tenbîh olunup mâ vaka‘a kayd oluna.
Fî 28 min Ramazân sene 1081.
Şuhûdü’l-hâl: Ali Çelebi b. Hızır, Mustafa Çelebi b. Hüdâverdi, Mehmed Çelebi b. 
Handan, Hüseyin b. Ali, Mehmed [b.] Mahmud, Hasan [b.] Abdullah.

84 [18a-2] Mehmed b. Abdullah’ın Hasan Beşe b. Mehmed’de bulunan 
ticarî alacağının kefilinden alınması
İşbu bâ‘isü’l-kitâb el-Hâc Mehmed b. Abdullah, meclis-i şer‘de Hasan Beşe b. 
Mehmed mahzarında üzerine da‘vâ ve takrîr-i kelâm edip mezbûr Hasan Beşe 
işbu hâzır bi’l-meclis Helvâyî Ahmed Beşe zimmetinde vakıyyesi beynimiz-
de ilm-i şer‘î ile ma‘lûm siyah üzüm fıstık bahâsından beş bin altmış dört akçe 
hakkım olup meblağ-ı mezbûrun dört bin altı yüz akçesine mezbûr Hasan Beşe 
emir ve kabûlü hâvîye kefâlet-i sahîha-i şer‘iyye ile kefîl ve zâmin olup meblağ-ı 
mezbûrdan altı yüz akçesini yedinden ahz u kabz eyleyip meblağ-ı bâkī dört bin 
akçeyi kefâletine binâen taleb ederim suâl olunsun dedikde gıbbe’s-suâl mezbûr 
Hasan Beşe cevâbında fi’l-vâki‘ müdde‘î-i mezbûr el-Hâc Mehmed’in merkūm 
Ahmed Beşe zimmetinde olan beş bin altmış dört akçesinin dört bin altı yüz akçe-
sine ben emir ve kabûlü hâviye kefâlet-i sahîha-i şer‘iyye ile kefîl ve zâmin oldum 
deyû bi tav‘ihî ikrâr ve i‘tirâf etmeğin alâ mûcebi i‘tirâfihî meblağ-ı mezbûr dört 
bin akçeyi müdde‘î-i mezbûra edâ ve teslîme mezbûr Hasan Beşe’ye kefâletine 
binâen tenbîh olunup mâ vaka‘a kayd şud.
Fî 29 min Ramazân sene [10]81.
Şuhûdü’l-hâl: Hasan Halîfe b. Ali, Mehmed [b.] Eyüb, Mehmed [b.] Mahmud, Ha-
san [b.] Abdullah.

85 [18a-3] Ayni bt. Hüseyin’in mirastan doğan hakkını aldığı
Medîne-i Eyyûb’de Sofular mahallesinde sâkine Ayni bt. Hüseyin Efendi meclis-i 
şer‘de li ebeveyn ammisi umdetü’l-kuzât Hüseyin Efendi b. Mehmed mahzarında 
ikrâr ve i‘tirâf edip bundan akdem mezbûr Hüseyin Efendi babaları, müteveffâ-yı 
mezbûrdan bana irs-i şer‘le intikāl eden hisse-i şer‘iyyeye kıbel-i şer‘den mansûb 
vasîsi olmağla el-hâletü hâzihî ben bâliğa olduğum ecilden ba‘de edâi’d-deyn 
defter-i kassâm mûcebince bana intikāl eden yüz yirmi iki kıt‘a esedî guruşu am-
mim ve vasîm mezbûr Hüseyin Efendi yedinden tamâmen ahz u kabz eyledim 
min ba‘d zimmetinde bir akçe ve bir habbe hakkım bâkī kalmadı dedikde gıbbe’t-
tasdîk mâ vaka‘a.
Fî 3 min Şevvâl sene [10]81.
Şuhûdü’l-hâl: Âbid b. Hüseyin, Mehmed b. Eyüb, Mustafa b. Mahmud, İbrahim 
b. Tahsin, Attâr Mahmud Çelebi, Mehmed Efendi el-İmâm, Mustafa Efendi Kâtib.

86 [18a-4] Kiremitçi Süleyman Vakfı’na ait dükkânın biriken 
kiralarının ödenmesi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-de merhûm 
Kiremitçi Süleyman Çelebi Evkāfı’na bi’l-fi‘l mütevellî olan sâhibü’l-kitâb Meh-
med Çavuş b. Abdülvehhâb mahfil-i kazâda medîne-i mezbûre a‘mâlinden Litros 
nâm karyede sâkin Yorgo v. Angeli nâm zimmî muvâcehesinde üzerine takrîr-i 
da‘vâ edip merkūm Yorgo bundan akdem karye-i mezbûrede vâki‘ lede’l-ahâlî ve’l-
cîrân ma‘lûmü’l-hudûd mülk menzil ve dükkânını mütevellî-i sâbıka her biri sekiz 
dirhem gelir yüz elli kıt‘a riyâlî kebîr guruşa alâ tarîki’l-istiğlâl bey‘ ol dahi mâl-ı 
vakf-ı mezbûr ile iştirâ ve ba‘de’t-tahliye ve’t-tekābuz senede yirmi dört guruş icâre 
ile merkūm Yorgo’ya îcâr ve teslîm ol dahi istîcâr ve tesellüm ve ol zamândan sitte 
ve semânîn ve elf Zilka‘desi’ne gelince altı senede müctemi‘ yüz yirmi beş guruşun 
üç senede icâresi altmış yedi buçuk guruşu mütevellî-i sâbıka edâ ve teslîm edip 
bâkī altmış yedi buçuk guruş üç sene icâresiyle asıl mâl-ı vakf-ı mezbûr ve târih-i 
mezbûrdan târih-i kitâb-ı şehr gurresine gelince on bir ay icâresi yirmi guruş ki 
cem‘an iki yüz otuz sekiz guruşa vakf-ı mezbûr için tevliyyetim hasebiyle merkūm 
Yorgo’dan taleb eylerim suâl olunsun, gıbbe’s-suâl deyicek gıbbe’s-suâl merkūm 
Yorgo cevâbında fi’l-vâki‘ vakf-ı mezbûr malından sekizer dirhem gelir yüz elli gu-
ruş riyâlî asıl ve altı sene icâresi altmış yedi buçuk guruş ile on bir ay icâresi yirmi 
guruş ki cem‘an iki yüz otuz sekiz guruş vakf-ı mezbûr için mütevellî-i mezbûra 
ile’l-ân zimmetimde lâzımü’l-edâ deynimdir deyû ikrâr edicek alâ mûcebi ikrârihî 
merkūm Yorgo mâl-ı vakf-ı mezbûru edâ ile ilzâm olunup kayd olundu.
Fî 4 min Şevvâl sene [10]81.
Şuhûdü’l-hâl: Osman Ağa b. Habib, Mehmed b. Hasan, Mehmed Efendi b. Ahmed, 
Eyüb Çelebi, Mustafa Çelebi.

87 [18b-1] Yatağa mahkûm Hamlacı Mehmed Ağa b. Mustafa’nın yeğeni 
İbrahim Çelebi’yi oğlu için vasî tayini
İşbu sâhibü’l-kitâb İbrahim Çelebi b. Mehmed nâm kimesneye lâhıkü’l-beyân 
vechi üzre ba‘de’d-da‘vai’s-sahîhati’ş-şer‘iyye istişhâdi’ş-şer‘î sudûrundan sonra 
udûl-i ricâlden Ali Efendi b. el-Hâc Mehmed ve İmâm Ömer Efendi b. Ramazan 
ve Seyyid Hüseyin b. Mehmed el-Hallâk ve Arzuman Reis b. es-Seyyid Ali ve Mus-
tafa Beşe b. Ali ve Hasan Beşe b. Abdurrahman nâm kimesneler li ecli’ş-şehâde 
makām-ı kazâya hâzırân olup isre’l-istişhâd Havâss-ı Aliyye kazâsı a‘mâlinden 
kasaba-i Hasköy’de Turşucuzâde Hüseyin Çelebi mahallesi sâkinlerinden fahrü’l-
emâsil ve’l-akrân- Hamlacı Mehmed Ağa b. Mustafa nâm kimesne ile’l-ân marîz 
ve sâhib-i firâş olmağla hemşirezâdesi mezbûr İbrahim Çelebi b. Mehmed sulbî 
sagīr oğlu Ahmed Bey’in evân-ı rüşd ve hadd-i bülûğuna değin bi emrillâhi te‘âlâ 
ben kazâen dâr-ı bekāya intikāl eylediğimde bi’l-irsi’ş-şer‘î oğlum sagīr-i mezbûra 
intikāl eden emvâl-i mevrûsesini zabt ve ve her hâlini hıfz için bizim huzûrumuzda 
vasiyy-i muhtâr nasb ve ihtiyâr eyledi deyû her biri şehâdet-i sahîha-i şer‘iyye ey-
lediklerinde merkūm İbrahim Çelebi dahi vesâyet-i mezbûreyi kabûl ve hizmet-i 
lâzımesini edâya ta‘ahhüd etmeğin mâ vaka‘a kayd şud.
Fî 5 min Şevvâl seneti ihdâ ve semânîn ve elf.
Şuhûdü’l-hâl: Mustafa Reis b. Abdullah, Süleyman Çelebi b. Arzuman, Mustafa 
Beşe b. Abdullah, Ali b. Hasan, Hasan Bey, Mehmed b. Mahmud, Hasan b. Abdul-
lah, Ahmed Çelebi.

88 [18b-2] Mehmed b. Mustafa’nın yeğeninin eşi Âişe Hanım’a arsa hibesi
Havâss-ı Aliye kazâsı a‘mâlinden kasaba-i Hasköy mahallâtından Turşucuzâde Hü-
seyin Çelebi mahallesinde sâkin fahrü’l-akrân Mehmed Ağa b. Mustafa tarafından 
hibe-i âti’l-beyânı ikrâra vekîl olup Ali Efendi b. el-Hâc Mehmed ve Ömer Efendi b. 
Ramazan nâm kimesneler şehâdetleriyle şer‘an vekâleti sâbite olan hemşirezâdesi 
olan İbrahim Çelebi b. Mehmed nâm vekîl meclis-i şer‘de müvekkil-i mezbûrun 
zevce-i menkûhası râfi‘atü’l-vesîka Âişe Hâtun bt. Ali muvâcehesinde bi’l-vekâle 
ikrâr ve i‘tirâf edip silk-i mülk-i sahîhimde münselik emlâkimden mahalle-i 
mezbûrede vâki‘ iki tarafı yine müvekkil-i mezbûrun âhar mülkü ve bir tarafı 
Mehmed Çelebi mülkü ve bir tarafı tarîk-i hâs ile mahdûd hibe-i âtiyetü’z-zikrin 
sudûruna değin müvekkilim mezbûrun iki sokak kapısı beyninde vâki‘ tarîkin 
üst tarafında, sed üzerinde tûlen on yedi, arzan altı buçuk, bi hesâb-ı satrancî yüz 
on buçuk zirâ‘ mülk arsasını eşcâr-ı müsmire ve gayr-ı müsmire ve sâir tevâbi‘ 
ve levâhıkı ile fâriğan ani’ş-şevâgil zevcesi mezbûre Âişe Hâtun’a hibe-i sahîha-i 
şer‘iyye ile hibe ve temlîk ve teslîm edip ol dahi meclis-i hibede ittihâb ve tesellüm 
ve kabûl ve kabz eyledi min ba‘d zikr olunan arsa-i hâliye mezbûre Âişe Hâtun’un 
mülk-i mevhûbudur deyû dedikde gıbbe’t-tasdîk kayd şud.
Fî 5 [Şevvâl] sene [10]81.
Şuhûdü’l-hâl: Sâbikūn

89 [18b-3] Hasköy yahudilerinden Musi’nin arpa ve saman 
teklifinden muaf olduğu
Havâss-ı Aliyye Kazâsı a‘mâlinden kasaba-i Hasköy’de sâkin ehl-i sûk Yahudile-
rinden Karakaş v. Mayer ve Yasef v. Savi ve Hayım ve sâirleri meclis-i şer‘de yine 
kasaba-i mezbûrede vâki‘ gümüşhâneci olan râfi‘ü’l-vesîka Musi v. Avraham nâm 
Yahudiyi ihzâr ve mahzarında her biri üzerine da‘vâ edip işbu sene-i mübârekede 
Silivri menziline imdâd için taraf-ı saltanattan irsâl olunan bârgirlerin zâd u 
zevâdları için kazâ-i mezbûrda tahsîli fermân olunan arpa ve saman bizim hisse-
mize isâbet eden arpa ve saman bahâsından merkūm Musi’ye dört yüz akçe tahmîl 
edip taleb eylediğimizde edâda ta‘allül eder suâl olunup alıverilmesi murâdımızdır 
dediklerinde gıbbe’s-suâl merkūm Musi cevâbında benim san‘atım darbhâneye 
müte‘allik olup ekseriyâ taraf-ı mîrîden gelen toprağı bilâ ücret kal‘ edip ve ondan 
mâ‘adâ kadîmü’l-eyyâmdan bu âna gelince bu makûle nesne bize teklîf olunma-
mıştır deyicek isre’l-istintâk merkūmûn Yahudilerden merkūm Musi’nin san‘atı 
darbhâneye müte‘allik olup taraf-ı mîrîden gelen toprağı bilâ ücret kal‘ edip ve 
kadîmü’l-eyyâmdan gümüşhâne erbâbına bu makûle nesne teklîf olunmadığını 
bi tav‘ihim ikrâr ve i‘tirâf eylediklerinde alâ mûcebi ikrârihim kadîme muhâlif 
merkūm Musi’den meblağ-ı mezbûru mütâlebeden men‘ birle.
Fî 5 min Şevvâl sene 81.
Şuhûdü’l-hâl: Eyüb Çelebi b. Mehmed, Abdurrahman Çelebi b. İbrahim, Mustafa 
Çelebi b. İsmail, Mehmed b. Mahmud, Mehmed b. Eyüb, Hasan Abdullah.









90 [19a-1] Mehmed Sıdkı Çelebi’nin Yusuf b. Abdullah’a arsa satışı
Eyüb’de Emir Buhârî mahallesinde sâkin Mehmed Sıdkı Çelebi b. Mehmed meclis-i 
şer‘-i hatîr-i lâzımü’t-tevkīrde işbu râkımü’l-kitâb Yusuf b. Abdullah mahzarında 
ikrâr ve i‘tirâf edip akd-i âti’z-zikrin sudûruna değin silk-i mülk-i sahîhimde mün-
selik emlâkimden mahalle-i mezbûrede vâki‘ iki tarafı Mehmed Efendi bahçesi ve 
bir tarafı Usûli Hâtun Vakfı ve bir tarafı mekābir-i müslimîn ile mahdûd tûlen on 
altı, arzan dokuz bi hesâb-ı satrancî yüz elli bir zirâ‘ mülk-i mevrûs arsamı eşcâr-ı 
müsmire ve gayr-ı müsmire ve sâir tevâbi‘ ve levâhıkı ile mezbûr Yusuf on esedî 
guruşa bey‘ edip ol dahi vech-i muharrer üzre iştirâ ve kabûl ve kabz eyledikden 
sonra semeni olan meblağ-ı mezbûr on esedî guruşu yedinden ahz u kabz eyledim 
min ba‘d alâka ve medhalim yoktur mezbûr Yusuf ’un mülk-i müşterâsı olmuşdur 
Keyfe mâ yeşâ’ mutasarrıf olsun dedikde gıbbe’t-tasdîk mâ vaka‘a kayd şud.
Fî 7 Şevvâl sene [10]81.
Şuhûdü’l-hâl: Mehmed Efendi el-İmâm, Mustafa Çelebi b. Efendi, Mustafa Çelebi 
b. Bâli, Hasan Dede b. Ömer, Mehmed Efendi.

91 [19a-2] Asyetor v. Yorgi’nin Mesko v. Apostol ile Dimo v. Tıranoz’a 
evini bey‘ bi’l-vefâ yoluyla satışı
Vilâyet-i Rumeli’nde Yenişehir kazâsı aktâ‘ından olan Kûhistan nâhiyesine tâbi‘ 
Ayodiya nâm karye zimmîlerinden Asyetor v. Yorgi nâm zimmî meclis-i şer‘de 
bâ‘isü’r-rakīm Mesko v. Apostol ve Dimo v. Tıranoz nâm zimmîler muvâcehesinde 
ikrâr ve i‘tirâf edip akd-i âti’z-zikrin sudûruna değin silk-i mülk-i sahîhimde mün-
selik emlâkimden karye-i mezbûrede vâki‘ bir tarafı Acemoğlu Yani v. Koli mül-
kü ve bir tarafı Yorgi v. Beldenmi mülkü ve bir tarafı Papa Dimo mülkü ve bir ta-
rafı ba‘zan Sarı Tonos ve ba‘zan tarîk-i âm ile mahdûd iki bâb fevkānî oda ve altın-
da ahırı müştemil menzilimi cümle tevâbi‘ ve levâhıkı ile yine karye-i mezbûre sı-
nırı dâhilinde Merkâse nâm mevzi‘de bir tarafı Aleksi bağı ve bir tarafı Papa An-
gela bağı ve tarafeyni tarcûde? ile mahdûd bir kıt‘a mülk bağımı dahi âmme-i 
menâfi‘ ve merâfıkı ile merkūmân Mesko ve Dimo’ya yüz elli kıt‘a esedî guruşa 
târih-i kitâbdan dört sene tamâmına değin edâ etmek üzre bi tarîki’l-bey‘ bi’l-vefâ 
bey‘ eylediğimde merkūmân dahi tarîk-i mezbûr üzre iştirâ ve kabûl eylediler eğer 
târih-i mezbûr tamâmına değin yüz elli esedîyi merkūmâna edâ ve teslîm eyle-
mezsem bey‘-i bâta munkalib olsun dedikde gıbbe’t-tasdîk mâ vaka‘a kayd şud.
Fî 7 Şevvâl sene [10]81.
Şuhûdü’l-hâl: Mehmed b. Eyüb, Mehmed b. Abdullah, Eyüb Çelebi b. ( ), Mehmed 
b. Mahmud, Yani v. İstoryani, Dimo v. Sefer, Zahari v. Yorgaki, Dimo v. İde, Dimo 
v. Niha, İsterye v. Apostol, Aleksandra v. Dimo, Dimo v. Andriye.









92 [19a-3] Çatalca’da ölen Foti v. ( )’nın veresesinin bağ satışı 
ve borç tediyesi
Havâss-ı Aliyye kazâsına tâbi‘ Çatalca nâhiyesine tâbi‘ Kestanelik demekle ma‘rûf 
karyede sâkin iken bundan akdem mürd olan Foti v. ( ) nâm zimmînin verâseti 
zevcesi Eleni bt. Aleksi nâm Nasrâniye ile sulbî kebîr oğulları Hıristo Doli ve Po-
lihroni nâm zimmîlere münhasıra idiği şer‘an zâhir ve müte‘ayyin oldukdan son-
ra merkūm Hıristo Doli meclis-i şer‘de li ebeveyn karındaşı işbu bâ‘isü’l-vesîka 
mersûm Polihroni muvâcehesinde ikrâr ve takrîr-i kelâm edip mûrisimiz, babamız 
hâlik-i mezbûr Foti’den bi’l-irsi’ş-şer‘î bize ve vâlidemize intikāl eden emlâkden 
karye-i mezbûrda vâki‘ bir tarafı İstirati mülkü ve bir tarafı yine mülk-i mevrûs 
bahçemiz ve bir tarafı Kara Nikola mülkü ve bir tarafı tarîk-i âm ile mahdûd beş 
bâb fevkānî oda ve altında ahır ve bi’r-i mâ ve fırını müştemil menzilden ve yine 
karye-i mezbûrda vâki‘ bir tarafı Kara Nikola mülkü ve bir tarafı Papas bahçe-
si ve bir tarafı menzil-i mezkûr ve bir tarafı tarîk-i âm ile mahdûd bahçeden on 
altı sehimden benim hisseme isâbet eden yedi sehim hisse-i şer‘iyye-i şâyi‘a-i 
mevrûsemi târih-i kitâbdan üç sene mukaddem birâderim merkūm Polihroni’ye 
kırk iki bin akçeye tarafeynden îcâb ve kabûlü hâvî bey‘-i bâtt-ı kat‘î ile bey‘ ve 
teslîm ol dahi vech-i muharrer üzre iştirâ ve tesellüm ve kabz edip semeni olan 
meblağ-ı mezbûrun otuz bin akçesini gāib ani’l-meclis Canko Mehmed’e zimme-
tinde edâsı lâzım otuz bin akçe deynimi emrim ile edâ ve bâkī on iki bin akçemi 
tamâmen karındaşım mezbûr yedinden alıp kabz edip menzil-i merkūm ve bağ-ı 
mersûmede alâkam yoktur dedikde mâ vaka‘a kayd şud.
Fî 7 min Şevvâl sene [10]81.
Şuhûdü’l-hâl: Mehmed Beşe b. Abdullah, Mahmud Çelebi b. Mehmed, Sipâhizâde 
Mehmed Çelebi b. Ramazan, Hüseyin Çelebi b. Seferi, Nalbant Ramazan b. Ab-
dullah, Makol v. Makri, Yorgo v. Ripga, Hıristo Doli v. Kösec, Yorgo v. Apostol, Di-
mitri v. Papas ve gayruhüm.

93 [19b-1, Arapça] Bayram b. Mehmed adlı küçüğe nafaka takdir edildiği
Hâkim, Bayram b. Mehmed nâm sagīrin nafakası, kisvesi ve sâir havâic-i zarûriyesi 
için, himâye ve terbiyesi altında bulunduğu, medîne-i Ebî Eyyûb-i Ensârî -dâme 
fî rıdvâni’l-Bârî- mahallâtından Çavuş Kasım mahallesinde sâkine olan Emine 
bt. İbrahim nâm mutallaka annesi ve hâdinesinin talebiyle, mezbûr babası Meh-
med üzerine, zeyilde mezkûr târihden itibâren yevmî râyicü’l-vakt üç akçe farz 
ve takdîr etti. Hâkim, meblağ-ı mefrûz-i mezbûrun sagīr-i merkūmun havâic-i 
lâzimesine sarfına ve vakt-i hâcette istidâne edip vakt-i zaferde mezbûr Mehmed’e 
rücû‘ etmesine merkūme Emine hâtuna izin verdi.
Cerâ zâlike ve hurrira fî 7 min Şevvâli’l-mükerrem sene 1081.
Şuhûdü’l-hâl: Mustafa Çelebi b. İsmail, Eyüb Çelebi b. Mehmed, Mehmed b. Eyüb, 
Mehmed b. Mahmud, Hasan b. Abdullah ve gayruhüm

94 [19b-2, Arapça] Emine bt. İbrahim’in muhâlaa yoluyla boşandığı
Medîne-i Hazreti Ebî Eyyûb-i Ensârî mahallâtından Çavuş Kasım mahallesinde 
sâkine olan Emine bt. İbrahim nâm hâtun, meclis-i şer‘-i şerîf ve mahfil-i dîn-i 
münîfde hâzıra olup, hâmil-i hâze’l-kitâb Mehmed b. Mehmed nâm zevci ile 
muhâla‘a yaptı. Zevc-i mezbûr da nikâhı esnâsında ta‘ahhüd ettiği râyicü’l-vakt 
altı bin beş yüz akçe mehr-i müecceli, aralarında ma‘lûm ve mu‘ayyen olan id-
det nafakası ve me’ûnet-i süknâsı mukābilinde zevce-i mezkûre ile muhâla‘a yap-
tı. Zevce-i mesfûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘-i 
de‘âvî, mütâlebât, eymân ve muhâsamâttan umûmen, zevciyyetle alâkalı da‘vâdan 
husûsan yek diğerinin zimmetini ibrâ-i âm ile husûmet ve nizâyı bertaraf edicek 
şekilde ibrâ etti.
Cerâ zâlike ve hurrira fî 7 min Şevvâli’l-mükerrem sene [10]81.
Şuhûdü’l-hâl: Mehmed b. Eyüb, Mehmed b. Mahmud, Hüseyin Çelebi b. Ali, Hü-
seyin Çelebi b. Hasan, Hasan b. Abdullah ve gayruhüm mine’l-hâzırîn

95 [19b-3] Hasköy’den Âişe ve Fâtıma adlı iki yetimin nafakası ve 
vasîlerinin muhasebesi
Havâss-ı Aliyye kazâsı tevâbi‘inden kasaba-i Hasköy mahallâtından Ahmed Çe-
lebi mahallesinde sâkin iken bundan akdem vefât eden Hasan Beşe nâm râcilin 
verâseti sulbî sagīre kızları Âişe ve Fâtıma nâm yetîmeler ile li ebeveyn ammi-
si Aydın Beşe nâm râcile münhasıra olup ba‘dehû mezbûre Âişe dahi fevt olup 
verâseti vâlidesi Nefise bt. Abdullah ile li ebeveyn kız karındaşı mezbûre Fâtıma’ya 
ve ammisi merkūm Aydın Beşe’ye münhasıra olduğu şer‘an zâhir ve müte‘ayyin 
oldukdan sonra merkūm Aydın Beşe tarafından husûs-ı âti’l-beyâna vekîl olup 
vekâleti yedinde olan hüccet-i şer‘iyye mûcebince şer‘an sâbite olan Nasuh Reis 
b. Yusuf mahfil-i kazâda müteveffâ-yı mezbûr Hasan Beşe’nin hâl-i hayâtında kız-
ları sagīretân-ı mezbûretân üzerlerine vasiyy-i muhtâr nasb ve ihtiyâr eylediği 
sâhibü’l-kitâb Mustafa Çelebi b. Dilaver mahzarında üzerine takrîr-i da‘vâ edip 
bundan esbâk sene selâsin ve seb‘în ve elf târihinden bu âna gelince mezbûr Musta-
fa Çelebi sagīretân-ı mezbûretâna babaları müteveffâ-yı mezbûrdan bi’l-irsi’ş-şer‘î 
isâbet ve intikāl eden emvâli i‘mâl ve murâbahasını ahz ve kasaba-i mezbûrede 
vâki‘ lede’l-ahâlî ma‘lûmü’l-hudûd menzili ikrâ ve kirâsını kabz ve dört sene 
mezbûretâna ve mezbûr Âişe fevt oldukdan sonra dört sene dahi yalnız sagīre-i 
mezbûre yedinde olan nafaka hücceti üzre nafakalarını edâ ve menzil-i mezbûru 
ta‘mîr ve termîm edip muhâsebesin görmüşümdür, el-hâletü hâzihî sekiz sene-
de vasiyy-i mezbûrun muhâsebesi yedinde olan fermân-ı şerîf nâtık olduğu üzre 
görülmek müvekkil-i mezbûrun matlûbudur deyicek vasiyy-i mezbûrun sinîn-i 
mezbûrede olan ahz u i‘tâsı hâkim-i muvakki‘-i sadr-ı kitâb huzûrunda hesâb ve 
kitâb olundukda mezbûre Fâtıma’ya babası müteveffâ-yı mezbûrdan irsen intikāl 
eden on iki bin yüz yetmiş beş akçe ve hemşîresi müteveffât-ı mezbûre Âişe’den 
isâbet eden beş bin üç yüz otuz altı akçe ki cem‘an on yedi bin beş yüz on bir akçe-
si ile’l-ân mevcûd ve meblağ-ı mezbûrun elli altı esedî ve bir rub‘ı gāib ani’l-meclis 
Hammâmî Ahmed Beşe zimmetinde ve mâ‘adâ vasiyy-i merkūm[ca] mazbût olup 
meblağ-ı mezbûrun sekiz senede murâbahasından on altı bin yedi yüz kırk akçe 
ve menzil-i mezbûrun kirâsından dahi on üç bin sekiz yüz yedi akçe ki cem‘an 
otuz bin beş yüz kırk yedi akçe vasiyy-i mezbûrun alâ vechi ikrârihî makbûzu 
olup târih-i mezbûrdan dört sene üç ay tamâmına değin sagīretân-ı mezbûretânın 
her birine yevmî sekizer akçeden beher yevm on altışar akçe hesâbı üzre yir-
mi dört bin dört yüz seksen akçe nafakalarını ve dört sene dahi yalnız mezbûre 
Fâtıma’nın nafaka-i mefrûzasına yevmî sekiz akçe hesâbı üzre on bir bin sekiz 
yüz yirmi akçe ber mûceb-i hüccet-i şer‘iyye edâ ve teslîm ve menzil-i mezbûrun 
dahi sekiz senede ta‘mîr ve termîmine iki bin dört yüz seksen beş akçe ki cem’an 
otuz sekiz bin dört yüz seksen beş akçe vasiyy-i mezbûrun harc ve sarfı olup lâkin 
vasiyy-i mezbûrun yedi bin dokuz yüz otuz sekiz akçe fazlası zuhûr edip meblağ-ı 
mezbûr sagīre-i mezbûrenin emvâl-i mevrûsesi murâbahasından matlûbumdur 
deyû cevâb vericek vekîl-i mezbûr i‘âde-i kelâm edip vasiyy-i merkūm sinîn-i 
mezbûrede ol mikdâr nafaka teslîm eylediği mukarrer ve menzil-i mezbûrun 
ta‘mîr ve termîmine harc ve sarf eylediği meblağ-ı mezbûr kadr-i ma‘rûf idiği mu-
hakkaktır lâkin vasiyy-i mezbûrun meblağ-ı merkūm onu on bir akçeden ziyâdeye 
i‘mâl ve menzil-i mezbûrun kirâsından ikrârı üzre makbûzu olan on üç bin sekiz 
yüz yedi akçeden ziyâde kabz eylemişdir deyicek isre’l-istintâk ve akībe’l-inkâr 
vekîl-i mezbûrun beyândan âciz ve husûs-ı mezbûrede vasiyy-i merkūm ayniyle 
musaddık olmağın sagīre-i mezbûrenin zikr olunan onu on birisine ziyâde i‘mâl 
eylemediğine ve menzil-i mezbûrun kirâsından sinîn-i mezbûrede on üç bin se-
kiz yüz yedi akçeden ziyâde ahz u kabz eylemediğine vasiyy-i mezbûr Mustafa 
Çelebi’ye gıbbe’l-istintâk ol dahi alâ vefki’l-mes’ûl yemîn billâhi te‘âlâ etmeğin mâ-
cerâ bi’t-taleb ketb olundu.
Fî 10 Şevvâl sene [10]81.
Şuhûdü’l-hâl: Hüseyin Çelebi b. Ali, Mehmed b. es-Seyyid ( ), Mehmed b. Mah-
mud, Hasan b. Hüseyin, Hasan b. Hüsnü, Mustafa Efendi Kâtib.









96 [20a-1] Merhum Bektaş Efendi Vakfı’na vekâleten mütevelli tayini
Mahmiye-i İstanbul hısnı ebvâbından Ebî Eyyûb el-Ensârî -aleyhi rahmeti’l-
Bâri- kapısı hâricinde âsûde merhûm ve mağfûrun leh Bektaş Efendi Evkāfı’na 
mütevellî olan Mustafa Çelebi b. Ebû Bekir meclis-i şer‘de takrîr-i kelâm edip bi 
hasebi’l-iktizâ ben vilâyet-i Anadolu’da vâki‘ kasaba-i Kirmasti’ye hâlen teveccüh 
ve azîmet eylediğim ecilden mütevellîsi olduğum evkāf-ı mezbûre tevliyyetinde 
câbîlerin muhâsebesini görüp ve sâir umûr-ı tevliyyeti görüp gözetmek üzre işbu 
sâhibü’l-kitâb Mehmed Bey b. Abdülvehhâb nâm kimesneyi tarafımdan vekâlet-i 
mutlaka ile vekîl ve nâib-i menâb nasb ve ta‘yîn eyledim dedikde ol dahi vekâlet-i 
merkūmeyi kabûl ve hıdemât-ı lâzımesin edâya ta‘ahhüd ve iltizâm etmeğin mâ 
cerâ bi’l-ibtigā kayd şud.
Fî 12 min Şevvâl sene [10]81.
Şuhûdü’l-hâl: Mustafa Çelebi b. Pervâne, Mustafa Çelebi b. İsmail, Eyüb Çelebi 
el-müsta‘id, Mehmed b. Eyüb, Mehmed b. Mahmud.

97 [20a-2] Hüseyin b. Şaban’ın Mustafa b. Ali’ye ev satışı
Vilâyet-i Anadolu’da Eğin kasabası mahallâtından Alican mahallesi sâkinlerinden 
Hüseyin Bey b. Şaban nâm kimesne meclis-i şer‘de râfi‘ü’l-kitâb Mustafa b. Ali mah-
zarında ikrâr ve i‘tirâf edip akd-i âti’z-zikrin sudûruna değin silk-i mülkümde mün-
selik emlâkimden mahalle-i mezbûrede vâki‘ bir tarafı Mehmed Bey mülkü ve bir 
tarafı diğer Mehmed Bey mülkü ve bir tarafı müşterî-i mezbûrun mülkü ve taraf-ı 
âharı tarîk-i âm ile mahdûd bir bâb fevkānî ve bir bâb tahtânî odaları müştemil 
mülk menzilimi cümle tevâbi‘iyle mezbûr Mustafa’ya tarafeynden îcâb ve kabûlü 
hâvî bey‘-i bâtt-ı şer‘î ile on sekiz guruşa bey‘ ol dahi ber minvâl-i muharrer iştirâ 
ve kabûl eyledikden sonra semeni olan mezbûrü’l-vasf on sekiz kıt‘a esedî guruşu 
mezbûrun yedinden tamâmen ahz u kabz eylediğimden sonra menzil-i mahdûd-ı 
mezkûru mahallinde zabt ve tasarrufa mezbûr Mustafa’yı tarafımdan taslît eyledim 
ba‘de’l-yevm alâka ve medhalim yoktur mezbûr Mustafa’nın mülk-i müşterâsıdır 
Keyfe mâ yeşâ’ ve yahtâr mutasarrıf olsun dedikde mâ hüve’l-vâki‘ kayd şud.
Fî 10 min Şevvâl sene [10]81.
Şuhûdü’l-hâl: Hüseyin Beşe b. Maksud, Muhzır Mehmed, Ali Beşe b. er-Râcil, Ali 
Bey b. ( ), Mehmed [b.] Abdullah, Mustafa b. Mehmed ve gayruhüm mine’l-hâzırîn.

98 [20a-3] Hüseyin Çavuş Vakfı’na ait murâbaha gelirinin ödenmesi
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de merhûm Hü-
seyin Çavuş evkāfına bâ-berât-ı şerîf-i âlîşân bi’l-fi‘l mütevellî olan bâ‘isü’l-kitâb 
Halil Çelebi b. Hüdâverdi mahfil-i kazâda sâbıkan evkāf-ı mezbûre mütevellîsi olan 
Davud Efendi b. Mehmed mahzarında takrîr-i kelâm ve bast-ı merâm edip târih-i 
kitâbdan dört sene mukaddem merkūm Davud Efendi tevliyyet-i mezbûreden azl 
ve yerine ben mütevellî olduğumda mezbûr Davud Efendi mâl-ı vakf-ı mezbûru 
yerli yerinde bana gösterip burhânlarını teslîm eylediğinde işbu hâzır bi’l-meclis 
Mustafa Çelebi b. Hüdâverdi zimmetinde asl-ı mâl-ı vakf-ı mezbûrdan yüz guruş 
vardır deyû gösterip ol dahi gerçi zimmetimde yüz guruş vardır lâkin devr-i şer‘î 
ve ilzâm-ı ribh olunmamıştır deyû dört senedir ki ribh nâmına bir akçe ve bir hab-
be alınmamıştır, hâlâ suâl olunup takrîrleri tahrîr olunmak matlûbumdur deyicek 
gıbbe’s-suâl merkūm Mustafa cevâbında fi’l-vâki‘ merkūm Davud Efendi’den dört 
sene mukaddem yüz guruş istikrâz ve kabz eylemişdim hâlâ yüz guruşu teslîm 
ederim ve lâkin benim üzerime devir ve ilzâm-ı ribh olmamağın ribh nâmına 
bir akçe ve bir habbe vermedim ve vermem deyicek mezbûr Davud Efendi dahi 
mâl-ı vakf-ı mezkûru merkūm Mustafa üzerine hîn-i teslîmde ba‘dehû devr-i şer‘î 
ve ilzâm-ı ribh eyledim deyû ikrâr edicek alâ mûcebi ikrârihimâ mezkûrân Mus-
tafa Çelebi ve Davud Efendi’den bir kıyye? murâbaha lâzım gelmeğin mâ vaka‘a 
bi’t-taleb ketb olundu.
Fî 11 min şehri Şevvâli’l-mükerrem sene ihdâ ve semânîn ve elf.
Şuhûdü’l-hâl: Mustafa Çelebi b. Pervâne, Hüseyin Çelebi b. İsa, Mehmed Bey b. 
el-mühtedî, Ali Çelebi b. Hızır, Mustafa Çelebi b. Mehmed Berberzâde, Mehmed 
b. Mahmud ve gayruhüm mine’l-hâzırîn.

99 [20a-4, Arapça] Fâtıma bt. İbrahim’in muhâlaa yoluyla boşandığı
Medîne-i Hazreti Ebî Eyyûb-i Ensârî mahallâtından Çavuş Kasım mahallesin-
de sâkine olan Fâtıma bt. İbrahim nâm hâtun, meclis-i şer‘-i şerîf ve mahfil-i 
dîn-i münîfde hâzıra olup, hâmil-i hâze’l-kitâb Musli b. Salih nâm zevci ile 
muhâla‘a yaptı. Zevc-i mezbûr da nikâhı esnâsında ta‘ahhüd ettiği râyicü’l-vakt 
iki yüz akçe mehr-i müecceli, aralarında ma‘lûm ve mu‘ayyen olan iddet nafaka-
sı ve me’ûnet-i süknâsı mukābilinde zevce-i mezkûre ile muhâla‘a yaptı. Zevce-i 
mesfûre bu sûretle yeni bir nikâh yapılmadan ve mehir ödenmeden helâl olma-
yacak şekilde zevc-i merkūmundan ayrılmış oldu. Sonra her biri cemî‘-i de‘âvî, 
mütâlebât, eymân ve muhâsamâttan umûmen, zevciyyetle alâkalı da‘vâdan 
husûsan yek diğerinin zimmetini ibrâ-i âm ile husûmet ve nizâyı bertaraf edi-
cek şekilde ibrâ etti.
Cerâ zâlike fî 5 min Zilka‘de sene [10]81.
Şuhûdü’l-hâl: Mehmed b. Şaban, Ahmed b. Sevindik, Yusuf b. Veli, Seyyid Ahmed 
b. Seyyid Ömer









100 [20b-1] Hatice bt. Hüseyin’in eşi Mustafa b. Muharrem 
ile boşanma davası
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Evlice Baba ma-
hallesi sâkinelerinden Hatice bt. Hüseyin nâm hâtun meclis-i şer‘de zevci işbu 
sâhibü’l-kitâb Mustafa b. Muharrem mahzarında ikrâr-ı tâm ve takrîr-i kelâm 
edip zevcim mezbûr Mustafa ile hüsn-i zindegânîmiz olmayıp beynimizde şikāk 
ve adem-i vifâk olmağla emr-i mu‘âdât-ı mütemâdiye olmağın zimmetinde müte-
karrir ve ma‘kūdun-aleyh dört bin akçe mehr-i müeccelimden ve nafaka-i iddet-i 
mu‘âyenem ve me’ûnet-i süknâmdan fâriğa olduğumdan mâ‘adâ bin fıddî nakd-i 
râyic fi’l-vakt akçe ve bir mükemmel hamam rahtı ve bir mor çuka ferâce ve bir 
arakiye ve bir sedefkârî âyine bedel-i hul‘ olmak üzre zevcim merkūm Mustafa ye-
dinde def ‘ ve teslîm ve muhâla‘a-i sahîha-i şer‘iyye ile muhâla‘a eyleyip birbirimi-
zin zimmetini zevciyyete müte‘allik âmme-i de‘âvî ve mütâlebâtdan ibrâ ve iskāt 
eyledik deyicek merkūm Mustafa meclis-i mezbûrda ben dahi zikr olunan bedel-i 
hul‘ı zevcem merkūme Hatice yedinden tamâmen alıp kabz edip minvâl-i muhar-
rer üzre olan hul‘ı kabûl ve mezbûrenin zimmetini zevciyyete müte‘allik da‘vânın 
küllîsinden ibrâ eyledim deyû mezbûreyi kelimât-ı muharreresinden vicâhen ve 
şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’s-sânî aşer min Şevvâli’l-mükerrem sene ihdâ ve semânîn ve elf.
Şuhûdü’l-hâl: Mehmed Efendi b. Murad el-İmâm, Mehmed b. Ahmed, Abdullah 
b. Abdullah el-Müezzin, Abdi Beşe b. Mehmed er-Râcil, Veli Çelebi b. Murtaza 
el-Attâr, Eyüb Çelebi b. Hasan, Mustafa Çelebi b. Mehmed, Hasan b. Mehmed, Ali 
Bey. b. Ahmed, Nasuh b. Mehmed, Hüseyin b. Murad, Kâtibü’l-hurûf Eyüb Çele-
bi, Mehmed b. Mahmud ve gayruhüm.

101 [20b-2] Yava olan iki baş karasığır öküzün asıl sahibine teslimi
Husûs-ı âti’l-beyânı mahallinde istimâ‘ için bi’t-taleb mahkeme-i şerîfeden 
umdetü’l-müderrisîn Mustafa Efendi irsâl olunup ol dahi zeyl-i kitâbda 
muharrerü’l-esâmî müslimîn ile Havâss-ı Aliyye kazâsına tâbi‘ Müderris nâm kar-
yeye varıp Şaban Kethüdâ b. Mahmud’un menzilinde akd-i meclis-i şer‘ olunduk-
da işbu sâhibü’l-kitâb es-Seyyid Mustafa Çelebi b. es-Seyyid Ahmed mezbûr Şa-
ban Kethüdâ mahzarında üzerine da‘vâ ve takrîr-i kelâm edip târih-i kitâbdan 
bir ay mukaddem iki re’s kara sığır öküzlerim mülkümden zâyi‘ olmuşdu. Hâlâ 
zikr olunan iki kara sığır öküzlerimi mezbûr Şaban yedinde buldum suâl olunup 
bana teslîme tenbîh olunması murâdımdır dedikde gıbbe’s-suâl mezbûr Şaban 
cevâbında zikr olunan öküzleri yava olmak üzre ahzını ikrâr ve lâkin müdde‘î-i 
mezbûrun mülkü olduğunu inkâr ve mülkünden zâyi‘ olduğunu inkâr edicek 
müdde‘î-i mezbûrdan müdde‘âsını mübeyyine beyyine taleb olundukda udûl-i 
müslimînden Ali Bey b. Abdullah ve diğer Ali Beşe b. Osman nâm kimesneler li 
ecli’ş-şehâde meclis-i ma‘kūd-ı mezkûrda hâzırân olup istişhâd olunduklarında 
işbu hâzır fi’l-meclis iki re’s kara sığır öküzler müdde‘î-i mezbûrun mülkü olup 
târih-i kitâbdan bir ay mukaddem mülkünden zâyi‘ eyledi biz bu husûsa bu vech 
üzre şâhidleriz, şehâdet dahi ederiz deyû her biri edâ-yı şehâdet-i şer‘iyye eyledik-
lerinde gıbbe ri‘âyeti şerâiti’l-kabûl şehâdetleri makbûle oldukdan sonra müdde‘î-i 
mezbûr es-Seyyid Mustafa Çelebi’ye zikr olunan öküzler âhara bey‘ veyâ hibe ve 
bir tarîkle mülkünden ihrâc etmediğine yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-a‘lâ ettikten sonra zikr olunan iki re’s kara sığır ökü-
zü müdde‘î-i mezbûr es-Seyyid Mustafa’ya teslîme mezbûr Şaban’a tenbîh birle 
mevlânâ-yı mezbûr mahallinde tahrîr ba‘dehû inhâ ve takrîr etmeğin kayd şud.
Fî 12 min Şevvâl sene [10]81.
Şuhûdü’l-hâl: Hüseyin b. Abdullah, Ali b. Ömer, Mehmed b. Eyüb, Mehmed b. 
Mahmud, Hasan b. Abdullah ve gayruhüm.

102 [20b-3] İrine bt. Todor ile Miho v. Yani adlı iki gayri 
müslimin nikâhlanmaları
Havâss-ı Refî‘a kazâsına tâbi‘ Cühûd-ı Burgos nâm karyede sâkine İrine bt. To-
dor nâm nasrâniye tarafından tezvîc-i âti’l-beyâna vekîl olup mezbûrenin zâtını 
ma‘rifet-i şer‘iyye ile ârifân olan Nikolaki v. Andriye ve Aleksandra v. Yorgo 
nâm zimmîler şehâdetleriyle şer‘an vekâleti sâbite olan Miho v. Yani nâm zimmî 
meclis-i şer‘de işbu râfi‘ü’r-rakīm Yorgo v. Yani nâm zimmî muvâcehesinde ikrâr 
ve takrîr-i kelâm edip müvekkilem mezbûre İrine’yi beş yüz akçe mehr-i müec-
cel ve beynimizde ma‘lûm mu‘accel üzerine ve zeyl-i kitâbda muharrerü’l-esâmî 
şuhûd mahzarında vekâletim hasebiyle tezvîc ve’n-nikâh eylediğimde ol dahi ken-
di nefsi için tezevvüc ve kabûl eyledi deyicek vekîl-i mezbûru kelimât-ı muharre-
resinde merkūm Yorgo vicâhen tasdîk ve şifâhen tahkīk etmeğin mâ vaka‘a ketb 
olundu.
Fî 12 min Şevvâl sene [10]81.
Şuhûdü’l-hâl: Mehmed b. Eyüb, Mehmed b. Mahmud, Huddâm, Hüseyin b. Ali, 
Hüseyin b. Abdullah ve gayruhüm.

103 [21a-1] Litros reâyâsından Panayot ve oğlu Aleksandra’nın 
cizyelerini ödemeleri
Havâss-ı aliyye kazâsı tevâbi‘inden Litros nâm karye zimmîlerinden işbu 
ashâbü’l-vesîka Dimitri v. Yani ve Yorgo v. Nikola ve Dimitri v. Mihal ve Dragi 
v. Dergo nâm zimmîler ve sâirleri meclis-i şerî‘at-i şerîfede yine karye-i mezbûre 
zimmîlerinden Panayot v. Nikola nâm zimmî muvâcehesinde her biri ikrâr ve 
takrîr-i kelâm edip merkūm Panayot ve ile’l-ân kâr u kisbi ve harc u sarfı bir yerde 
olan sulbî kebîr oğlu gāib ani’l-meclis Aleksandra karye-i mezbûrenin cizye def-
terinde isimleri mastûr ve mukayyed re‘âyâdan olmağla işbu sene-i mübârekede 
her birimizin üzerine edâsı lâzım gelen cizye için her nefer üzerine onar guruş 
isâbet etmekle merkūm Panayot’tan kendi cizyesi ve oğlu merkūm cizyesi için 
onar guruşdan yirmi guruşu taleb eylediğimizde edâda ta‘allül eder suâl olunup 
alıverilmek matlûbumuzdur dediklerinde gıbbe’s-suâl mezbûr merkūm Panayot 
kendi ve oğlu merkūm Aleksandra karye-i merkūme re‘âyâsından olup bir ne-
fer için bu sene onar guruş cizye isâbet eylediğini tav‘an ikrâr ve oğlu merkūm 
kendi iyâlinden olup müstahakk-ı edâ-yı cizye idiğini i‘tirâf etmeğin alâ mûcebi 
i‘tirâfihî yirmi guruşu edâya merkūm Panayot’a tenbîh birle mâ cerâ bi’t-taleb 
ketb olundu.
Fî 12 min Şevvâl sene [10]81.
Şuhûdü’l-hâl: Mehmed el-Hâc, Mustafa Çelebi b. İsmail, Eyüb Çelebi b. Mehmed, 
Mehmed b. Mahmud, Mehmed b. Eyüb, Ali b. Abdullah ve gayruhüm mine’l-
hâzırîn.

104 [21a-2] Panayot v. Mavridi adlı bir Rum yetimine yeni bir vasî tayini
Fi’l-asl vilâyet-i Rumeli’nde Mizistre kazâsına tâbi‘ Longanide nâm karye 
zimmîlerinden olup bundan akdem mahmiye-i İstanbul’da bakkallık işlerken 
mürd olan Aleksi v. Panayot nâm zimmînin verâseti li ebeveyn karındaşı oğlu Pa-
nayot v. Mavridi nâm zimmîye münhasıra idiği şer‘an zâhir ve müte‘ayyin olduk-
dan sonra sagīr-i mezbûrun üvey babası olup tesviye-i umûru için kıbel-i şer‘den 
kadîmden mansûb vasîsi olan Tanaşo v. Nikite nâm zimmî mahfil-i kazâda 
sâbıkan sagīr-i mezbûr üzerine kıbel-i şer‘den mansûb vasîsi olan râfi‘ü’r-rakīm 
Todori v. Dimo nâm zimmî muvâcehesinde ikrâr ve takrîr-i kelâm edip ile’l-ân 
vasîsi olduğum üvey oğlum sagīr-i mezbûra ammisi hâlik-i mezbûrdan bi’l-irsi’ş-
şer‘î isâbet ve intikāl eden on üç bin nakd-i fıddî râyic fi’l-vakt akçeyi sâbıkan vasî 
olan mezbûr Todori bi’l-vesâye alıp kabz etmişdi. El-hâletü hâzihî merkūm To-
dori vesâyet-i mezbûreden kendi rızâ ve ihtiyârıyla fâriğ olup kasr-ı yed etmekle 
sagīr-i mezbûr üzerine min kıbel-i şer‘den vasî nasb olunduğum ecilden zikr olu-
nan on üç bin akçeyi vasiyy-i sâbık merkūm Todori yedinden bi’l-vesâye alıp kabz 
eyledim meblağ-ı mezbûrdan zimmetinde bir akçe ve bir habbe bâkī kalmadı dedi 
dedikde gıbbe’t-tasdîk kayd şud.
Fî 13 min Şevvâli’l-mükerrem sene 1081.
Şuhûdü’l-hâl: Ahmed Çelebi b. Mehmed, Süleyman Bey b. Ali, Mehmed b. Mah-
mud, Hüseyin b. Ali, Dilaver, Panayot v. Nikola, Panayot v. Yamya, İstirati v. Izgra-
fer, İstemad v. Mavridi, Dimitri v. Yorgi, Nikola v. Todori.

105 [21a-3] Kirkor v. Mahat adlı bir Ermeni’nin yetimi Andon’un vesayeti
Mahrûse-i Galata a‘mâlinden kasaba-i Kasımpaşa’da Kertehorye demekle ma‘rûf 
mahallede sâkin olup bundan akdem vilâyet-i Boğdan’da mütemekkin iken mürd 
olan Kirkor v. Mahat nâm Ermeni’nin verâseti zevcesi Moğal bt. Mircan nâm 
Ermeni’ye ile sulbî oğlu sagīr oğlu Andon nâm yetîme münhasıra idiği şer‘an zâhir 
ve müte‘ayyin oldukdan sonra sagīr-i merkūmun vâlidesi olup ammisi ve vasîsi 
üzerine kıbel-i şer‘den mansûb nâzırı olan mezbûre Moğal meclis-i şer‘-i hatîr-i 
lâzımü’t-tevkīrde sagīr-i merkūmun li ebeveyn ammisi ve kıbel-i şer‘den mansûb 
vasîsi olan Artin v. Mahat nâm Ermeni muvâcehesinde üzerine takrîr-i da‘vâ edip 
merkūm Artin’i oğlum sagīr-i mezbûra babası hâlik-i merkūmdan irsen isâbet 
ve intikāl eden iki yüz elli kıt‘a esedî guruşa kıbel-i şer‘den mansûb vasî olmağla 
alıp kabz eylemişdi. El-hâletü hâzihî vasiyy-i merkūm Artin diyâr-ı âhara gitmek 
üzre azîmet etmekle zikr-i sâbık iki yüz elli guruşu yerli yerinden bana göstermek 
üzre kıbel-i şer‘den vasiyy-i merkūm Artin’e tenbîh olunmak matlûbumdur deyi-
cek gıbbe’s-suâl vasiyy-i merkūm Artin cevâbında birâderzâdem sagīr-i merkūm 
Andon’a babası hâlik-i mezbûrdan isâbet eden iki yüz elli kıt‘a esedî guruşu 
vesâyetim hasebiyle alıp kabz eyledim zikr olunan iki yüz elli guruş ile’l-ân zim-
metimdedir deyû bi tav‘ihî ikrâr ve i‘tirâf etmeğin kayd şud.
Fî 13 min Şevvâl sene [10]81.
Şuhûdü’l-hâl: Hasan b. Ali Serbölük, Mehmed b. Eyüb, Eyüb Çelebi el-müsta‘id, 
Ebû Bekir b. Abdullah, Ali b. Abdullah.

106 [21b-1] Kurfa köylü Tanaş ve Dimitri kardeşlerin Dimitri 
v. Yorgi’ye bağ satışları
Havâss-ı aliyye kazâsına tâbi‘ Kurfa nâm karye ahâlîsinden olup Tanaş ve Dimitri 
v. Dodoş nâm zimmîler meclis-i şer‘-i hatîr-i lâzımü’t-tevkīrde işbu râfi‘ü’r-rakīm 
Dimitri v. Yorgi muvâcehesinde her biri ikrâr ve takrîr-i kelâm edip akd-i âti’z-
zikrin sudûruna değin silk-i mülk-i sahîhimizde münselik emlâkimizden karye-i 
mezbûrede vâki‘ bir tarafı yine mezbûr Tanaş bağı ve bir tarafı İstati bağı ve bir ta-
rafı Yani ve bir tarafı tarîk-i âm ile mahdûd tahmînen üç dönüm bir kıt‘a mülk-i 
mevrûs bağımızı cemî‘ tevâbi‘ ve levâhıkı ile mezbûr Dimitri’ye yüz beş kıt‘a esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
eylediğimizde ol dahi vech-i muharrer üzre iştirâ ve kabûl ve kabz eyledikden 
sonra semeni olan meblağ-ı mezbûr yüz beş kıt‘a esedî guruşu yedinden bi’t-
tamâm ve’l-kemâl ahz u kabz eyledik zikr olunan bağda vechen mine’l-vücûh 
alâka ve medhalim yoktur mezbûr Dimitri’nin mülk-i müşterâsı olmuşdur keyfe 
yeşâ’ mutasarrıf olsun dediklerinde kayd şud.
Fî 13 min Şevvâl sene [10]81.
Şuhûdü’l-hâl: Receb Beşe b. Abdullah, Mustafa Çelebi b. Abdullah, Hüseyin [b.] 
Ali, Hasan [b.] Abdullah, Yamandi v. Dimitri, Yani v. Dimitri, Yorgo v. Totoş.

107 [21b-2] Terkos köylerinden Podime halkının Fâtih vakfı ormanlardan 
izinsiz ağaç kesip kömür yapmalarının men‘i
Cennet-mekân Firdevs-âşiyân merhûm ve mağfûrun-leh Ebü’l-feth ve’l-megâzi 
Sultan Mehmed Han Gāzi Evkāfı mütevellîsi kıbelinden Havâss-ı Aliyye kazâsı 
a‘mâlinden Terkos nâhiyesine tâbi‘ Podime nâm karyenin zâbiti fahrü’l-emâsil 
ve’l-akrân Eyüb Ağa yediyle taraf-ı Saltanat-ı aliyyeden husûs-ı âti’z-zikri hakk-ı 
adl üzre mahallinde istimâ‘ ve fasl için bu fakîre hitâben emr-i şerîf-i âlîşân vârid 
olmağın imtisâlen lehû cânib-i şer‘den Mevlânâ Mustafa Efendi b. İsmail irsâl olu-
nup ol dahi zeyl-i kitâbda muharrerü’l-esâmî müslimîn ile sâlifü’z-zikr Podime’ye 
varıp mahall-i münâzi‘un fîhde akd-i meclis-i şer‘-i şerîf eylediğinde zâbit-i 
mûmâ-ileyh Eyüb Ağa meclis-i ma‘kūd-ı mezkûrda kömürcü tâifesinden Kirya-
ki v. Dimitri ve Karaca v. Ustoyan ve Aleksandra v. Yani ve Ustoyan v. İslani ve To-
dori v. Dimitri ve Yani v. Todori ve diğer Yani v. Dimitri ve Dimitri v. Arabacı ve 
Aleksi v. Dimitri ve Kostantin v. Yorgi ve Kosta v. Yani ve Todori v. İstati ve Alek-
si v. Todori muvâcehelerinde üzerlerine da‘vâ ve takrîr-i kelâm edip işbu koru 
evkāf-ı mezbûreden olup ben zabt ve rabtına me’mûr iken merkūm[ûn]dan Kir-
yaki ve Karaca ve Aleksandra ve Ustoyan ve diğer Yani ve Dimitri ve Aleksi ve 
Kostantin ve Kosta ve Todori ve Aleksi benim izn ve icâzetim yoğ iken işbu koru-
nun ağaçlarını kat‘ ve kömür yakıp intifâ‘ etmeleriyle bi’d-defâ‘at nehy ve men‘ ey-
lediğimde memnû‘ olmamak ecilden husûs-ı mezbûru hâlâ Şeyhülislâm hazret-
lerinden bir vakfın toprağında hüdâyî nâbit olan eşcârı ba‘zı kimesneler kat‘ et-
mek istediklerinde mütevellî olan kimesneleri men‘e kādir olur mu? deyû istiftâ 
olundukda olur deyû buyrulmağın ve ondan mâ‘adâ bir vakfın toprağında hüdâyî 
nâbit olan eşcârı ba‘zı kimesneler fuzûlen dibinden kat‘ edip, kömür yakıp istihlâk 
eyleseler mütevellî ol eşcârın kâ’imen kıymetlerini ol kimesnelere tazmîne kādir 
olur mu? deyû istiftâ eylediğimde cevâb-ı bâ-savâblarında olur deyû buyrulmağın 
merkūmûn zimmîlerden suâl olunup ber mûceb-i emr-i şerîf-i âlî-şâna ve fetevâ-
yı şerîf, zikr-i sâlif vakıf korudan merkūmûnun eşcâr kat‘ etmemeleri için cânib-i 
şer‘-i kavîmden tenbîh olunmak matlûbumdur deyicek gıbbe’s-suâl merkūmûn 
cevâblarında zikr olunan koru vakf-ı mezbûrdan olup bilâ izn eşcâr kat‘ ve kömür 
yakdıklarını her biri tav‘an ikrâr ve i‘tirâf eylediklerinde ber mûceb-i fetvâ-yı 
şerîf min ba‘d zikr olunan korudan bilâ izin eşcâr kat‘ etmemek üzre merkūmûn 
zimmîlere tenbîh olunup vâki‘ hâli mevlânâ-yı mezbûr mahallinde tahrîr ve 
ba‘dehû meclis-i şer‘a gelip inhâ ve takrîr etmeğin kayd şud.
Fî 18 min Ramazân [10]81.
Şuhûdü’l-hâl: Fahrü’l-akrân Receb Beşe, Kaytas Bey b. Abdullah, İbrahim Beşe b. 
Abdullah, Ali b. Abdullah, Mustafa Beşe.

108 [21b-3] Elizo v. Haron ile Hıristo v. Yani’ye ait olup emanette iken 
ölen beygirin tazmin edilmesi
İşbu râfi‘ü’r-rakīm Elizo v. Haron nâm zimmî ve şerîki Hıristo v. Yani nâm Ermeni 
meclis-i şer‘-i şerîfde Yehûda v. Abraham nâm Yahudi muvâcehesinde üzerine da‘vâ 
ve takrîr-i kelâm edip mezbûr Yahudi târih-i kitâbdan on ay mukaddem bir [re’]s 
siyah bârgirimizi Kağıthâne’ye gitmek için bundan istikrâ etmekle Yahudi sâlifü’z-
zikr bârgiri koşup hendeğe düşürmekle ta‘addîsinden nâşî mârrü’z-zikr bârgir ye-
dinde helâk olmağın kıymet-i şer‘iyyesini merkūm Yahudi’den mukaddemâ ta-
leb eylediğimizde ta‘addîsini inkâr etmeğin beynimizde münâza‘ât-ı kesîre 
vukū‘undan sonra vesâtat-ı muslihîn ile mesfûr Yehûda ile da‘vâ-yı mezbûrdan 
bizi dokuz yüz fıddî râyic akçeye inşâ-i akd-i sulh edip biz dahi sulh-ı mezbûru 
kabûl ve bedel-i sulh olan mârrü’z-zikr dokuz yüz akçeyi ile’l-ân taleb eylediği-
mizde edâdan imtinâ‘ eder suâl olunup alıverilmesi murâdımızdır dediklerinde 
gıbbe’s-suâl mezbûr Yahudi? cevâbında fi’l-vâki‘ târih-i kitâbdan on ay mukad-
dem ben zikr olunan bârgiri müdde‘iyân-ı mezbûrândan Kağıthâne’ye gitmek için 
kirâ ile alıp altı günden sonra yedimde helâk oldu deyû ikrâr ve lâkin muslihûn ta-
vassutuyla olan dokuz yüz akçe-i sulhu inkâr etmeğin müdde‘iyân-ı mezbûrândan 
müdde‘âsını mübeyyine beyyine taleb olundukda Balatkapısı dâhilinde Mustafa 
Paşa mahallesi sükkânından Vasil v. Trandafilo ve Güla v. Mihal nâm Ermeniler 
meclis-i şer‘a hâzırân olup isre’l-istişhâd fi’l-vâki‘ târih-i kitâbdan on ay mukad-
dem mezbûr Yahudi müdde‘iyân-ı merkūmân ile zikr olunan müstehlek bârgir 
da‘vâsından bizim huzûrumuzda dokuz yüz akçe üzerine sulh etmeğin onlar dahi 
sulh-ı mezbûru kabûl eylediler biz bu husûsa bu vech üzre şâhidleriz, şehâdet 
dahi ederiz deyû her biri edâ-yı şehâdet-i şer‘iyye eylediklerinde ba‘de’t-ta‘dîl 
ve’t-tezkiye şehâdetleri makbûle olmağın bedel-i sulh-ı mezbûr dokuz yüz akçeyi 
müdde‘iyân-ı merkūmâna edâ ve teslîme mezbûr Yahudi’ye tenbîh birle kayd şud.
Fî 11 min Şevvâl sene [10]81.
Şuhûdü’l-hâl: Hüseyin Çelebi b. Ali, Mehmed Çelebi b. Mahmud, Mehmed [b.] 
Eyüb, Hasan b. Hüseyin.









109 [22a-1] Kiremitçi Süleyman Çelebi Vakfı’na ait bir 
dükkânın borçla takası
Havâss-ı Aliyye kazâsı a‘mâlinden Litros nâm karye sâkinlerinden Yorgo v. Angelo 
nâm zimmî meclis-i şer‘-i hatîr-i lâzımü’t-tevkīrde medîne-i Hazret-i Ebî Eyyûb el-
Ensârî -subbet aleyhi sicâlü rahmeti Rabbihi’l-Bârî-de Kiremitçi Süleyman Çelebi 
Evkāfı’na bi’l-fi‘l mütevellî olan sâhibü’l-kitâb Mehmed Çavuş b. Abdüddâim mah-
zarında ikrâr ve takrîr-i kelâm edip silk-i mülk-i sahîhimde münselik emlâkimden 
karye-i mezbûrede vâki‘ bir tarafı Bostânî Hasan Bey mülkü ve etrâf-ı selâsesi 
tarîk-i âm ile mahdûd iki bâb tahtânî oda ve bir sagīr hâne ve üzerine iki bâb 
oda ve bir bakkal dükkânını müştemil mülk menzilimi cemî‘ tevâbi‘ ve levâhıkı 
ve âmme-i menâfi‘ ve merâfıkı ile bundan akdem evkāf-ı mezbûre mütevellîsine 
semen-i ma‘lûme mukābelesinde alâ tarîki’l-istiğlâl bey‘ ve teslîm ve tefvîz edip ol 
dahi mâl-ı vakf-ı mezbûr ile iştirâ ve ba‘de’t-tahliye ücret-i mu‘ayyene-i ma‘lûme ile 
müddet-i ma‘lûm tamâmına değin bana îcâr ben dahi istîcâr ve kabûl edip ile’l-ân 
mâl-ı vakf-ı mezbûrun asıl ve ücret-i menzil-i mezkûrda zimmetimde iki yüz otuz 
sekiz kıt‘a esedî guruş cem‘ olup edâsına menzil-i mahdûd-ı mezkûrdan gayri ism-i 
mâl ıtlâk olunur bir nesnem olmamağla menzil-i mahdûd-ı mezkûru mütevellî-i 
mezbûr Mehmed Çavuş’a üç yüz elli kıt‘a esedî guruşa tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ol dahi vakf-ı mezbûr için tevliyye-
ti hasebiyle iştirâ ve tesellüm ve kabz ve kabûl edip semeni olan mezbûrü’n-na‘t üç 
yüz elli guruşun iki yüz otuz sekiz guruşunu zikr olunan Kiremitçi Süleyman Çele-
bi Evkāfı’na bâlâda zikr olunan üzre deynim olan iki yüz otuz guruşa takās edip ol 
dahi mukāssa ve kabûl eylediğinden sonra bâkī yüz on iki guruşun doksan guru-
şunu Davud Paşa Evkāfı’na zimmetimde lâzımü’l-edâ deynim olan yedişer dirhem 
gelir yüz guruşa edâ ve mütevellîsine teslîme mütevellî-i mezbûr Mehmed Çavuş’u 
tarafımdan tevkîl ve bâkī yirmi iki kıt‘a esedî guruşa mâl ve vakf-ı mezbûrdan ol-
mak üzre mütevellî-i merkūm Mehmed Çavuş yedinden alıp kabz edip zimmetin-
de mârrü’z-zikr üç yüz elli guruşdan bir akçe ve bir habbe hakkım kalmadı. Min 
ba‘d menzil-i mahdûd-ı mezkûr vakf-ı mezkûrun mülk-i mahz-ı müşterâsı ve 
hakk-ı sırf-ı sarîhidir keyfe yeşâ’ mütevellîsi mutasarrıf olsun dedikde kayd şud.
Fî 14 min Şevvâl sene [10]81.
Şuhûdü’l-hâl: Berberzâde Mustafa Efendi el-kadı, İsmail Efendi b. Ahmed, Meh-
med b. Ferhad, Seyyid Mehmed b. Mahmud, Ahmed b. Mehmed, Eyüb Çelebi b. 
Süleyman.
Derkenâr: Bey‘-i mezkûr Zilka‘de’nin yirminci günü ikâle olunup hücceti on beş 
kâğıt aşağı tahrîr olunmuşdur bu hüccet ile amel olunmamak için bu mahalle şerh 
verilmişdir.
Fî 20 min Zilka‘de sene [10]81.









110 [22a-2] Umumi vekâlet tevcihi
Havâss-ı Aliyye kazâsı a‘mâlinden Litros nâm karyede sâkin Dergo v. Angeli nâm 
zimmî meclis-i şer‘-i hatîr-i lâzımü’t-tevkīrde işbu hâmilü’l-kitâb Mehmed Ça-
vuş b. Abdullah mahzarında ikrâr ve takrîr-i kelâm edip hadâik-i sultâniyede Da-
vud Paşa bahçesine mevkūfe nükūddan her biri yedişer dirhem gelir yüz guruş 
deynimi edâya gāib ani’l-meclis Hasan Bey nâm bostânî ile olan da‘vâmı görüp 
eyâdi-i nâsda olan hukūkumu ahz u kabza ve bana îsâle ve âhar kimesneler ile olan 
da‘vâmı lede’l-hükkâmi’l-kirâm -yesserehumullâhü’l-Meliki’l-Allâm- mürâfa‘a ve 
muhâla‘a ve cevâb ve sâir umûrumun küllîsine mezbûr Mehmed Çavuş’u tara-
fımdan vekâlet-i mutlaka ile vekîl ve nâib-i menâb nasb ve ta‘yîn eyledim deyicek 
mezbûr Mehmed Çavuş dahi vekâlet-i mezbûreyi kabûl ve hıdemât-ı lâzımesini 
edâya ta‘ahhüd ve iltizâm etmeğin mâ cerâ kayd şud.
Fî 14 [Şevvâl] sene [10]81.
Şuhûdü’l-hâl: Mustafa Efendi b. İsmail el-Müderris, Salih Mehmed Efendi el-
Müderris, İsmail Efendi, Ali el-muhzır, Dilaver el-muhzır, Mehmed el-muhzır.

111 [22b-1] Todori v. Andriye’nin borcunu ödemesi için Zafira v. 
Dimitri’ye tembih
Havâss-ı Aliyye kazâsına tâbi‘ kasaba-i Çatalca[’da sâkin] Todori v. Andriye 
nâm zimmî mahfil-i kazâda Zafira v. Dimitri nâm zimmî muvâcehesinde üzeri-
ne takrîr-i da‘vâ edip târih-i kitâbdan üç sene mukaddem mahmiye-i İstanbul’da 
vâki‘ sicn-i sultânîde merkūm Zafira benim yedimden yirmi beş kıt‘a esedî gu-
ruş istikrâz ve kabz edip ben dahi ikrâz ve teslîm etmişken hâlâ taleb eylediğim-
de teslîmden imtinâ‘ eder suâl olunup alıverilmesi matlûbumdur deyicek gıbbe’s-
suâl ve akībe’l-inkâr müdde‘î-i mezbûrdan müdde‘âsını mübeyyine beyyine ta-
leb olundukda mahmiye-i mezbûrede Sultan Selim semtinde yoğurtçu tâifesinden 
Hıristo v. Nikola ve Bakkal Yorgi v. Dimo nâm zimmîler li ecli’ş-şehâde makām-ı 
kazâya hâzırân olup istişhâd olunduklarında fi’l-vâki‘ târih-i mezbûrda sicn-i 
sultânîde merkūm Zafira bizim huzûrumuzda müdde‘î-i mezbûra min ciheti’l-
karz zimmetimde yirmi beş esedî guruş lâzımü’l-edâ deynimdir deyû ikrâr ve bi-
zim huzûrumuzda bizi istişhâd eyledi biz bu husûsa şâhidleriz, şehâdet dahi ede-
riz deyû her biri edâ-yı şehâ[de]t-i şer‘iyye eylediklerinde gıbbe ri‘âyet-i’ş-şerâiti’l-
kabûl şehâdetleri makbûle olmağın mûcebiyle mârrü’z-zikr yirmi beş esedî guru-
şu müdde‘î-i mezbûra edâ ve teslîme merkūm Zafira’ya tenbîh olunup kayd şud.
Fî 14 min Şevvâl sene [10]81.
Şuhûdü’l-hâl: Mehmed Çelebi b. Mahmud, Hasan [b.] Abdullah, Ramazan Bey, 
Mustafa Efendi el-Müderris.









112 [22b-2] Rus asıllı Anderiye v. Felek isimli bir kölenin âzadı
Mahmiye-i İstanbul’da Mustafa Paşa mahallesinde sâkin Avraham v. Şahbaz nâm 
Ermeni meclis-i şer‘-i şerîfde takrîr-i kelâm edip kendiye rıkk-ı sâbıkını mu‘terif 
orta boylu, çatık kaşlı, kara gözlü Rûsiyyü’l-asl Andriye v. Felek nâm gulâmı lâ 
li-garazin âcil ve lâ li-ıvazin âcil malımdan âzâd ve mülkümden ihrâc ve i‘tâk ve 
tahrîr eyledim min ba‘d mevsûf-ı mezbûr üzerinde hakk-ı velâdan gayri hakkım 
kalmayıp sâir ahrâr-ı asliyyîn gibi olmuşdur dedikde kayd şud.
Fî min 14 Şevvâl sene [10]81.
Şuhûdü’l-hâl: Ahmed Çelebi b. Mehmed, Hasan [b.] Ali, Ali b. Abdullah, Dilaver 
el-muhzır.

113 [22b-3] Mimar Mehmed Ağa’nın evlâda meşrût vakfının 
kiraya verilmesi
Husûs-ı âti’l-beyânı mahallinde ketb ve tahrîr için savb-ı şerî‘at-ı şerîfeden 
Mevlânâ Salih Mehmed Efendi b. Mehmed irsâl olunup ol dahi zeyl-i kitâbda 
muharrerü’l-esâmî müslimîn ile medîne-i Hazret-i Ebî Eyyûb el-Ensârî -aleyhi 
rıdvâni’l-Bârî- mahallâtından Çavuş Kasım mahallesi sâkinlerinden olup hasbah-
çe bostânîlerinden -fahrü’l-emâsil ve’l-eşbâh- Hüseyin Bey b. Ramazan’ın sâkin 
olduğu menzile varılıp beyne’l-vâzı‘u’ş-şerîf[de] akd-i meclis-i şer‘-i münîf olun-
dukda Dârü’l-hilâfeti’l-aliyye-i Kostantıniyyetü’l-mahmiyye’de Mesih Paşa-yı 
Atîk mahallesi sükkânından -kıdvetü’l-emâcid ve’l-ekârim- mi‘mâr-ı sâbık Meh-
med Ağa merhûmun necl-i necîbi Durak Bey meclis-i ma‘kūd-ı mezkûrda işbu 
kitâb-ı sıhhat-nisâbın sâhibi mûmâ-ileyh Hüseyin Bey mahzarında ikrâr-ı tâm 
ve takrîr-i kelâm edip cennet-mekân firdevs-âşiyân merhûm ve mağfûrun-leh 
Sultan Ahmed Han, v[â]lid-i mâcidim mezkûr Mi‘mâr Mehmed Ağa’ya vilâyet-i 
Rumeli’nde livâ-i Selânik aktâ‘ından Avrethisarı nâhiyesinde bâ-hatt-ı hümâyûn-ı 
sa‘âdet-makrûn hibe ve temlîk eylediği İstoyak ve Graşel ve Gramatine nâm kar-
yeleri vâlidim merhûm-ı mezbûr evlâd u evlâdına vakf etmeğin nevbet-i tevliy-
yet ve tasarruf ile’l-ân benim olmağın zikr olunan kurâyı beher senesi yüz otu-
zar bin akçeye olmak üzre dört senede bir tahvîl olunup işbu seneden bin seksen 
dört senesi gāyetine değin cem‘an beş yük yirmi bin akçeye mûmâ-ileyh Hüseyin 
Bey’e der-uhde ve iltizâm ve yedine dört senenin her biri için mümzâ ve mahtûm 
ve mu‘anven ve mersûm temessükü verip ol dahi kabûl ve mârrü’z-zikr beş yük 
yirmi bin akçeyi, beş yüz elli üç Frengî yaldız altını ve beş yüz otuz bir Macar al-
tını mâ‘adâ esedî guruş bana def ‘ ve teslîm ben dahi tevliyyetim hasebiyle va-
kıf için alıp kabz eyledim dedikde gıbbe’t-tasdîki’l-mu‘teber mukırr-ı mezbûrun 
sulbî kebîr oğulları Mehmed Ağa ve evlâd-ı yetîm Ali Ağa ve Hasan Ağa meclis-i 
mezbûrda zikr olunan kurâyı mûmâ-ileyhe zabtı müyesser olmayıp bi hasebi’ş-şer‘ 
meblağ-ı mezbûr kendiye red lâzım gelirse biz malımızdan edâya babamız mûmâ-
ileyh emriyle zâmin olu[ruz deyû h]er biri ikrâr etmeğin ba‘de’l-kabûl mevlânâ-yı 
mezbûr mahallinde tahrîr ba‘dehû mütâba‘at olunan Çukadâr Ahmed Çelebi ve 
Muhzır Mehmed ile meclis-i şer‘a gelip alâ vukū‘ihî her biri inhâ ve takrîr etme-
ğin mâ vaka‘a bi’t-taleb ketb olundu.
Fi’l-hâmisi aşer min Şevvâli’l-mükerrem sene ihdâ ve semânîn ve elf.
Şuhûdü’l-hâl: Mustafa Bey b. Ali el-Cündî, Ahmed Usta b. Şaban Üstâd-ı bahçe-i 
karye-i Cebeci, Süleyman b. Abdullah el-Cündî, Mehmed b. Abdullah, Süleyman 
Efendi b. Ali Bey bevvâb-ı sultânî, Ramazan Çelebi b. Mehmed el-Müezzin, Oruc 
Bey b. Osman Esîrî, Hüseyin Usta b. Ali Üstâd-ı Ayasofya, Mustafa b. Süleyman 
ve gayruhüm mine’l-huddâm.

114 [23a-1] Osman Beşe b. Receb’in ev ve değirmen hissesini, 
Ahmed Bey b. Yusuf ’a satışı
Vilâyet-i Rumeli’nde Kalevrete kazâsına tâbi‘ Gerhos nâm karye sâkinlerinden 
Dergâh-ı âli -dâme mahfûfen bi’l-me’âlî- yeniçerilerine mahsûs odalardan onun-
cu ağa bölüğü odasının odabaşısı olan Osman Beşe b. Receb tarafından husûs-ı 
âti’l-beyânı ikrâra vekîl olup vekâleti Ali Beşe b. Şehsüvar ve Süleyman b. Abdul-
lah şehâdetleri ile şer‘an vekâleti sâbite olan eş-Şeyh Abdullah Efendi b. Ali meclis-i 
şer‘de işbu râfi‘ü’l-kitâb Ahmed Bey b. Yusuf mahzarında bi’l-vekâle ikrâr edip 
akd-i âti’z-zikrin sudûruna değin müvekkilimin silk-i mülk-i sahîhinde münse-
lik emlâkinden karye-i mezbûrede vâki‘ iki tarafı müvekkil-i mezbûrun mülk bah-
çesi ve bir tarafı Birâderzâde Hasan Çelebi mülkü ve Hüseyin Çelebizâde mülkü 
ve ba‘zan tarîk-i âm ile mahdûd bir bâb fevkānî ve bir tahtânî odaları ve bir ahırı 
müştemil mülk-i mevrûs menzilini ve yine karye-i merkūme içinde cârî su üzerin-
de dâir bir göz değirmenin nısfında olan dört sehimde üç sehim hisse-i şer‘iyyemi 
ve vâlidesinden irs-i şer‘ ile intikāl eden hisse-i şer‘iyye-i şâyi‘asını mezbûr Ahmed 
Beşe’ye bi safkatin vâhidetin yetmiş kıt‘a esedî guruşa bey‘-i bâtt-ı sahîh-i şer‘î ile 
bey‘ edip ol dahi minvâl-i muharrer üzre iştirâ ve kabûl eyleyip ve yine tefvîz-i âtî 
sudûruna değin karye-i mezbûrede vâki‘ her birinin hudûdu beynlerinde ma‘lûm 
yirmi kıt‘a tarlalarda olan hisse-i şer‘iyyesini dahi sâhib-i arz ma‘rifetiyle otuz kıt‘a 
esedî guruş bedel mukābelesinde mezbûr Ahmed Beşe’ye tefvîz bi’l-ferâğ edip ol 
dahi tefevvuz ve kabûl eylediğimden sonra semen-i mezbûr ile bedel-i merkūm 
cem‘an yüz esedî guruşu yedinden bi’t-tamâm ve’l-kemâl ahz u kabz eyleyip emlâk-i 
mezbûreyi ve arâzi-i merkūmeyi mahallinde zabt ve tasarrufa dahi tarafından taslît 
edip emlâk-i mezbûra mülk-i müşterâsı ve arâzi-i merkūme dâhil-i taht-ı tasarrufu 
olmuşdur Keyfe mâ yeşâ’ mutasarrıf olsun dedi dedikde mâ vaka‘a kayd şud.
Fî 16 min Şevvâl sene [10]81.
Şuhûdü’l-hâl: Mahmud Ağa b. Abdülmennân, Hasan Beşe b. Ali, Ebû Bekir Beşe 
b. ( ), Mahmud Beşe b. er-Râcil, Mehmed Beşe b. er-Râcil ve gayruhüm mine’l-
huddâm.

115 [23a-2] Mehmed’in muhallefât bedelinin vârisi babasına teslimi
Mahmiye-i İstanbul’da Koca Mustafa Paşa semtinde Hâcce Hâtun mahallesinde 
sâkin Ahmed Bey b. Mahmud meclis-i şer‘de bundan esbâk Mısr-ı Kahire’de vâli 
iken intikāl-i dâr-ı bekā eden Karakaş Ali Paşa merhûmun dâmâdı ve vilâyet-i 
mezbûrede beytülmâl emîni olmağla muhallefât-ı câi’z-zikre vâzı‘ü’l-yedi olan 
şerefü’l-akrân Mustafa Ağa b. Cem tarafından ikrâr-ı âti’z-zikri tasdîka vekîl olup 
nehc-i mu‘ayyen üzre şer‘an vekâleti sâbite olan hâmilü’l-kitâb Receb Efendi b. 
Yusuf mahzarında ikrâr ve takrîr-i kelâm edip mukaddemâ vilâyet-i mezkûrede 
ticâret üzre mütemekkin iken bi emrillâh fevt olan sulbî kebîr oğlum Mehmed’in 
hîn-i vefâtında yanına varıp ma‘rûf ve ma‘rûfesi olmamağla mecmû‘ muhallefâtına 
emîn-i mûmâ-ileyh Mustafa Ağa vaz‘-ı yed etmeğin hâlâ oğlum müteveffâ-yı 
mezbûrun muhallefâtını emîn-i mûmâ-ileyh Mustafa Ağa’dan taleb eylediğimde 
on sekiz bin üç yüz seksen aded para bana def ‘ ve teslîm ben dahi alıp kabz edip 
ve yüz elli guruş dahi fîmâ ba‘d edâ etmek üzre yedime mümzâ ve mahtûm temes-
sük vermeğin ben dahi kabûl eylemiş idim min ba‘d mârrü’z-zikr on sekiz bin üç 
yüz seksen paradan emîn-i mûmâ-ileyh [Mustafa Ağa yedinden ahz u kabz eyle-
dim] dedikde gıbbe’t-tasdîk mâ vaka‘a kayd şud.
Fî 16 min Şevvâl sene [10]81.
Şuhûdü’l-hâl: …? Mustafa b. Ali, Davud Efendi el-İmâm, Piyâle b. Abdullah, Meh-
med Beşe b. İbrahim, Mehmed Çelebi b. Abdülaziz, Mehmed b. Mahmud.

116 [23b-1] Şeyhler köyündeki tarla ve çayırların mûris Şirzat 
Hanım’a teslimi
Mahmiye-i İstanbul’da Kâtib Muslihiddin mahallesi sâkinelerinden işbu 
sâhibetü’l-kitâb Şirzat Hâtun tarafından husûs-ı âti’l-beyâna vekîl olup vekâleti 
mezbûrenin zâtını ma‘rifet-i şer‘iyye ile ârifân olan Süleyman Çelebi b. Hasan ve 
Mehmed ve Mehmed ( ) Hasan şehâdetleriyle şer‘an sâbite olan fahrü’l-eimme 
Mehmed Efendi b. Süleyman nâm vekîl meclis-i şerî‘at-ı şerîfede zikri câ’î tarla-
lara vâzı‘ü’l-yedi idiği ikrâr ile sâbit olan Derviş Beşe b. Ömer mahzarında bi’l-
vekâle üzerine da‘vâ ve takrîr-i kelâm edip Havâss-ı aliyye kazâsına tâbi‘ Terkos 
nâhiyesi a‘mâlinden Şeyhler nâm karyede vâki‘ lede’l-ahâlî ve’l-cîrân ma‘lûmü’l-
hudûd çiftliğin mâliki ve çiftlik-i mezbûra teba‘iyyet ile zabt ve tasarruf olunup 
merhûm ve mağfûrun-leh es-Sultan Bayezid Hân-ı Velî Evkāfı arâzisinden olan 
tarlalar ve çayırların mutasarrıfı iken bundan akdem vefât eden Ahmed Çele-
bi müvekkilem mezbûre Şirzat Hâtun’un zevci olmağla verâseti zevcesi mezbûre 
ile sulbî oğlu Mehmed’e münhasıra olup ba‘dehû mezbûr Mehmed dahi fevt ol-
mağın verâseti vâlidesi müvekkilem mezbûre Şirzat Hâtun’a münhasıra olmağın 
çiftlik-i mezbûr bi’l-irsi’ş-şer‘î müvekkilem mezbûre ile oğlu mezbûr Mehmed’e 
ve ol tarlalar ve çayırlar intikāl-i âdî ile mezbûr Mehmed’e intikāl edip merkūm 
Mehmed dahi vefât etmekle çiftlik-i mezbûr irsen vâlidesi müvekkilem mezbûre 
Şirzat’a intikāl ve çiftlik-i mezbûra teba‘iyyet [ile] zirâ‘at olunan sâlifü’z-zikr tar-
lalar ve çayırların hakk-ı matlûbesi müvekkilem mezbûrenin olmağla müvekki-
lem mezbûre ol tarlalar ve çayırları tapu-yı misli ile almağa tâlibe iken evkāf-ı 
mezbûre mütevellîsi altmış guruş resm-i tapu ile ecânibden merkūm Derviş 
Beşe’ye vermeğin işbu târih-i kitâb senesi Cumâdelâhiresi gurresinde ben yine 
mezbûre Şirzat tarafından vekâletle mârrü’z-zikr tarlalar ve çayırları evkāf-ı 
mezbûr mütevellîsi tarafından husûs-ı mezbûra me’mûr olan Ahmed Çelebi b. 
Mehmed indinde mahalle-i mezbûrda hilâfete müvellâ olan Mevlânâ İbrahim 
Efendi b. Receb huzûrunda da‘vâ eylediğimizde mezbûr Derviş Beşe kaziyye 
bâlâda olan tafsîl üzre idiğini ikrâr etmeğin Mevlânâ-yı mûmâ-ileyh mârrü’z-
zikr tarlalar ve çayırların resm-i tapusu olmak üzre verdiği altmış guruşu mü-
vekkilem mezbûreden alıp ol tarlalar ve çayırlardan kasr-ı yed ve müvekkilem 
mezbûre Şirzat[’a] teslîme tenbîh ve yedime hüccet-i şer‘iyye vermiş iken hâlâ 
mezbûr Derviş ta‘allülden hâlî olmamağla müvekkilem merkūme gavsü’l-enâm 
şeyhu Meşâyihi’l-İslâm -sellemehü’s-selâm- hazretlerinden Zeyd fevt olup 
vâlidesi Hind’i terk ettikte Zeyd’in müstahakk-ı tapu olan tarlalarını Hind tapu-
yı misli ile almağa tâlibe iken sâhib-i arz Hind’e vermeyip âhara vermeğe kādir 
olur mu? deyû istiftâ eylediğinde cevâb-ı bâ-savâblarında olmaz deyû buyrul-
mağın müvekkilem mezbûre husûs-ı mezbûru mahrûse-i Edirne’de dergâh-ı 
mu‘allâma arzuhâl eylediğinde ber mûceb-i fetvâ-yı şerîfe ve hüccet-i şer‘iyye ol 
tarlalar ve çayırları bî-garaz müslümanlar takdîr eylediklerinde resm-i tapu ile 
müvekkilem mezbûr Şirzat’a alıverip merkūm Derviş Beşe’den ve âhara ta‘allül ve 
nizâ‘ olunup ihkāk-ı hak olunmak bi’l-vekâle matlûbumdur deyû târih-i mezbûr 
ile müverrah mevlânâ-yı müşârun-ileyh imzâsıyla mümzâ ve hâtemiyle mahtûm 
hüccet-i şer‘iyye ibrâz ve takrîrine muvâfık ve müdde‘âsını nâtık fetvâ-yı şerîfe 
ve emr-i şerîf-i âlîşân ibrâz etmeğin her biri feth ve kırâet ve merkūme Derviş 
Beşe’den suâl olundukda merkūm Derviş Beşe mazmûn-ı hüccet-i mezbûru bi 
tav‘ihî ikrâr ve i‘tirâf etmeğin alâ mûcebi ikrârihî hükm-i sâbık üzre mârrü’z-
zikr tarlalar ve çayırlardan merkūm Derviş Beşe’nin kasr-ı yedine tenbîh birle mâ 
vaka‘a bi’t-taleb ketb olundu.
Fî 16 min Şevvâl sene [10]81.
Şuhûdü’l-hâl: Hasan Beşe b. Yusuf el-Mübâşir, Ömer Bey b. Habib, Halil Beşe b. 
Abdullah, Abdülkādir b. Yusuf, Mehmed b. Ömer, Mehmed Çelebi b. Hüseyin, 
Hüseyin b. Hasan ve gayruhüm.

117 [23b-2] Mahmud b. Abdülcelil’in Receb Bey’den aldığı tazminat 
mukabili sulh oldukları
Vilâyet-i Anadolu’da Aksaray şehrinde Kaymarisye? mahallesinde sâkin Mah-
mud b. Abdülcelil nâm kimesne meclis-i şer‘de işbu sâhibü’l-kitâb Receb Bey b. 
İsa mahzarında ikrâr ve takrîr-i kelâm edip târih-i kitâbdan bir sene mukaddem 
merkūm Receb Bey benim sipâhim ve zâbitim değil iken bi gayri hakkın beni 
şehr-i mezbûrda ahz ve fuzûlen habs edip bi gayri vech benden on beş guruş ahz 
u kabz etmeğin hâlâ zikr olunan on beş guruşumu merkūm Receb Bey’den ta-
leb ve da‘vâ eylediğimde husûs-ı merkūmu bi’l-külliye inkâr etmeğin beynimizde 
münâza‘ât-ı kesîre vâki‘ olmuşdu, el-hâletü hâzihî beynimizde muslihûn tavassu-
tuyla [sulh] edip da‘vâ-yı mezkûrumdan beni merkūm Receb Bey ile beş yüz akçe 
üzerine inşâ-i akd-i sulh eylediklerinde ben dahi sulh-ı mezbûru kabûl ve bedel-i 
sulh olan mezbûrü’n-na‘t beş yüz akçeyi mezbûr Receb Bey yedinden alıp kabz 
edip husûs-ı mezbûra müte‘allik cemî‘ de‘âvîden merkūm Receb Bey’in zimme-
tini ibrâ eylediğimde mukırr-ı mezbûru kelimât-ı muharreresiyle mezbûr Receb 
vicâhen tasdîk ve şifâhen tahkīk etmeğin mâ vaka‘a kayd şud.
Fî 16 min Şevvâl sene [10]81.
Şuhûdü’l-hâl: Mehmed Çavuş b. Ali el-Mübâşir, Hüseyin b. Abdülcelil, Ahmed 
Beşe Çukadâr ve gayruhüm mine’l-hâzırîn

118 [24a-1] Attar Hüseyin Vakfı’na ait evin Raziye Hatun’dan istirdadı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-de Sofular 
mahallesinde sâkin işbu sâhibü’l-kitâb Yusuf b. Abdullah meclis-i şer‘de Râziye bt. 
Mustafa nâm hâtun mahzarında üzerine takrîr-i da‘vâ edip mezbûre Râziye bun-
dan akdem mahalle-i merkūmede vâki‘ bir tarafı Ebû Bekir mülkü ve bir tarafı Sa-
raylı Hâtun mülkü ve bir tarafı Mustafa b. Bayram tasarrufunda olan vakıf men-
zil ve bir tarafı tarîk-i hâs ile mahdûd bir bâb tahtânî oda ve cüneyneyi müştemil 
menzili bana mülkü olmak üzre dört bin fıddî râyic fi’l-vakt akçe[ye] bey‘ ve teslîm 
ben dahi iştirâ ve tesellüm edip semeni olan meblağ-ı mezbûrun iki bin akçesi-
ni yedimden alıp kabz edip mâ‘adâsını dahi teslîm üzre iken menzil-i mahdûd-ı 
mezkûr merkūm Attâr Hüseyin nâm sâhibü’l-hayr vakfından icâre-i müeccele ile 
ve beher şehr onar akçe ücret-i müeccele ile merkūme Râziye’nin taht-ı icâresinde 
idiğine hâlâ vakıf olup menzil-i vakf-ı mezbûru merkūme Râziye’ye red ve teslîm 
eylediğim iki bin [akçeyi] mezbûreden taleb eylediğimde teslîmden imtinâ‘ eder 
suâl olunup alıverilmek matlûbumdur deyicek gıbbe’s-suâl mezbûre Râziye Hâtun 
cevâbında fi’l-hakīka menzil-i mahdûd-ı mezbûr merhûm-ı mezkûr evkāfından 
icâre-i mu‘accele ve beher şehr onar akçe ücret ile kendinin taht-ı tasarrufunda 
iken müdde‘î-i merkūm Yusuf mülkiyyet üzre yedi bin akçeye bey‘ ve teslîm ve 
semeni olan meblağ-ı mezbûrdan iki bin akçesini merkūm Yusuf yedinden alıp 
kabz eylediğini bi tav‘ihâ ikrâr etmeğin alâ mûcibi ikrârihâ menzil-i mezbûru 
kabz ve mukaddemâ makbûzu olan iki bin akçeyi merkūm Yusuf ’a def ‘ ve teslîme 
mezbûre Râziye’ye tenbîh birle mâ cerâ kayd şud.
Fî 16 min Şevvâl sene [10]81.
Şuhûdü’l-hâl: Himmet Beşe b. Mehmed, Hüseyin Ağa Kethüdâ, Mehmed Çelebi 
b. Mahmud, Hasan b. Abdullah, Dilaver b. Abdullah ve gayruhüm mine’l-hâzırîn.

119 [24a-2] Yakub Usta Vakfı’na hâlâ ödenmemiş olan kira gelirlerinin 
Kiryani v. Diro’nun vârislerince ödenmesi
Havâss-ı Aliyye kazâsına tâbi‘ Makrihorya nâm karyede imâm ve hatîb ve 
merhûm Yakub Usta nâm sâhibü’l-hayrın nükūd-ı mevkūfesine bi’l-fi‘l 
mütevellî olan Abdülbâkī Efendi b. Hasan meclis-i şer‘de bundan akdem 
karye-i mezbûrede sâkin iken mürd olan Kiryani v. Diro nâm zimmînin sulbî 
sagīr oğlu Kalini ve sulbiye sagīre kızı Sultana’nın tesviye-i umûru için kıbel-i 
şer‘den mansûb vasî olan Yusuf Bey b. Ali nâm bostân[î] mahzarında üzerine 
takrîr-i da‘vâ edip merkūm Kiryani bin elli sekiz senesinde hâl-i hayâtında iki 
tarafı Yani ve ba‘zan Angeli mülkleri ve iki tarafı tarîk-i âm ile mahdûd mülk 
menzilini mâl-ı vakf-ı mezbûrdan üç bin beş yüz fıddî râyic fi’l-vakt akçeye 
bi tarîki’l-istiğlâl bey‘ ol zamânda mütevellî olan Bayezid Usta dahi iştirâ ve 
ba‘de’t-tahliye ve’t-tekābuz menzil-i mezbûr senede üç yüz elli akçe icâre ile yine 
mezkûr Kiryani’ye îcâr ol dahi istîcâr edip beş yüz akçesini hâl-i hayâtında vakf-ı 
mezbûra edâ edip üç bin akçesini kable’l-edâ mürd olmağla hâlâ asl-ı mâl-ı vak-
fa, mezbûr on bir senede müctemi‘an beher senesi üçer yüz akçeden üç bin üç 
yüz akçeyi vasiyy-i mezbûrdan taleb ederim suâl olunup vakf-ı mezbûr için alı-
verilmek matlûbumdur deyû târih-i mezbûr ile müverrah ve târih-i mezbûrda 
medîne-i Hazret-i Ebî Eyyûb el-Ensârî’de bâb nâibi olan Mevlânâ Nuh Efendi b. 
Mehmed imzâsıyla mümzâ ve hâtemiyle mahtûme min külli’l-vücûh mütevellî-i 
mezbûrun takrîr-i meşrûhuna mutâbık istiğlâl hücceti ibrâz etmeğin ba‘de’l-feth 
ve’l-kırâe vasiyy-i mezbûrdan husûs-ı mezbûr suâl olundukda inkâr ile cevâb ver-
meğin mütevellî-i mezbûrdan müdde‘âsını mübeyyine beyyine taleb olundukda 
udûl-i ricâlden karye-i mezbûre müezzini Muharrem Çelebi b. Murad ve Rama-
zan Beşe b. Abdullah ve Mustafa Ağa b. İbrahim ve el-Hâc İbrahim b. Abdullah 
nâm kimesneler li ecli’ş-şehâde makām-ı kazâda hâzırûn olup istişhâd olunduk-
larında fi’l-vâki‘ hâlik-i mezbûr, târih-i merkūmda menzil-i mahdûd-ı mezkûru 
hâl-i hayâtında mâl-ı vakf-ı mezbûrdan üç bin beş yüz akçe mukābelesinde 
mütevellîsine bi tarîki’l-istiğlâl bey‘ ve teslîm ve kabz-ı semen ve senede üç yüz 
elli akçe icâre ile menzil-i mezbûru istîcâr ve kabz edip beş yüz akçesini hâl-i 
hayâtında edâ ve teslîm mâ‘adâ üç bin akçeyi kable’l-edâ mürd olmağla zimme-
tinde bâkī kalmışdır biz bu husûsa şâhidleriz, şehâdet dahi ederiz deyû her biri 
edâ-yı şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle olmağın zikr olunan üç bin akçe asl-ı mâl-ı vakf-ı mezbûrun on bir 
sene murâbahasını ki beher sene üçer yüz akçeden üç bin üç yüz akçeden küllen 
ve ba‘zan hâlik-i mezbûrdan hayâtında veyâhud vârislerinden ahz ve istifâ veya 
taraf-ı şer‘iyyeden biriyle zimmetini ibrâ eylemediğine mütevellî-i mezbûra 
yemîn teklîf olundukda ol dahi alâ vefki’l-mes’ûl yemîn billâhi te‘âlâ edicek 
mûcebiyle ba‘de’l-hükm mâ vaka‘a ketb olundu.
Fi’l-yevmi’s-sâdisi aşer min Şevvâl sene ihdâ ve semânîn ve elf.
Şuhûdü’l-hâl: İlyas b. Ali, Mehmed b. Mahmud, Ali b. Abdullah, Eyüb Çelebi b. 
Abdullah ve gayruhüm.

120 [24b-1] Hasan b. Mustafa’nın Mustafa b. Mehmed’deki alacağını aldığı
Vilâyet-i Rumeli’nde vâki‘ medîne-i Florina’da sâbıkan cizyedâr ve câmi‘-i avârız 
olan Hasan Ağa b. Mustafa meclis-i şer‘-i şerîfde medîne-i mezbûrede sâbıkan 
mesned-nişîn-i şerî‘at-i Muhammedî olan umdetü kuzâti’l-İslâm- sâhibü’l-kitâb 
Mustafa Efendi b. Mehmed mahzarında ikrâr ve takrîr-i kelâm edip mûmâ-ileyh 
Mustafa Efendi târih-i kitâbdan on altı ay mukaddem medîne-i mezbûrede kadı 
iken benden bi gayri hakkın vech-i şer‘î sekiz bin fıddî nakd-i râyicü’l-vakt akçe 
alıp hâlâ meblağ-ı mezbûru mûmâ-ileyh efendiden taleb ve da‘vâ eylediğim-
de inkâr ile cevâb vermeğin beynimizde münâza‘ât-ı kesîre cereyânından sonra 
vesâtat-ı muslihûn ile da‘vâ-yı mezkûrumdan beni dört bin fıddî nakd-i râyic fi’l-
vakt akçe üzerine inşâ-i akd-i sulh eylediklerinde ben dahi sulh-ı mezbûru kabûl 
ve bedel-i sulh olan mezbûrü’n-na‘t dört bin akçeyi tamâmen müşârun-ileyh Mus-
tafa Efendi’den alıp kabz edip mâ‘adâ da‘vâsından zimmetini ibrâ ve iskāt eyledim 
min ba‘d mûmâ-ileyh Mustafa Efendi ile vechen mine’l-vücûh da‘vâ ve nizâ‘ım 
yoktur zuhûr ederse dahi lede’l-hükkâmi’l-kirâm mesmû‘a ve makbûle olmaya de-
yicek kayd şud.
Fî 14 min Şevvâl sene [10]81.
Şuhûdü’l-hâl: Mehmed Efendi b. Şeyh Osman el-kadı, Ali Çelebi b. Hızır, Halil 
Çelebi b. Hüdâverdi, Ahmed Çelebi b. Mehmed, Mustafa Bey b. Hasan.









121 [24b-2, Arapça] Mehmed b. Himmet adlı küçüğe nafaka takdir edildiği
Hâkim, medîne-i Ebî Eyyûb-i Ensârî -radiye anhu Rabbuhü’l-Bârî- mahallâtından 
Takyecibaşı mahallesinde sâkin iken bundan akdem fevt olan Himmet b. Mah-
mud nâm kimesnenin Mehmed nâm sagīr oğlunun nafakası, kisvesi ve sâir 
havâic-i zarûriyesi için, himâye ve terbiyesi altında bulunduğu amcası ve vasîsi 
Ömer b. Mahmud’un talebiyle, müteveffât-ı mezbûr babasından irs-i şer‘le kendi-
sine intikāl eden emvâlden alınmak üzre zeyilde mezkûr târihden itibâren yevmî 
râyicü’l-vakt iki akçe farz ve takdîr etti. Hâkim, meblağ-ı mefrûz-i mezbûrun 
sagīr-i merkūmun havâic-i lâzimesine sarfına ve vakt-i hâcette istidâne edip vakt-i 
zaferde rücû‘ etmesine merkūm Ömer’e izin verdi.
Cerâ fî 19 min Şevvâl sene [10]81.
Şuhûdü’l-hâl: Es-Sâbikūn

122 [24b-3, Arapça] Hâkimin, Vargo v. Manol nam nasrânîyi vasî 
üzerine nâzır atadığı
Hâkim, hâmil-i hâze’l-kitâb Vargo v. Manol nâm nasrânîyi, Karfete v. Panayot ve 
( ) nâm sagīreyne kıbel-i şer‘den mansûb vasî olan Dimitri v. Yani’ye, kendisinin 
ma‘rifeti olmadan vesâyetle alâkalı husûslarda tasarruf etmemek üzre nâzır-ı hasbî 
nasbetti. Mezbûre zimmî de nezâret-i merkūmeyi kabûl edip hizmet-i lâzimesini 
edâyı ta‘ahhüd etti.
Cerâ fî 19 min Şevvâl sene [10]81.
Şuhûdü’l-hâl: Mustafa Çelebi b. Abdullah, İslâm Çelebi b. Abdullah, Mehmed b. 
Eyüb, Mehmed b. Mahmud

123 [24b-4, Arapça] Ümmühâni bt. Mehmed’in muhâlaa yoluyla boşandığı
Medîne-i Ebî Eyyûb-i Ensârî mahallâtından Takye[cibaşı] mahallesinde sâkine 
olan Ümmühâni bt. Mehmed nâm hâtun, meclis-i şer‘-i şerîf ve mahfil-i dîn-i 
münîfde hâzıra olup, hâmil-i hâze’l-kitâb Ali b. Abdullah nâm zevci ile nikâhı 
esnâsında ta‘ahhüd edilen râyicü’l-vakt iki yüz akçe mehr-i müecceli, aralarında 
ma‘lûm ve mu‘ayyen olan iddet nafakası ve me’ûnet-i süknâsı kendi üzerinde ol-
mak üzre muhâla‘a yaptı. Zevc-i mezkûr da vech-i meşrûh üzre onunla muhâla‘a 
yaptı. Zevce-i mesfûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmundan ayrılmış oldu. Sonra her biri cemî‘-i 
de‘âvî, mütâlebât, eymân ve muhâsamâttan umûmen, zevciyyetle alâkalı da‘vâdan 
husûsan yek diğerinin zimmetini ibrâ-i âm ile husûmet ve nizâyı bertaraf edicek 
şekilde ibrâ etti.
Cerâ zâlike fî 19 min Şevvâl sene [10]81.
Şuhûdü’l-hâl: Şükrullah b. Kasım, Çukadâr Ahmed Çelebi, Hüseyin Bey [b.] Eyüb 
Çelebi, Hasan [b.] Abdullah

124 [25a-1] Dördüncü Haseki Âişe Sultan’ın kiracı olarak oturduğu 
Abdurrahman Paşa’nın vakıf sarayının suyollarını tamir ettirip su 
miktarını arttırdığı
Dârü’l-hilâfeti’l-aliyye-i Kostantıniyyetü’l-mahmiyye hısnı ebvâbından Ahırka-
pı kurbunda sâkine umdetü’l-muhadderât Dördüncü Haseki Âişe Sultan haz-
retleri taraf-ı şerîflerinden husûs-ı âti’z-zikre vekîl olup zâtını ma‘rifet-i şer‘le 
ârifân olan el-Hâc Ebû Bekir Ağa b. Mahmud ve Teberdâr Hasan Bey b. Veli 
şehâdetleriyle şer‘an vekâleti sâbite olan iftihârü’l-havâs ve’l-mukarrabîn Bi-
lal Ağa b. Abdülmu‘în meclis-i şer‘-i hatîrde merhûm Abdurrahman Paşa nâm 
sâhibü’l-hayrın evkāfına bi’l-fi‘l mütevellî olan fahrü’l-eşbâh Siyavuş Ağa b. Ab-
dullah mahzarında bi’l-vekâle ikrâr ve takrîr-i kelâm edip merhûm Abdurrah-
man Paşa evkāfından mahmiye-i mezbûrede Hocapaşa semtinde Elvanzâde ma-
hallesinde vâki‘ lede’l-ahâlî ve’l-cîrân ma‘lûmü’l-hudûd sarayı icâre-i mu‘accele 
ve ücret-i ma‘lûmeteyn ile müvekkilem sultân-ı müşârun-ileyhâ hazretleri taht-ı 
tasarruflarında olup saray-ı mezkûrda cârî olup vakfiye-i ma‘mûlün-bihâsında 
mastûr olan mâ’-i cârînin mikdârı zikr olunmayıp mâ’-i mezkûr kalîl olmağla mü-
vekkilem sultân-ı müşârun-ileyhâ malıyla mâ’-i mezkûrun menbâ‘ını tathîr ve 
mikrâs ta‘bîr olunur lağımlar ve âbâr-ı müteferrika hafr ettirmekle bir mikdâr su 
dahi cemî‘ ve tahsîl ve kıbel-i şer‘den nâib ve su nâzırı ma‘rifetiyle mârrü’z-zikr 
suyu keşf ve tahrîr ve ke’l-evvel merhûm-ı mezbûr Abdurrahman Paşa lağımına 
idrâc ve mâ’-i mezkûrun cümlesi sekiz masura su idiği sicil ve hüccet olundukdan 
sonra merhûm-ı mezbûr Abdurrahman Paşa’nın saray duvarında ke’l-evvel cârî 
olan bir masura su idiğini müvekkilem sultân-ı mûmâ-ileyhâ ikrâr ve mütevellî-i 
mezbûr Siyavuş Ağa dahi tasdîk edip bâkī yedi masura suyun bir buçuk masura-
sını müvekkilem sultân-ı müşârun-ileyhâ hazretleri merhûm-ı mezbûrun bâlâda 
zikr olunan lağımı ki cem‘ eylediği suyu ol lağıma idrâc eylemişdir ol mukābelede 
teberru‘an mütevellî-i mezbûra teslîm ol dahi vakıf için tesellüm edip murâd eyle-
diği mahalden ifrâz edip Keyfe mâ yeşâ’ tasarruf eylesin deyû müvekkilem sultân-ı 
müşârun-ileyhâ hazretleri ikrâr ve i‘tirâf eyledi deyicek vekîl-i mezbûru kelimât-ı 
muharreresinde mütevellî-i mezbûr vicâhen tasdîk etmeğin kayd şud.
Fî 20 min Şevvâl sene [10]81.
Şuhûdü’l-hâl: Es-Sâbikūn.
Derkenâr: Siyavuş Ağa suyu.









125 [25a-2] Çoban Yorgi’nin hazineye intikal eden muhallefâtından 
alacak tahsili
Medîne-i Hazret-i Ebî Eyyûb el-Ensârî’de Çömlekçiler sûkunda yoğurtçu 
tâifesinden Yani v. Nikola nâm zimmî Büyük Haslar’da hâlâ gümrük emîni kı-
belinden zâbit ve emîn-i beytülmâl olan sâhibü’l-kitâb Mehmed Bey b. Abdul-
lah mahzarında ikrâr ve takrîr-i kelâm [edip] Havâss-ı aliyye kazâsına tâbi‘ Kü-
çükçekmece nâhiyesi a‘mâlinden Ispartuvan nâm karyede ra‘y-ı ağnâm ederken 
mürd olan Yorgi nâm zimmînin zâhirde vâris-i ma‘rûf ve ma‘rûfesi olmamağ-
la mecmû‘ metrûkâtına emîn-i mezbûr Mehmed Bey vaz‘-ı yed edip zabt etme-
ğin a‘dâd ve esmânı beynimizde ma‘lûm yedinden müşterâ ve makbûz koyun 
bahâsından yalnız mezbûr Yorgi zimmetinde dokuz bin dört yüz akçe hakkım 
olmağın metrûkât-ı hâlik-i mezbûrdan olmak üzre emîn-i mezbûrdan meblağ-ı 
mezbûru taleb ve da‘vâ eylediğimde metrûkât-ı hâlik-i mezbûra vaz‘-ı yedini ikrâr 
lâkin hâlik-i mezbûrun bana minvâl-i muharrer üzre dokuz bin dört yüz akçe 
deyni olduğunu inkâr etmeğin ben müdde‘âmı emîn-i mezbûr muvâcehesinde 
isbât sadedinde iken beynimize muslihûn tavassut edip da‘vâ-yı mezbûrumdan 
emîn-i mezbûr ile beni beş bin fıddî nakd-i râyic fi’l-vakt akçe üzre inşâ-i akd-i 
sulh eylediklerinde ben dahi sulh-ı mezbûru kabûl ve bedel-i sulh olan beş bin 
akçeyi emîn-i mezbûr Mehmed Bey yedinden alıp kabz edip mâ‘adâ da‘vâsından 
mezbûr Mehmed Bey zimmetini ibrâ ve iskāt eyledim dedikde gıbbe’t-tasdîk mâ 
vaka‘a kayd şud.
Fî 21 min Şevvâl sene [10]81.
Şuhûdü’l-hâl: Abdullah b. Abdullah el-Müezzin, Mustafa Efendi b. el-Müderris, 
İbrahim Çelebi b. Cafer, Mustafa Beşe b. Abdullah, Mehmed Çelebi b. Salih, Meh-
med Efendi b. Mehmed ve gayruhüm

126 [25b-1] Çatalca’dan Hıristo v. Dori’nin yeğeni Seryano’ya 
bahçeli ev satışı
Havâss-ı Refî‘a kazâsı tevâbi‘inden Çatalca nâhiyesine tâbi‘ Oklağı nâm karye 
zimmîlerinden Hıristo Dori v. İstemad zimmî meclis-i şer‘de karındaşı oğlu Ser-
yano v. Anastaş nâm zimmî muvâcehesinde ikrâr [ve] takrîr-i kelâm edip akd-i 
âti’z-zikrin sudûruna değin emlâkimden karye-i mezbûrede vâki‘ bir tarafı benim 
âhar mülküm ve bir tarafı Yerakine mülkü ve bir tarafı Anastaş mülkü ve bir ta-
rafı tarîk-i âm ile mahdûd bir bâb fevkānî oda ve tahtında ahırı ve mezbûre Ye-
rakine mülküne varınca arsa-i hâliyemi müştemil karındaşım olup mukaddemâ 
mürd olan ( ) zimmîden bi’l-irsi’ş-şer‘î bana isâbet eden mülk-i mevrûs menzilimi 
ve yine menzil-i mezbûr kurbunda bir tarafı Anastaş mülkü ve bir tarafı İsteryo 
mülkü ve bir tarafı Todor Kosta mülkü ve bir tarafı Anastaş mülkü olan tokad ile 
mahdûd, tokadda benim mülk-i mevrûsum olan nısf hissemi bi cümleti’t-tevâbi‘ 
ve’l-levâhık karındaşım oğlu merkūm Seryano’ya beş bin beş yüz fıddî nakd-i 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm eylediğimde ol dahi ber minvâl-i muharrer iştirâ ve kabûl edip se-
meni olan mezbûrü’n-na‘t beş bin beş yüz akçeyi karındaşım oğlu merkūm Serya-
no yedinden tamâmen alıp kabz edip menzil-i mahdûd-ı mezkûr ve nısf tokadda 
alâkam kalmadı karındaşım oğlu mezbûr Seryano’nun mülk-i müşterâsıdır Keyfe 
mâ yeşâ’ mutasarrıf olsun dedikde gıbbe’t-tasdîki’ş-şer‘î mâ cerâ kayd şud.
Fi 20 min Şevvâl sene [10]81.
Şuhûdü’l-hâl: Mustafa Çelebi Bâçdar, Ebû Bekir Beşe b. Abdullah, Dilaver Bey [b.] 
Abdullah, Ali b. Abdullah Dimo v. Yani ve Dimitri v. Yorgo, Andriye v. İstodulo, 
Todor v. Yorgi, Yani v. İsteryano, Yorgaki v. Dimitri ve gay[ruhüm].

127 [25b-2] Todori v. Andriye’nin Aleksi v. Sava’daki alacağının tahsili 
için mahkemece tembih olunduğu
Havâss-ı Aliyye kazâsı a‘mâlinden kasaba-i Çatalca mahallâtından Câmi‘-i kebîr 
mahallesi sâkinlerinden işbu râfi‘ü’r-rakīm Todori v. Andriye nâm zimmî meclis-i 
şer‘de Aleksi v. Sava nâm Nasrânî muvâcehesinde üzerine da‘vâ ve takrîr-i kelâm 
edip mezbûr Aleksi zimmetinde cihet-i karz-ı şer‘îden seksen iki kıt‘a esedî gu-
ruş hakkım olup taleb eylediğimde teslîmden imtinâ‘ eder suâl olunup alıverilme-
si matlûbumdur dedikde gıbbe’s-suâl mezbûr Aleksi cevâbında fi’l-vâki‘ müdde‘î-i 
mezbûr Todori’ye zimmetimde cihet-i karz-ı şer‘îden seksen iki kıt‘a esedî guruş 
lâzımü’l-edâ ve vâcibü’l-kazâ deynim vardır deyû bi tav‘ihî ikrâr ve i‘tirâf etmeğin 
alâ mûcebi ikrârihî meblağ-ı mezbûru müdde‘î-i merkūma edâ ve teslîme mezbûr 
Aleksi’ye tenbîh olundu mâ vaka‘a kayd şud.
Fî 20 min Şevvâl sene [10]81.
Şuhûdü’l-hâl: Salih Efendi el-Müderris, Eyüb Çelebi b. el-Müderris, Mehmed Çe-
lebi b. Mahmud, Hasan Hüseyin b. Mustafa ve gayruhüm.

128 [25b-3] Abdullah b. Yusuf ’un Mehmed Çelebi’ye nafakadan doğan 
borcunu mülk karşılığı tediyesi
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Serv[i] ma-
hallesinde sâkin Abdullah b. Yusuf meclis-i şer‘de kayınatası râfi‘ü’l-kitâb Meh-
med Çelebi b. Mustafa mahzarında ikrâr ve takrîr-i kelâm târih-i kitâbdan beş 
sene mukaddem ben bi hasebi’l-iktizâ diyâr-ı âhara gidip mezbûr Mehmed 









Çelebi’nin sulbiye kızı zevcem Âişe’nin ve mezbûre Âişe benim firâşımdan hâsıl 
ettiği Râbia’nın nafaka ve kisvesine bir nesne irsâl etmek mümkün olmamağla ka-
yınatam mezbûr Mehmed Çelebi cânib-i şer‘den benim üzerime her birine yevmî 
beşer akçeden cem‘an on akçe nafaka farz ve takdîr ve inde’z-zarûre istidâne ve 
lede’z-zafer rücû‘a izin ve yedine hüccet-i şer‘iyye alıp mezbûrları bu âna gelince bi 
şarti’r-rücû‘ istidâne ile infâk ve iksâ etmeğin hâlâ geldiğimde sinîn-i merkūmede 
müctemi‘a olan on sekiz bin akçe nafaka-i mefrûzayı benden kayınatam mezbûr 
Mehmed Çelebi taleb ve da‘vâ eylediğinde edâya bir hâl ile iktidârım olmamağın 
silk-i mülk-i sahîhimde münselik emlâkimden mahalle-i mezbûrede vâki‘ bir ta-
rafı benim âhar bağım ve yine bir tarafı hemşîrem Safiye Hâtun mülkü ve bir ta-
rafı Mustafa mülkü ve bir tarafı ba‘zan Bostancı İbrahim’in vakıf menzili ve ba‘zan 
Mehmed Bey mülkü ve ba‘zan Arpacı İbrahim Beşe ve ba‘zan Kapıcı Mustafa ve 
ba‘zan sükkerî mülkleri ve bir tarafı Musli Bey mülkü ve bir tarafı sed ve ba‘zan 
baca ile mahdûd, eşcâr-ı müsmire ve gayr-ı müsmireyi hâvî tahmînen bir buçuk 
dönüm bir kıt‘a bağı meblağ-ı mezbûre mukābelesinde kayınatam mezbûr Meh-
med Çelebi’ye tarafeynden îcâb ve kabûlü hâvî bey‘-i sahîh-i şer‘î ile bey‘ ve teslîm 
ol dahi vech-i muharrer üzre iştirâ ve tesellüm edip nafaka-i mefrûza-i mezkûreye 
müte‘allik âmme-i de‘âvîden zimmetimi ibrâ ve iskāt eyledi min ba‘d zikr olunan 
bağ-ı mahdûd-ı mezkûr kayınatam mezbûr Mehmed Çelebi’nin mülk-i müşterâsı 
ve hakk-ı mahzıdır, Keyfe mâ yeşâ’ mutasarrıf olsun dedikde mukırr-ı mezbûru 
kelimât-ı meşrûhasında merkūm Mehmed Çelebi vicâhen tasdîk ve mârrü’z-zikr 
bağı meblağ-ı merkūm mukābelesinde iştirâ ve kabûl ve dâmâd-ı mezbûrun zim-
metini husûs-ı mezbûra müte‘allika âmme-i de‘âvîden ibrâ ve iskāt eylediğini 
şifâhen tahkīk etmeğin mâ vaka‘a bi’t-taleb ketb olundu.
Fî 21 min Şevvâli’l-mükerrem sene [10]81.
Şuhûdü’l-hâl: Halil Efendi b. Haydar el-İmâm, Halil Çelebi b. Murtaza, Mehmed 
Çelebi b. Hasan el-Müezzin, Mustafa b. Abdi, Abdi Beşe b. Yusuf, Hasan b. Yusuf 
ve gayruhüm.

129 [26a-1] Mehmed Bey’in Ali Ağa’da bulunan alacağının Ali Ağa 
tarafından ikrarı
Bin yetmiş beş senesinde vâli-i livâ-i Kıbrıs olan Abdülkādir Paşa’nın dîvân efen-
disi iken fevt olan Ahmed Efendi’nin verâseti li ebeveyn birâderi es-Seyyid Meh-
med Bey b. es-Seyyid Mustafa ile vilâyet-i Anadolu’da livâ-i Karahisar’a tâbi‘ 
Sandıklı kasabasında Hisar mahallesinde sâkine vâlidesi Âişe bt. Receb nâm 
hâtuna münhasıra idiği şer‘an zâhir ve müte‘ayyin oldukdan sonra mezbûr es-
Seyyid Mehmed Bey kendi tarafından asâleten ve vâlidesi mezbûre Âişe tarafın-
dan husûs-ı âti’z-zikre vekîl olup mezbûrenin zâtını ma‘rifet-i şer‘iyye ile ârifân 
olan cebehânede mütemekkin Hasan Odabaşı b. Mustafa ve Mehmed Beşe b. Veli 
şehâdetleri ile şer‘an vekâleti sâbite olmağın vekâleti mahfil-i kazâda medîne-i 
Hazret-i Ebî Eyyûb el-Ensârî -radiye anhu Rabbuhü’l-Bârî-de Koca Kasımpaşa 
mahallesi sükkânından iftihârü’l-emâcid ve’l-ekârim Kaftancı Ali Ağa b. Ahmed 
Efendi tasdîka vekîl olan el-Hâc Hasan b. Ali mahzarında bi’l-asâle ve bi’l-vekâle 
ikrâr ve takrîr-i kelâm edip birâderim merhûm-ı mezbûrun müvekkil-i mûmâ-
ileyh Ali Ağa zimmetinde min ciheti’l-karz yüz elli kıt‘a esedî guruş hakkı olup 
mukābelesinde müvekkil-i mûmâ-ileyh Ali Ağa yedinden bir sîm gaddâre irtihân 
ve kabz edip meblağ-ı mezbûru kable’l-ahz birâderim merhûm olmağla irsen 
bana ve vâlidesine intikāl etmeğin meblağ-ı mezbûru müvekkil-i mûmâ-ileyh Ali 
Ağa’dan bi’l-asâle ve bi’l-vekâle taleb eylediğimde meblağ-ı mezbûr mukābelesinde 
rehine vaz‘ eylediğim gaddâreyi bana teslîm edin ben dahi meblağ-ı mezbûru 
teslîm edeyim deyû mârrü’z-zikr sîm gaddâre müstehlek ve kıymeti için bin altı 
yüz akçedir deyû cevâb verdiğimde beynimizde münâza‘ât-ı kesîre vâki‘ olmuşdu, 
el-hâletü hâzihî vesâtat-ı muslihûn ile müvekkil-i mûmâ-ileyh Ali Ağa’yı doksan 
esedî guruş üzerine inşâ-i akd-i sulh eylediğinde ben dahi sulh-ı mezbûru kabûl 
ve bedel-i sulh olan mârrü’z-zikr doksan guruşu mezbûr Ali Ağa yedinden alıp 
kabz edip mâ‘adâ da‘vâsından zimmetimi bi’l-asâle ve bi’l-vekâle ibrâ eyledim de-
yicek mezbûr el-Hâc Hasan meclis-i mezbûrda müvekkilim mûmâ-ileyh Ali Ağa 
dahi mârrü’z-zikr gaddâre da‘vâsından mezbûr es-Seyyid Mehmed Bey’in deyni-
ni ibrâ eyledim dedi deyicek gıbbe’t-tasdîki’ş-şer‘î mâ cerâ kayd şud.
Fî 21 min Şevvâl [10]81.
Şuhûdü’l-hâl: Umdetü erbâbü’t-tahrîr İmâmzade Mehmed Efendi, (…)zâde Mus-
tafa Çelebi, Mustafa b. Mehmed, Mehmed b. Mahmud, Ahmed Çelebi Çukadâr, 
Salih Efendi b. Mehmed.

130 [26a-2] Abro v. Manol’un Duka v. Todori’deki alacağını 
malla takas ettiği
Havâss-ı aliyye kazâsına tâbi‘ Cehud Bergosu nâm karyede sâkin Abro v. Ma-
nol nâm zimmî meclis-i şer‘de işbu râfi‘ü’l-kitâb Duka v. Todori nâm zimmî 
muvâcehesinde takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik emlâkimden karye-i mezbûrede vâki‘ bir tarafı kız karında-
şım Senadi mülkü ve bir tarafı meydan ve voyvoda çiftliği ve bir tarafı Dotoş mül-
kü ve bir tarafı tarîk-i âm ile mahdûd iki bâb tahtânî oda ve bir sofa ve havluyu ve 
havlu içinde bir bâb tahtânî odayı dahi muhtevî mülk menzilimi cemî‘ tevâbi‘ ve 
levâhıkı ile mezbûr Duka’ya tarafeynden îcâb ve kabûlü hâvî bey‘-i bâtt-ı sahîh-i 
şer‘î ile yüz elli kıt‘a esedî guruşa bey‘ ve teslîm ol dahi minvâl-i muharrer üzre 
iştirâ ve kabûl edip semeni olan mezbûrü’n-na‘t yüz elli esedîyi gāib ani’l-meclis 
Yusuf Beşe nâm kimesneye deynim olan yüz elli esedîye merkūm Duka emrim ile 
kefîl olup ba‘dehû malından edâ etmekle merkūm Duka’ya zimmetimde lâzımü’l-
edâ deynim olan yüz elli esedî guruşa takās ol dahi mukāssa kabûl eyledim dedik-
de mâ vaka‘a kayd şud.
Fî 23 Şevvâl [10]81.
Şuhûdü’l-hâl: Arslan Beşe b. Abdullah, Mehmed Beşe b. Abdullah, Mehmed Bey b. 
( ), Mehmed b. Mahmud, Hüseyin b. Abdullah, Dilaver el-muhzır

131 [26a-3] Dimitri v. Pavlo’nun miras evinin verese tarafından 
peşin parayla satışı
Mora sancağında Mizistre kazâsına tâbi‘ Longanide nâm karye ahâlîsinden olup 
bundan akdem hâlik olan Dimitri v. Pavlo’nun verâseti li ebeveyn karındaşları İs-
temad ve Yani’ye münhasıra olduğu şer‘an zâhir ve müte‘ayyin oldukdan sonra 
mezbûrân İstemad ve Yani meclis-i şer‘de râfi‘ü’r-rakīm Kiryazi v. Polihroni nâm 
zimmî muvâcehesinde her biri ikrâr ve takrîr-i kelâm edip hâlik-i mezbûrdan ir-
sen bize intikāl eden emlâkimizden karye-i mezbûrede vâki‘ bir tarafı Receb mül-
kü ve bir tarafı kendimizin âhar mülkü ve bir tarafı Nikite mülkü ile mahdûd bir 
bâb fevkānî odayı müştemil mülk-i mevrûs menzilimizi cümle tevâbi‘ ile mezbûre 
Kiryazi’ye yirmi sekiz esedî guruşa bey‘ edip ol dahi vech-i muharrer üzre iştirâ 
ve kabûl eyledikden sonra semeni olan meblağ-ı mezbûr yirmi sekiz esedî guru-
şu yedinden bi’t-tamâm ahz u kabz eyledik zikr olunan menzil-i mezkûru mahal-
linde zabt ve tasarrufa taslît eyledik min ba‘d alâka ve medhalimiz yoktur mezbûr 
Kiryazi’nin mülk-i müşterâsıdır Keyfe mâ yeşâ’ mutasarrıf olsun dedikde mâ 
vaka‘a kayd şud.
Fî 23 Şevvâl [10]81.
Şuhûdü’l-hâl: Ahmed Çelebi b. Mehmed, Hüseyin b. Mehmed, Osman b. Hüseyin, 
Osman b. Abdullah, Totori Hıristo, Anoreş, Polihroni, Pero, Yano.

132 [26b-1] Mehmed Beşe b. Abdullah adlı merhumun Hüseyin Beşe’deki 
alacak hakkının vereseye ödendiği
Husûs-ı âti’z-zikrin mahallinde tahrîri iltimâs olunmağın Mevlânâ Salih Meh-
med Efendi irsâl olunup ol dahi zeyl-i vesîkada muharrerü’l-esâmî müslimîn ile 
medîne-i Hazret-i Ebî Eyyûb el-Ensârî’de Çavuş Kasım mahallesinde sâkin Kürt 
Hüseyin Beşe b. Abdullah’ın menziline varılıp beyne’l-vazî‘ ve’ş-şerîf akd-i meclis-i 
şer‘-i şerîf olundukda mahmiye-i İstanbul’da Ali Paşa-yı Atîk mahallesinde sâkin 
iken bundan akdem vefât eden Çalık Mehmed Beşe b. Abdullah’ın verâseti zevcesi 
İsmihân bt. Osman ile li ebeveyn ammisi oğlu Ahmed b. Abdullah’a münhasıra 
olduğu şer‘an zâhir oldukdan sonra mezbûr İsmihân ve merkūm Ahmed tarafla-
rından husûs-ı âti’z-zikre vekîl olup âharı dahi tevkîle me’zûn olan Silivrili Abbas 
Çelebi tarafından husûs-ı âti’z-zikre vekîl olup Mehmed Bey b. Derviş ve Hüseyin 
Çelebi b. Hasan şehâdetleriyle şer‘an vekâleti sâbite olan Ali Paşa mahallesi İmâmı 
Ahmed Efendi b. Yusuf meclis-i mezbûrda işbu râfi‘ü’l-vesîka merkūm Hüseyin 
Beşe mahzarında bi’l-vekâle ikrâr edip merkūm Hüseyin Beşe târih-i kitâbdan 
yedi ay mukaddem müteveffâ-yı mezbûr Çalık Mehmed Beşe’den beher vakıyye-
si otuzar akçeye olmak üzre yüz yetmiş vakıyye toprak? beş bin yüz akçe şişe iştirâ 
ve kabz edip kable edâi’s-semen mezbûr Çalık Mehmed Beşe fevt [olmağın] zevce-
si ve ammisi oğlu meblağ-ı mezbûrun iki yüz elli akçesini vekîlleri mezbûr Abbas 
Çelebi yediyle ahz edip mâ‘adâ dört bin sekiz yüz altmış akçeyi dahi taleb eyledik-
lerinde merkūm Kürt Hüseyin Beşe’nin meblağ-ı mezbûru edâya iktidârı olma-
mağla müteveffâ-yı mezbûrdan kabz eylediği toprağın? yüz altmış iki vakıyyesine 
bi hesâb-ı mezbûru dahi bi’r-rızâ merkūm Hüseyin Beşe yedinden vekâleten alıp 
kabz etmekle zimmetinde bir akçe ve bir habbe bâkī kalmadı dedikde gıbbe’t-
tasdîk vâki‘ü’l-hâl mevlânâ-yı mezbûr tahrîr, ba‘dehû gelip ahbere alâ mâ cerâ.
Fî 23 Şevvâl [10]81.
Şuhûdü’l-hâl: Süleyman Bey b. Hasan, Musa Çelebi b. Mustafa, Mehmed Çelebi b. 

…? Osman b. Yusuf, Mehmed Bey b. Koçu.

133 [26b-2] Muammer b. Abdullah’ın Mehmed b. Habil’e peşin 
parayla ev satışı
Sofular mahallesinde sâkine Muammer bt. Abdullah meclis-i şer‘de umdetü’l-
kudât Mehmed Efendi b. Hâbil mahzarında ikrâr ve i‘tirâf edip akd-i âti’z-
zikrin sudûruna değin silk-i mülk-i sahîhimde münselik emlâkimden mahalle-i 
mezbûrede vâki‘ bir tarafı mezbûre Mehmed Efendi mülkü ve bir tarafı Mehmed 
Çelebi mülkü ve bir tarafı Meryem Hâtun mülkü ve bir tarafı ba‘zan Fâtıma Hâtun 
mülkü ve bir tarafı tarîk-i hâs ile mahdûd bir bâb fevkānî ve bir bâb tahtânî odala-
rı ve kenîfi müştemil mülk menzilimi cemî‘ tevâbi‘i ile mezbûr Mehmed Efendi’ye 
on bin fıddî râyic akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm, ol dahi vech-i muharrer üzre iştirâ ve tesellüm kabûl ve kabz ey-
ledikden sonra semeni olan meblağ-ı mezkûr on bin akçeyi yedinden bi’t-tamâm 
ahz u kabz eyledim min ba‘d menzil-i mahdûd-ı mezkûrda alâka ve medhalim 
yoktur mezbûr Mehmed Efendi’nin mülk-i müşterâsı olmuşdur Keyfe mâ yeşâ’ 
mutasarrıf olsun dedikde gıbbe’t-tasdîk mâ vaka‘a kayd şud.
Fî 24 Şevvâl [10]81.
Şuhûdü’l-hâl: Hüseyin Efendi b. Ali, İbrahim Efendi b. Resul, Hüseyin Çelebi b. 
Ali, Hüseyin b. Ali, Mustafa b. Bayram, Mehmed Beşe b. Hüseyin, es-Seyyid Ah-
med Çelebi b. Nuh.

134 [26b-3] Hüseyin Çelebi b. Said’in Muammer bt. Abdullah’a 
peşin parayla ev satışı
Kiremitçi Süleyman mahallesinde sâkin Hüseyin Çelebi b. Ahmed meclis[-i münîf]
de Muammer bt. Abdullah mahzarında ikrâr edip silk-i mülk-i sahîhimde münse-
lik emlâkimden İslâmbey karyesinde vâki‘ [bir] tarafı Mustafa Çelebi ve bir tara-
fı İbrahim Çelebi mülkü ve bir tarafı [İslâm] Bey Vakfı ve bir tarafı tarîk-i hâs ile 
mahdûd bir bâb tahtânî oda ve sofa ve cüneyne ve kenîfi [müştemil] mülk menzili-
mi cemî‘ tevâbi‘i ile mezbûre Muammer Hâtun’a dört bin dört yüz kırk akçeye bey‘ 
ve teslîm, ol dahi minvâl-i muharrer üzre iştirâ ve kabûl-ı kabz eyledikden sonra 
semeni olan meblağ-ı mezbûr dört bin dört yüz kırk akçeyi yedinden bi’t-tamâm 
ve’l-kemâl ahz u kabz eyledim min ba‘d menzil-i mahdûd-ı mezkûrda alâkam yok-
tur mezbûre Muammer Hâtun’un mülk-i müşterâsı olmuşdur mâ vaka‘a kayd şud.
Fî 24 Şevvâl [10]81.
Şuhûdü’l-hâl: Sâbikūn

135 [26b-4] Rabia bt. Durmuş’un Ümmühâni bt. Ebi Talib’e 
yarım hisse oda satışı
Medîne-i Ebî Eyyûb’de Davud Ağa mahallesi sâkinelerinden olup sin ve cüssesi-
nin bülûğa tahammülü olup elân bülûğuna mu‘terife olan Râbia bt. Durmuş nâm 
bikr-i bâliğayı meclis-i şer‘-i hatîrde halası işbu sâhibetü’l-kitâb Ümmühâni bt. 
Ebî Tâlib mahzarında ikrâr ve takrîr-i kelâm edip Davud Ağa Evkāfı’ndan icâre-i 
mu‘accele- ve müeccele-i ma‘lûmem ile yirmi akçe ücret-i müeccele ile benim 
hemşîrem Hatice bt. Durmuş nâm sagīrenin ale’l-iştirâki’s-seviy ilâ hâze’l-ân zabt 
ve taht-ı tasarrufumuzda olup mahalle-i mezbûrede vâki‘ lede’l-ahâlî ve’l-cîrân 
ma‘lûmü’l-hudûd bir bâb oda benim hissem olan nısf-ı şâyi‘ini iki bin …? râyicü’l-
vakt akçe bedel mukābelesinde halam mezbûre Ümmühâni Hâtun’a mütevellî-i 
vakf-ı mezbûr ma‘rifetiyle tefvîz-i ferâğ edip ol dahi vech-i muharrer üzre tefev-
vuz ve kabûl edip bedel-i ferâğ olan mesfûrü’n-na‘t iki bin …? halam mezbûre 
Ümmühâni yedinden alıp kabz eyledim min ba‘d mârrü’z-zikr nısf odada alâka ve 
medhalim kalmadı dedikde kayd şud.
Fî 28 min Şevvâl [10]81.
Şuhûdü’l-hâl: Hüseyin Efendi b. Hasan, Mustafa Çelebi b. İsmail, Ali b. Mustafa, 
Dilaver el-muhzır, Mustafa b. Mehmed.









136 [27a-1] İbrahim Beşe b. Abdullah’ın Mezid Bey Vakfı’na bey‘ 
bi’l-istiğlâl usulüyle satması
Medîne-i Hazret-i Ebî Eyyûb el-Ensârî’de Otakçıbaşı mahallesinde sâkin İb-
rahim Beşe b. Ali meclis-i şer‘de merhûm Mezid Bey Vakfı’na bi’l-fi‘l mütevellî 
olan râfi‘ü’l-kitâb Hasan Çelebi b. Mustafa mahzarında ikrâr edip emlâkimden 
mahalle-i mezbûrede vâki‘ bir tarafı Mustafa mülkü ve bir tarafı vâlidem Belkıs 
Hâtun mülkü ve ba‘zan Hüseyin Bey mülkü ve tarafeyni tarîk-i âm ile mahdûd 
iki bâb tahtânî oda ve bi’r-i mâ ve zât-ı eşcâr-ı müsmire ve gayr-ı müsmire bah-
çeyi müştemil menzilimi cümle tevâbi‘iyle mütevellî-i mezbûr Hasan Çelebi’ye 
otuz beş kıt‘a esedî guruşa bi tarîki’l-istiğlâl bey‘ edip, ol dahi tarîk-i merkūm 
üzre iştirâ ve kabûl ve kabz, semen-i ma‘dûd ve teslîm-i mebî‘-i mahdûd kıldığım-
dan sonra yine mütevellî-i mezbûr menzil-i mahdûd-ı mezkûru ba‘de’t-tahliyeti’ş-
şer‘iyye beher sene beş esedî guruş ve bir rub‘ guruşa târih-i kitâbdan üç senesi 
tamâmına değin on beş kıt‘a esedî guruş ile üç rub‘ guruşa bana îcâr ve teslîm ben 
dahi minvâl-i muharrer üzre istîcâr ve tesellüm ve kabûl ve kabz eyledim dedikde 
gıbbe’t-tasdîki’l-mu‘teber mâ vaka‘a bi’t-taleb ketb olundu.
Fî 27 min Şevvâl sene [10]81.
Şuhûdü’l-hâl: Mehmed Efendi b. Sefer el-İmâm, Mustafa Halîfe b. el-Müezzin, 
Halil Beşe b. Musa, Abdülkādir Çelebi b. Hasan, el-Hâc Mehmed b. İsmail, Veli 
Beşe b. Kalender ve gayruhüm.

137 [27a-2] Mevcut borcun gayr-i menkulle takası
Dârü’l-hilâfeti’l-aliyye-i Kostantıniyyetü’l-mahmiyye’de Sultan Hamamı semtinde 
Ali Paşa-yı Atîk mahallesi sâkinlerinden iken bundan akdem fevt olan el-Hâc Şa-
ban b. İsmail’in verâseti zevce-i metrûkesi Râbia bt. Abdullah ile sulbî kebîr oğlu 
Mehmed’e ve sulbiye kebîre kızı Hatice ile sulbî sagīr oğlu İsmail’e ve sulbiye sagīre 
kızı Âişe ile babası el-Hâc İsmail’e münhasıra idiği şer‘an zâhir ve müte‘ayyin ol-
dukdan sonra medîne-i Hazret-i Ebî Eyyûb el-Ensârî’de Sofular mahallesin-
de sâkin Süleyman Beşe b. Ali nâm lebbâbe meclis-i şer‘de işbu ashâbü’l-kitâb 
mezbûr el-Hâc İsmail ve merkūm Mehmed asâleten sagīr-i mezbûr ile sagīre-i 
merkūmenin tesviye-i umûrları için kıbel-i şer‘den mansûb vasîleri olan el-Hâc 
Hüseyin b. Abdülcelil vesâyeten ve mezbûre Hatice tarafından husûs-ı âti’z-
zikre vekîl olup vekâleti zâtını ma‘rifet-i şer‘iyye ile ârifân olan el-Hâc İsmail ve 
mezbûr Mehmed’e şehâdetleri ile şer‘an sâbite olan zevci Mehmed Ağa b. Meh-
med ve mezbûre Râbia tarafından kezâlik tasdîka vekîl olup vekâleti yedinde olan 
hüccet-i şer‘iyye ile sâbite olan Hasan Efendi b. Mehmed mahzarında tav‘an ikrâr 
ve takrîr-i kelâm edip mahalle-i mezbûrede vâki‘ iki tarafı Musli Çelebi Vakfı ve 
tarafeyni tarîk-i hâs ile ve tarîk-i âm ile mahdûd üç bâb fevkānî oda ve bir sofa ve 
tahtında ahırı ve cüneyne ve zât-ı eşcâr-ı müsmire ve gayr-ı müsmire ve bi’r-i mâ 
ve kenîfi müştemil mülk menzilimi bundan akdem müteveffâ-yı mezbûr el-Hâc 
Şaban’a hâl-i hayâtında beş yüz kıt‘a esedî guruşa bin seksen gün tamâmına değin 
bi tarîki’l-bey‘ bi’l-vefâ bey‘ ve kabz-ı semen edip ol dahi minvâl-i muharrer üzre 
iştirâ edip kable’l-edâ mezbûr el-Hâc Şaban vefât etmeğin vârisleri merkūmûn 
meblağ-ı mezbûru benden taleb ve da‘vâ etmeleriyle hâlâ menzil-i mahdûd-ı 
mezkûru bi cümleti’t-tevâbi‘ ve’l-levâhık verese-i mezbûrîne tarafeynden îcâb ve 
kabûlü hâvî bey‘-i bâtt-ı kat‘î ile bey‘ ve teslîm onlar dahi asâleten ve vesâyeten ve 
vekâleten iştirâ ve tesellüm ve kabûl ve kabz edip semeni olan mezbûrü’n-na‘t beş 
yüz esedî guruşu müteveffâ-yı mezbûra ile’l-ân zimmetimde lâzımü’l-edâ deynim 
olan beş yüz esedî guruşa takās, onlar dahi mukāssa ve kabûl eylediler ba‘de’l-
yevm menzil-i mezbûr verese-i mezkûrînin mülk-i müşterâlarıdır benim alâkam 
yoktur deyicek gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Şevvâl sene [10]81.
Şuhûdü’l-hâl: Mustafa Efendi b. Durak el-İmâm, Ali Beşe b. Mehmed el-Mübâşir, 
el-Hâ[c] Mehmed Ağa b. Ahmed, Mehmed Beşe b. Hüseyin, Halil b. Abdullah, 
Muharrirü’l-hurûf Mustafa Efendi ve gayruhüm mine’l-hâzırîn.

138 [27a-3] Merhum Şaban b. İsmail’den vereseye intikal eden bir 
alacağın taksitlerle ödenmesi
Mahmiye-i İstanbul’da Sultan Hamamı semtinde sâkin iken bundan akdem fevt 
olan el-Hâc Şaban b. el-Hâc İsmail’in verâseti zevce-i metrûkesi Râbia bt. Ab-
dullah ile sulbî kebîr oğlu Mehmed’e ve sulbiye kebîre kızı Hatice’ye ve sulbî sagīr 
oğlu İsmail ile sulbiye sagīre kızı Âişe’ye ve babası mezbûr el-Hâc İsmail’e münha-
sıra idiği şer‘an zâhir ve müte‘ayyin oldukdan sonra medîne-i Hazret-i Ebî Eyyûb 
el-Ensârî -dâme fî rıdvâni’l-Bâri- de Sofular mahallesinde sâkin Süleyman Beşe 
b. Ali nâm lebbân mahfil-i kazâ ve mahall-i irtizâ‘da işbu ashâbü’l-kitâb mezbûr 
el-Hâc İsmail ve merkūm Mehmed ve sagīrân-ı mezbûrânın tesviye-i umûrları 
için kıbel-i şer‘den mansûb vasîleri olan el-Hâc Hüseyin b. Abdülcelil ve mezbûre 
Hatice’nin zevci ve tarafından ikrâr-ı âti’z-zikri tasdîka vekîl olup merkūmenin 
zâtını ma‘rifet-i şer‘iyye ile ârifân olan merkūmân el-Hâc İsmail ve Mehmed 
asâleten ve vasiyy-i merkūm el-Hâc Hüseyin vesâyeten ve vekîlân-ı mezbûrân 
Mehmed Ağa ile Hasan Efendi vekâleten müteveffâ-yı mezbûr el-Hâc Şaban’ın 
a‘dâd ve esmânı beynimizde ilm-i ma‘lûm-ı şer‘î birle koyun bahâsından ve 
medîne-i mezbûrede vâki‘ dükkân kirâsından ve cihet-i karz-ı şer‘îden ve yine 
medîne-i mezbûrede vâki‘ hudûdu ma‘lûm menzil icâresinden senin zimme-
tinde cem‘an yirmi üç bin akçe ve cihet-i sermâyeden dahi yüz kıt‘a esedî guruş 
hakkı olup kable’l-edâ mezbûr el-Hâc Şaban fevt olmağla zimmetinde bâkī ka-
lıp mârrü’z-zikr yirmi üç bin akçe ile yüz guruş sermâye ile’l-ân bi’l-irsi’ş-şer‘î 
bize isâbet [ve] intikāl eyledi deyû benden bi’l-asâle ve bi’l-vesâye ve bi’l-vekâle 
taleb ve da‘vâ eylediklerinde ben dahi zikr olunan yirmi üç bin akçeyi müteveffâ-
yı mezbûr ile hâl-i hayâtında on yedi bin akçeye vesâtat-ı muslihîn ile sulh olup 
bedel-i sulh olan meblağ-ı mezbûru tamâmen def ‘ ve teslîm eyledim, sâlifü’z-
zikr yüz esedî guruş sermâye zimmetimde bâkīdir deyû cevâb verdiğimde bey-
nimizde münâza‘ât-ı kesîre cereyân etmişdi, el-hâletü hâzihî ben sulh-ı merkūmu 
isbât sadedinde iken beynimize muslihûn tavassut edip merkūmân el-Hâc İsma-
il ve Mehmed ve vasiyy-i mezbûr el-Hâc Hüseyin ve vekîlân-ı mezbûrân ile beni 
zikr olunan yirmi üç bin akçe da‘vâsından hâlâ on yedi bin akçe üzerine inşâ-i 
akd-i sulh eylediklerinde mezbûrûn dahi beynimizde sulh enfa‘ olmağla sulh-ı 
mezbûru her biri kabûl edip lâkin def ‘aten bedel-i sulhu edâya iktidârım olma-
mağla mârrü’z-zikr bedel-i sulhu esbâbının seksen bir senesi rûz-ı Hızırı’ndan 
sonra beher ay bin beşer yüz akçeden dört ayda altı bin akçe ve bâkī on bir bin 
akçeyi dahi dört aydan sonra beher re’s-i şehrde beş yüz akçe vermek üzre tâlib-i 
taksît ve te’cîl olduğumda mezbûrûn dahi vech-i muharrer üzre bi’l-asâle ve bi’l-
vesâye ve bi’l-vekâle te’cîl edip zikr olunan yüz guruşu zimmetimde lâzımü’l-edâ 
deynimdir merkūmûndan suâl olunup ikrârları tahrîr olunmak matlûbumdur 
deyicek gıbbe’s-suâl mezbûrûndan her biri hâl, bast olunan minvâl üzre olmuş-
dur deyû mukırr-ı mezbûru kelimât-ı muharreresinde vicâhen tasdîk ve mâ‘adâ 
da‘vâsından mezbûr Süleyman’ın zimmetini ibrâ eylediklerini şifâhen tahkīk ey-
lediklerinde mâ cerâ kayd şud.
Fî 27 [Şevvâl] [10]81.
Şuhûdü’l-hâl: Es-Sâbikūn.

139 [27b-1] Rus asıllı Şaban adlı bir kölenin sözleşme (mükâtebe) 
ile âzat edilmesi
Mehbitü’l-envâr, makarrü’l-ebrâr, belde-i mübâreke-i Hâlidiyye medîne-i Hazret-i 
Ebî Eyyûb el-Ensârî -subbet alâ merkadihî sicâlü rahmeti Rabbihi’l-Bâ[rî’de]- Baba 
Haydar-ı Nakşibendi mahallesi sâkinlerinden fahrü’l-emâsil ve’l-akrân Mustafa 
Ağa b. Mehmed meclis-i şer‘de kendiye rıkkını mu‘terif orta boylu, açık kaşlı, gök 
elâ gözlü, sarışın, başının sağ tarafında eser-i cerhi olan Rûsiyyü’l-asl ve sâhibü’l-
kitâb Şaban b. Abdullah nâm şâbb-ı emred mahzarında ikrâr ve i‘tirâf edip târih-i 
kitâbdan üç sene tamâmına değin bana istikāmet ve sadâkat üzre hizmet etmek 
üzre abd-i memlûküm mevsûf-ı mezkûr Şaban’ı kitâbete kat‘ eylediğimde ol dahi 
kabûl ve târih-i kitâbdan üç sene minvâl-i muharrer üzre bana hizmet etmeğe 
ta‘ahhüd ve iltizâm eyledi ba‘de edâi’l-hizmeti mevsûf-ı mezkûr malımdan âzâd 
olup sâir ahrâr-ı asliyyîn gibi hür olsun deyicek gıbbe’t-tasdîki’l-kabûl mâ cerâ 
bi’t-taleb ketb olundu.
Fi’s-sâbi‘ ve’l-ışrîn min Şevvâl [10]81.
Şuhûdü’l-hâl: Ali Bey b. Süleyman, Mustafa Halîfe b. Musa el-Müezzin, Derviş 
Çelebi b. Mehmed, Mehmed Çelebi b. Râh-ı âbî, Mustafa Çelebi b. Süleyman, Hü-
seyin Ağa b. Mehmed, Ahmed Beşe b. Mehmed, Salih Mehmed Efendi b. Meh-
med, Mustafa Çelebi b. İsmail, Salih b. Mehmed el-Hallâk ve gayruhüm.

140 [27b-2] Merhum el-Hâc Osman’dan oğluna miras yoluyla intikal eden 
alacağın tahsil edildiği
Medîne-i Hazret-i Ebî Eyyûb el-Ensârî’de Câmi‘-i Kebîr mahallesinde sâkin Meh-
med Çelebi b. el-Hâc Osman meclis-i şer‘de râfi‘ü’l-kitâb Hasan Çelebi b. Ali 
el-Hammâmî mahzarında ikrâr ve i‘tirâf edip mezbûr Hasan Çelebi’nin ammi-
si olup bundan akdem vefât eden el-Hâc Cafer, babam müteveffâ-yı mezbûr ye-
dinden hâl-i hayâtında yüz yirmi kıt‘a esedî guruş istikrâz ve kabz edip işbu hâzır 
bi’l-meclis Şaban Çelebi b. (  ), mârrü’z-zikr yüz yirmi esedîye emriyle kefîl ve 
zâmin olmağın mezbûr el-Hâc Cafer fevt olup verâseti merkūm Hammâmî Hasan 
Çelebi’ye münhasıra olup babam merhûm el-Hâc Osman dahi mârrü’z-zikr yüz 
yirmi esedîyi kable’l-ahz fevt olup meblağ-ı mezbûr irsen bana isâbet ve intikāl 
etmişdi el-hâletü hâzihî meblağ-ı mezbûr yüz yirmi esedî guruşu kefîl-i mezbûr 
Şaban Çelebi ma‘rifetiyle mezbûr Hammâmî Hasan Çelebi yedinden bi’t-tamâm 
ahz u kabz edip zimmetinde bir akçe ve bir habbe bâkī kalmadı dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Şevvâl sene [10]81.
Şuhûdü’l-hâl: Mahmud Bey b. Hamza, Ali Beşe b. Hüseyin, Abdullah b. Abdullah, 
Mustafa b. Ali, Hüseyin b. Ali, Mustafa Efendi b. Mehmed ve gayruhüm.

141 [27b-3] Hıristo v. Yani’nin Eyüp Sultan vakıflarına irad kaydedilen 
metrûkâtının mirasçısına iadesi
Fi’l-asl vilâyet-i Rumeli’nde Yenişehir kazâsına tâbi‘ Platomana nâhiyesi 
muzâfâtından Anbelâki nâm karye zimmîlerinden olup medîne-i Hazret-i Ebî 
Eyyûb el-Ensârî’de vâki‘ debbâğhânede mütemekkin olan Hıristo v. Yani nâm 
zimmî meclis-i şer‘de medîne-i mezbûrede vâki‘ beytülmâl-i âmme ve hâssa-i 
hazret-i müşârun-ileyh evkāfına bi’l-fi‘l evkāf-ı mezbûre mütevellîsi Ali Ağa’nın 
vekîl-i şer‘îsi ve berât-ı şerîf ile beytülmâl emîni olan sâhibü’l-kitâb Ahmed Çele-
bi b. Mehmed mahzarında ikrâr ve i‘tirâf edip karye-i mezbûreden olup merkūm 
kayıkçı iken bundan akdem mürd olan Yani v. Kosta nâm zimmînin vâlidesi Za-
fira bt. Kosta benim babam Yani ile li eb karındaşlar olmağla hâlik-i mezbûrun 
zi-rahm [cihetinden] bi’l-inhisâr vârisi iken emîn-i merkūm hâlik-i mezbûrun 
vâris-i ma‘rûfu olmamak zu‘muyla mecmû‘ metrûkâta vâzı‘ü’l-yedi olmağla ben 
verâsetimi [hâkim-i] muvakki‘-i sadr-ı kitâb -tûbâ lehû ve hüsnü me’âb- hazretle-
ri indinde emîn-i merkūm vaz‘-ı yed eylediği metrûkâtı ber mûceb-i defter bana 
teslîme tenbîh.

142 [28a-1] Manol v. Anastaş’ın bağını bey‘ bi’l-istiğlâl yoluyla satması
Karye-i mezbûreden Manol v. Anastaş nâm zimmî meclis-i şer‘de oda-i mezbûre 
malından mütevellî-i mezbûra alâ tarîki’l-istiğlâl yirmi sekiz kıt‘a tahmînen üç dö-
nüm bir kıt‘a bağını bey‘ eyledikden sonra yine mütevellî-i mezbûr bağ-ı mersûmu 
mezbûr Manol’a bin seksen bir Receb’i gurresinden bin seksen iki Receb’i gurre-
sine gelince dört esedî guruş ve bir rub‘ guruşa îcâr, ol dahi istîcâr etmeğin mâ 
hüve’l-vâki‘ bi’t-taleb ketb olundu.
Fi’t-târihi’l-mezbûr li seneti’l-merkūme.
Şuhûdü’l-hâl: Es-Sâbikūn.

143 [28a-2] Dergo v. Angeli’nin yalan beyanına göre yapılan satıştan rücû 
ve borcun eskiden olduğu gibi ödeneceği
Havâss-ı Aliyye kazâsına tâbi‘ Litros nâm karye sâkinlerinden Dergo v. Angeli 
nâm zimmî meclis-i şer‘-i hatîrde medîne-i Hazret-i Ebî Eyyûb el-Ensârî -dâme fî 
rıdvâni’l-Bârî-de merhûm Kiremitçi Süleyman Çelebi Evkāfı’na bi’l-fi‘l mütevellî 
olan sâhibü’l-kitâb Mehmed Çavuş b. Abdüddâim mahzarında ikrâr ve takrîr-i 
kelâm edip bundan esbâk evkāf-ı mezbûre mütevellîsine semen-i ma‘lûme 
mukābelesinde karye-i mezbûrede vâki‘ bir tarafı Bostânî Hasan Bey mülkü ve 
etrâf-ı selâsesi tarîk-i âm ile mahdûd iki bâb tahtânî oda ve bir sagīr hâne ve üze-
rinde bir bakkal dükkânını müştemil mülk menzilimi cemî‘ tevâbi‘ ve levâhıkı ile 
alâ tarîki’l-istiğlâl bey‘ ve teslîm ve kabz-ı semen edip ol dahi mâl-ı vakf-ı mezbûr 
ile tarîk-i merkūm üzre iştirâ ve ba‘de’t-tahliye ücret-i mu‘ayyene-i ma‘lûme ile 
müddet-i ma‘lûme tamâmına değin bana îcâr ve teslîm ben dahi istîcâr ve tesel-
lüm ve kabûl edip ile’l-ân mâl-ı vakf-ı mezbûrun asl ve ücret-i menzil-i mezkûrdan 
zimmetimde iki yüz otuz sekiz kıt‘a esedî guruşa cem‘ olup edâsına iktidârım ol-
mamağla işbu târih-i kitâb Şevvâlü’l-mükerreminin on dördüncü günü menzil-i 
mezkûru mütevellî-i merkūm Mehmed Çavuş’a alâ tarîki’l-muvâza‘a üç yüz elli 
esedî guruşa bey‘ ol dahi tarîk-i mezbûr üzre iştirâ ve semen-i merkūmdan üç 
yüz elli guruşun iki yüz otuz sekiz guruşunu zikr olunan Kiremitçi Süleyman 
Evkāfı’na bâlâda tahrîr olunduğu üzre târih-i merkūme değin müctemi‘a iki yüz 
otuz sekiz guruşa takās ol dahi mukāssa ve kabûl ve bâkī yüz on iki guruşun dok-
san guruşunu Davud Paşa Bahçesi Vakfı’na deynim olan yedişer dirhem gelir 
yüz guruşa mütevellîsine teslîme merkūm Mehmed Çavuş’u tevkîl ve bâkī yir-
mi iki esedî guruşu mütevellî-i mezbûrdan alıp kabz eyledim deyû kâziben ikrâr 
ve izhâr-ı bey‘ ve sicil ve hüccet olunmuşdu, el-hâletü hâzihî mütevellî-i mezbûr 
Mehmed Çavuş menzil-i mahdûd-ı mezkûru bey‘ etmek mümkün olmamağla 
mâl-ı vakf-ı mezkûra zarar müte‘ayyin ve mütehakkık olmağın minvâl-i muhar-
rer üzre muvâza‘a ve bilece olan bey‘ ve şirâyı ifsâd murâd etmekle ben dahi ihâle-i 
mezbûreyi kabûl eylemişdim, menzil-i mezkûr ke’l-evvel benim mülkümdür ve 
târih-i kitâb Şevvâli’nin on altıncı gününe değin zimmetimde müctemi‘a olan iki 
yüz otuz sekiz guruşdan mâ‘adâ ke’l-evvel sene be sene vakf-ı mezbûra ücret-i 
menzili edâ ederim deyicek mâ vaka‘a ketb olundu.
Fî 20 Zilka‘de sene [10]81.
Şuhûdü’l-hâl: İsmail Çelebi b. (  ), Mehmed Çelebi b. Hasan, Hacı Receb b. …?, 
Mehmed Efendi b. Yusuf.

144 [28a-3, Arapça] Hatice bt. Mehmed’in muhâlaa yoluyla boşandığı
Medîne-i Hazreti Ebî Eyyûb-i Ensârî -radiye anhu Rabbuhü’l-Bârî- mahallâtından 
Evlice Baba mahallesinde sâkine olan Hatice bt. Mehmed nâm hâtun, meclis-i şer‘-i 
şerîf ve mahfil-i dîn-i münîfde hâzıra olup, râfi‘-i hâze’l-kitâb Hüseyin b. Musa nâm 
zevci ile muhâla‘a yaptı. Zevc-i mezbûr da nikâhı esnâsında ta‘ahhüd ettiği râyicü’l-
vakt bin yüz akçe mehr-i müecceli, aralarında ma‘lûm ve mu‘ayyen olan iddet nafa-
kası ve me’ûnet-i süknâsı mukābilinde zevce-i mezkûre ile muhâla‘a yaptı. Zevce-i 
mesfûre bu sûretle yeni bir nikâh yapılmadan ve mehir ödenmeden helâl olmayacak 
şekilde zevc-i merkūmundan ayrılmış oldu. Sonra her biri cemî‘-i de‘âvî, mütâlebât, 
eymân ve muhâsamâttan umûmen, zevciyyetle alâkalı da‘vâdan husûsan yek diğeri-
nin zimmetini ibrâ-i âm ile husûmet ve nizâyı bertaraf edicek şekilde ibrâ etti.
Cerâ zâlike ve hurrira fi’l-yevmi’s-sânî ve’l-ışrîn min Zilka‘de eş-şerîfe sene ihdâ 
ve semânîn ve elf.
Şuhûdü’l-hâl: Mehmed Çavuş b. Abdullah, Ali b. Şaban, Hüseyin b. Ali, Hasan b. 
Abdullah ve gayruhüm

145 [28b-1] Muallimhâne Vakfı’ndan alınan borcun vakfa iadesi için vasî 
Hüseyin Bey’e mahkemece tembih olunduğu
Havâss-ı aliyye kazâsı a‘mâlinden kasaba-i Hasköy’de Kiremitçi Ahmed Çele-
bi Câmi‘-i şerîfi kurbunda vâki‘ mu‘allimhânenin nükūd-ı mevkūfesine bi’l-fi‘l 
mütevellî olan es-Seyyid Mustafa Çelebi’nin babası ve tarafından husûs-ı âti’l-
beyânda vekîli olan es-Seyyid el-Hâc Mahmud b. es-Seyyid Hüseyin mahfil-i 
kazâda, kasaba-i mezbûrede sâkin mu‘allimhâne-i mezbûrenin sâbıkan halîfesi 
olan Mustafa Ağa b. Sinan’ın evlâd-ı sıgārına kıbel-i şer‘den mansûb vasî olan Hü-
seyin Bey b. İbrahim nâm bostânî mahzarında üzerine takrîr-i da‘vâ edip mâl-ı 
vakf-ı mezbûrdan müteveffâ-yı merkūm Mustafa Ağa zimmetinde mütevellî-i 
sâbık Üstâd Ali yedinden makbûz bin beş yüz akçe olup kable’l-edâ fevt ol-
mağın hâlâ zikr olunan bin beş yüz akçeyi bi’l-vekâle müteveffâ-yı mezbûrun 
muhallefât-ı vâfiyesinden vakf-ı mezkûr için taleb ederim, suâl olunsun deyicek 
gıbbe’s-suâl ve akībe’l-inkâr vekîl-i mezbûrdan müdde‘âsını mübeyyine beyyi-
ne taleb olundukda udûl-i ricâlden Kiremitçi Ahmed Çelebi Câmi‘i imâmı Meh-
med Efendi b. Mehmed ve müezzini Abdülbâkī Çelebi b. Ahmed li ecli’ş-şehâde 
makām-ı kazâya hâzırân olup istişhâd olunduklarında fi’l-hakīka mütevellî-i 
sâbık mezbûr Üstâd Ali tevliyyeti hâzır bi’l-meclis Mehmed Çavuş’a teslîm ey-
lediği mecliste müteveffâ-yı mezbûr Mustafa Ağa zimmetinde mâl-ı vakf-ı 
mezbûrdan bin beş yüz akçe gösterip ol dahi meblağ-ı mezbûr ile’l-ân zimmetim-
dedir deyû huzûrumuzda ikrâr ve bizi işhâd eyledi, biz bu husûsa bu vech üzre 
şâhidleriz, şehâdet dahi ederiz deyû her biri edâ-yı şehâdet-i şer‘iyye eyledik-
lerinde ba‘de’t-ta‘dîl ve’t-tezkiye şehâdetleri makbûle olmağın mezbûr Mehmed 
Çavuş zamân-ı tevliyyetinde meblağ-ı mezbûru küllen ve ba‘zan ahz u istîfâ eyle-
diğinde ihtimâmen yemîn teklîf olundukda ol dahi alâ vefki’l-mes’ûl mütevellî-i 
mezbûra teslîme vasiyy-i mezbûr[a] tenbîh birle mâ hüve’l-vâki‘ bi’t-taleb ketb 
olundu.
Fî 23 min Zilka‘de sene [10]81.
Şuhûdü’l-hâl: ( )

146 [28b-2] Emine bt. Derviş’in görümcesi Rabia bt. Abdullah ile 
arasındaki hakaret davası
Medîne-i Hazret-i Ebî Eyyûb el-Ensârî’de İslâmbey nâm mahallesinde sâkine 
Emine bt. Derviş nâm hâtun mahfil-i kazâda câr-ı mülâsıkı ve zevcinin hemşîresi 
Râbia bt. Abdullah mahzarında da‘vâ ve takrîr-i kelâm edip mezbûre Râbia câr-ı 
mülâsıkı olmağla dâimâ lisânıyla ezâ ve cefâdan hâlî olmayıp hattâ dünkü gün bi 
gayri hakkın bana kahbe, bre fâhişe br[e] kızlıksız deyû şetm etmeğin muhill-i âr 
lâhık olmağın suâl olunup mûcebi icrâ olunmak matlûbumdur dedikde gıbbe’s-
suâl ve’l-inkâr müdde‘iye-i mezbûreden müdde‘âsını mübeyyine beyyine taleb 
olundukda udûl-i ricâlden mahalle-i mezbûre imâmı es-Seyyid Abdurrahman 
Efendi …? ve Mehmed b. Mahmud li ecli’ş-şehâde makām-ı kazâya hâzırân olup 
isre’l-istişhâd fi’l-hakīka mezbûre Râbia müdde‘iye-i mezbûreye dâimâ lisanıyla 
ezâ ve cefâdan hâlî olmayıp hattâ dünkü gün huzûrumuzda mezbûre Emine’ye 
br[e] kahbe ve fâhişe ve bre kızlıksız deyû şetm eylemişdir, biz bu husûs üzerine 
şâhidleriz, şehâdet dahi ederiz deyû her biri edâ-yı şehâdet-i şer‘iyye ettiklerinde 
ba‘de’t-ta‘dîl şehâdetleri makbûle olmağın mâ vaka‘a kayd.
Fî 22 min Zilka‘de sene [10]81.
Şuhûdü’l-hâl: Mustafa b. İsmail, Hüseyin b. Hüseyin, Mehmed b. Mahmud, Ali b. 
Abdullah.

147 [28b-3] Saliha bt. Abdullah’ın eski kocası Mehmed b. Mustafa 
ile boşanma davası
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Dökmecibaşı 
mahallesinde sâkine Saliha bt. Abdullah nâm hâtun meclis-i şer‘de zevc-i sâbıkı 
işbu râfi‘ü’l-kitâb Mehmed b. Mustafa mahzarında üzerine da‘vâ ve takrîr-i kelâm 
edip mezbûr Mehmed târih-i kitâbdan sekiz ay mukaddem beni tatlîk etmeğin 
zimmetinde mütekarrir ve ma‘kūdun-aleyh olan sekiz yüz akçe mehr-i müecce-
limi taleb ederim suâl olunsun dedikde gıbbe’s-suâl mezbûr Mehmed cevâbında 
fi’l-vâki‘ müdde‘iye-i mezbûre mukaddemâ zevcem iken târih-i mezbûrda zim-
metimde mütekarrir ve ma‘kūd olan sekiz yüz akçe mehr-i müeccelinden ve 
nafaka-i iddet ve me’ûnet-i süknâsından fâriğa olmak üzre huzûr-ı müslimînde 
benimle muhâla‘a etmeğin ben dahi hul‘-ı mezbûru kabûl ve birbirimizin zim-
metini zevciyyete müte‘allika da‘vâdan ibrâ eylemişdik, deyicek isre’l-istintâk ve 
akībe’l-inkâr mezbûre Mehmed’den müdde‘âsını mübeyyine beyyine taleb olun-
dukda udûl-i müslimînden olup yine mahalle-i mezbûre sâkinlerinden İbrahim 
Bey b. Ahmed ve Abdullah b. Veli nâm kimesneler li ecli’ş-şehâde makām-ı kazâya 
hâzırân olup isre’l-istişhâd fi’l-vâki‘ müdde‘iye-i mezbûre târih-i merkūmda zev-
ci Mehmed ile sekiz yüz akçe mehr-i müeccelinden ve nafaka-i iddet ve me’ûnet-i 
süknâsından fâriğa olmak üzre bizim huzûrumuzda muhâla‘a eyleyip ol dahi hul‘-ı 
mezbûru kabûl ve ahadühümâ zevciyyete müte‘allika da‘vâdan âharın zimmetini 
ibrâ etmişlerdir, biz bu husûsa şâhidleriz, şehâdet dahi ederiz deyû her biri edâ-
yı şehâdet-i şer‘iyye eylediklerinde gıbbe’t-ta‘dîl ve’t-tezkiye şehâdetleri makbûle 
oldukdan sonra mezbûre Saliha [meclis-i şer‘de] zevci merkūm Mehmed ile ber 
minvâl-i muharrer muhâla‘a eylediğini ikrâr ve i‘tirâf etmeğin bî-vech ta‘arruzdan 
men‘ birle kayd şud.
Fî 23 min Zilka‘de sene [10]81.
Şuhûdü’l-hâl: Hüseyin Çelebi b. Ali, Mehmed, Mahmud, Hasan b. Abdullah, Hü-
seyin b. Hasan.









148 [29a-1] Rukiye bt. Abdullah’ın kocasından kalan miras olan 
evi peşin parayla satışı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-de el-Hâc Hüs-
rev mahallesinde sâkin [iken] bundan akdem vefât eden Uzun Hasan b. Abdullah’ın 
verâseti zevce-i metrûkesi Rukiye bt. Abdullah ile sulbiye kebîre kızı Saliha nâm 
hâtun ve sulbî oğlunun oğlu Halil Çelebi ile oğlunun kızları Fâtıma ve Râbia nâm 
hâtunlara münhasıra olduğu şer‘an zâhir ve müte‘ayyin oldukdan sonra mezbûre 
Rukiye tarafından husûs-ı âti’l-beyâna vekîl olup vekâleti zâtını ma‘rifet-i şer‘iyye 
ile ârifân olan mahalle-i mezbûre İmâmı Mustafa b. Hüseyin ve Mustafa Çelebi b. 
Hüseyin şehâdetleri ile şer‘an sâbite olan Halil Çelebi b. Hüseyin ve merkūm Ha-
lil Çelebi kendi tarafından asâleten ve mezbûretân Saliha ve Fâtıma taraflarından 
husûs-ı âti’l-beyân vekîli olup vekâleti kezâlik şâhidân-ı mezbûrân şehâdetleri ile 
şer‘an sâbite olmağın vekâleten mezbûre Râbia Hâtun tarafından kezâlik şâhidân-ı 
mezbûrân şehâdetleri ile vekâleti sâbite olan Ahmed Efendi b. eş-Şeyh Ali vekâleten 
meclis-i şer‘de işbu sâhibü’l-kitâb Osman Çelebi b. İbrahim mahzarında her biri bi’l-
asâle ve bi’l-vekâle ikrâr ve i‘tirâf edip müteveffâ-yı mezbûrun muhallefâtından olup 
bi’l-irsi’ş-şer‘î verese-i mezkûrîne isâbet eden emlâkimden mahalle-i mezbûrede 
vâki‘ bir tarafı Halil Çelebi mülkü ve bir tarafı Saliha Hâtun mülkü ve bir tarafı 
mekābir-i müslimîn ve bir tarafı tarîk-i âm ile mahdûd dört bâb fevkānî ve bir bâb 
tahtânî odalar ve bi’r-i mâ ve havluyu ve kenîfi müştemil mülk menzili bi cümleti’t-
tevâbi‘ ba‘de’l-müzâyede ve inkıtâ‘i’r-rağbe mezbûr Osman Çelebi’ye on altı bin fıddî 
nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı kat‘î ile her 
biri bi’l-asâle ve bi’l-vekâle bey‘ ve teslîm ol dahi minvâl-i muharrer iştirâ ve tesel-
lüm ve kabûl ve kabz eyledikden sonra semeni olan meblağ mârrü’z-zikr on altı bin 
akçeyi yedinden tamâmen her birimiz bi’l-asâle ve bi’l-vekâle ahz u kabz eyleyip 
ba‘de’l-yevm menzil-i mahdûd-ı mezkûrda alâka ve medhalim yoktur merkūm Os-
man Çelebi’nin mülk-i müşterâsıdır mutasarrıf olsun [deyicek] kayd şud.
Fî 5 min Zilka‘de sene [10]81.
Şuhûdü’l-hâl: Mustafa Çelebi b. Mehmed, Ali b. Mehmed, Ahmed b. Mustafa, Ca-
fer Çelebi, Mehmed Beşe.
Vaka‘a’l-emr ( ) hâkezâ nemekahu’l-fakīr ileyhi sübhânehû eş-Şeyh Ebû Bekir b. 
Mustafa el-müvellâ hilâfe be mahkeme-i Çatalca.

149 [29a-2] Çatalca’da Cündî Hüseyin Bey b. Hasan’ın arazisine yapılan 
haksız tasarrufun men‘i
Husûs-ı âti’z-zikrin mahallinde istimâ‘ı için fermân-ı şerîf vârid olmağın imtisâlen 
lehû bu fakîr dahi zeyl-i vesîkada mastûrü’l-esâmî olan cemm-i gafîr müslimîn 
ile Havâss-ı aliyye muzâfâtından Çatalca nâhiyesine tâbi‘ Karamurad nâm karye 
mer‘âsı olan İncegiz yolu demekle müte‘âref tarîk-i âmdan Dilsüz tarlası demek-
le meşhûr tarla beyninde olan kışlak ve yaylak ta‘bîr olunur mer‘âya varılıp akd-i 
meclis-i hatîr olundukda zikr olunan karye-i [Kara]murad ahâlîsinden Hüseyin 
Bey b. Hasan Bey nâm cündî meclis-i ma‘kūd-ı mezbûrda, karye-i mezbûre kur-
bunda olup Silivri nâhiyesine tâbi‘ Kadı nâm karye ahâlîsinden Süleyman Bey 
b. Halil ve Ahmed Bey b. Muharrem ve Receb Beşe b. Hızır ve Hüseyin Çele-
bi b. Ahmed ve Musli b. Ali ve Mehmed Çelebi b. Yusuf ve Ali Çelebi b. Yusuf 
ve Mehmed b. Abdullah ve Mustafa b. Selim ve Hasan Çelebi b. Abdülkerim ve 
Hüseyin b. Hasan ve sâir ahâli-i karye-i mezbûre muvâcehelerinde üzerlerine 
da‘vâ ve takrîr-i kelâm edip zikr olunan İncegiz tarîkinden sâlifü’z-zikr Dilsüz 
tarlasıyla müte‘âref olan mevzi‘ beyninde vâki‘ cemî‘ tarla ve çayır Hadımyeri de-
mekle meşhûr olup dedem ( ) nâm kimesne tasarrufunda olup ba‘dehû babam 
mezbûr Hasan Bey’e intikā[l] olunmuş, yetmiş sene mikdârı babam merkūm Ha-
san Bey tasarruf ve zirâ‘at ve harâset ve kışlak ve yaylak ve sıvâd edip ba‘dehû 
bana intikāl ve ben dahi minvâl-i meşrûh üzre elli senedir harâset ve zirâ‘at ve 
kışlak ve yaylak ve sıvâd edip a‘şâr-ı şer‘iyyesin vakıf zâbitlerine edâ ve teslîm 
ederken hâlen bu sene karye-i mezbûre Kadı ahâlîleri olan merkūmûn mevzi‘-i 
mezbûrede olan kışlak ve yaylak ve sıvâdda bizim hissemiz vardır deyû beni men‘ 
murâd ederler suâl olunup bî-vech ta‘arruzdan men‘ olunmak matlûbumdur de-
dikde gıbbe’s-suâl karye-i mezbûre ahâlîleri olan merkūmun cevâblarında fi’l-
vâki‘ mevzi‘-i mezbûrda olan cemî‘ tarla ve çayır ve savâd ebâ an ceddin merkūm 
Hüseyin Bey’in taht-ı tasarrufunda olup kimesnenin medhali olmadığını her 
biri ikrâr lâkin hakk-ı kışlak ve yaylak tasarrufunda kadîmî olduğunu inkâr edi-
cek müdde‘î-i merkūmdan müdde‘âsını mübeyyine beyyine taleb olundukda 
udûl-i müslimînden olup civârlarında olan İnceğiz’den Mahmud Hoca b. Mus-
tafa ve Mustafa b. Sinan ve Mehmed b. Mustafa ve Ayaviran nâm karyeden mü-
sin ve ihtiyâr Müezzin Abdülkerim Halîfe b. Süleyman ve Ali Çelebi b. Süley-
man nâm ihtiyârlar li ecli’ş-şehâde makām-ı kazâda hâzırûn olup fi’l-vâki‘ arâzi-i 
merkūmede olan kışlak ve yaylak ve sıvâd kadîmü’l-eyyâmdan bu âna gelince 
merkūm Hüseyin Bey’in ebâ an ceddin kışlak ve yaylakdır, âhardan mezbûrûnun 
bir vechile alâka ve medhalleri yoktur, biz bu husûsa bu vech üzre şâhidleriz, 
şehâdet dahi ederiz deyû her biri edâ-yı şehâdet-i şer‘iyye eylediklerinde gıbbe’t-
ta‘dîl ve’t-tezkiye şehâdetleri makbûle olmağın karye-i Karamurad ahâlîleri olan 
merkūmûn men‘ birle kayd şud.
Fî 24 min Şevvâl [10]81.
Şuhûdü’l-hâl: Veli, Ramazan Çelebi, Hasan b. Abdullah, İsmail b. İbrahim, Meh-
med Beşe b. Hasan el-Mübâşir, Hüseyin Beşe b. Hasan, Ali Bey b. Abdülmu‘în, Ali 
Beşe b. Ahmed Çukadâr-ı Hazret-i Efendi, Mustafa Ağa b. Mehmed Kethüdâ.









150 [29b-1] Eğlence bt. Abdullah ile merhum kocası Ali b. İlyas’ın 
ortaklaşa kurdukları vakıf evdeki süknâ hakkını Mehmed 
b. Haydar’a devrettiği
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-de Câmi‘-i 
kebîr mahallesi sâkinelerinden olup zikr-i âti menzilin vâkıfesi Eğlence bt. Abdul-
lah meclis-i şer‘-i hatîr-i lâzımü’t-tevkīrde işbu hâmilü’l-kitâb Mehmed b. Hay-
dar nâm kimesne mahzarında bi tav‘ihâ ikrâr ve takrîr-i kelâm edip bundan esbâk 
fevt olan zevcim Ali Efendi b. İlyas ile benim ale’l-iştirâki’s-seviy mülkümüz olup 
mahalle-i mezbûrede vâki‘ bir tarafı Hatice Hâtun mülkü ve bir tarafı Şeyh Nas-
rullah Efendizâde tasarrufunda olan menzil ve bir tarafı Yusuf Halîfe mülkü ve 
bir tarafı tarîk-i âm ile mahdûd iki bâb fevkānî ve bir bâb tahtânî odalar ve sofa 
ve müşterek su kuyusunu ve kenîfi müştemil mülk menzilimizi sene sittîn ve elf 
şehr-i Rebî‘ulevveli’nin yirmi birinci günü vakf-ı sahîh ve lâzım ile vakf ve habs 
ve süknâsını evvelen kendi nefsimize ba‘dehû kangımız vefât edip mecmû‘ men-
zili hayâtta olanımız zabt ve tasarruf edip ikimizin dahi vefâtından sonra meske-
ne muhtâc racül-i sâlihe şart ve ta‘yîn ve vakfiye-i ma‘mûlün-bihâsını tastîr ettir-
mişdik, zevcim mezbûr fevt olmağla mecmû‘ menzil-i mahdûd-ı mezkûra ile’l-ân 
ben mutasarrıf idim, hâlâ hakk-ı süknâmı rızâ ve ihtiyârım ile merkūm Mehmed’e 
fâriğa oldum deyicek mezbûr Mehmed Salih de meskene muhtâc idiğini ihbâr-ı 
ahyâr ile müte‘ayyin olmağın hâkim-i muvakki‘-i sadr-ı kitâb -tûbâ lehû ve hüs-
nü me’âb- hazretleri kıbelinden menzil-i mezkûru tasarruf için izin birle hâzihi’l-
vesîka bi’l-ibtigā sebt olundu.
Mine’l-âşir min Zilka‘deti’ş-şerîfe sene [10]81.
Şuhûdü’l-hâl: Fahrü’l-eimme Mehmed Efendi b. (…) İmâm-ı evvel-i Câmi‘-i 
Kebîr, Mehmed Efendi b. İbrahim İmâm-ı sânî, Hüseyin Çelebi Kethüdâ, Meh-
med b. Mahmud ve gayruhüm.

151 [29b-2] Meryem bt. Abdullah’ın Âişe bt. Hüseyin’e peşin 
parayla ev satışı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Evlice Baba ma-
hallesinde sâkine Meryem bt. Abdullah nâm hâtun meclis-i şer‘-i şerîfde işbu 
râfi‘atü’l-vesîka Âişe bt. Hüseyin nâm hâtun tarafından tasdîka vekîl olup nehc-i 
şer‘-i mu‘teber üzre vekâleti sâbite olan zevci Hüseyin Çelebi b. Hacı Bayram mah-
zarında ikrâr ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik emlâkimden mahalle-i mezbûrede vâki‘ bir tarafı Peştemâlî 
Hasan Çelebi mülkü ve bir tarafı diğer Hasan mülkü ve ba‘zan Bostanzâde Efen-
di mülkü ve bir tarafı Abdullah Halîfe mülkü ve bir tarafı tarîk-i âm ile mahdûd 
üç bâb tahtânî oda ve bir sofa ve bi’r-i mâ ve eşcâr-ı müsmire ve gayr-ı müsmireyi 
müştemil mülk menzilimi cemî‘ tevâbi‘ ve levâhıkı ile müvekkile-i mezbûre Âişe 
Hâtun’a dört bin fıddî râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm, ol dahi vech-i muharrer üzre iştirâ ve tesellüm 
ve kabûl ve kabz eyledikden sonra semeni olan meblağ-ı mezbûr dört bin akçeyi 
yedinden tamâmen ahz u kabz eyledim, zikr olunan menzil-i mahdûd-ı mezkûrda 
alâka ve medhalim yoktur, müvekkile-i mezbûre Âişe’nin mülk-i müşterâsı ol-
muşdur Keyfe mâ yeşâ’ mutasarrıf olsun dedikde gıbbe’t-tasdîk kayd şud.
Fî 9 min Zilka‘de sene [10]81.
Şuhûdü’l-hâl: İbrahim Beşe b. Sefer, Abdi b. Mehmed, Osman b. Mehmed, Yunus 
b. Müyesser, Mehmed Efendi el-İmâm, Abdullah Efendi b. Abdullah el-Müezzin.

152 [29b-3, Arapça] Mihrimah bt. Abdullah’ın muhâlaa yoluyla boşandığı
Medîne-i Ebî Eyyûb-i Ensârî mahallâtından Kasımpaşa mahallesinde sâkine olan 
Mihrimâh bt. Abdullah nâm hâtun râfi‘-i hâze’l-kitâb Ali b. Abdullah nâm zev-
ci ile muhâla‘a yaptı. Zevc-i mezbûr da nikâhı esnâsında ta‘ahhüd ettiği râyicü’l-
vakt altı yüz akçe mehr-i müecceli, aralarında ma‘lûm ve mu‘ayyen olan iddet 
nafakası ve me’ûnet-i süknâsı mukābilinde zevce-i mezkûre ile muhâla‘a yap-
tı. Zevce-i mesfûre bu sûretle yeni bir nikâh yapılmadan ve mehir ödenmeden 
helâl olmayacak şekilde zevc-i merkūmûndan ayrılmış oldu. Sonra her biri cemî‘ 
de‘âvî, mütâlebât, eymân ve muhâsamâttan umûmen, zevciyyetle alâkalı da‘vâdan 
husûsan yek diğerinin zimmetini ibrâ-i âm ile husûmet ve nizâyı bertaraf edicek 
şekilde ibrâ etti.
Cerâ zâlike ve hurrira fî 11 min Zilka‘de sene [10]81.
Şuhûdü’l-hâl: Ahmed b. Mustafa, Yusuf b. Abdullah, Ali b. Abdullah, Hüseyin 
b. Ali

153 [29b-4] Rus asıllı Lütfü bt. Abdullah adlı bir câriyenin âzadı
Medîne-i Hazret-i Ebî Eyyûb el-Ensârî mahallâtından Câmi‘-i kebîr mahalle-
si sâkinelerinden umdetü’l-muhadderât İsmihân bt. Ali Bey nâm hâtun meclis-i 
şer‘de kendiye rıkkını mu‘terife uzun boylu, açık kaşlı, elâ gözlü, sarışın, kerte-
les burunlu, yüzünde çiçek alâmeti olup çenesinin sol tarafında hâl-i siyâhı olan 
Rûsiyyetü’l-asl râfi‘atü’l-kitâb Lütfü bt. Abdullah mahzarında ikrâr ve takrîr-i 
kelâm edip mevsûfe-i mezbûreyi târih-i kitâbdan on sene mukaddem hasbeten 
lillâhi’l-azîm ve tâliben li-merdâti’r-Rabbi’r-Rahîm cemî‘ malımdan i‘tâk ve tahrîr 
ve zümre-i ahrâr-ı asliyyâta ilhâk ve idrâc edip sâir ahrâr-ı asliyyât gibi hürre olup 
üzerinde hakk-ı velâdan gayri hakkım kalmadı dedikde gıbbe’t-tasdîk kayd şud.
Fî 11 min Zilka‘de sene [10]81.
Şuhûdü’l-hâl: Mehmed Efendi b. İbrahim el-İmâm, Mehmed Çelebi b. Ahmed, 
Ali Çelebi b. Derviş, Hüseyin b. Mehmed, Mustafa Çelebi b. Muharrem, Hüse-
yin b. Hasan, Ahmed b. Bayram, Mehmed b. Mustafa, Mehmed Efendi b. Ömer 
el-İmâm, Mustafa Efendi el-Kâtib.

154 [30a-1] Rus asıllı Nazike bt. Abdullah adlı bir câriyenin âzadı
Medîne-i Hazret-i Ebî Eyyûb el-Ensârî mahallâtından Câmi‘-i kebîr mahallesi 
sâkinelerinden kıdvetü’l-muhadderât İsmihân Hâtun bt. Ali meclis-i şer‘-i enver 
ve mahfil-i dîn-i münevverde kendiye rıkk-ı sâbıkını mu‘terife orta boylu, açık 
kaşlı, elâ gözlü, ince burunlu, yüzünün sağ tarafında hâl-i siyâhı olan Rûsiyyetü’l-
asl sâhibetü’l-kitâb Nazike bt. Abdullah mahzarında bi tav‘ihâ ikrâr-ı tâm ve 
takrîr-i kelâm edip târih-i kitâbdan on sene mukaddem memlûke-i mevsûfeyi 
malımdan ihrâc ve i‘tâk ve sâir ahrâr-ı asliyyâta idrâc ve ilhâk eyledim üzerinde 
hakk-ı velâdan gayri hakkım kalmadı deyicek kayd şud.
Fî 11 min Zilka‘de sene [10]81.
Şuhûdü’l-hâl: Es-Sâbikūn.

155 [30a-2] Kazaen yaralanan Rahime adlı bir câriye için diyet ödendiği
Rahime bt. Abdullah nâm câriye-i sagīrenin seyyidesi olup medîne-i Hazret-i Ebî 
Eyyûb el-Ensârî -dâme fî rıdvani’l-Bârî-de sâkine İsmihân bt. Osman nâm hâtun 
meclis-i şer‘-i hatîrde işbu bâ‘isü’l-vesîka Martin v. ( ) nâm Nasrânî muvâcehesinde 
bi tav‘ihâ ikrâr ve takrîr-i kelâm edip işbu târih-i kitâb günü vakt-i subhda işbu 
hâzıra bi’l-meclis câriye-i memlûkem sagīre-i mezbûre Rahime medîne-i mezbûre 
sûkunda hamam kurbunda kendi hâlinde giderken merkūm Martin bir yük-
lü bârgiri sevk ederek gelip câriye-i memlûkem sagīre-i mezbûreyi çiğneyip sağ 
ayağını mecrûh etmekle merkūm Martin’den da‘vâ ve mûcebini icrâ murâd ey-
lediğimde merkūm Martin sagīre-i mezbûreyi hatâen çiğnemişimdir deyû ikrâr 
etmeğin beynimizde münâza‘ât-ı kesîre vukū‘undan sonra vesâtat-ı muslihîn ile 
merkūm Martin da‘vâ-yı mezkûrumdan beni beş yüz fıddî nakd-i râyic fi’l-vakt 
akçe üzerine inşâ-i akd-i sulh edip ben dahi mezbûru kabûl ve bedel-i sulh olan 
mezbûrü’n-na‘t beş yüz akçeyi mersûm Martin yedinden tamâmen alıp kabz 
edip husûs-ı mezbûra müte‘allik cemî‘ da‘vâdan zimmetini ibrâ eyledim deyicek 
gıbbe’t-tasdîki’ş-şer‘î mâ cerâ bi’l-ibtigā ketb olundu.
Fi’s-sânî aşer min Zilka‘deti’ş-şerîfe sene ihdâ ve semânîn ve elf.
Şuhûdü’l-hâl: Mehmed Çelebi b. Abdullah el-Attâr, İbrahim Çelebi b. Mehmed 
el-Cerrâh, Ömer Beşe b. Mehmed, Mustafa Efendi b. İsmail, Mehmed b. Mahmud.









156 [30a-3] Ahmed Çelebi b. Abdullah’ın vârisi Şirzat bt. Abdullah’ın 
Terkos’ta Bostan Çelebi’ye çiftlik satışı
Mahmiye-i İstanbul’da Kâtib Muslihiddin mahallesinde sâkin iken bun-
dan akdem vefât eden Ahmed Çelebi b. Abdülbâkī Çavuş’un verâseti zevce-i 
metrûkesi Şirzat bt. Abdullah nâm hâtun ile sulbî sagīr oğlu Mehmed’e mün-
hasıra olup kable’l-kısme mezbûr Mehmed dahi fevt olup verâseti ancak 
vâlidesi Şirzat’a münhasıra olduğu şer‘an zâhir ve mütebeyyin oldukdan son-
ra mezbûre Şirzat meclis-i şer‘de işbu sâhibü’l-kitâb es-Seyyid Bostan Çelebi b. 
es-Seyyid Ahmed mahzarında bi tav‘ihâ ikrâr ve i‘tirâf edip akd-i âti’z-zikrin 
sudûruna değin silk-i mülk-i sahîhimde münselik emlâkimden Havâss-ı aliy-
ye kazâsı a‘mâlinden Terkos nâhiyesine tâbi‘ Şeyh nâm karyede vâki‘ iki tara-
fı Şirzat’ın âhar mutasarrıf olduğu tarlalar ve iki tarafı tarîk-i âm ile mahdûd 
iki bâb tahtânî oda ve bi’r-i mâ ve fırını müştemil çiftlik ta‘bîr olunur men-
zilimi ve yine bir tarafı Ömer Çelebi bağı ve iki tarafı tarîk-i âm ve bir tarafı 
sâhil-i bahr ile mahdûd bir bâb tahtânî oda ve ahır ve bi’r-i mâ ve bir mikdâr 
bahçeyi müştemil kezâlik çiftlik ta‘bîr olunur mülk-i mevrûs menzilimi cemî‘ 
tevâbi‘ ve levâhıkı ile mezbûr es-Seyyid Bostan Çelebi’ye bi safkatin vâhidetin 
beş bin fıddî nakd-i râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm eyledikden sonra ol dahi minvâl-i muharrer 
üzre iştirâ ve kabûl ve kabz eyledikde merhûm ve mağfûr Sultan Bayezid Hân-ı 
Velî Evkāfı arâzisinden olup zabt ve taht-ı tasarrufumda olup zikr olunan çift-
liğe intimâ‘ ile tahdîd ve tavsîfden müstağnî tefvîz-i âti’z-zikrin sudûruna de-
ğin karye-i mezbûre sınırı dâhilinde mevâzi‘-i adîdede vâki‘ tahmînen iki yüz 
keyl tohum istî‘âb eder tarlalarımın ve inde’l-ahâlî ve’l-cîrân ma‘lûmü’l-hudûd 
bir kıt‘a çayırıyla karye-i mezbûre sınırı dâhilinde vâki‘ Sazlık Gölü’nü dahi 
hakk-ı tasarruflarını bi izni’l-mütevellî mezbûr es-Seyyid Bostan Çelebi’ye yir-
mi bin akçe bedel mukābelesinde tefvîz bi’l-ferâğ eylediğimde ol dahi tefevvuz 
ve kabûl eylediğinden sonra semen-i mezbûr ile bedel-i merkūm yirmi beş bin 
akçeyi yedinden bi’t-tamâm ve’l-kemâl ahz u kabz eyledim min ba‘d emlâk-i 
mezbûrede alâka ve medhalim yoktur, mezbûr es-Seyyid Bostan Çelebi’nin 
mülk-i müşterâsı ve arâzi-i merkūme dâhil-i taht-ı tasarrufu olmuşdur, Keyfe 
mâ yeşâ’ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fî 17 min Zilka‘deti’ş-şerîfe sene [10]81.
Şuhûdü’l-hâl: Mustafa Çelebi b. Pervâne, Yusuf Çelebi b. Veli, Mehmed Çelebi b. 
Ahmed, Mehmed Efendi b. Ahmed, Mehmed Efendi el-İmâm, Mehmed Çelebi b. 
Hasan, Halil Çelebi b. Hüseyin, Hüseyin Çelebi b. Hasan, Muharrirü’l-hurûf Mus-
tafa, Eyüb Efendi b. Mehmed el-Kâtib ve gayruhüm.









157 [30b-1] Melek Ahmed Paşa Vakfı’nın mütevellisi Hüseyin Çelebi 
b. Ahmed’in Hüseyin Ağa b. İbrahim’e istiğlâl usulüyle mülk satışı
Medîne-i Hazret-i Ebî Eyyûb el-Ensârî -radiye anhü’l-Bârî-de Kiremitçi Süleyman 
Çelebi mahallesinde sâkin Hüseyin Çelebi b. Ahmed meclis-i şer‘de merhûm Me-
lek Ahmed Paşa Vakfı’nın nükūd-ı mevkūfesine mütevellî olan sâhibü’l-kitâb Hü-
seyin Ağa b. İbrahim mahzarında ikrâr ve i‘tirâf edip silk-i mülk-i sahîhimde mün-
selik emlâkimden mahalle-i mezbûrede vâki‘ bir tarafı Halil Çelebi mülkü ve bir ta-
rafı Hatice Hâtun mülkü ve bir tarafı Acem Çavuş Vakfı ve bir tarafı tarîk-i hâs ile 
mahdûd iki bâb fevkānî ve iki bâb tahtânî odaları ve bi’r-i mâ’ı müştemil menzili-
mi cemî‘ tevâbi‘ ve levâhıkı ile mütevellî-i mezbûr Hüseyin Ağa’ya yüz doksan kıt‘a 
esedî guruşa bi tarîki’l-istiğlâl bey‘ ve teslîm ol dahi mâl-ı vakf-ı mezbûr ile tarîk-i 
merkūm üzre iştirâ ve kabûl ve kabz-ı semen-i ma‘dûd ve teslîm-i mebî‘-i mahdûd 
kıldığımdan sonra yine mütevellî-i mezbûr, menzil-i mahdûd-ı mezkûru ba‘de’t-
tahliyeti’ş-şer‘iyye târih-i kitâbdan bir sene tamâmına değin yirmi sekiz buçuk kıt‘a 
esedî guruşa bana îcâr ve teslîm ben dahi minvâl-i muharrer üzre istîcâr ve tesel-
lüm ve kabûl eyledim dedikde gıbbe’t-tasdîki’ş-şer‘î mâ hüve’l-vâki‘ kayd şud.
Fî 11 min Zilka‘deti’ş-şerîfe sene [10]81.
Şuhûdü’l-hâl: Mehmed Efendi b. Yusuf, Mustafa Beşe b. İbrahim, Halil Çelebi, 
Hüseyin b. Veli, Hasan b. Mustafa, Hüseyin b. Ali ve gayruhüm.

158 [30b-2] Mütevelli Ahmed b. Yusuf ’un Hilmi b. Abdülvehhab ile olan 
alacak davasının reddi
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-de merhûm 
el-Hâc…? nâm sâhibü’l-hayrın nükūd-ı mevkūfesine bi’l-fi‘l mütevellî olan İmâm 
Ahmed Efendi b. Yusuf mahfil-i kazâda …? medîne-i mezbûre lebbânlarından 
işbu bâ‘isü’l-kitâb …? b. Abdülvehhâb mahzarında üzerine bi’l-velâye da‘vâ ve 
takrîr-i kelâm edip mâl-ı vakf-ı mezbûrdan merkūm Ahmed Beşe zimmetinde 
mütevellî-i sâbık Attârzâde el-Hâc Mustafa yediyle menzil semeninden olmak 
üzre onu on bir buçuk hesâbı üzre devr-i şer‘î ve ilzâm-ı ribh olunan altı bin akçeyi 
hâlâ vakf-ı mezbûr için tevliyyetim hasebiyle merkūm Ahmed Beşe’den taleb eyle-
diğimde teslîmden imtinâ‘ eder suâl olunsun deyicek gıbbe’s-suâl ve akībe’l-inkâr 
mütevellî-i mezbûrdan müdde‘âsını mübeyyine beyyine taleb olundukda ityân-ı 
beyyineden izhâr-ı acz ile istihlâf etmeğin zimmetinde mâl-ı vakf-ı mezbûrdan 
ber minvâl-i muharrer altı bin akçe zimmetinde vakf-ı mezbûra deyni olmadığı-
nan mezbûr Ahmed Beşe[’ye] yemîn teklîf olundukda ol dahi alâ vefki’l-mes’ûl 
yemîn billâhi te‘âlâ etmeğin ile’l-isbât mütevellî-i mezbûru bî-vech ta‘arruzdan 
men‘ birle mâ cerâ bi’t-taleb ketb olundu.
Fi’l-hâdî aşer min Zilka‘deti’ş-şerîfe sene ihdâ ve semânîn ve elf.
Şuhûdü’l-hâl: Ahmed Beşe Çukadâr, Mustafa Efendi b. İsmail, Eyüb Çelebi el-
müsta‘id, Mehmed b. Mahmud, Ali b. Abdullah, Hüseyin b. Hasan ve gayruhüm.

159 [30b-3] Rus asıllı câriyenin âzadı
Elhamdü lillâhi mu‘tıkı’r-rikâb ve müczi’l-muhsinîn, cezîli’s-sevâb ve’s-salâtü ve’s-
selâmü alâ seyyidinâ Muhammedin ve âlihî ve sahbihî hayri’l-âl ve hayri’l-ashâb. 
Ammâ ba‘d işbu kitâb-ı anberîn ve müşgîn-erkâmın tahrîr ve inşâsına bâ‘is ve 
bâdî ve sebeb-i âdî oldur ki mehbitü’l-envâr, makarrü’l-ebrâr belde-i mübâreke-i 
Hâlidiyye medîne-i Hazret-i Ebî Eyyûb el-Ensârî -subbet alâ merkadihî sicâlü rah-
meti Rabbihi’l-Bârî-de hâlâ seccâde nişîn-i şerî‘at-i garrâ olan umdetü’l-ulemâi’l-
izâm, zübdetü’l-fuzalâi’l-fihâm, hallâlü’l-müşkilâti’d-dîniyye, keşşâfü’l-mu‘dilâti’l-
yakīniyye, nâsib-i râyâti’l-avârif, vâsıl-ı gāyâti’l-ma‘ârif alemü’l-ilmi ve’l-hüdâ, 
menârü’l-fazli ve’t-tukâ, el-lüccetü’l-mâhiye ve’l-bahrü’z-zâhir, zü’l-mecdi ve’ş-
şeref kâbiran an kâbir Ebû Bekir Mehmed Efendi, necli’l-mevle’l-merhûmü’l-
mebrûr, ed-dâricü ilâ medârici rahmeti Rabbihi’l-Gafûr Abdülkerim Mehmed 
Efendi eş-şehîr bi Bostânîzâde Efendi meclis-i şer‘-i şerîf-i enver ve mahfil-i dîn-i 
münîf-i münevverde ikrâr ve takrîr-i kelâm edip abd-i memlûküm uzun boylu, elâ 
gözlü, açık kaşlı, ebyazü’l-levn Rûsiyyü’l-asl sâhibü’t- …? Reşid b. Abdullah mah-
zarında ikrâr-ı tâm ve takrîr-i kelâm buyurup abd-i memlûküm mevsûf-ı mezkûru 
hasbeten lillâhi te‘âlâ ve haseneten li-rûh-i Rasûlihi’l-mu‘allâ malımdan ihrâc ve 
i‘tâk ve tahrîr edip üzerinde hakk-ı velâdan gayri hakkım kalmadı ba‘de’l-yevm sâir 
ahrâr-ı asliyyîn gibi hür oldu deyû buyurduklarında mâ cerâ bi’t-taleb ketb olundu.
Fî 12 Zilka‘de sene [10]81.
Şuhûdü’l-hâl: Hüseyin Çelebi Kethüdâ, Ahmed Beşe b. Çukadâr, Mehmed Bey, 
Salih Efendi, Siyavuş Bey, Ali Bey, Mustafa Efendi, Mustafa Efendi [b.] İsmail, İb-
rahim b. Abdullah.
Fi’l-yevmi’s-sâlis aşer min Zilka‘deti’ş-şerîfe sene ihdâ ve semânîn ve elf.
Şuhûdü’l-hâl: Es-Sâbikūn.
Derkenâr: Mûmâ-ileyh efendi hazretleri abd-i memlûkü, mevsûf-ı mezkûru 
kitâbet-i münkatı‘adan bir gün sonra müneccezen i‘tâk etmeğin bu mahalle şerh 
verildi.

160 [31a-1] Ali adlı yetimin tasarrufunda bulunan Davud Ağa Vakfı’na 
ait odanın devri için annesi Fâtıma Hatun’a izin verildiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Koca Kasımpa-
şa mahallesinde sâkine olup sadrî sagīr oğlu Ali’nin tesviye-i umûru için kıbel-i 









şer‘den mansûb vasîsi olan bâ‘isetü’l-kitâb Fâtıma bt. Ahmed nâm hâtundan ale’l-
vechi’l-âtî da‘vâ ve istihbâr-ı şer‘î sudûrundan sonra udûl-i ricâlden mahalle-i 
mezbûrede sâkin Ramazan Beşe b. Şaban ve Halil b. Receb ve Mustafa Beşe 
b. Ali nâm kimesneler meclis-i şer‘-i hatîre li ecli’l-ihbâr hâzırûn olup isre’l-
istihbâr mezbûre Fâtıma’nın ile’l-ân hucr u terbiyesinde olan sadrî sagīr oğlu 
Ali’nin merhûm Davud Ağa Evkāfı’ndan icâre-i mu‘accele ve ücret-i müeccele-i 
ma‘lûmeteyn ile babası müteveffâ-yı mezbûr (  ) dan intikāl-i âdî ile müntakil 
lede’l-ahâlî ma‘lûmü’l-hudûd bir bâb odadan gayri ism-i mâl ıtlâk olunur bir nes-
nesi olmayıp nafaka ve kisveye eşedd-i ihtiyâc ile muhtâc idiği ma‘lûmumuzdur 
zikr olunan oda dahi âhara ferâğ bir nice zamân kalırsa ta‘mîre adem-i iktidârdan 
nâşî harâb olmak emr-i mukarrerdir sagīr-i mezbûrun zarûreten nafakasını her 
biri alâ tarîki’ş-şehâde haber vermeğin hâkim-i muvakki‘-i sadr-ı kitâb haz-
retleri dahi mârrü’z-zikr odayı bedel-i misliyle âhara ferâğ ve bedelini i‘mâl ve 
murâbahasıyla sagīre-i mezbûreyi infâk ve iksâya vâlidesi mezbûre Fâtıma’ya izin 
birle mâ vaka‘a kayd şud.
Fî 11 min Zilka‘de sene [10]81.
Şuhûdü’l-hâl: Ahmed Beşe Çukadâr, Mustafa Efendi b. İsmail, Mehmed b. Mah-
mud, Hasan b. Abdullah ve gayruhüm.

161 [31a-2] Terkos’un Kurd köyünden Nurullah Bey b. Hasan’ın çiftlik, 
eşya ve hayvanlarını Abdülvehhab Çelebi b. Hızır’a satması
Mahmiye-i İstanbul’da Bezzâz Reis mahallesinde sâkin Nurullah Bey b. Hasan 
meclis-i şer‘-i şerîfde işbu râfi‘ü’l-kitâb Abdülvehhâb Çelebi b. Hızır mahzarın-
da ikrâr ve i‘tirâf edip akd-i âti’z-zikrin sudûruna değin silk-i mülk-i [sahîhimde] 
münselik emlâkimden Havâss-ı aliyye kazâsı tevâbi‘inden Terkos nâhiyesine tâbi‘ 
Kurd nâm karyede vâki‘ bir tarafı mezbûr Abdülvehhâb Çelebi’nin âhar mülkü 
ve bir tarafı sâhil-i bahr ve iki tarafı tarîk-i âm ile mahdûd üç bâb tahtânî oda ve 
bir anbar ve iki karşılık ahır ve iki sundurma ve bi’r-i mâ ve fırın ve iki dönüm 
mikdârı bağ ve harman yerini müştemil çiftlik ta‘bîr olunur menzilimde olan dört 
hisseden bir hisse-i şâyi‘amı cemî‘ tevâbi‘iyle ve içinde mevcûd iki çift su sığır ökü-
zü ve iki su sığır ineği ve iki su sığır danası ve bir çift kara sığır öküzü ve on aded 
kara sığır ineği ve danalarından ve iki araba ve üç saban demiri ve bir kebîr sa-
ban demiri ve bir kazgan ve bir pekmez tâbesi ve bir şarabhânede dahi dört his-
seden bir hissemi mezbûr Abdülvehhâb Çelebi’ye bi safkatin vâhidetin on sekiz 
bin fıddî akçeye tarafeynden îcâb ve kabûl[ü hâvî] bey‘-i bâtt-ı sahîh-i şer‘ ile bey‘ 
ve teslîm ol dahi vech-i muharrer üzre iştirâ ve tesellüm ve kabz eyledikden son-
ra merhûm Kilârî Süleyman Bey Evkāfı arâzisinden olup zabt ve taht-ı tasarru-
fumda olup zikr olunan çiftliğe intimâ‘ ile tahdîd ve tavsîfden müstağnî tefvîz-i 









âti’z-zikrin sudûruna değin karye-i mezbûrede mevâzi‘-i adîdede vâki‘ tahmînen 
seksen müd tohum isti‘âb eder tarlalardan bir kıt‘a çayırda olan dört hisseden üç 
hissemi kezâlik mezbûr Abdülvehhâb Çelebi’ye bi izni’l-mütevellî dört bin akçe 
bedel mukābelesinde tefvîz bi’l-ferâğ eylediğimde ol dahi tefevvuz ve kabûl eyle-
dikden sonra semen-i mezbûr ile bedel-i merkūm cem‘an yirmi iki bin akçeyi ye-
dinden bi’t-tamâm ve’l-kemâl ahz u kabz eyledim, min ba‘d emlâk-i mezbûrede ve 
eşyâlarda olan dört hisseden bir hissede alâkam kalmadı ve arâzi-i mezbûrda olan 
dört hisseden üç hisse dahi mezbûr Abdülvehhâb Çelebi’nin dâhil-i taht-ı tasar-
rufu olmuşdur Keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ ketb olundu.
Fî 12 min Zilka‘deti’ş-şerîfe sene [10]81.
Şuhûdü’l-hâl: Hüseyin Bey b. Yakub, Affan b. İbrahim, Şaban b. Fazlı, Hasan Efen-
di b. Hüseyin, Hüseyin b. Ali ve gayruhüm.

162 [31a-3] Eleni bt. İstati ile İstoyan v. Dimitri’nin evlenmesi
Medîne-i Hazret-i Ebî Eyyûb el-Ensârî’de İslâmbey mahallesi sâkinelerinden Ele-
ni bt. İstati nâm zimmî Nasrâniye meclis-i şer‘de râfi‘ü’r-rakīm İstoyan v. Dimitri 
zimmî muvâcehesinde ikrâr ve takrîr-i kelâm edip beynimizde ma‘lûm, mu‘accel 
ve bin fıddî râyic fi’l-vakt akçeye mehr-i müeccel ile nefsimi hâliyeten ani’l-mevânî‘ 
zeyl-i rakīmde muharrerü’l-esâmî şuhûd mahzarında mezbûr İstoyan’a tezvîc 
ve inkâh eyledim dedikde merkūm İstoyan dahi meclis-i merkūmede mezbûre 
Eleni’yi mehr-i mezkûr ile ben dahi nefsim için tezevvüc ve kabûl eyledim deyi-
cek mâ vaka‘a kayd şud.
Fî 13 min Zilka‘de sene [10]81.
Şuhûdü’l-hâl: Muharrirü’l-hurûf Eyüb Efendi, huddâm.

163 [31b-1] Nikite v. Teofilo’nun Mizistre’de Hızır İlyas Kilisesi Vakfı’na 
bahçeli ev ve bağ satışı
Vilâyet-i Rumeli’nde Mizistre kazâsına tâbi‘ Krense nâm karye sâkinlerinden Niki-
te v. Teofilo nâm zimmî mahfil-i şer‘de karye-i mezbûre zimmîlerine mahsûs Hı-
zır İlyas demekle ma‘rûf kenîse evkāfına mütevellî olan râfi‘ü’l-vesîka Papa Yuva-
şe v. Yorgi nâm râhib muvâcehesinde ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik emlâkimden karye-i mezbûrede 
vâki‘ bir tarafı İstirati mülkü ve bir tarafı Yanaki mülkü ve bir tarafı İlya mülkü 
ve taraf-ı âharı tarîk-i âm ile mahdûd bir bâb tahtânî oda ve altında bostanı ve 
etrâfında eşcâr-ı müsmire ve gayr-ı müsmireyi cemî‘ tevâbi‘ ve levâhıkıyla yine 
karye-i mezbûre sınırı dâhilinde mevâzi‘-i müteferrikada vâki‘ inde’l-ahâlî ve’l-
cîrân ma‘lûmü’l-hudûd ve’l-aded dut ve zeytin ve pelit eşcârını bi cümleti’l-hukūk 
ve’l-levâhık mütevellî-i mezbûr Papa Yuvaşe’ye kırk kıt‘a esedî guruşa tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi mâl-ı vakf-ı 
mezbûre ile vakf-ı mezkûr için bi’l-velâye iştirâ ve kabûl eyledikden sonra karye-i 
mezbûre sınırı dâhilinde mevâzi‘-i adîdede vâki‘ tefvîz-i âtî sudûruna değin zabt 
ve taht-ı tasarrufumda olup her birinin hudûdu inde’l-ahâlî ve’l-cîrân ma‘lûm on 
kıt‘a tarlalarımın dahi hakk-ı tasarruflarını ma‘rifet-i sâhibü’l-arz ile mütevellî-i 
merkūma yirmi kıt‘a esedî guruş bedel mukābelesinde tefvîz bi’l-ferâğ edip ol dahi 
tefevvuz ve kabûl eylediğinde semen-i mezbûr ile bedel-i merkūm cem‘an altmış 
kıt‘a esedî guruşu mâl-ı vakf-ı mezbûrdan olmak üzre mütevellî-i mesfûr yedin-
den tamâmen alıp kabz edip emlâk-i mezbûre ve arâzi-i merkūmeyi mahallinde 
zabt ve tasarrufa tarafımdan mütevellî-i mezbûr Yuvaşe’yi taslît eyledim dedikde 
gıbbe’t-tasdîki’ş-şer‘îyyi’l-vicâhi’l-mu‘teber mâ cerâ bi’t-taleb ketb olundu.
Fi’l-yevmi’r-râbi‘-i aşer min Zilka‘deti’ş-şerîfe sene [10]81.
Şuhûdü’l-hâl: Ahmed Çelebi b. Mehmed, Osman b. Abdullah, Şaban b. Abdullah, 
Mehmed b. Mahmud, Dilaver b. Abdullah, Hasan b. Abdullah ve gayruhüm, To-
dori v. Nikola, Yorgaki v. Nikite, Todori v. Dimo, Petro v. Dimitri, Kiryazi v. Polih-
roni, Yano v. Todori, Panayot v. İlya, Polihroni v. Polihroni, Yanaki v. Nikite, Todo-
ri v. Dimo, Yamandi v. Kostantin ve gayruhüm.

164 [31b-2] Fâtıma bt. Osman ile Ali b. Osman’ın muhâlaa yoluyla 
boşanma davası
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Evlice Baba ma-
hallesi sâkinelerinden Fâtıma bt. Osman nâm hâtun meclis-i şer‘-i hatîr-i lâzımü’t-
tevkīrde zevc-i sâbıkı işbu bâ‘isü’l-kitâb Ali b. Osman nâm hallâk mahzarında 
ikrâr ve takrîr-i kelâm edip zevcem merkūm Ali ile beynimizde şikāk ve adem-i 
vifâk olup bir hâl ile hüsn-i zindegânîmiz olma[ma]ğla zimmetinde mütekarrir ve 
ma‘kūdun-aleyh altı bin akçe mehr-i müeccelden ve nafaka-i iddet-i mu‘ayyene 
ve me’ûnet-i süknâmdan fâriğa olduğumdan mâ‘adâ mezbûrun firâşından hâsıl 
eylediğim sadriye sagīre kızım Âişe’yi yedi yaşına değin malım ile infâk ve iksâ 
etmek üzre zevcim mezbûr Ali ile muhâla‘a-i sahîha-i şer‘iyye ile muhâla‘a ey-
leyip zimmetini, zevciyyete müte‘allik âmme-i de‘âvî ve mütâlebâtdan zimmeti-
ni ibrâ ve iskāt eyledim deyicek mezbûr Ali meclis-i mezbûrda ben dahi zevcem 
mezbûre Fâtıma ile ber minvâl-i muharrer hul‘-ı mezbûru kabûl ve zevciyyete 
müte‘allik âmme-i de‘âvî ve mütâlebâtdan mezbûrenin zimmetini ibrâ eyledim 
deyicek mezbûreyi kelimât-ı muharreresinde vicâhen tasdîk ve şifâhen tahkīk et-
meğin kayd şud.
Fî 15 min Zilka‘de sene [10]81.
Şuhûdü’l-hâl: Abdullah b. Abdullah, Mehmed [b.] Ahmed, İbrahim [b.] Ahmed, 
Kara Cafer, Hasan b. Hızır, Ahmed b. Hızır, Hasan b. Abdullah.

165 [32a-1] Rus asıllı olup vaktiyle mükâtebeye bağlanmış Timurhan 
isimli câriyenin âzat olması gerektiği
Uzun boylu, açık kaşlı, elâ gözlü, sivri burunlu, Rûsiyyetü’l-asl sâhibetü’l-kitâb Ti-
murhan bt. Abdullah mahfil-i kazâda seyyidesi olup medîne-i Hazret-i Ebî Eyyûb 
el-Ensârî mahallâtından Kiremitçi Süleyman mahallesi sâkinlerinden iken bun-
dan akdem vefât eden Zamâne bt. Abdullah nâm hâtunun zevci Ahmed b. Ab-
dullah ile mevlâ-yı itâkası Râbia bt. Hasan mahzarlarında üzerlerine takrîr-i da‘vâ 
edip seyyidem müteveffât-ı mezbûre hâl-i hayâtında beni mevlâsı mezbûre Râbia 
Hâtun vefâtı gününden beş sene tamâmına değin hizmet eylediğimden sonra 
âzâd olmak üzre kitâbete kat‘ edip ben dahi kabûl etmişken seyyidem mezbûre 
fevt olmağla bi’l-inhisâr vârisleri zevc-i mezbûr ile mevlâ-yı itâkası mezbûr Râbia, 
rık olmak üzre bana vaz‘-ı yed murâd ederler hâlâ suâl olunup kasr-ı yedleri-
ne tenbîh olunmak matlûbumdur deyicek gıbbe’s-suâl ve akībe’l-inkâr mezbûre 
Timurhan müdde‘âsını mübeyyine beyyine taleb olundukda udûl-i ricâlden 
mahalle-i mezbûre müezzini Mehmed Efendi b. Yusuf ve oğlu Ahmed Çele-
bi li ecli’ş-şehâde makām-ı kazâya hâzırân olup istişhâd olunduklarında fi’l-vâki‘ 
müteveffât-ı mezkûre Zamâne hâl-i hayâtında bizim huzûrumuzda müdde‘iye-i 
mezbûre Timurhan mevlâ-yı itâkası mezbûre Râbia Hâtun yevm-i vefâtından beş 
sene tamâmına değin hizmet edip ba‘dehû âzâd olmak üzre kitâbete kat‘ edip ol 
dahi kabûl eyledi biz bu husûsa şâhidleriz şehâdet dahi ederiz deyû her biri edâ-yı 
şehâdet-i şer‘iyye eylediklerinde gıbbe ri‘âyeti’l-kabûl şehâdetleri makbûle olma-
ğın mûcebiyle ba‘de’l-hükm mâ cerâ kayd şud.
Fî 15 min Zilka‘de sene [10]81.
Şuhûdü’l-hâl: Mehmed Çelebi b. Veli, Ahmed Beşe Çukadâr, Mustafa Efendi b. İs-
mail, Eyüb Çelebi el-müsta‘id.

166 [32a-2] Terkos’tan Ahmed b. Ahmed’in Ahmed Beşe b. Mehmed’e 
peşin para ile bağ ve ev satışı
Havâss-ı aliyye kazâsı a‘mâlinden Terkos nâhiyesine tâbi‘ el-Hâc Mihaliç nâm kar-
yede sâkin Ahmed b. Ahmed nâm kimesne meclis-i şer‘de râfi‘ü’l-vesîka Ahmed 
Beşe b. Mehmed mahzarında ikrâr ve i‘tirâf edip akd-i âti’z-zikrin sudûruna de-
ğin silk-i mülk-i sahîhimde münselik emlâkimden karye-i mezbûrede vâki‘ üç 
tarafı tarîk-i âm ve bir tarafı mer‘â ile mahdûd üç bâb tahtânî oda ve fırın ve 
tahmînen bir dönüm mülk bağımı, müşterî menzilimi cemî‘ tevâbi‘ ve levâhıkı 
ile mezbûre Ahmed Beşe’ye beş bin fıddî râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi vech-i muhar-
rer üzre iştirâ ve kabûl ve kabz eyledikden sonra merhûm ve mağfûrun leh es-
Sultan Bayezid Hân-ı Velî evkāfı arâzisinden olup tefvîz-i âti’z-zikrin sudûruna 
değin karye-i mezbûrede vâki‘ her birinin hudûdu beynimizde ma‘lûm üç kıt‘a 
tarlalarımın dahi hakk-ı tasarruflarını bi izni’l-mütevellî mezbûr Ahmed Beşe’ye 
bin akçe bedel mukābelesinde tefvîz bi’l-ferâğ ile red etmeğin ol dahi tefevvuz ve 
kabûl eyledikden sonra semen-i mezbûr ile bedel-i merkūm cem‘an altı bin akçeyi 
yedinden tamâmen ahz u kabz eyledim min ba‘d alâka ve medhalim yoktur deyû 
emlâk-i mezbûre mülk-i müşterâsı ve arâzi-i merkūme dâhil-i taht-ı tasarrufu ol-
muşdur, mutasarrıf olsun deyicek gıbbe’t-tasdîk kayd şud.
Fî 16 [min Zilka‘de] sene [10]81.
Şuhûdü’l-hâl: Ahmed Ağa b. İbrahim, Mehmed b. Nasuh, Durmuş b. İsmail, Ha-
san b. Hüseyin, Murtaza b. Abdullah, Handan b. Abdullah, Bayram b. Abdullah.

167 [32a-3] Hasan Beşe b. Hüseyin’in Mehmed b. Mehmed’deki ticarî 
alacağının tahsili talebi
İşbu sâhibü’l-kitâb Hasan Beşe b. Hüseyin mahfil-i kazâda Mehmed b. Mehmed 
mahzarında üzerine takrîr-i da‘vâ edip bundan akdem kadri ve kıymeti ve cins ve 
vasfı beynimizde ilm-i şer‘î birle ma‘lûm yedimden müşterâ ve makbûz emtia‘-i 
mütenevvi‘a bahâsından mezbûr Mehmed zimmetinde iki bin yüz elli beş akçe 
hakkım olup meblağ-ı mezbûrun üç yüz akçesini bi’d-defâ‘at mezbûr Mehmed 
yedinden alıp kabz edip bâkī bin sekiz yüz elli beş akçemi dahi taleb eylediğim-
de mümâtale ile teslîmden imtinâ‘ eder, hâlâ suâl olunup alıverilmesi murâdımdır 
deyicek gıbbe’s-suâl mezbûr Mehmed cevâbında fi’l-hakīka müdde‘î-i mezbûr ber 
minvâl-i muharrer ba‘de küllî hesâb ile’l-ân zimmetimde bin sekiz yüz elli beş 
akçe lâzımü’l-edâ deynim bâkī kalmışdır deyû tav‘an ikrâr ve i‘tirâf etmeğin alâ 
mûcibi i‘tirâfihî mârrü’z-zikr bin sekiz yüz elli beş akçeyi edâ ve teslîm ile mezbûr 
Mehmed ilzâm olunup mâ cerâ kayd şud.
Fî 18 min Zilka‘de sene [10]81.
Şuhûdü’l-hâl: Mustafa Çelebi b. İsmail, Musa Çelebi b. Müdâm, Mehmed b. Mah-
mud, Hasan b. Abdullah ve gayruhüm.

168 [32a-4] Afife bt. Mustafa’nın evini Mehmed b. Osman’a satması
Terkos’da Şamlar nâm karyede sâkine Afife bt. Mustafa nâm bikr-i bâliğa meclis-i 
şer‘de râfi‘ü’l-kitâb Mehmed b. Osman mahzarında bi tav‘ihâ ikrâr ve i‘tirâf edip 
akd-i âti’z-zikrin sudûruna değin silk-i mülk-i sahîhimde münselik emlâkimden 
karye-i mezbûrede vâki‘ bir tarafı …? mülkü ve bir tarafı Salih mülkü ve iki tara-
fı tarîk-i âm ile mahdûd bir bâb fevkānî oda ve ahır ve fırın ve bahçeyi müştemil 
mülk menzili mezbûr Mehmed’e altı bin fıddî râyic fi’l-vakt akçeye bey‘ ve teslîm 
ol dahi vech-i muharrer üzre iştirâ ve kabûl ve kabz eyledikden sonra semeni olan 
meblağ-ı mezbûr altı bin akçeyi yedinden ahz u kabz eyledim, min ba‘d menzil-i 
mezkûrda alâka ve medhalim yoktur mezbûr Mehmed Bey’in mülk-i müşterâsı 
olmuşdur Keyfe mâ yeşâ’ mutasarrıf olsun dedikde gıbbe’t-tasdîk [kayd şud].
Fî 18 min Zilka‘de sene [10]81.
Şuhûdü’l-hâl: Sinan Halîfe el-İmâm, Hasan b. Mehmed, Hasan b. Kurd, Ali Beşe b. 
Hüseyin, İbrahim b. Hasan ve gayruhüm.

169 [32b-1] Keçeci Pîrî mahallesi sakinelerinden Kerime Hanım 
bt. Mehmed’in Medine-i Münevvere fukarasına meşrût vakfiyesi
Elhamdü li-veliyyihî ve’s-salâtü ve’s-selâmü alâ Nebiyyihî Muhammedin ve âlihî ve 
sahbihî ecma‘în. Ammâ ba‘d işbu kitâb-ı sıhhat-nisâbın tahrîr ve inşâsına bâ‘is ve 
bâdî oldur ki, Dârü’l-hilâfeti’l-aliyye, Kostantıniyyetü’l-mahmiyye mahallâtından 
Yenibahçe semtinde Keçeci Pîrî mahallesinde sâkine Kerime Hâtun bt. Meh-
med vaktâ kim Hazret-i Cenâb-ı İzzet -celle celâlühû- ve amme nevâlühû kıbe-
linden …? kendisine vâsıl olan atâyâ-yı celiyye ve hafiyye hadd ü add ile ma‘dûd 
ve mahdûd-ı küllî idiğine, âlime ve sârife olduğundan mâ‘adâ İzâ mâte ibnü’l-
âdeme inkata‘a amelühû illâ an selâsin sadakatin câriyetin ve ilmin yüntefe‘u bihî 
ve veledin sâlihin yed‘û lehû hadîs-i şerîf ve haber-i münîfin bir mefhûm-ı latîfine 
muttali‘a olup âhirette kendisine bâ‘is-i fevz u necât olıcak nesne savbına inân ve 
azîmetini masrûf kılıp vakf-ı âti’z-zikrine li ecli’t-tescîl ve li-emri’t-tetmîm ve’t-
tekmîl mütevellî nasb ve ta‘yîn eylediği fahrü’l-akrân Hüseyin Çelebi b. Mustafa 
mahzarında ikrâr-ı sahîh-i şer‘î ve i‘tirâf-ı sarîh-i mer‘î kılıp dedi ki: Vakf-ı âti’z-
zikrin sudûruna değin silk-i mülk-i sahîhimde münselik emlâkimden mahalle-i 
mezbûrede vâki‘ bir tarafı Abdülaziz Efendi kerîmesi Fâtıma Hâtun mülkü ve bir 
tarafı Aydın Beşe veresesi yedlerinde olan Medîne-i Münevvere Vakfı ve bir tarafı 
Mustafa Ağa ve Mehmed Ağa mülkleri ve ba‘zan Zamâne Hâtun mülkü ve tarîk-i 
hâs ile mahdûd iki bâb fevkānî oda ve iki bâb tahtânî odaları ve sofa ve matbahı 
ve bi’r-i mâ, cüneyne, zât-ı eşcâr-ı müsmire ve gayr-ı müsmire ve kenîfi müştemil 
mülk menzilimi cemî‘ tevâbi‘ ve levâhıkı ve âmme-i menâfi‘ ve merâfıkı ile hasbe-
ten lillâhi’s-samed ve vakf-ı sahîh-i muhalled ve habs-i sarîh-i müebbed ile vakf 
ve habs edip şöyle şart ve ta‘yîn eyledim ki: Mâdem ki ben libâs-ı hayâtı lâbise ve 
mesned-i âfiyette câlise olam menzil-i mahdûd-ı mezkûrda kendim sâkine olup 
mutasarrıfa olam ve küllü nefsin zâ’ikatü’l-mevt fehvâsınca ben intikāl-i dâr-ı 
bekā eylediğimde zevcim Mustafa Bey b. Abdullah nâm Bevvâb-ı sultânî muta-
sarrıf ola. Ve ba‘de vefâtihî zevcim mezbûrun evlâdı ve evlâd-ı evlâdı ve evlâd-ı 
evlâd-ı evlâdım batnen ba‘de batnin ve karnen eser-i karin mutasarrıf olalar. Ve 
ba‘dehüm benim utekām mutasarrıf ola ve ba‘dehû utekām evlâd-ı evlâdı ve evlâd-ı 
evlâdı ve evlâd-ı evlâd-ı evlâdı batnen ba‘de batnin mutasarrıf olalar. Ve ba‘de’l-
inkırâz menzil-i mahdûd-ı mezkûr hasbe mâ ceret bihi’l-âde ecr-i misliyle îcâr 
olunup icâresini her sene Medîne-i Münevvere -alâ münevverihâ tahiyyât-ı mü-
kerreme- fukarâsına irsâl ve îsâl oluna. Ve mürûr-i eyyâm ile icrâ-yı şart-ı mezkûr 
müte‘azzir olursa mutlak vakf-ı fukarâ-yı müslimîn ola deyû kelâmına itmâm ve 
menzil-i mezbûru fâriğan ani’ş-şevâgil mütevellî-i mezbûra teslîm, ol dahi vakfiyet 
üzre tesellüm eyledi deyû ikrâr ve i‘tirâf edicek gıbbe’t-tasdîki’l-mu‘teber vâkıfe-i 
mezbûre semt-i vifâkdan cânib-i şikāka âzime olup vakf-ı akār İmâm-ı Muhtâr 
Ebû Hanîfe-i Kûfî- cûziye bi’l-hayr ve kûfîye- katında gerçi sahîh lâkin gayr-ı 
lâzım olmağın vakf-ı mezkûrumdan rücû‘ ve kemâ kân mülküme idhâl murâd 
eyledim deyicek mütevellî-i mezbûr cevâb-ı bâ-savâba mütesaddî olup fi’l-vâki‘ 
vakf-ı akār imâm-ı müşârun-ileyh hazretleri katında gerçi gayr-ı lâzım idiği ezhâr 
mine’ş-şemsdir, lâkin İmâm-ı Rabbânî, İmâm-ı Muhammed Hasanü’ş-Şeybânî ka-
tında tescîl-i şer‘î ve teslîm ile’l-mütevellî olmağla İmâm-ı sânî Ebû Yusuf hazret-
leri indinde vâkıfın mücerred vakaftü kavliyle vakf-ı mezbûr sahîh ve lâzım olur, 
binâen aleyh teslîmden imtinâ‘ edip hâkim-i muvakki‘-i sadr-ı kitâb -tûbâ lehû 
ve hüsnü me’âb- hazretleri huzûr-ı şerîfinde müterâfi‘ân ve fasl-ı hamse tâlibân 
olduklarında hâkim-i mûmâ-ileyh tarafeynin kelâmını ısgā ve ba‘de’t-tefekküri’d-
dakīk cenâb-ı vakfı evlâ ve ahrâ görüp âlimen bi’l-hilâfi’l-cârî beyne’l-eimmeti’l-
eslâf vakf-ı mezkûrun sıhhatine ve lüzûmuna alâ kavli men yerâhu hükm-i sahîh-i 
şer‘î kılınıp min ba‘d naks ve nakzına mecâl muhâl oldu femen beddelehû ba‘de 
mâ semi‘ahû fe-innemâ ismuhû ale’l-lezîne yübeddilûnehû innallâhe semî‘un alîm 
ve ecrü’l-vâkıfı ale’l-hayyi’l-cevâdi’l-kerîm.
Cerâ zâlike fi’l-yevmi’s-sânî aşer min Zilka‘de sene [10]81.
Şuhûdü’l-hâl: Mehmed Efendi b. Yusuf el-İmâm, Mehmed Çelebi b. Mustafa, 
Mehmed b. İsmail, Halil b. Hasan, Mehmed b. Abdullah, Mustafa b. Abdullah, Yu-
suf b. Yahya, Mehmed b. Yahya, Abdülganî b. Ahmed.

170 [33a-1] Kesri’de (Kesriyye) Duka v. Niko’nun Kigo ve Kosya adlı 
kişilere bağ satışı
Vilâyet-i Rumeli’nde Ergirikasrı kazâsına tâbi‘ Seferyat nâm karyede ahâlîsinden 
Duka v. Niko nâm zimmî meclis-i şer‘de sâhibeyi’r-rakīm kendi tarafından asîl ve 
karındaşı Kigo tarafından tasdîka vekîl olup nehc-i şer‘î üzre şer‘an vekâleti sâbite 
olan Marko v. Kiro nâm zimmî muvâcehesinde ikrâr ve i‘tirâf edip akd-i âti’z-zikrin 
sudûruna değin silk-i mülk-i sahîhimde münselik emlâkimden karye-i mezbûrede 
vâki‘ bir tarafı yine kendinin âhar bağı ve bir tarafı Martola bağı ve bir tarafı 
müşteriyân-ı mezbûrân bostanı ve bir tarafı Fene bağı ile mahdûd tahmînen iki ça-
palık mülk bağımı eşcâr-ı müsmiresiyle müvekkil-i mezbûr Kigo ile mezbûretân 
Marko’ya ale’l-iştirâki’s-seviy bin sekiz yüz fıddî râyic fi’l-vakt akçeye bey‘ edip on-
lar dahi ale’l-iştirâk-i seviy iştirâ ve kabûl eyledikden sonra semeni olan meblağ-ı 
mezbûr bin sekiz yüz akçeyi yedinden ahz u kabz eyledim zikr olunan bağımı ma-
hallinde zabt ve tasarrufa taslît eyledim dedikde gıbbe’t-tasdîk [kayd şud].
Fî 3 min Zilka‘de sene [10]81.
Şuhûdü’l-hâl: Mehmed b. Mahmud, Hasan b. Abdullah, Hüseyin b. Ali, Hüseyin 
b. Münir.

171 [33a-2] Kiro v. Hıristo’nun kardeşi Dimo’ya olan borcunu 
tamamen ödediği
Vilâyet-i Rumeli’nde Delvine kazâsına tâbi‘ Levine nâm karyesi ahâlîsinden Dimo 
v. Hıristo nâm zimmî meclis-i şer‘de râfi‘ü’r-rakīm li ebeveyn karındaşı Kiro nâm 
zimmî muvâcehesinde ikrâr ve i‘tirâf edip mezbûr Kir[o] zimmetinde cihet-i 
karzdan dört bin fıddî râyic fi’l-vakt akçe hakkım olup el-hâletü hâzihî meblağ-ı 
mezbûru yedinden bi’t-tamâm ve’l-kemâl ahz u kabz eyledim min ba‘d karında-
şım mezbûrun meblağ-ı mezbûr dört bin akçeye müte‘allik da‘vâdan zimmetini 
ibrâ ve iskāt eyledim dedikde gıbbe’t-tasdîk kayd şud.
Fî 4 Zilka‘de sene [10]81.
Şuhûdü’l-hâl: Mehmed Çelebi b. Mahmud, Hasan b. Abdullah, Hüseyin b. Ali, 
Yorgi, Niko, Nikola.

172 [33a-3] Rukiye Hatun bt. Mehmed’in Hüsameddin Ağa’dan çiftlik 
rehini karşılığında borçlanması
Havâss-ı aliyye kazâsına tâbi‘ Terkos nâhiyesi a‘mâlinden Tursun nâm karye-
de zikr-i câ’î çiftliğin sâhibesi olan Rukiye Hâtun bt. Mehmed Efendi meclis-i 
şer‘de fahrü’l-emâsil ve’l-akrân Hüsameddin Ağa b. Receb mahzarında ikrâr ve 
takrîr-i kelâm edip karye-i mezbûrede vâki‘ bir tarafı Kara Hasan harmanı ve 
bir tarafı Hasan Ağa bağı ve bir tarafı Hasan mülkü ve bir tarafı tarîk-i âm ile 
mahdûd olup müşârun-ileyh Hüsameddin Ağa’dan semen-i ma‘lûma iştirâ eyledi-
ğim mülk çiftliğimi bi cümleti’l-levâhık müşârun-ileyh Hüsameddin Ağa’ya min 
ciheti’l-karzi’ş-şer‘î zimmetimde lâzımü’l-edâ deynim olan yüz kıt‘a esedî guruş 
mukābelesinde mûmâ-ileyh Hüsameddin Ağa’ya rehin vaz‘ ve teslîm eylediğimde 
ol dahi ba‘de’t-tahliyeti’l-mu‘teber irtihân ve tesellüm ve kabûl ve kabz eyledi 
ba‘de’l-yevm zikr olunan yüz guruşu ağa-yı merkūma def ‘ ve teslîm eylediğimde 
fekk-i rehin oluna deyicek kayd şud.
Fî 4 min Zilka‘de sene [10]81.
Şuhûdü’l-hâl: Mehmed Bey b. Derviş, Ahmed Beşe b. Abdullah, Mustafa Çelebi b. 
Süleyman, Veli Beşe b. er-Râcil, Baba Ramazan, Kaytas b. Abdullah.

173 [33a-4] Rukiye Hatun bt. Mehmed’in Hüsameddin Ağa’ya olan 
borçlarını nakit ve eşya vererek tamamen ödediği
Mahmiye-i İstanbul’da Karabaş mahallesinde sâkin fahrü’l-akrân Hüsameddin 
Ağa b. Receb meclis-i şer‘de işbu râfi‘ü’l-kitâb Rukiye Hâtun bt. Mehmed Efen-
di mahzarında ikrâr ve i‘tirâf edip akd-i âti’z-zikrin sudûruna değin silk-i mülk-i 
sahîhimde münselik emlâkimden Havâss-ı aliyye kazâsı mahallâtından Terkos 
nâhiyesine tâbi‘ Tursun nâm karyede vâki‘ bir tarafı Kara Hasan Ağa mülkü har-
man ve bir tarafı Hasan Ağa bağı ve bir tarafı yine mezbûr Kara Hasan mülkü ve 
bir tarafı tarîk-i âm ile mahdûd iki bâb tahtânî oda ve iki çardak ve bir ahır ve üç 
göz anbar ve iki samanlık ve bir fırın ve kenîfi müştemil mülk çiftlik ta‘bîr olunur 
mülk menzilimi ve içinde mevcûd bir çift kara sığır öküzü ve iki inek ve iki to-
sun ve bir araba ve bir saban demiri ve bir mikdâr çavdar otluğu mezbûre Rukiye 
Hâtun’a iki yüz kıt‘a esedî guruşa bi safka-i vâhide tarafeynden îcâb ve kabûlü hâvî 
bey‘-i bâtt-ı kat‘î ile bey‘ ve teslîm ol dahi vech-i muharrer üzre iştirâ ve tesellüm 
ve kabz ve kabûl eyleyip ve yine tefvîz-i âtî sudûruna değin karye-i mezbûrede vâki‘ 
tahmînen iki yüz keyl tohum istî‘âb eder tarlalarımın dahi hakk-ı tasarruflarını bi 
izni’l-mütevellî yetmiş beş kıt‘a esedî guruşa bedel mukābelesinde mezbûre Ruki-
ye Hâtun’a tefvîz bi’l-ferâğ eylediğimde ol dahi tefevvuz ve kabûl eyledikden son-
ra semen-i mezbûr ile bedel-i merkūm cem‘an iki yüz yetmiş beş esedî guruşu ye-
dinden bi’t-tamâm ve’l-kemâl ahz u kabz eyledim min ba‘d çiftlik-i mezbûrede ve 
eşyâlarda alâka ve medhalim yoktur mezbûre Rukiye Hâtun’un mülk-i müşterâsı 
ve arâzi-i merkūme dâhil-i taht-ı tasarrufu olmuşdur keyfe mâ yeşâ’ ve yahtâr mu-
tasarrıf olsun dedikde gıbbe’t-tasdîk kayd şud.
Fî 4 min Zilka‘de sene [10]81.
Şuhûdü’l-hâl: Es-Sâbikūn.

174 [33b-1] Ali Çelebi b. Şalso’nun Yani v. Lerendo’da bulunan 
alacağını tahsil ettiği
Vilâyet-i Rumeli’nde cezîre-i Mora aktâ‘ından Kalavrite kazâsına tâbi‘ Kerte-
si nâm karye sâkinlerinden Ali Çelebi b. Şalso nâm kimesne mahfil-i kazâda 
işbu hâmilü’r-rakīm Yani v. Lerendo nâm zimmî muvâcehesinde ikrâr ve takrîr-i 
kelâm edip yine karye-i mezbûre zimmîlerinden mersûm Yani’nin karındaşı alâ 
şer‘i’l-meclis Dimitri v. Lerendo nâm zimmî zimmetinde cihet-i karz-ı şer‘îden 
iki yüz yirmi kıt‘a esedî guruş hakkım olup karındaşı merkūm Yani edâ ve bana 
teslîm eylemek üzre yedime poliçe ta‘bîr olunur mu‘anven-i mersûm mektûb ve-
rip ben dahi zikr olunan mektûbu merkūm Yani’ye getirip mârrü’z-zikr iki yüz 
yirmi esedî guruşumu taleb eylediğimde merkūm Yani iki yüz yirmi esedî guru-
şumu bana def ‘ ve teslîm ben dahi alıp kabz u tesellüm eyledim merkūm Yani’nin 
karındaşı merkūm Dimitri zimmetinde zikr-i sâbık iki yüz yirmi guruşdan bir 
akçe ve bir habbe hakkım bâkī kalmadı deyicek kayd şud.
Fî 4 min Zilka‘de sene [10]81.
Şuhûdü’l-hâl: Mustafa b. Şaban, Osman b. Abdullah, Mehmed b. Mahmud, Hasan 
b. Şaban, Mustafa Ağa b. Ali, Ahmed Efendi b. el-Kâtib

175 [33b-2] Abdi b. Mahmud’un evini Hammad Çelebi b. İsmail’e bey‘ 
bi’l-istiğlâl yoluyla satması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Evlice Baba ma-
hallesinde sâkin Abdi b. Mahmud meclis-i şer‘de râfi‘ü’r-rakīm Hammad Çelebi 
b. İsmail mahzarında ikrâr edip silk-i mülk-i sahîhimde münselik emlâkimden 
mahalle-i mezbûrede vâki‘ bir tarafı Hayreddin oğlu mülkü ve bir tarafı imâma 
meşrûta vakıf menzil ve bir tarafı Mumcu Mehmed Çelebi mülkü ve bir tarafı 
tarîk-i âm ile mahdûd iki beyt-i süflî ve zât-ı eşcâr-ı müsmire ve gayr-ı müsmireyi 
müştemil mülk menzilimi cemî‘ tevâbi‘ ve levâhıkı ile mezbûr Hammad Çelebi’ye 
üç bin fıddî râyicü’l-vakt akçeye bi tarîki’l-istiğlâl bey‘ ve teslîm ol dahi vech-i mu-
harrer üzre iştirâ ve kabûl ve kabz-ı semen-i ma‘dûd ve teslîm-i mebî‘-i mahdûd 
kıldığımdan sonra yine mezbûr Hammad Çelebi menzil-i mahdûd-ı mezkûru 
ba‘de’t-tahliye târih-i kitâbdan bir sene tamâmına değin üç yüz altmış akçeye bana 
îcâr ve teslîm ve ben dahi istîcâr ve tesellüm ve kabûl eyledim dedikde gıbbe’t-
tasdîk mâ hüve’l-vâki‘ kayd şud.
Fî 5 min Zilka‘de sene [10]81.
Şuhûdü’l-hâl: Mehmed Çelebi, Hasan Çelebi b. Mehmed, İbrahim b. Bayram, 
Mustafa b. Ahmed, Hasan b. Ali, Mehmed b. Mahmud, Hasan b. Abdullah, Mus-
tafa Efendi el-Kâtib.

176 [33b-3] Mehmed b. İsmail’in miras hissesini Dimitraki’ye satışı
Vilâyet-i Rumeli’nde Mora sancağında Kalavrite kazâsına tâbi‘ Bodimye nâm 
karye ahâlîsinden iken bundan akdem vefât eden İsmail Çavuş’un verâseti 
sulbî kebîr oğlu Mehmed ile sulbiye kebîre kızı Ayni nâm hâtuna münhası-
ra idiği şer‘an sâbit ve zâhir oldukdan sonra mezbûr Mehmed meclis-i şer‘de 
râfi‘ü’r-rakīm Dimitraki v. Yorgi nâm zimmî muvâcehesinde ikrâr ve i‘tirâf 
edip akd-i âti’z-zikrin sudûruna değin üç sehimde iki sehimi benim ve bir se-
himi hemşîrem mezbûre Ayni Hâtun’un silk-i mülk-i sahîhimde münselik olan 
emlâk-i mevrûsemizden karye-i mezbûrede vâki‘ bir tarafı Dimitraki mül-
kü ve bir tarafı Kostantin mülkü ve bir tarafı Aleksandra mülkü ve bir tara-
fı tarîk-i âm ile mahdûd iki bâb fevkānî oda ve bir ahır ve eşcâr-ı müsmire 
ve gayr-ı müsmire bahçeyi muhtevî menzilden mülk-i mevrûsum olan üç se-
himde iki sehim hisse-i şer‘iyye-i şâyi‘amı ve yine karye-i mezbûre nehri üze-
rinde dâir Mehmed Çavuş ile müşterek bir göz mülk değirmende olan on se-
himden yedi sehim hissemi ve otuz beş dut eşcârında olan iki sehim hissemi 
mezbûre Dimitraki’ye otuz esedî guruşa bey‘ ve teslîm-i bâtt-ı sahîh ile bey‘ ve 
teslîm edip ol dahi vech-i muharrer üzre iştirâ ve kabûl eyleyip ve yine tefvîz-i 
âtî sudûruna değin karye-i mezbûrede vâki‘ tahmînen iki yüz kırk keyl tohum 
isti‘âb eder tarlaların dahi tasarruflarını sâhib-i arz ma‘rifetiyle on esedî guruş 
bedel mukābelesinde mezbûr Dimitraki’ye tefvîz bi’l-ferâğ eylediğimde ol dahi 
tefevvuz ve kabûl eyledikden sonra semen-i mezbûr ile bedel-i merkūm cem‘an 
kırk esedî guruş yedinden bi’t-tamâm ve’l-kemâl ahz u kabz eyledim min ba‘d 
alâka ve medhalim yoktur emlâk-i mezbûre ve arâzi-i merkūmeyi mahallinde 
zabt ve tasarrufa dahi tarafımdan mezbûr Dimitraki’ye taslît eyledim dedikde 
gıbbe’t-tasdîk kayd şud.
Fî 5 min Zilka‘de sene [10]81.
Şuhûdü’l-hâl: Mahmud Ağa b. Sinan, Ahmed b. Şaban, Mahmud b. Mehmed, Ha-
san b. Ali, Hüseyin b. Hasan.

177 [33b-4] Noksan hüccet
&lt;&lt;Medîne-i Eyyûb’de el-Hâc Hüsrev mahallesinde sâkin iken bundan akdem ve-
fat eden Uzun Hasan b. Abdullah’ın verâseti zevce-i metrûkesi Rukiye bt. Abdul-
lah ile sulbiye kebîre kızı Saliha nâm hâtuna ve sulbî oğlunun oğlu Halil Çele-
bi ile oğlu kızları Fâtıma ve Rabia nâm hâtunlara münhasıra olduğu şer‘an zâhire 
ve müte‘ayyin oldukdan sonra mezbûre Rukiye’nin zevci ve tarafından husûs-ı 
âti’l-beyâna vekîl olup vekâleti zâtını ma‘rifet-i şer‘iyye ile ârifân olan mahalle-i 
mezbûre imâmı Mustafa Efendi b. Hasan ve Mustafa Çelebi b. Hüseyin nâm 
hayme-dûz şehâdetleri [ile] şer‘an sâbite olan ( ) ve merkūm Halil Çelebi kendi ta-
rafından asâleten ve mezbûretân Saliha ve Fâtıma taraflarından vekîl olup husûs-ı 
âti’l-beyâna vekâleti kezâlik şâhidân-ı mezbûrân şehâdetleri ile şer‘an sâbite ol-
mağın vekâleten meclis-i şer‘de işbu sâhibü’l-kitab Osman Çelebi b. İbrahim 
mahzarında her biri bi’l-asâle ve bi’l-vekâle ikrâr ve i‘tirâf edip müteveffâ-yı 
mezbûrun muhallefâtından olup bi’l-irsi’ş-şer‘î&gt;&gt;
Derkenâr: Kayıt hata olmağla bir varak âtîye kayd olmuşdur.

178 [34a-1] Ali Çelebi b. Mustafa’nın hastalıklı olduğu iddiasıyla Yusuf 
b. Veli’den aldığı Timurhan adlı câriyeyi iade talebinin reddi
Mahmiye-i İstanbul’da Ayasofya semtinde Üskübî mahallesinde sâkin Ali Çele-
bi b. Mustafa nâm şâbb-ı emred mahfil-i kazâda medîne-i Hazret-i Ebî Eyyûb 
el-Ensârî’de hallâk tâifesinden işbu hâmilü’l-kitâb Üstâd Yusuf b. Veli nâm ki-
mesne mahzarında üzerine takrîr-i da‘vâ edip işbu hâzır bi’l-meclis orta boylu, 
açık kaşlı, elâ gözlü Rûsiyyetü’l-asl Timurhan bt. Abdullah nâm câriyeyi târih-i 
kitâbdan kırk gün mukaddem doksan yedi buçuk esedî guruşa hâzır bi’l-meclis 
birâderim Abdülhalim Çelebi nâm sagīr için merkūm Üstâd Yusuf ’dan iştirâ edip 
istihdâm üzre iken târih-i kitâbdan on gün mukaddem câriye-i mezkûrenin elle-
ri üzerinde ve ayaklarında tuzlu balgam ayb-ı kadîmine muttalî‘ olup hâlâ câriye-i 
mezbûreyi merkūm Üstâd Yusuf ’a red ve semeni olan meblağ-ı mârrü’z-zikr dok-
san yedi buçuk esedî guruşu taleb eylediğimde câriye-i mezbûreyi kabûl ve seme-
nini teslîmden imtinâ‘ eder suâl olunsun deyicek gıbbe’s-suâl mezbûr Üstâd Yu-
suf cevâbında câriye-i mevsûfe-i mezbûreyi târih-i mezbûrde zikr olunan ayıbıy-
la müdde‘î-i mezbûr Ali Çelebi’nin kendisine semen-i mezkûra bey‘ ve teslîm ve 
yedinden doksan yedi buçuk esedî guruşu ahz u kabz eylemişdir ve ondan mâ‘adâ 
müdde‘î-i mezbûrun kendi kavli ile câriye-i mezbûrenin ayıbına mutallî‘ ola-
lı on gündür ki istihdâm eder, binâen alâ zâlik câriye-i mezbûreyi kabûl etme-
zim deyicek isre’l-istintâk merkūm Ali Çelebi câriye-i mezbûreyi kendi nefsi için 
iştirâ eylediğini ve ayb-ı mezkûruna muttalî‘ oldukdan sonra istihdâm eylediği-
ni inkâr ile cevâb vericek merkūm Üstâd Yusuf ’dan müdde‘âsını mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin merkūm 
Ali Çelebi’ye evvelâ câriye-i mezbûreyi kendi nefsi için semen-i mezkûra iştirâ et-
mediğine ve ayb-ı mezkûruna muttalî‘ oldukdan sonra on gün mikdârı istihdâm 
etmediğine ve ayb-ı mezkûra ilaç ve devâ etmeyip kendiden câriye-i mezbûreyi 
ayb-ı mezbûreyle kabûlünü delâlet eder fi‘l sâdır olmadığına yemîn teklîf olun-
dukda her biri için bi’d-defâ‘at yemînden nükûl etmeğin merkūm Ali Çelebi’ye 
bî-vech ta‘arruzdan men‘ birle mâ cerâ bi’l-ibtigā sebt ve imlâ ve merkūm Üstâd 
Yusuf yedine hâzihi’l-hurûf def ‘ ve i‘tâ olundu.
Fi’s-sânî ve’l-ışrîn min Zilka‘de sene [10]81.
Şuhûdü’l-hâl: Mehmed Bey sâkin-i İstanbul, Eyüb Çelebi b. Mehmed el-müsta‘id, 
Himmet Çelebi b. Yusuf, Ahmed Efendi b. Sefer, Üstâd Aslan b. Abdullah Hallâk, 
Mehmed b. Mahmud.









179 [34a-2] Vasil v. Nikola’nın yarı hissesine sahip olduğu değirmeni 
Nikola ve Zimo’ya sattığı
Vilâyet-i Rumeli’nde cezîre-i Mora aktâ‘ından Kalavrite kazâsına tâbi‘ Klaya-
hor nâm karye zimmîlerinden Vasil v. Nikola nâm zimmî mahfil-i kazâda ve 
mahall-i hüküm ve imzâda sâhibü’l-vesîka Nikola v. Todoraki ve Zimo v. Kosta 
nâm zimmîler muvâcehesinde ikrâr ve takrîr-i kelâm edip karye-i mezbûre sını-
rı dâhilinde Kalokarya nâm mevzi‘de vâki‘ dere suyu üzerinde dâir nısfı işbu hazır 
bi’l-meclis Trandafilo nâm zimmînin ve nısf-ı âharı benim mülküm olan tahdîd 
ve tavsîfden müstağni değirmende benim mülküm olan nısf hisse-i şâyi‘amı cemî‘ 
tevâbi‘ ve levâhıkı ile beş bin fıddî râyicü’l-vakt akçeye mezbûrân Nikola ve Zimo’ya 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm on-
lar dahi ale’l-iştirâki’s-seviy alıp iştirâ ve kabûl eylediklerinden sonra semeni olan 
mezbûrü’n-na‘t beş bin akçeyi müşteriyân-ı mezbûrândan tamâmen ahz u kabz 
edip mârrü’z-zikr nısf değirmeni mahallinde zabt ve tasarrufa merkūmân Nikola 
ve Dimitri’yi taslît eyledim mârrü’z-zikr nısf değirmen de min ba‘d merkūmânın 
ale’l-iştirâki’s-seviy mülk-i mahz-ı müşterâlarıdır. Keyfe mâ yeşâ’ ve yahtâr muta-
sarrıf olsunlar dedikde gıbbe’t-tasdîk kayd şud.
Fî 22 min Zilka‘de sene [10]81.
Şuhûdü’l-hâl: Ahmed Beşe b. Mehmed Çukadâr, Mehmed b. Mahmud, Hüseyin b. 
Hasan, Ali b. Abdullah, Nikola v. Yorgi, Velisar v. Todori, İstati v. Mısırlı, Teohani 
v. Dimo, Andon v. Manol.

180 [34a-3, Arapça] Rabia bt. Mehmed’in küçük yaştaki kızını Ahmed 
b. Emrullah’a evlâtlık olarak verdiği
Hazret-i Ebî Eyyûb-i Ensârî mahallâtından İslâmbey mahallesinde sâkine olan 
Râbia bt. Mehmed nâm hâtun meclis-i şer‘-i şerîf ve mahfil-i dîn-i münîfde -el-
masûn ani’t-tağyîr ve’t-tahrîf- hâzıra olup Sultan bt. el-Hâc Osman nâm sagīre 
kızını, medîne-i mezbûre mahallâtından Ahmed Dede mahallesinde sâkin olan 
hâmil-i hâze’l-kitâb bevvâb-ı sultânî Ahmed b. Emrullah’a tebennî, terbiye ve 
iyâle maksadıyla teslîm etti. Mezbûr Ahmed de sagīre-i merkūmeyi tesellüm etti. 
Hâkim, sagīre-i mezkûrenin nafaka, kisve sâir havâic-i lâzimesi için, sagīrenin na-
fakası kime terettüb ediyorsa ve taleb hakkı kime âidse o kimesne üzerine olmak 
üzre zeyilde mezkûr târihden itibâren yevmî râyicü’l-vakt beş akçe farz ve takdîr 
etti. Hâkim meblağ-ı mefrûz-i mezbûru sagīre-i merkūmenin havâicine sarf et-
meye ve vakt-i hâcette istidâne edip vakt-i zaferde sagīrenin nafakası kime teret-
tüb ediyorsa ve taleb hakkı kime âidse o kimesneye rücû‘ etmeye mezbûr Ahmed’e 
izin verdi.
Cerâ zâlike ve hurrira fî 23 min Zilka‘de sene [10]81.
Şuhûdü’l-hâl: Ali b. Abdullah, Saçlızâde Mustafa Çelebi, Mehmed b. Mahmud, 
Hüseyin b. Hasan, Mustafa Çelebi b. İsmail ve gayruhüm mine’l-hâzırîn

181 [34b-1] Mustafa b. Himmet’in vârisleri arasındaki anlaşmazlığın 
sulhen bittiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Takyeci mahal-
lesinde sâkin iken bundan akdem vefât eden İplikçi el-Hâc Mustafa b. Himmet’in 
verâseti sulbî kebîr oğlu Hüseyin Çelebi ile sulbiye kebîre kızları Âişe ve Fâtıma 
ve Râbia nâm hâtunlara münhasıra olduğu şer‘an zâhir ve müte‘ayyin oldukdan 
sonra mezbûr Âişe tarafından husûs-ı âti’z-zikre vekîl olup mezbûrenin zâtını 
ma‘rifet-i şer‘iyye ile ârifûn olan Ahmed Çelebi b. Ali ve Mehmed Beşe b. İb-
rahim ve Yusuf Dede b. Hasan şehâdetleri ile şer‘an vekâleti sâbite olan Ham-
za b. Abdülkerim mahfil-i kazâda işbu sâhibü’l-kitâb mezbûr Hüseyin Çelebi 
mahzarında bi’l-vekâle ikrâr ve takrîr-i kelâm edip müvekkilem mezbûre Âişe 
Hâtun’un babası müteveffâ-yı mezbûrun muhallefâtını verese-i mezkûre beyin-
lerinde iktisâm murâd eylediklerinde oğlu mezbûr Hüseyin Çelebi müvekkilem 
mezbûre Âişe Hâtun’a isâbet eden hisse-i şer‘iyyeden ekser-i eşyâyı ketm ile cevâb 
vermeğin beyinlerinde münâza‘ât-ı kesîre vâkı‘a olmuşdu, el-hâletü hâzihî mü-
vekkilem mezbûre Âişe ile merkūm Hüseyin Çelebi beyinlerinde muslihûn ta-
vassut edip müvekkilem mezbûre Âişe Hâtun’u birâderi mezbûr Hüseyin Çele-
bi ile da‘vâ-yı mezbûreden mevâni‘den ârî, şerâit-i sıhhat-i sulhu hâvî tehârüc-i 
şer‘î vechi üzre beş yüz kırk kıt‘a esedî guruş üzerine inşâ-i akd-i sulh eyledikle-
rinde müvekkilem mezbûre Âişe Hâtun dahi sulh-ı mezbûru kabûl ve bedel-i sulh 
olan mezbûrü’n-na‘t beş yüz kırk kıt‘a esedî guruşu birâderi mezbûr Hüseyin Çe-
lebi yedinden tamâmen alıp kabz edip husûs-ı mezbûra müte‘allika âmme-i da‘vâ 
ve nizâ‘dan birâderim mezbûr Hüseyin Çelebi’nin zimmetini ibrâ ve iskāt eyle-
dim, min ba‘d mezbûr vechen mine’l-vücûh da‘vâ ve nizâ‘ım yoktur dedi deyicek 
gıbbe’t-tasdîk kayd şud.
Fî 23 min Zilka‘de sene [10]81.
Şuhûdü’l-hâl: Receb Efendi b. Yusuf el-İmâm, Mehmed Çelebi b. Abdülaziz, Eyüb 
Çelebi b. Mehmed, Hüseyin Çelebi b. Yusuf, Hasan Beşe b. Abdullah, Ahmed Beşe 
Çukadâr.

182 [34b-2] Mustafa b. Himmet’in mirasından üvey kızı Raziye’ye diğer 
vârislerin rızasıyla bir kısım ev eşyasının hibe edildiği
Eyüb’de Takyecibaşı mahallesinde sâkin iken bundan akdem vefât eden İplikçi el-
Hâc Mustafa b. Himmet’in verâseti sulbî kebîr oğlu Hüseyin Çelebi ile sulbiye 
kebîre kızları Âişe ve Fâtıma ve Râbia nâm hâtunlara münhasıra idiği şer‘an zâhir 
ve müte‘ayyin oldukdan sonra mezbûr Hüseyin Çelebi ve mezbûretân tarafların-
dan husûs-ı âti’z-zikre vekîlleri olup vekâleti zâtlarını ma‘rifet-i şer‘iyye ile ârifûn 
olan Ahmed Çelebi b. Ali ve Mehmed Beşe b. İbrahim şehâdetleri ile sâbite olan 
Hamza b. Abdülkerim vekâleten mahfil-i kazâda müteveffâ-yı mezbûrun ümm-i 
veledi işbu bâ‘ise Râziye bt. Abdullah tarafından ikrâr-ı âti’z-zikri tasdîka vekîl 
olup bimâ hüve’n-nehcü’s-sübût şer‘an vekâleti sâbite olan Yusuf [Bey] mahzarın-
da her biri bi’l-asâle ve bi’l-vekâle ikrâr ve takrîr-i kelâm edip müteveffâ-yı mezbûr 
el-Hâc Mustafa hâl-i hayâtında mezbûre Râziye’ye eşyâ-yı memlûkesinden on iki 
aded dokuma yastık gılafları ile dört döşek, sekiz yemenî yorgan ve sekiz minder 
gılafı ve bir müsta‘mel kaliçe ve dört müsta‘mel yan keçesi ve beş kapaklı tence-
re ve on iki sahan ve iki tâbe ve iki kefçe ve bir kazgan ve [vasat] güğüm ve bir le-
ğen ve ibrik ve iki seccâde ve altı aded çarşaf ve bir ihrâm ve bir kırmızı velense ve 
bir kahve ibriği ve iki ayaklı soba ve sâir esâs-ı beyt ve evânî-i nühâsiye ve gayr-ı 
nühâsiye ve hırdavât-hânesini hibe ve temlîk ve teslîm ol dahi meclis-i şer‘de 
ittihâb ve temellük ve her biri tesellüm ve kabûl ve kabz etmişdi, el-hâletü hâzihî 
müvekkile-i mezbûre Râziye Hâtun, müteveffâ-yı mezbûr [el-Hâc] Mustafa’nın 
minvâl-i muharrer üzre eylediği hibeyi her birimiz tecvîz ve tenfîz ve husûs-ı 
mezbûra müte‘allika âmme-i da‘vâdan mezbûre Râziye[’nin] zimmetini ibrâ ve 
iskāt eyledik min ba‘d mezbûre ile aslâ da‘vâ ve nizâ‘ımız yoktur deyû her biri bi’l-
asâle ve bi’l-vekâle ikrâr ve i‘tirâf etmeğin gıbbe’t-tasdîk kayd şud.
Fî 23 min Zilka‘de sene [10]81.
Şuhûdü’l-hâl: Es-Sâbikūn.

183 [34b-3] Mustafa’nın diğer Mustafa’ya borç karşılığı rehin edip iade 
edilmeyen eşyasının tazmini
Eb[î] Eyyûb el-Ensârî[’de] Süleymaniye mahallesi sâkinlerinden işbu sâhibü’l-
kitâb mahfil-i kazâda Mustafa b. [şâbb-ı] emred mahzarında üzerine takrîr-i da‘vâ 
[edip târih-i] kitâbdan yirmi gün mukaddem mezbûr Mustafa’dan akçe istikrâz ve 
kabz edip ol dahi ikrâz ve yedimden bir siyah kılıç, altı zirâ‘ bürünceği ve bir sîm 
çengel ve bir tek küpe ve balık dişi saplı bir sîm hançer mezbûr Mustafa yedine 
[rehnen teslîm] ol dahi irtihân ve tesellüm edip hâlâ zikr olunan beş yüz altmış ak-
çeyi mezbûra teslîm ve rehini kabz murâd eylediğimde merkūm Mustafa rihân-ı 
mezbûreyi bana teslîmden imtinâ‘ eder suâl olunsun deyicek gıbbe’s-suâl mezbûr 
Mustafa cevâbında fi’l-vâki‘ hâl, müdde‘î-i mezbûrun bast eylediği minvâl üzre 
olmuşidi lâkin sâlifü’z-zikr kılıcı yüz seksen akçeye ve bürünceği yüz yirmi akçe-
ye ve kuşağı dahi yüz yirmi akçeye ve küpeyi dahi kezâlik yüz yirmi akçeye ve bir 
hançeri dahi üç yüz otuz beş akçeye âhara bey‘le setr-i emlâk eylemişdir deyû bi 
tav‘ihî ikrâr ve i‘tirâf etmeğin alâ mûceb-i ikrârihî zikr olunan rihânın mevcûdü’l-
ayn olanını aynıyla müstehlek kıymet-i şer‘iyyesini müdde‘î-i mezbûra edâ ve 
teslîme merkūm Mustafa’ya tenbîh birle kayd şud.
Fî 24 min Zilka‘de sene [10]81.
Şuhûdü’l-hâl: Ali b. Abdullah, Mehmed b. Mahmud, Mehmed b. Derviş, Ahmed 
Beşe Çukadâr, Hüseyin b. Ali, Dilaver el-muhzır.

184 [35a-1] Hüseyin Bey b. Ramazan’ın Yusuf adlı ve Macar 
asıllı kölesini âzadı
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-de Takyeci-
başı mahallesinde sâkin fahrü’l-emâsil ve’l-a‘yân ve zahrü’l-emâcid ve’l-akrân Hü-
seyin Bey b. Ramazan nâm haseki kıbelinden husûs-ı âti’z-zikre vekîl olup vekâleti 
mahalle-i mezbûre sâkinlerinden Mehmed Beşe b. Abdullah ve Ramazan Çele-
bi b. Mehmed el-Müezzin nâm kimesneler şehâdetleri ile şer‘an sâbite olan Oruc 
Bey b. Osman nâm vekîl mahfil-i kazâda müvekkil-i mûmâ-ileyh Hüseyin Bey’e 
rıkk-ı sâbıkını mu‘terif uzun boylu, açık kaşlı, elâ gözlü ebyazü’l-levn Macariyyü’l-
asl müslimü’l-mille sâhibü’l-kitâb Yusuf b. Abdullah mahzarında bi’l-vekâle ikrâr 
ve takrîr-i kelâm edip müvekkilim müşârun-ileyh Hüseyin Bey, abd-i memlûkü, 
mevsûf-ı mezbûru hasbeten lillâhi’l-azîm ve hereben min ikâbihi’l-elîm yevme lâ 
yenfa‘u mâlün velâ benûn illâ men etallâhe bi kalbin selîm malından ihrâc ve i‘tâk 
ve tahrîr edip zümre-i ahrâr-ı asliyyîne idrâc ve ilhâk eyledim, min ba‘d merkūm 
Yusuf sâir ahrâr-ı asliyyîn gibi hür olup üzerinde hakk-ı velâdan gayri hakkım kal-
madı dedi deyicek mâ cerâ kayd şud.
Fî 23 min Zilka‘de sene [10]81.
Şuhûdü’l-hâl: Ahmed Ağa b. Yusuf Çinici, Memiş b. Mustafa, Ali Ağa el-Muhâmî, 
Nasuh Hoca el-Bostânî, Eyüb Çelebi b. Mehmed, Salih Efendi b. Mehmed, Musta-
fa Efendi b. İsmail, Abdurrahman Efendi b. İbrahim, Ahmed Beşe Çukadâr, Çele-
bi b. Ali, Mehmed b. Mahmud ve gayruhüm.

185 [35a-2] Mustafa b. Himmet’in veresesi arasında çıkan anlaşmazlığın 
sulh ile hallolunduğu
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-de Takyeci-
başı mahallesi sâkinlerinden iken bundan akdem vefât eden İplikçi el-Hâc Mus-
tafa b. Himmet’in verâseti sulbî kebîr oğlu Hüseyin Çelebi ile sulbiye-i kebîre 
kızları Âişe ve Fâtıma ve Râbia nâm hâtunlara münhasıra olduğu şer‘an zâhir ve 
müte‘ayyin oldukdan sonra mezbûre Fâtıma Hâtun tarafından husûs-ı âti’z-zikre 
vekîl olup vekâleti mezbûrenin zâtını ma‘rifet-i şer‘iyye ile ârifûn olan Ahmed 
Çelebi b. Ali ve Mehmed Beşe b. İbrahim ve Yusuf Dede b. Hasan şehâdetleri 
ile sâbite olan Hamza b. Abdülkerim meclis-i şer‘de işbu sâhibü’l-kitâb mezbûr 
Hüseyin Çelebi mahzarında bi’l-vekâle ve bi’l-asâle ikrâr-ı tâm ve takrîr-i kelâm 
edip müvekkilem mezbûre Fâtıma Hâtun’un mûrisi babası müteveffâ-yı mezbûr 
el-Hâc Mustafa’nın muhallefâtını verese-i mezbûre beyinlerinde iktisâm murâd 
eylediklerinde oğlu mezbûr Hüseyin Çelebi müvekkilem mezbûre Fâtıma Hâtun 
hissesine isâbet eden eşyânın ekserini ketm ile cevâb vermeğin beyinlerinde 
münâza‘ât-ı kesîre ve muhâsamât-ı adîde vaka‘a olmuşdu, el-hâletü hâzihî mü-
vekkilem mezbûre Fâtıma Hâtun’un birâderi mezbûr Hüseyin Çelebi ile be-
yinlerinde muslihûn tavassut edip müvekkilem mezbûre Fâtıma Hâtun’u ba-
bası müteveffâ-yı mezbûrun mecmû‘ muhallefâtından kendisine isâbet eden 
hisse-i şer‘iyyesi da‘vâsından birâderi mezbûr Hüseyin Çelebi ile mevâni‘den ârî 
şerâit-i sıhhat-i sulhu hâvî, tehârüc-i şer‘î vechi üzre beş yüz kıt‘a esedî guruş 
üzre inşâ-i akd-i sulh eylediklerinde müvekkilem mezbûre Fâtıma dahi sulh-ı 
mezbûru kabûl ve bedel-i sulh olan mezbûrü’n-na‘t beş yüz esedî guruşu mü-
vekkilem mezbûre Fâtıma birâderi mezbûrdan tamâmen ahz u kabz edip husûs-ı 
mezbûra müte‘allika âmme-i da‘vâdan ve mütâlebâtdan birâderim mezbûr Hüse-
yin Çelebi’nin zimmetini ibrâ ve iskāt eyledim min ba‘d birâderim mezbûr Hüse-
yin Çelebi ile vechen mine’l-vücûh da‘vâ ve nizâ‘ım yoktur dedi deyicek gıbbe’t-
tasdîk kayd şud.
Fî 23 min Zilka‘de sene [10]81.
Şuhûdü’l-hâl: Es-Sâbikūn.

186 [35a-3] Mustafa b. Himmet’in veresesi arasında çıkan anlaşmazlığın 
sulh ile hallolunduğu
Medîne-i Hazret-i Ebî Eyyûb el-Ensârî’de Takyecibaşı mahallesi sâkinlerinden 
iken bundan akdem vefât eden İplikçi el-Hâc Mustafa b. Himmet’in verâseti 
sulbî kebîr oğlu Hüseyin ile sulbiye kebîre kızları Âişe ve Fâtıma ve Râbia nâm 
hâtunlara münhasıra olduğu şer‘an sâbit oldukdan sonra mezbûre Râbia Hâtun 
tarafından husûs-ı âti’z-zikre vekîl olup vekâleti mezbûrenin zâtını ma‘rifet-i 
şer‘iyye ile ârifûn olan Ahmed Çelebi b. Ali ve Mehmed Beşe b. İbrahim ve Yu-
suf Dede b. Hasan şehâdetleri ile şer‘an sâbite olan Hamza b. Abdülkerim meclis-i 
şer‘de işbu sâhibü’l-kitâb mezbûr Hüseyin Çelebi mahzarında bi’l-vekâle ve bi’l-
asâle ikrâr ve takrîr-i kelâm edip müvekkilem mezbûre Râbia Hâtun’un mûrisi 
babası müteveffâ-yı mezbûr el-Hâc Mustafa’nın muhallefâtını verese-i mezbûre 
beynlerinde iktisâm murâd eylediklerinde oğlu mezbûr Hüseyin Çelebi müvek-
kilem mezbûre Râbia Hâtun hissesine isâbet eden eşyânın ekserini ketm ile cevâb 
vermeğin beynlerinde münâza‘ât-ı kesîre [ve] muhâsamât-ı ekîde vâkı‘a olmuşdu, 
el-hâletü hâzihî müvekkilem mezbûre Râbia Hâtun ile birâderi mezbûr Hüseyin 
Çelebi beynlerinde muslihûn tavassut edip müvekkilem mezbûre Râbia Hâtun’u 
babası müteveffâ-yı mezbûrun mecmû‘ muhallefâtından kendisine isâbet eden 
hisse-i şer‘iyyesi da‘vâsından birâderi mezbûr Hüseyin Çelebi ile mevâni‘den ârî 
şerâit-i sıhhat-i sulhu hâvî, tehârüc-i şer‘î vechi üzre beş yüz kıt‘a esedî guruş üzre 
inşâ-i akd-i sulh eylediklerinde müvekkilem mezbûre Râbia Hâtun dahi sulh-ı 
mezbûru kabûl ve bedel-i sulh olan mezbûrü’n-na‘t beş yüz esedî guruşu müvek-
kilem mezbûre Râbia birâderi mezbûr Hüseyin Çelebi yedinden tamâmen alıp 
kabz edip husûs-ı mezbûra müte‘allika âmme-i de‘âvî ve mütâlebâtdan birâderim 
mezbûr Hüseyin Çelebi’nin zimmetini ibrâ ve iskāt eyledim min ba‘d birâderim 
mezbûr Hüseyin Çelebi ile vechen mine’l-vücûh da‘vâ ve nizâ‘ım yoktur dedi de-
yicek gıbbe’t-tasdîk kayd şud.
Fî 23 min Zilka‘de sene [10]81.
Şuhûdü’l-hâl: Es-Sâbikūn.

187 [35b-1] Mehmed Bey b. Abdullah’ın Apostol v. Ligori’de olan 
alacağını ödemesi için Ligori’ye tembih edildiği
Hadâik-i Sultâniye’den Davud Paşa Bahçesi bostânîlerinden sâhibü’l-kitâb Meh-
med Bey b. Abdullah mahfil-i kazâda Havâss-ı aliyye kazâsı tevâbi‘inden Lit-
ros nâm karye zimmîlerinden Apostol v. Ligori nâm zimmî muvâcehesinde üze-
rine da‘vâ edip bundan akdem mesfûr Apostol yedimden on sekiz buçuk fıddî 
esedî guruş istikrâz ve kabz ben dahi ikrâz ve tesellüm edip hâlâ taleb eyledi-
ğimde teslîmde ta‘allül eder suâl olunsun deyicek gıbbe’s-suâl ve akībe’l-inkâr 
müdde‘î-i mezbûr Mehmed Bey’den müdde‘âsını mübeyyine beyyine taleb olun-
dukda hadâik-i mezbûre gılmânından Mustafa b. Ahmed ve Ali b. Abdullah 
mahfil-i kazâda li ecli’ş-şehâde [hâ]zırân olup istişhâd olunduklarında fi’l-hakīka 
merkūm Apostol bizim huzûrumuzda müdde‘î-i mezbûr Mehmed Bey’den min 
ciheti’l-karz zimmetimde lâzımü’l-edâ on sekiz buçuk kıt‘a esedî guruş deynim 
vardır deyû ikrâr ve ikrâr-ı mezbûra bizi istişhâd eyledi, biz bu husûsa şâhidleriz, 
şehâdet dahi ederiz deyû her biri berâ-yı edâ-yı şehâdet-i şer‘iyye eylediklerinde 
ba‘de’t-ta‘dîl ve’t-tezkiye şehâdetleri makbûle olmağın mûcebiyle zikr olunan on 
sekiz buçuk fıddî esedî guruşu müdde‘î-i mezbûra edâ ve teslîme mesfûr Apostol’a 
tenbîh birle kayd şud.
Fî 26 min Zilka‘de sene [10]81.
Şuhûdü’l-hâl: Mustafa Efendi b. İsmail, Eyüb Çelebi b. Mehmed, Hüseyin b. Ali, 
Mehmed b. Eyüb, Mehmed b. Mahmud, Ahmed Beşe Çukadâr.









188 [35b-2] Mehmed Çelebi b. Hüseyin’in Abdurrahman Bey b. Ahmed’e 
tarla, çayır ve bahçe satışı
Mahmiye-i İstanbul hısnı ebvâbından Edirnekapısı dâhilinde Arab odalarında 
sâkin Mehmed Çelebi b. Hüseyin meclis-i şer‘de işbu râfi‘ü’l-vesîka Abdurrahman 
Bey b. Ahmed mahzarında ikrâr ve takrîr-i kelâm edip akd-i âti’z-zikrin sudûruna 
değin silk-i mülk-i sahîhimde münselik emlâkimden Havâss-ı Aliyye kazâsına 
tâbi‘ Çatalca nâhiyesi a‘mâlinden Çanakçı nâm karyede vâki‘ bir tarafı tarîk-i âm, 
iki tarafı zikr-i âti çayır ve bir tarafı zikr-i câ’î tarla ile mahdûd zât-ı eşcâr-ı müsmi-
re ve gayr-ı müsmireyi ve içinde bir çardağı müştemil mülk bahçeyi cemî‘ tevâbi‘ 
ve levâhıkı ile mezbûr Abdurrahman Bey’e altı bin fıddî nakd-i râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol 
dahi minvâl-i muharrer üzre iştirâ ve tesellüm ve kabz eyledikden sonra merhûm 
Sultan Bayezid Hân-ı Velî Evkāfı arâzisinden tefvîz-i âtî sudûruna değin zabt ve 
tasarrufumda olup yine karye-i mezbûre sınırı dâhilinde vâki‘ üç tarafı zikr-i câ’î 
tarlaya ve bir tarafı tarîk-i âm ile mahdûd tahmînen beş dönüm bir kıt‘a çayırı ve 
bir tarafı kaldırım başı ve bir tarafı koyun kışlağı ve bir tarafı kurt geçidi, taraf-ı 
âharı Mestanelik nâm mevzi‘den gelen yola varınca Tepe tarlası demekle ma‘lûm 
tarla ki birbirine muttasıl beş kıt‘a tarlalarımın hakk-ı tasarruflarını mütevellî-i 
vakf-ı mezbûr ma‘rifetiyle mezbûr Abdurrahman Bey’e tefvîz on bin fıddî râyic 
fi’l-vakt akçeye eylediğinde ol dahi tefevvuz ve kabûl edip semen-i mezbûr ile 
bedel-i merkūm cem‘an on altı bin akçeyi mezbûr Abdurrahman Bey yedinden 
tamâmen ahz u kabz edip bahçe-i mezbûr ve ol çayır ve tarlalarda alâka ve med-
halim kalmadı, müşterî-i mezbûr Abdurrahman Beyefendi’nin mülk-i müşterâsı 
olmuşdur deyicek kayd şud.
Fî 24 min Zilka‘de sene [10]81.
Şuhûdü’l-hâl: Hasan Efendi b. Hüseyin, Yusuf Çelebi b. Halil, es-Seyyid Mehmed 
b. es-Seyyid İbrahim, Mustafa Çelebi, Ahmed b. Mahmud.

189 [35b-3] İbrahim Çelebi b. Ali’nin Âişe bt. Mustafa’ya 
müştemilatlı ev satışı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Takyeciba-
şı mahallesinde sâkin el-Hâc İbrahim Çelebi b. Ali meclis-i şer‘de işbu râfi‘ü’l-
vesîka Âişe bt. el-Hâc Mustafa tarafından tasdîka vekîl olup nehc-i şer‘î-i mu‘teber 
üzre vekâleti sâbite olan Rıdvan Beşe b. Abdullah nâm vekîl mahzarında ikrâr 
ve i‘tirâf edip akd-i âti’z-zikrin sudûruna değin silk-i mülk-i sahîhimde münselik 
emlâkimden mahalle-i mezbûrede vâki‘ bir tarafı Meryem Hâtun bt. Abdülbâkī 
mülkü ve bir tarafı ba‘zan Ebû Bekir Beşe mülkü ve ba‘zan zevcesi Sâbiha Hâtun 
mülkü ve bir tarafı el-Hâc Hasan mülkü ve bir tarafı tarîk-i âm ile mahdûd üç bâb 
fevkānî oda ve bir bâb otluk ve zât-ı eşcâr-ı müsmire ve gayr-ı müsmire bahçeyi 
müştemil mülk menzilimi cemî‘ tevâbi‘ ve levâhıkı ile müvekkile-i mezbûre Âişe 
Hâtun’a otuz üç bin fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm, müvekkile-i mezbûre dahi minvâl-i 
muharrer üzre iştirâ ve kabûl ve kabz eyledikden sonra semeni olan meblağ-ı 
mezbûr otuz üç bin akçeyi yedinden bi’t-tamâm ve’l-kemâl ahz u kabz eyledim, 
min ba‘d menzil-i mahdûd-ı mezkûrda alâka ve medhalim yoktur müvekkile-i 
mezbûre Âişe Hâtun’un mülk-i müşterâsı olmuşdur Keyfe mâ yeşâ’ mutasarrıf ol-
sun dedikde gıbbe’t-tasdîk kayd şud.
Fî 25 min Zilka‘de sene [10]81.
Şuhûdü’l-hâl: Receb Efendi b. Yusuf, Mehmed Çelebi b. Abdülaziz, Hüseyin Bey b. 
Mehmed, Mustafa Beşe, Mahmud Çelebi b. Mustafa, Ebû Bekir Çelebi, Ahmed b. 
Rıdvan, Hüseyin b. Ali, Mehmed [b.] Eyüb.

190 [36a-1] Eyüp Sultan Vakfı için zabt olunan Meno v. Kosta’ya ait 
muhallefâtın vereseye iadesi
Fi’l-asl Vilâyet-i Rumeli’nde Yenişehir kazâsı a‘mâlinden Platomana nâhiyesine 
tâbi‘ Anbelâki nâm karye zimmîlerinden olup medîne-i Hazret-i Ebî Eyyûb el-
Ensârî -radiye anhu Rabbühü’l-Bârî-de vâki‘ debbâğhânede mütemekkin olan 
bâ‘isü’l-vesîka Meno v. Kosta nâm zimmî mahmiye-i hazret-i müşârun-ileyh 
evkāfına bi’l-fi‘l mütevellî olan iftihârü’l-emâcid ve’l-e‘âlî Ali Ağa kıbelinden 
husûs-ı âti’z-zikre vekîl-i şer‘î ve bâ-berât-ı şerîf-i âlîşân medîne-i mezbûrede 
vâki‘ beytülmâl-i âmme ve hâssa-yı vakf-ı şerîf için kabz ve mütevellî-i mezbûra 
teslîme emîn ve me’mûr olan Ahmed Çelebi b. Mehmed mahzarında üzerine 
takrîr-i da‘vâ edip fi’l-asl karye-i mezbûreden olup medîne-i mezbûre iskelesin-
de kayıkçı iken bundan akdem mürd olan [Ya]ni v. Kosta nâm zimmînin vâlidesi 
Zafira benim babam Yani ile li eb ve üm karındaşlardır zîrâ babaları ismi Alek-
si, anaları ismi Bolomo, maskat-ı re’sleri karye-i mezbûre olup yalnız mezbûrun 
verâseti bana münhasıra olup benden gayri vârisi olmadığın hâlik-i mezbûr lede’ş-
şuhûd ikrâr edip musırran alâ hâzihi’l-ikrâr mürd olmuş iken emîn-i mezbûr Ah-
med Çelebi hâlik-i mezbûrun vârisi olmamak zu‘muyla mecmû‘ metrûkâta vaz‘-ı 
yed edip verâsetim hasebiyle taleb eylediğimde teslîmde ta‘allül eder, hâlâ suâl 
olunup ber mûceb-i defter mûrisim hâlik-i mezbûrun kabz eylediği metrûkâtı 
bana teslîme vekîl-i mezbûra tenbîh olunmak matlûbumdur deyicek gıbbe’s-suâl 
vekîl-i mezbûr Ahmed Çelebi cevâbında medîne-i mezbûrede vâki‘ beytülmâl-i 
âmme ve hâssa-i hazret-i müşârun-ileyh evkāfına hâsıl kayd olunmağla hâlik-i 
mezbûrun metrûkâtı müvekkilim, mütevellî-i mezbûr Ali Ağa tarafından vakf-ı 









şerîf için bi’l-vekâle alıp kabz eylemişdir deyû ikrârında müdde‘î-i mezbûrun ber 
minvâl-i meşrûh verâsetini inkâr edicek müdde‘î-i mezbûrdan müdde‘âsını mü-
beyyine beyyine taleb olundukda udûl-i ricâlden medîne-i mezbûrede Cebeci-
başı mahallesi sâkinlerinden Hüseyin Çelebi b. Hasan ve kayıkçılar Kethüdâsı 
Davud Beşe b. Veli ve Süleyman Beşe b. Cafer nâm kimesneler li ecli’ş-şehâde 
makām-ı kazâya hâzırûn olup istişhâd olunduklarında fi’l-vâki‘ hâlik-i mezbûr bi-
zim huzûrumuzda müdde‘î-i merkūm için babamın li eb ve üm kız karındaşı oğlu 
ve zî-rahm cihetinden vârisimdir ve verâsetim merkūm Hıristo’ya münhasırdır, 
vâris-i âharım yoktur deyû ikrâr ve bizi işhâd [ve] ikrâr-ı mezkûr üzerine musır-
ran mürd oldu, biz bu husûsa bu vech üzre şâhidleriz, şehâdet dahi ederiz deyû her 
biri edâ-yı şehâdet-i şer‘iyye eylediklerinde ba‘de’t-ta‘dîl ve’t-tezkiye şehâdetleri 
makbûle olmağın mûcibiyle ba‘de’l-hükm metrûkât-ı hâlik-i mezbûrdan vekîl-i 
mezbûrun kasr-ı yedine tenbîh birle mâ vaka‘a kayd şud.
Fî 28 Şevvâl sene [10]81.
Şuhûdü’l-hâl: Mehmed b. Mahmud, Salih b. Mehmed, Mustafa Çelebi b. İsmail, 
Hüseyin b. Ali, Mustafa b. Süleyman, Mehmed b. Ahmed.

191 [36a-2] Pîr Mehmed’in mirası olan evin vârislerce Hasan 
b. Abdullah’a satıldığı
Havâss-ı Refî‘a kazâsı muzâfâtından Terkos nâhiyesine tâbi‘ Harâçcı nâm karyede 
sâkin iken bundan akdem fevt olan Pîr Mehmed’in verâseti kebîr oğlu Mehmed 
ile sulbiye kebîre kızları Fâtıma ve Âişe ve Gevher Han nâm hâtunlara münhasıra 
idiği şer‘an zâhir ve müte‘ayyin oldukdan sonra merkūm Mehmed ve mezbûretân 
Fâtıma ve Âişe ve Gevher Han meclis-i şer‘de işbu râfi‘ü’l-kitâb Hasan b. Ab-
dullah mahzarında her biri ikrâr ve takrîr-i kelâm edip mûrisimiz müteveffâ-yı 
mezbûrdan irs-i şer‘le bize intikāl eden emlâk-i mevrûseden karye-i mezbûrede 
vâki‘ bir tarafı Ali Beşe mülkü ve bir tarafı Malkoç Efendi mülk bağı ve tarafeyni 
tarîk-i âm ile mahdûd bir bâb tahtânî oda ve cüneyne ve zât-ı eşcâr-ı müsmire ve 
gayr-ı müsmire ve kenîfi müştemil mülk-i mevrûs menzilimizi bi cümleti’t-tevâbi‘ 
ve’l-levâhık merkūm Hasan’a iki bin beş yüz fıddî râyic fi’l-vakt akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile her birimiz bey‘ ve teslîm ol 
dahi minvâl-i muharrer üzre iştirâ ve tesellüm ve kabûl ve kabz edip semeni olan 
mesfûrü’n-na‘t iki bin beş yüz akçeden her birimize isâbet eden hissemizi müşterî-i 
mezbûr Hasan yedinden tamâmen alıp, kabz edip menzil-i mahdûd-ı mezkûrda 
alâka ve medhalimiz yoktur min ba‘d mezbûr Hasan’ın mülk-i müşterâsıdır muta-
sarrıf olsun dediklerinde kayd şud.
Fî selhi Şevvâli’l-mükerrem sene [10]81.
Şuhûdü’l-hâl: Ahmed Beşe Çukadâr, Hasan b. Abdullah, Eyüb Efendi el-müsta‘id, 
Mustafa Efendi el-Müderris, Mehmed Beşe b. Mahmud.

192 [36a-3, Arapça] Âişe bt. Pîr Mehmed’in, oğlu İsmail b. Mustafa adlı 
küçük oğluna vasî atandığı
Kazâ-i Havâss-ı mahmiyye-i Kostantıniyye muzâfâtından Terkos nâhiyesi 
tevâbi‘inden Şamlar karyesinde sâkine olan Âişe bt. Pîr Mehmed nâm hâtun, 
karye-i merkūmede sâkin iken bundan akdem fevt olan Mustafa nâm zevci ile 
müşterek sagīr oğulları İsmail b. Mustafa’ya zabt-ı ahvâli ve müteveffât-ı mezbûr 
babasından irs-i şer‘le kendisine intikāl eden emvâlin hıfzı için bülûğ ve rüşd anı-
na kadar ihtiyacına binâen vasî nasb edildi. Mezbûre Âişe, vesâyet-i merkūmeyi 
kabûl edip hizmet-i lâzimesini edâyı ta‘ahhüd etti.
Cerâ zâlike ve hurrira fî selhi Şevvâli’l-mükerrem sene [10]81.
Şuhûdü’l-hâl: Es-Sâbikūn

193 [36a-4] Borçlu ölen bir kimsenin malının tamamının kabzına 
mahkemece hükmolunup kabzolunduğu
Dâyin-i merkūmun kasr-ı yedine hükm etmişdi, el-hâletü hâzihî hâlik-i merkūm 
metrûkâtından kalîl ve kesîr ism-i mâl ıtlâk olunur eşyâyı tamâmen alıp emîn-i 
mezbûr kabz edip zimmetinde bir akçe ve bir habbe hakkım kalmadı dedikde 
gıbbe’t-tasdîk kayd şud.
Fî selhi Şevvâl sene [10]81.
Şuhûdü’l-hâl: Mehmed b. Mahmud, Ali b. Hasan, Mustafa Çelebi, Mehmed b. Ah-
med.

194 [36b-1] Hüseyin b. Mahmud’un alacağı olan paranın kefil 
olan İbrahim Çelebi tarafından ödenmesi için mahkemece 
yapılan tembih
Hazret-i Ebî Eyyûb’de Fethi Çelebi mahallesi sâkinlerinden işbu râfi‘ü’l-vesîka 
Hüseyin b. Mahmud nâm kimesne meclis-i şer‘de Balabanzâde İbrahim Çelebi 
b. Mehmed mahzarında üzerine takrîr-i da‘vâ edip Havâss-ı aliyye kazâsına tâbi‘ 
Ayayorgi nâm karye zimmîlerinden Nikola v. Kiro ve Hıristo v. Nikola ve Apos-
tol v. İstemad ve Yanaki v. Andriye ve Manol v. Anastaş ve Yamandi v. Zafiri ve 
Hersen v. Andron nâm zimmîler târih-i kitâbdan bir sene mukaddem istikrâz ve 
kabz eyledikleri iki yüz elli kıt‘a esedî guruşa merkūm İbrahim Beşe kefîl ve zâmin 
olmağla hâlâ mârrü’z-zikr iki yüz elli esedî guruş merkūm İbrahim Beşe’den 
kefâletine binâen taleb eylediğimde teslîmden imtinâ‘ eder suâl olunup alıveril-
mek matlûbumdur dedikde gıbbe’s-suâl mezbûr İbrahim Beşe cevâbında fi’l-vâki‘ 
merkūmûn zimmîlerin müdde‘î-i mezbûrdan ber minvâl-i muharrer istikrâz ve 
kabz eyledikleri iki yüz elli kıt‘a esedî guruşa müdde‘î-i mezbûra edâ ve teslîme 
kefîl ve zâmin olmuşumdur deyû bi tav‘ihî ikrâr ve i‘tirâf etmeğin alâ mûcibi 
i‘tirâfihî iki yüz elli esedî guruşa gıbbe’l-kefâle müdde‘î-i mezbûra edâ ve teslîme 
mezbûr İbrahim’e ilzâm olunup kayd şud.
Fî 2 min Zilka‘de sene [10]81.
Şuhûdü’l-hâl: Mehmed Efendi b. İbrahim el-İmâm, Ahmed Halîfe b. Receb el-
Müezzin, Hüseyin Çelebi b. Mustafa, Hüseyin b. Hasan, Eyüb Efendi, Mehmed 
[b.] Mahmud, Ahmed Çukadâr, Ali b. Hasan, Hasan b. Abdullah.

195 [36b-2] Hatice bt. Şaban’ın eski kocası Mustafa Ağa b. Mehmed’de 
olan alacaklarını tamamen alıp sulh oldukları
Medîne-i Hazret-i Ebî Eyyûb el-Ensârî -aleyhi rıdvâni’l-Bârî-de Silâhî Mehmed 
Bey mahallesi sâkinlerinden Hatice bt. Şaban nâm hâtun meclis-i şer‘de sâbıkan 
zevci olan işbu sâhibü’l-kitâb Yedekçi el-Hâc Mustafa Ağa b. Mehmed mahza-
rında bi tav‘ihâ ikrâr ve takrîr-i kelâm edip mezbûr el-Hâc Mustafa Ağa bun-
dan akdem zevcim iken benden istikrâz ve kabz eylediği iki bin akçeyi ve yedim-
den gasb eylediği üç bin akçe kıymetli bir altın cebe bileziğimi ve yedi aded çat-
ma Bursa yastığımı ve yine mezbûrun firâşından hâsıl edip ile’l-ân bi hükmi’l-
hızâne hacr ve terbiyemde olan Emrullah nâm sagīre kızımın beher yevm nafaka-i 
mefrûza-i müstedânesinden üç senede müctemi‘a altı bin dört yüz seksen akçeyi 
zevc-i sâbıkım mezbûr el-Hâc Mustafa Ağa’dan taleb eylediğimde inkâr ile cevâb 
vermeğin beynimizde münâza‘ât-ı kesîre ve muhâsamât-ı adîde vâkı‘a olmuşdu, 
el-hâletü hâzihî beynimizde muslihûn tavassut edip zevc-i sâbıkım mezbûr el-
Hâc Mustafa Ağa ile da‘vâ-yı mezbûremden beni kırk kıt‘a esedî guruş üzerine 
inşâ-i akd-i sulh eylediklerinde ben dahi sulh-ı mezbûru kabûl ve bedel-i sulh 
olan mezbûrü[’n-na‘t] kırk kıt‘a esedî guruşu zevc-i sâbıkım mezbûr el-Hâc Mus-
tafa Ağa’dan tamâmen alıp kabz edip husûs-ı mezbûra müte‘allik âmme-i de‘âvî ve 
mütâlebâtdan mezbûr el-Hâc Mustafa Ağa zimmetini ibrâ ve iskāt eyledim, min 
ba‘d mûmâ-ileyh ile vechen mine’l-vücûh da‘vâ ve nizâ‘ım yoktur deyicek gıbbe’t-
tasdîk kayd şud.
Fî 3 min Zilka‘de sene [10]81.
Şuhûdü’l-hâl: Yusuf Çelebi b. Zeynelâbidin, İbrahim Halîfe Ahmed, Ali Halîfe b. 
Halil, Ahmed Beşe b. Mehmed, Eyüb Efendi, Salih Efendi.









196 [36b-3] Muslihiddin Halife’nin merhume Âişe’ye olan borcunu 
babasına ödemesi gerektiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-de Zeyneb Hâtun 
mahallesinde sâkin işbu sâhibü’l-kitâb İbrahim b. Hüdâverdi mahfil-i kazâda 
Muslihiddin Halîfe b. İlyas mahzarında üzerine da‘vâ ve takrîr-i kelâm edip bun-
dan akdem fevt olan sulbiye sagīre kızım Âişe Hâtun’dan mezbûr Muslihiddin 
Halîfe zimmetinde bin beş yüz akçe olup mezbûre Âişe fevt olup verâseti bana 
münhasır olmağla meblağ-ı mezbûru merkūm Muslihiddin Halîfe’den taleb eyle-
diğimde ta‘allül eder suâl olunup alıverilmesi matlûbumdur deyicek gıbbe’s-suâl 
mezbûr Muslihiddin Halîfe cevâbında müteveffât-ı mezbûre Âişe Hâtun’dan zim-
metimde el-hak dokuz yüz akçe lâzımü’l-edâ deynim vardır deyû ikrârı, mâ‘adâ 
altı yüz akçeyi inkâr edicek müdde‘î-i mezbûrdan müdde‘âsını mübeyyine beyyi-
ne taleb olundukda udûl-i ricâlden mahalle-i mezbûrede sâkin Ali Bey b. Murad 
ve Mustafa b. Yusuf nâm kimesneler li ecli’ş-şehâde makām-ı kazâya hâzırân olup 
isre’l-istişhâd merkūm Muslihiddin Halîfe bizim huzûrumuzda sagīre-i mezbûre 
Âişe Hâtun’dan zimmetimde bin beş yüz akçe deynim vardır deyû ikrâr ve bizi 
işhâd eyledi, biz bu husûsa şâhidleriz, şehâdet dahi ederiz deyû her biri edâ-yı 
şehâdet-i şer‘î eylediklerinde ba‘de’t-ta‘dîl ve’t-tezkiye [şehâdetleri] makbûle olma-
ğın mûcebiyle ve sâbık bin beş yüz akçeyi müteveffât-ı [mezbûrenin] bi’l-inhisâr 
vârisi müdde‘î-i mezbûra edâ ve teslîme tenbîh birle kayd şud.
Fî 2 min Zilka‘de sene [10]81.
Şuhûdü’l-hâl: Hüseyin b. Hasan, Hüseyin b. Ali, Ahmed Beşe Çukadâr, Dilaver b. 
Abdullah, Eyüb Çelebi el-müsta‘id.

197 [37a-1] Yani v. Rizo’nun bağını Daniel v. Nikola’ya sattığı
Vilâyet-i Rumeli’nde Kerpiniş kazâsına tâbi‘ Mereş nâm karye ahâlîsinden Yani 
v. Rizo nâm zimmî meclis-i şer‘de râfi‘ü’r-rakīm Daniel v. Nikola nâm zimmî 
muvâcehesinde ikrâr ve takrîr-i kelâm edip akd-i âti’z-zikrin sudûruna değin 
silk-i mülk-i sahîhimde münselik emlâkimden karye-i mezbûrede vâki‘ bir ta-
rafı müşterî-i mezbûr bağı ve bir tarafı Daniel bağı ve bir tarafı Rizo bağı ve bir 
tarafı tarîk-i âm ile mahdûd bir kıt‘a mülk bağımı cemî‘ tevâbi‘ ve levâhıkı ile 
mezbûr Daniel’e üç bin fıddî râyic fi’l-vakt akçeye bey‘-i bâtt-ı sahîh-i şer‘î ile bey‘ 
edip ol dahi minvâl-i muharrer üzre iştirâ ve kabûl eyledikden sonra semeni olan 
meblağ-ı mezbûr üç bin akçeyi yedinden bi’t-tamâm ve’l-kemâl ahz u kabz eyle-
dim, zikr olunan bağı mahallinde zabt ve tasarrufa tarafımdan mezbûr Daniel’i 
taslît eyledim min ba‘d alâka ve medhalim yoktur mezbûrun mülk-i müşterâsı ol-
muşdur Keyfe mâ yeşâ’ mutasarrıf olsun dedikde gıbbe’t-tasdîk kayd şud.
Fî 25 min Zilka‘de sene []1081.
Şuhûdü’l-hâl: Hacı Ali b. Musa, Mustafa Beşe b. İbrahim, Ali Yazıcı, Hüseyin b. 
Hasan, Mehmed [b.] Eyüb, Hasan [b.] Abdullah, Dimitri v. Niko, Dimo v. Meto-
fen, Franko v. Kres, Dimitri v. Niko, Yorgo v. Metik, Yorgo, Dimo.

198 [37a-2] Emine Hanım bt. Mustafa Paşa’nın vekili Mahmud Ağa 
vasıtasıyla Şeyh Abdülbâki Sivâsî’nin damadına gayr-i menkul ve 
eşya rehin alarak verdiği borç
Husûs-ı âti’z-zikrin mahallinde tahrîri iltimâs olunmağın küttâb-ı mahkeme-i 
muhkemetü’l-beyândan fahrü’l-müderrisîn Mevlânâ Salih Mehmed Efendi b. Meh-
med irsâl olunup ol dahi zeyl-i vesîkada muharrerü’l-esâmî müslimîn ile medîne-i 
Hazret-i Ebî Eyyûb el-Ensârî -radiye anhu Rabbühü’l-Bârî-de Nişâncı Paşa ma-
hallesi sükkânından umdetü’l-vâsılîn, zübdetü’s-sâlikîn eş-Şeyh Abdülbâkī Efen-
di b. el-merhûm, el-mebrûr, ed-dâricü ilâ medârici rahmeti Rabbihi’l-Ganî Ab-
dülmecid Efendi es-Sivâsî hazretlerinin bahçelerine gidilip inde’l-vadî‘ ve’ş-şerîf 
akd-i meclis-i şer‘-i münîf olundukda Dergâh-ı âlî -dâme mahfûfen bi’l-me’âlî- 
kapıcıbaşılarından iftihârü’l-emâcid ve’l-ekârim, câmi‘ü’l-mehâmid ve’l-mekârim 
mûmâ-ileyh eş-Şeyh Abdülbâkī Efendi’nin dâmâd-ı mükerremleri Zülfikār Ağa b. 
Selim meclis-i ma‘kūd-ı mezkûrda ile’l-ân vâli-i vilâyet-i Mısr-ı Kahire olan vezîr-i 
debîr-i mükerrem İbrahim Paşa Hazretleri’nin nükūd-ı mevkūfelerine bi’l-fi‘l 
mütevellî olup mahmiye-i İstanbul’da Vefâ semtinde sâkin olup evlâd-ı sıgārının 
tesviye-i umûru için kıbel-i şer‘den mansûb vasî olan umdetü’l-muhadderât, 
zübdetü’l-muvakkarât Emine Hanım ibnetü’l-merhûm Seyyid Mustafa Paşa kı-
belinden husûs-ı âti’z-zikre vekîl olup hasm-ı şer‘î-i câhid mahzarında müşârun-
ileyhânın zâtını ma‘rifet-i şer‘iyye ile ârifân olan İbrahim Bey b. Mehmed ve Ham-
za Bey b. Yusuf şehâdetleriyle şer‘an vekâletleri sâbite olan kıdvetü’l-emâsil ve’l-
akrân zübdetü’l-emâcid ve’l-a‘yân Mahmud Ağa b. Sefer el-Cündî muvâcehesinde 
ikrâr-ı tâm ve takrîr-i kelâm edip mütevellî-i mûmâ-ileyh Mahmud Ağa yedin-
den işbu târih-i kitâb senesi Zilhiccesi gurresinden onu, on bir buçuk hesâbı üzre 
altı ay tamâmına değin yüz elli kıt‘a esedî guruş murâbaha üzerime devr-i şer‘î 
ilzâm olunan iki bin kıt‘a esedî guruş ve yine müvekkil-i müşârun-ileyhâ Emi-
ne Hanım’ın vasîleri bulunduğu evlâd-ı sıgārı malından târih-i mezbûrdan onu 
on iki hesâbı üzre yedinden bahâ-yı muharrer üzre altı ay tamâmına değin üç yüz 
kıt‘a esedî guruş murâbaha üzerime devr-i şer‘î ilzâm olunan üç bin kıt‘a esedî gu-
ruş vekîl-i mûmâ-ileyh Mahmud Ağa yedinden cem‘an beş bin kıt‘a esedî guruş 
istirbâh ve kabz edip ol dahi bi’l-velâye iki bin esedî ve bi’l-vekâle üç bin esedî ki 
cem‘an beş bin esedî guruş bana irbâh ve teslîm ve minvâl-i meşrûh üzre mâleyn-i 
mezbûreyni üzerime devr-i şer‘î ve ilzâm-ı ribh eylediğinden sonra mâleyn-i 
mezbûreyn mukābelesinde eşyâ-yı memlûkümden bir gömlek ile tahta sırt samur 
ve yine bir gömlek ile tahtına kafa samur ve al çukaya kaplı bir müsta‘mel sırt sa-
mur kürk, elvân renkli çukaya kaplı bir müsta‘mel sırt samur kürk ve mor çuka-
ya kaplı bir müsta‘mel sırt samur kürk ve …? çukaya kaplı bir müsta‘mel sırt sa-
mur kürk ve serâser kaplı bir müsta‘mel sırt dîvân kürkü ve sîm palan ve sîm ökse-
lik ve sîm zencirî ile bir dîvân rahtı ve bir müsta‘mel dîvân abâyisi ve beş aded sîm 
topuz ve bir sîm hayderî çerkesî raht ve bir altın gaddâre ve al çuka üzerine sırma 
ile münakkaş bir zilpûş ve al çuka üzerine sırma ile münakkaş bir ocak perdesi ve 
ala çuka üzerine sırma ile münakkaş bir kapı perdesi ve bir kırmızı kadife şalvar 
ve kırmızı atlas üzerine sırma ile münakkaş iki aded yastık ve dört aded hafif Şam 
dikdiği ve beyaz üzerine bir çift sûzenî mak‘ad ve kırmızı kadife üzerine bir sırmalı 
tirkeş ve iki sîm şamdan ve bir sîm leğen ve bir sîm ibrik ve bir sîm kahve ibriği ve 
iki sîm gülâbdan buhûrdanlarını üç sîm fincan tabağı ve bir sîm na‘lbeki ve bir sîm 
kadeh ki cem‘an altı buçuk vakıyye sîm evânîsi ve iki sîm köhne eyer ve sekiz aded 
inci yakalık ve bir mücevher ön kuşak ve bir çift zümrüt küpe ve bir elmas hâtem 
ve üç taşlı bir zümrüt hâtem ve on bir aded altın düğme ve dokuz aded Hind kut-
nisi ve iki zirâ‘ atlas ve dört elvân-ı mütenevvi‘a Hind alacası ve dokuz Şam alaca-
sı ve bir Mardin perdesi ve bir Mardin peşkiri ve dört harîr peşkiri ve bir kırmızı 
hâre kaftan zerli ve bir sarı kutni kaftan zerli ve beş hil‘at ve otuz dört buçuk don-
luk elvân atlas ve dört Haleb atlası ve iki Sakız kemhâsı ve bir beyaz hatâyî ve bir 
mâî Şam hâresi ve üç telli hatâyî ve bir beyaz çeşm-i bülbül ve elvân-ı mütenevvi‘a 
altmış altı zirâ‘ Londrine çuka ve dört donluk elvân sâye çuka ve yüz yirmi iki zirâ‘ 
telli dîbâ ve dokuz aded münakkaş hamam rahtı ve iki beyaz Serfice peşkiri zerli 
ve bir zerre-i mükemmel ki işbu eşyâyı mütevellî ve vekîl-i mûmâ-ileyh Mahmud 
Ağa yedine rehine vaz‘ ve teslîm, ol dahi irtihân ve bi’l-cümle tesellüm ve kabz ey-
ledi dedikde gıbbe’t-tasdîki’l-mu‘teber müşârun-ileyh Zülfikār Ağa’nın kayınatası 
mûmâ-ileyh Şeyh Abdülbâkī Efendi meclis-i mezbûrda müşârun-ileyh Mahmud 
Ağa mahzarında ikrâr eder ki silk-i mülkünde münselik mahalle-i mezbûrede vâki‘ 
işbu bir tarafı mahalle-i mezbûre imâmına meşrût ve ba‘zan Pabûşî Ahmed mül-
kü ve ba‘zan tarîk-i âm ve ba‘zan câmi‘-i şerîf mukābelesinde olan yol ve bir taraf-
dan ba‘zan a‘lemü’l-ulemâ Kadızâde bahçesi ve ba‘zan ( ) mülkü ve iki taraf tarîk-i 
âm ile mahdûd mülk bahçeyi cemî‘ tevâbi‘iyle dâmâdım mezbûr Zülfikār Ağa’nın 
deyn-i mezkûr mukābelesinde kendi rızâm ile müşârun-ileyh Mahmud Ağa ye-
dine rehine vaz‘ ve teslîm, ol dahi ba‘de’t-tescîli’ş-şer‘î irtihân ve tesellüm ve kabûl 
eyledi deyû buyurduklarında gıbbe’t-tasdîki’l-mu‘teber mûmâ-ileyh Zülfikār Ağa 
ve şeyh-i müşârun-ileyh meclis-i mezbûrda i‘âde-i kelâm edip bâlâda mezkûr iki 
bin esedî mâl-ı vakfı ve üç bin esedî mâl-ı yetîmi zikr olunduğu üzre târih-i kitâb 
senesi Zilhiccesi gurresinden altı ay tamâmına değin mütevellîsi mûmâ-ileyh ve 
vekîl-i müşârun-ileyh Mahmud Ağa’ya asıl ve fer‘leriyle edâ ve teslîm olunmaz 
ise zikri sâbık bahçemizi semen-i misilleri ile bey‘ ve eşyâ-yı mezbûru edâ ve bâkī 
kalır ise bize def ‘ ve teslîme işbu hâzır bi’l-meclis Molla Aşkî mahallesi müezzini 
Ahmed Efendi b. Abdurrahman her birimiz tarafımızdan azl ve in‘izâlden masûne 
vekâlet-i devriye ile vekîl ve nâib-i menâb nasb ve ta‘yîn eyledik dediklerinde 
mezbûr Ahmed Efendi dahi vekâlet-i mezbûreyi kabûl ve hıdemât-ı lâzımesini 
edâya ta‘ahhüd ve iltizâm etmeğin vâki‘ü’l-hâl mevlânâ-yı mezbûr mahallinde 
tahrîr ba‘dehû ma‘an ba‘s olunan Ahmed Beşe ve Musa Çelebi ile meclis-i şer‘a ge-
lip alâ vukû‘ihî inhâ ve takrîr etmeğin mâ vaka‘a kayd şud
Fî 25 Zilka‘de sene [10]81.
Şuhûdü’l-hâl: Ahmed Ağa b. Hüseyin, Seyyid Mehmed Çelebi b. Seyyid İsmail, İb-
rahim Çelebi, Mehmed Efendi, Diğer Mehmed Efendi, Ahmed Bey, Mustafa Efen-
di Nâib-i …?, Mehmed b. Eyüb.

199 [37b-1] Şeyh Abdülmecid Sivâsî’nin kızına ait bağa bitişik vakıf 
odalarında oturan kiracıların yıktıkları yerleri tamir etmeleri ve 
bağa akan lağımlarını kesmeleri
Husûs-ı âti’z-zikrin mahallinde tahrîri için savb-ı şer‘den Mevlânâ Salih Meh-
med Efendi savb-ı şer‘den irsâl olunup ol dahi hâssa mi‘mârlarından Üstâd Ah-
med b. Ahmed zeyl-i vesîkada muharrerü’l-esâmî müslimîn ile medîne-i Hazret-i 
Ebî Eyyûb el-Ensârî -radiye anhu Rabbühü’l-Bârî-de vâki‘ Nişâncı Paşa mahalle-
si sâkinelerinden merhûm ve mağfûrun-leh Sivasî Şeyh Abdülmecid Efendi’nin 
kerîme-i mükerremeleri fahrü’l-muhadderât Safiye Hâtun’un mukāta‘a-i ma‘lûme 
ile zabt ve tasarrufunda olan bağa varılıp lede’l-vazî‘ ve’ş-şerîf akd-i meclis-i 
şer‘-i münîf olundukda müşârun-ileyhâ Safiye Hâtun’un sadrî kebîr oğlu tarafın-
dan her husûsa vekîl-i şer‘îsi olup bimâ hüve nehcü’ş-şer‘î şer‘an vekâleti sâbite 
olan umdetü’l-müderrisîni’l-kirâm işbu bâ‘isü’l-kitâb Abdülvehhâb Efendi b. Yu-
suf meclis-i mezkûrda zikr olunan bağa mülâsık merhûm Pervâne Hoca Vak-
fı mütevellîsi Mehmed Bey b. Ahmed mahzarında vakf-ı mezbûrdan icâre-i 
mu‘accele ve ücret-i müeccele-i ma‘lûmeteyn ile odalara mutasarrıf olan Neccâr 
Mehmed ve Cezayirli Mustafa ve Sıvacı Hüseyin ve diğer Hüseyin b. Hasan ve Re-
ceb ve Âişe bt. Abdullah ve Meryem bt. Murad ve Bogos v. Hokas muvâcehelerinde 
bi’l-vekâle üzerine takrîr-i da‘vâ edip vâlidem müvekkile-i mezbûrenin işbu bağ ile 
zikr olunan odalar beyninde olan tahta havluyu kadîmü’l-eyyâmdan işbu odalar-
da sâkin olan müste’cirleri ta‘mîr ve termîm edegelmişken zikr olunan tahta havlu 
mürûr-ı eyyâmla harâb olmağla mezbûrûn müste’cirler zikr olunan havluyu bi’l-
külliye hedm ve tahtalarını ref ‘ edip ondan mâ‘adâ ba‘zıları kenîflerinin fazalâtını 
vâlidem müvekkile-i mezbûrenin bağına icrâ etmekle bi’d-defâ‘at hedm eylediği-
miz havluyu ta‘mîr ve kenîflerinizin zararını def ‘ eyletin deyû merkūmûna tenbîh 
olundukda mütenebbih olmamışlardır el-hâletü hâzihî husûs-ı mezbûrdan sebt ve 
müşâhede olunup hedm ve kal‘ eyledikleri havluyu ke’l-evvel ta‘mîr ve kenîflerin 
zararını def ‘a merkūmûn müste’cirlere kıbel-i şer‘den tenbîh olunmak bi’l-vekâle 
matlûbumdur deyicek mahall-i mezbûra mi‘mâr-ı merkūm ve ebniye ve sukūf 
ahvâline vukūf ve şu‘ûru olan bî-garaz müslimîn nazar eylediklerinde fi’l-vâki‘ 
işbu havlu odalar idiğine kuşağı? odalar tarafında olmak delâlet eder deyû icmâ‘ ve 
ittifâk ve ba‘zı kenîfleri fazalâtı bağ-ı mezbûra cârî idiği mukarrer ve mütehakkık 
olmağın merkūmûn müste’cirlerden suâl olundukda fi’l-hakīka işbu odalar ile bağ 
beyninde kadîmî tahta havlu var idi, lâkin mürûr-ı eyyâm ile harâb olup hattâ bir 
mikdârı dahi birkaç gün mukaddem kendi kendisine yıkılmıştır, biz dahi tahtala-
rını hıfz eyledik havlu-yı mezbûru kim ta‘mîr edegelmişdir ma‘lûmumuz değildir, 
dediklerinde vekîl-i mûmâ-ileyhden müdde‘âsını mübeyyine beyyine taleb olun-
dukda mahalle-i mezbûrede sâkin fahrü’s-sâlikin Mustafa Dede b. Ebülkasım ve 
Seyyid Mehmed b. es-Seyyid Mustafa ve Ahmed b. Hasan li ecli’ş-şehâde meclis-i 
mezbûra hâzırân olup istişhâd olundukda fi’l-hakīka işbu bağ mukaddemâ ki-
mesnenin taht-ı tasarrufunda değil iken havlu-yı mezbûr mevcûd ve işbu odala-
rın müste’cirleri ta‘mîr edegelmişlerdir ve ondan mâ‘adâ havlu-yı mezbûrun nıs-
fı mikdârı üç dört günden mukaddem dururken merkūmûn bi’l-ittifâk hedm 
eylemişlerdir biz bu husûsa şâhidleriz şehâdet dahi ederiz deyû her biri edâ-yı 
şehâdet-i şer‘iyye eylediklerinden ba‘de’t-ta‘dîl ve’t-tezkiye şehâdetleri makbûle ol-
dukdan sonra mi‘mâr-ı mezbûr havlu-yı merkūmu mesâha eylediğinde tûlen yir-
mi üç buçuk ve kadden üç zirâ‘ havlu hedm ve kal‘ olunmuşdur, bi hasebi’s-sına‘a 
işbu havlu müste’cirlerindir ve kenîflerinin fazalâtı bağ-ı merkūma cereyândan 
men‘ lâzımdır deyû haber verdiğinden mâ‘adâ mütevellî-i mezbûr dahi bu odala-
rı mezbûrûna havlu-yı mezbûru mallarından ta‘mîr etmek üzre îcâr eylemişdir de-
yicek sâlifü’z-zikr havlu-yı ke’l-evvel ta‘mîr ve termîm ve kenîflerinin dahi zararını 
def ‘ ve ref ‘a mezbûrûna ba‘de’t-tenbîh vâki‘ü’l-hâl, mevlânâ-yı mezbûr mahallin-
de tahrîr ba‘dehû meclis-i şer‘a gelip vukū‘u üzre inhâ ve takrîr etmeğin kayd şud.
Fî 24 min Zilka‘de sene [10]81.
Şuhûdü’l-hâl: Kıdvetü’l-müderrisîni’l-kirâm Şaban Efendi b. Hüseyin, Kıdvetü’l-
vâsilîn eş-Şeyh Abdülehad-zâde Mustafa Efendi, Ali Efendi b. Hızır, Ahmed Çele-
bi b. Mehmed, Molla Mustafa, İbrahim Efendi b. Nasuh, Mehmed b. Ahmed, Ah-
med Beşe Çukadâr, Ömer Efendi.

200 [38a-1] Mudârebe usulü ile Himmet Beşe’nin müştereken aldığı borcun 
üvey oğlu Mehmed Çelebi’de kalan kısmının mahkemece tescili
Medîne-i Hazret-i Ebî Eyyûb el-Ensârî -radiye anhu Rabbühü’l-Bârî-de Câmi‘-i 
kebîr mahallesinde sâkin işbu hâmilü’l-vesîka Himmet Beşe b. Mehmed meclis-i 









şer‘-i şerîfde üvey oğlu Mehmed Çelebi b. Ahmed mahzarında üzerine da‘vâ ve 
takrîr-i kelâm edip gāib ani’l-meclis Hasan Ağa nâm kimesneden bin yetmiş se-
nesinde üvey oğlu mezbûr Mehmed Çelebi’yle ma‘an bi tarîki’l-mudârebe iki bin 
altı yüz kıt‘a esedî guruş alıp kabz edip ba‘dehû zikr olunan iki bin altı yüz esedî 
guruşun bin iki yüz yetmiş guruşunu üvey oğlum mezbûr Mehmed Çelebi yedi-
ne def ‘ ve teslîm, ol dahi kabz ve tesellüm etmiş idi, el-hâletü hâzihî mezbûr Meh-
med Çelebi’den suâl olunup ikrârı tahrîr olunmak matlûbumdur deyicek gıbbe’s-
suâl mezbûr Mehmed Çelebi fi’l-hakīka târih-i mezbûrda müşârun-ileyh Hasan 
Ağa’dan üvey babam mezbûr Himmet Beşe ile bi tarîki’l-mudârebe ahz u kabz ey-
lediğimiz iki bin altı yüz esedî guruşun bin iki yüz yetmiş iki guruşunu üvey ba-
bam mezbûr Himmet Beşe yedinden alıp kabz eyledim deyû bi tav‘ihî ikrâr ve 
i‘tirâf etmeğin mâ hüve’l-vâki‘ kayd şud.
Fî 27 min Zilka‘de sene [10]81.
Şuhûdü’l-hâl: Hüseyin Çelebi b. Hasan, Eyüb Çelebi b. Mehmed, Musa Çelebi el-
Huddâm, Ahmed Beşe b. Ahmed Çukadâr, Mahmud b. Mehmed, Hasan b. Ab-
dullah.

201 [38a-2] Âişe bt. Ahmed’in mülk menzilini Saime bt. Ahmed’e sattığı
Medîne-i Hazret-i Ebî Eyyûb el-Ensârî -radiye anhu Rabbühü’l-Bâri-de Nişâncı 
Paşa mahallesinde sâkine Âişe bt. Ahmed nâm hâtun tarafından husûs-ı âti’l-
beyâna vekîl olup mezbûrenin zâtını ma‘rifet-i şer‘iyye ile ârifân Osman Dede b. 
Ahmed ve Mustafa Çelebi b. Musa şehâdetleriyle şer‘an vekâleti sâbite olan baba-
sı mezbûr Ahmed meclis-i şer‘de Sâime bt. Ahmed tarafından tasdîka vekîl olup 
vekâleti nehc-i şer‘î-i mu‘teber üzre sâbite olan zevci Mahmud b. Abdullah mahza-
rında bi’l-vekâle ikrâr ve i‘tirâf edip akd-i âti’z-zikrin sudûruna değin silk-i mülk-i 
sahîhimde münselik emlâkimden yine medîne-i mezkûre mahallâtından Çavuş 
Kasım mahallesinde vâki‘ bir tarafı Halil Çelebi mülkü ve iki tarafı Ebû Bekir 
dâmâdı Mehmed Bey mülkü ve bir tarafı tarîk-i âm ile mahdûd fevkānî ve tahtânî 
iki bâb odaları ve sundurma ve Mehmed Bey ile müşterek bi’r-i mâ ve zât-ı eşcâr-ı 
müsmire ve gayr-ı müsmire bahçeyi ve hudûd-ı mezkûr hâricinde vâki‘ tûlen beş 
ve arzan iki zirâ‘ kapı yeri ile mahdûd mülk menzilini cemî‘ tevâbi‘ ve levâhıkı ile 
müvekkile-i mezbûre Sâime Hâtun’a on bin beş yüz fıddî râyic-i fi’l-vakt akçeye 
tarafeynden îcâb ve kabûlü hâvî, bey‘-i bâtt-ı sahîh-i şer‘î ile bey‘ ve teslîm, ol dahi 
vech-i muharrer üzre iştirâ ve kabûl ve kabz ve tesellüm eyledikden sonra semeni 
olan meblağ-ı mezbûr on bin beş yüz akçeyi yedinden bi’t-tamâm ahz u kabz edip 
menzil-i mahdûd-ı mezkûrda alâka ve medhalim yoktur, müvekkile-i mezbûre 
Sâime Hâtun’un mülk-i müşterâsı olmuşdur Keyfe mâ yeşâ’ ve yahtâr mutasarrıf 
olsun deyicek kayd şud.
Fî 28 min Zilka‘de sene [10]81.
Şuhûdü’l-hâl: Hasan b. Yusuf, Ahmed Beşe Çukadâr, Hasan b. Ali, Osman, Hasan 
b. Abdullah.

202 [38b-1] Mustafa Beşe b. Hasan’ın evini Âişe Hatun’a bey‘ 
bi’l-istiğlâl yoluyla satması
Medîne-i Hazret-i Ebî Eyyûb el-Ensârî -radiye anhu Rabbühü’l-Bâri-de Tak-
yecibaşı mahallesi sâkinlerinden Mustafa Beşe b. Hasan meclis-i şer‘de işbu 
bâ‘isü’l-kitâb Âişe Hâtun tarafından husûs-ı âti’z-zikre vekîl olup vekâleti ber 
nehc-i mu‘teber şer‘an vekâleti sâbite olan umdetü erbâbü’t-tahrîr ve’l-kalem 
Mehmed Efendi b. Mehmed nâm vekîl mahzarında ikrâr ve takrîr-i kelâm edip 
emlâkimden mahalle-i mezbûrede vâki‘ bir tarafı Ahmed Paşazâde Abdülbâkī 
Bey ve bir tarafı Mehmed Ağa veresesi mülkü ve bir tarafı ba‘zan Şeyh Hızırzâde 
Mehmed Çelebi mülkü ve ba‘zan Çömlekçi Durmuş Beşe mülkü ve bir tara-
fı tarîk-i âm ile mahdûd dört bâb fevkānî ve iki bâb tahtânî oda ve bi’r-i mâ ve 
zât-ı eşcâr-ı müsmire ve gayr-ı müsmire bahçe ve kenîfi müştemil mülk menzi-
limi bi cümleti’t-tevâbi‘ müvekkile-i mezbûre Âişe Hâtun’a üç yüz esedî guruşa 
alâ tarîki’l-istiğlâl bey‘ ve teslîm, ol dahi tarîk-i mezbûr üzre iştirâ ve tesellüm 
ve kabûl ve ba‘de’t-tahliye ve’t-tekābuz târih-i kitâbdan bir sene tamâmına de-
ğin üç bin altı yüz akçe icâre ile menzil-i mezbûr, müvekkile-i mezbûreye îcâr ve 
teslîm, ben dahi vech-i muharrer üzre istîcâr ve tesellüm ve kabûl eyledim de-
dikde mâ vaka‘a kayd şud.
Fî selhi Zilka‘de sene [10]81.
Şuhûdü’l-hâl: Mehmed Çelebi b. Veli Câbi-i Sultan Bayezid, Ömer Efendi b. İvaz, 
Mustafa Çelebi b. Mehmed Abacızâde, Mustafa Çelebi b. Ömer ve gayruhüm.

203 [38b-2] Eyüp’te Çömlekçi Hamamı ve Yeni Çeşme’ye yakın keniflerin 
mahkeme kararıyla yıktırılması
Medîne-i Hazret-i Ebî Eyyûb el-Ensârî -radiye anhu Rabbuhü’l-Bârî-de vâki‘ Aş-
çıbaşı mahallesi sâkinlerinden mefhar-i erbâbü’t-tahrîr ve’l-kalem Sultan Bayezid 
Hân merhûm evkāfı Ruznâmçecisi Mehmed Efendi b. Mehmed ve Ömer Efendi 
b. İvaz ve Baba Haydar mahallesi İmâmı umdetü’s-sâlikîn Şeyh Abdullah Efendi b. 
İsa ve Nazperver mahallesinden Ali Çelebi b. Süleyman ve merhûm ve mağfûrun-
leh Şehzâde Sultan Mehmed Han evkāfından Çömlekçi Hamamı demekle ma‘rûf 
çifte hamamın Hamamcısı Mehmed Çavuş ve sâir cemâ‘at-ı müslimîn bi esrihim 
mahfil-i kazâda her biri takrîr-i kelâm ve bast-ı merâm edip zikr olunan hamama 
ve Yeni Çeşme demekle ma‘rûf çeşmeye cereyân eden suyolu Aşcıbaşı mahallesinde 
sâkin Börekçi Osman Bey ve Davud Ağa mahallesinde sâkin İbrahim b. Mehmed 
ve Safiye Hâtun bt. Şaban ve Tüfenkçibaşı Muslu ve Muhsin b. Himmet ve Hüse-
yin Bey ve Hüsameddinzâde hemşîresi ve zırhçı Cafer Bey kızı Âişe Hâtun men-
zillerine karîb olmağın mezbûrûn zikr olunan su yoluna karîb kenîfler ihdâs et-
meğin fazalâtları ol suyoluna girip hamam-ı mezkûr ve çeşme-i mezbûra suyun-
da râyiha-i kerîha şem eylediğimiz ecilden zikr olunan hamamda gusl ve o çeş-
me suyu[nu] şürbden istikrâh etmişizdir, husûs-ı mezbûru kāimmakām-ı sadr-ı 
âli hazretlerine arz u hâl eylediğimizde izn-i şer‘le ve nâzır ağa ma‘rifetiyle men‘ 
ve def ‘ oluna deyû buyruldu-yı şerîf verilmişdir, kıbel-i şer‘den nâib ta‘yîn ve 
irsâl olunmak matlûbumuzdur dediklerinde savb-ı şer‘den Mevlânâ Salih Meh-
med Efendi irsâl olunup ol dahi hâssa suyolu nâzırı olan aynü’l-a‘yân Ali Ağa ve 
sâir cemâ‘at-ı müslimîn ile bâlâda isimleri mastûr olan kimesnelerin menzilleri-
ne varılıp her biri müşâhede olundukda fi’l-vâki‘ her birinin kenîfleri suyoluna 
karîb olmağla zararı muhakkak ve mukarrerdir deyû ba‘de’l-icmâ‘ ve’l-ittifâk her 
biri kenîflerini kaldırıp suyoluna ba‘îd olan mahalde binâ etmek üzre merkūmûna 
tenbîh birle mâ vak‘ayı mevlânâ-yı mezbûr mahallinde tahrîr, ba‘de inhâ ve takrîr 
etmeğin kayd şud.
Fî 26 min Şevvâl sene [10]81.
Şuhûdü’l-hâl: Üstâd Mehmed Râh-ı âbî, Mustafa Çelebi Râh-ı âbî, Ahmed Beşe b. 
Mehmed, Mehmed b. Mahmud, Mehmed Çelebi b. Veli.

204 [38b-3] Markos v. Arzuman’ın Osat v. Mehram’da olan alacağının 
muslihûn tavassutu ile halli
Ermeni tâifesinden Margos v. Arzuman meclis-i şer‘de yine tâife-i mezbûreden 
işbu hâmilü’l-vesîka Osat v. Mehram muvâcehesinde ikrâr ve takrîr-i kelâm edip 
merkūm Osat zimmetinde min ciheti’l-karzi’ş-şer‘î bin yedi yüz akçe hakkım 
olup taleb eylediğimde inkâr ile cevâb vermeğin isbât sadedinde iken beynimize 
muslihûn tavassut edip sâlifü’z-zikr bin yedi yüz akçe da‘vâsından merkūm Osat 
ile bin fıddî nakd-i râyic fi’l-vakt akçe üzerine beni inşâ-i akd-i sulh eylediklerin-
de ben dahi sulh-ı mezbûru kabûl ve bedel-i sulh olan mezbûrü’n-na‘t bin akçeyi 
mesfûr Osat yedinden tamâmen alıp, kabz edip husûs-ı mezbûra müte‘allika cemî‘ 
de‘âvî ve mütâlebâtdan merkūm Osat’ın zimmetini ibrâ ve iskāt eyledim dedikde 
gıbbe’t-tasdîk kayd şud.
Fî 28 min Zilka‘de sene [10]81.
Şuhûdü’l-hâl: Hüseyin Çelebi b. Ali, Hasan b. Abdullah, Ali b. Abdullah, Ahmed 
Beşe Çukadâr, Musa Çelebi b. Huddâm.









205 [39a-1] Zimmîlerden alınacak cizyelerin miktarı ve tahsil 
zamanlarının tuğralı cizye defterlerindeki esaslara göre yapılıp 
kimseye haksızlık yapılmaması
Hâssa-i İstanbul ve Havâs defterinden ifrâz-ı kefere tâifesinin bin [seksen] bir 
Ramazân-ı şerîfi gurresinden bin seksen iki Şa‘bân’ı gâyetine değin uhdelerine 
edâsı lâzım gelen cizyeleri cem‘ ve tahsîl olunmak ( ) der-uhde olunup eline tuğ-
ralı ve nişânlı cizye defteri sûreti verilmeğin mûcebince vakt u zamânıyla tahsîl ve 
teslîm-i cizye ettirmek emrim ve buyurdum ki hükm-i şerîfim vardıkda siz ki ka-
dılarsız hâshâ-i İstanbul defteri keferesinin iki bin üç yüz yetmiş bir cizye hâneleri 
olup târih-i mezbûra mahsûb olmak üzre iki bin iki yüz otuz bir hânesinden iki-
şer yüz ellişer ve yüz kırk mu‘âf hânesinden ikişer yüz seksener akçe ve ifrâz-ı 
Havâs defteri keferesinin yedi yüz otuz yedi hânelerinden ikişer yüz ellişer akçe 
cizyeleri ve hâne başına kırk akçe mîrî ulûfeleri irsâl olunan tuğralı ve nişânlı ciz-
ye defterleri mûcebince cem‘ ve tahsîl ettirip kimesneye ta‘allül ve nizâ‘ ettirmiye-
siz ve bundan mâ‘adâ cihet-i mu‘ayyene için ol mikdâr cizye hânelerinin her biri-
ne hânesinden kırkar akçe dahi aldırıp bundan ziyâde bir akçe almaya ve aldırma-
yasız ve cizye için olunan kâmil her guruşu hazîne-i âmire aldığı üzre ikişer akçe 
noksanıyla aldırıp ziyâde ve noksan aldırmayasız ve akçe alındıkda hâlisü’l-ayâr 
akçe aldırıp züyûf ve kızıl ve kırık akçe aldırmayasız ve cizye-i mezbûre için bin 
seksen Şa‘bânı’nın birinci gününden tefâvütden gayri doksan sekiz bin üç yüz 
akçe ve yine sene-i mezbûre Ramazân-ı şerîfi gurresinden tefâvütden gayri kırk 
dokuz bin üç yüz akçe ve yine sene-i mezbûr Şevvâli’nin on birinci gününden 
tefâvütden gayri kırk dokuz bin üç yüz akçe ve yine mâh-ı mezbûrun yirmi üçün-
cü günü tefâvütden gayri kırk dokuz bin üç yüz akçe ki cem‘an tefâvütden gayri iki 
yük doksan beş bin sekiz yüz akçe ve yine ber vech-i peşîn teslîm-i ciz[ye] olmuş-
dur kesr ve noksan-ı defterden ve naks-ı cizyeden hilâf-ı emr ve defter zulüm ve 
ta‘addî ettirmiyesiz şöyle bilesiz, alâmet-i şerîfe i‘timâd kılasız.
Fi’l-yevmi’r-râbi‘-i aşer şehr-i Zilhicce sene semânîn ve elf.
Be yurd-ı Kal‘a-i Kandiye

206 [39a-2] Mustafa Beşe b. Hasan’ın evini Âişe Hatun’a bey‘ 
bi’l-istiğlâl usulüyle satması
Medîne-i Hazret-i Ebî Eyyûb el-Ensârî’de Takyeci Başı mahallesi sâkinlerinden 
Mustafa Beşe b. Hasan meclis-i şer‘de işbu bâ‘isetü’l-kitâb Âişe Hâtun tarafından 
husûs-ı âti’z-zikre vekîl olup ber nehc-i mu‘teber şer‘î-i mu‘teber şer‘an vekâleti 
sâbite olan umdetü erbâbü’t-tahrîr ve’l-kalem, zübdetü ashâbi’t-tastîr ve’l-kalem 
Mehmed Efendi b. Mehmed nâm vekîl mahzarında ikrâr ve takrîr-i kelâm edip 
emlâkimden mahalle-i mezbûrede vâki‘ bir tarafı Ahmed Paşazâde Abdülbâkī 
Çelebi mülkü ve bir tarafı Mehmed Ağa veresesi mülkü ve bir tarafı ba‘zan Şeyh 
Hızırzâde Mehmed Çelebi mülkü ve ba‘zan Çömlekçi Durmuş mülkü ve bir tara-
fı Arabzâde Mehmed Çelebi mülkü ve tarîk-i âm ile mahdûd dört bâb fevkānî ve 
iki bâb tahtânî oda ve bi’r-i mâ ve zât-ı eşcâr-ı müsmire ve gayr-ı müsmire bah-
çe ve kenîfi müştemil mülk menzilimi bi cümleti’t-tevâbi‘ ve’l-levâhık müvekkile-i 
mezbûre Âişe Hâtun’a üç yüz esedî guruşa alâ tarîki’l-istiğlâl bey‘ ve teslîm ol 
dahi tarîk-i merkūm üzre iştirâ ve tesellüm ve kabûl ve kabz edip zikr olunan üç 
yüz esedî guruşu tamâmen kabz eyledikden sonra müvekkile-i mezbûre menzil-i 
mahdûd-ı mezkûru ba‘de’t-tahliyeti’ş-şer‘iyye târih-i kitâbdan üç sene tamâmına 
değin beher sene üçer bin altışar yüz akçeyi ben sinîn-i mezbûrede cem‘an on bin 
sekiz yüz akçe icâre ile bana îcâr ve teslîm, ben dahi istîcâr ve tesellüm ve kabûl ey-
ledim dedikde gıbbe’t-tasdîk kayd şud.
Fî Selhi Zilka‘de sene [10]81.
Şuhûdü’l-hâl: Mehmed Çelebi b. Veli Câbi-i Sultan Bayezid, Ömer Efendi b. İvaz, 
Mustafa Çelebi b. Mehmed, Mustafa b. Ömer.

207 [39b-1] Hicrî 1080 yılına ait muhtelif vergiler ve tahsil şartları
Vech-i tahrîr-i hurûf oldur ki
Mahrûse-i İstanbul’da vâki‘ cennet-mekân firdevs-âşiyân merhûm ve mağfûrun-
leh Ebü’l-feth Sultan Mehmed Han Gāzi -tâbe serâhû- hazretlerinin câmi‘-i şerîf 
ve imâret-i âmireleri evkāf-ı şerîfi mukāta‘alarından vilâyet-i Rumeli’nde vâki‘ 
Terkos ve tevâbi‘i mukāta‘asının senesin maktû‘-ı kadîmî iki yük akçe olup işbu 
bin seksen bir Mart’ı ibtidâsından bir sene tamâmına değin zabt etmek üzre işbu 
bâ‘isü’l-kitâb kıdvetü’l-emâsil ve’l-akrân Hasan Ağa -zîde kadruhû- tâlib ve râğıb 
olup mukāta‘a-i mezbûr, sene-i mezkûre mahsûb olmak üzre müşârun-ileyh der-
uhde ve iltizâm olunup kadîminden cânib-i vakf-ı şerîfe âid ve râci‘ olan a‘şâr-ı 
şer‘iyye ve rüsûm-ı örfiyye ve cürm ü cinâyet ve bâd-ı hevâ ve yava ve kaçgun ve 
resm-i bâğ[â]t, öşr-i bostan ve öşr-i kovan ve resm-i çayır ve öşr-i meyve ve tapu-
yı zemîn ve resm-i arûsâne ve mâl-ı gāib ve mâl-ı mefkūd ve beytülmâl-i âmme 
ve hâssa ve kul ve câriye müjdegânesi ve aynî müteveccihâtı hukūk ve rüsûm-ı 
şer‘iyye ve örfiyye ve evkāf-ı şerîf-i selâtîn min külli’l-vücûh maktû‘ü’l-kadem 
ve mefrûzü’l-kalem serbest olup ümenâsına teveccüh zabtı vâki‘ olan mahsûlât 
ahz u kabz edegelmişler iken müşârun-ileyh dahi ol vechile zabt edip ve meblağ-ı 
mezbûr iki yük akçe senesi için hesâbı üzre cânib-i vakf-ı şerîfe edâ ve teslîm et-
mek şartıyla taraf-ı âhardan bir vechile dahl etmiyeler deyû tevliyyetim hasebiy-
le işbu hurûf ketb olundu.
Tahrîren fî evâsıt-ı şehri Şa‘bân sene semânîn ve elf.
Ali el-Mütevellî

208 [39b-2] Hasan Ağa’nın feragatı ile bir mukātaanın Osman 
Ağa’ya geçmesi
Mukāta‘a-i mezbûre sene-i mezkûra mahsûb olmak üzre mezkûr Hasan Ağa 
bâ‘isü’l-hurûf Osman Ağa’ya ferâgat edip defter-i evkāfta üzerine kayd olunup 
derûn-ı temessükte kayd-ı sarîh olunan şurût ve kuyûd üzre zabt ve tasarruf edip 
âhardan ferd müdâhale etmemek üzre işbu mahalle derkenâr olundu.
Fî evâili şehri Zilhicce sene semânîn ve elf.
el-Mütevellî Ali Ağa

209 [39b-3] Terkos’ta bulunan Fâtih Sultan Mehmed vakıfları 
mukātaasının Mahmud Çelebi’ye havale olunduğu
Bin seksen bir senesine mahsûb olmak üzre merhûm ve mağfûrun-leh Sultan 
Mehmed -tâbe serâhu- evkāfından Terkos’da mukāta‘ası hâlen der-uhdemizde 
olup bir sene tamâmına değin zabt olunan tarafımızdan bizim fahrü’s-sâdât 
es-Seyyid Mahmud Çelebi’yi vekîl nasb ve ta‘yîn olunmuşdur. Siz ki mukāta‘a-i 
mezkûre ahâlîlerisiz mezbûr es-Seyyid Mahmud Çelebi vardıkda üzerinize zâbit 
bilip ba‘de’s-sübût vâki‘ olan hukūkāt ve rüsûmât ve resm-i cinâyet, mâl-ı mefkūda, 
bâd-ı hevâ, beytülmâl ve hâssa bir karyeden bir karyeye firâr eden, vâki‘ olan yava 
kadîmü’l-eyyâmdan zabt edenler ne minvâl üzre zabt u bast edegelmişler ise 
mezbûr es-Seyyid Mahmud Çelebi dahi ol minvâl üzre zabt ve rabt edip ferden 
mine’l-efrâd kimesne dahl ve ta‘arruz etmeyeler bâbında işbu defter yedine vaz‘ 
olundu vakt-i hâcette ihticâc eyleyesiz.
8 Zilka‘de sene [10]81.
el-Fakîr an ağa-yı Emin Beşe b. Hüseyin.
Vasale ileynâ fî 8 Zilka‘de sene 1081.

210 [40a-1] Eyüp Sultan Vakfı’na ait bazı gelirlerin tahsilini Hacı Hüseyin 
b. Mustafa’nın üzerine aldığı
Vech-i tahrîr-i hurûf oldur ki
Civâr-ı Kostantıniyye’de âsûde olan medîne-i Hazret-i Ebî Eyyûb el-Ensârî -aley-
hi rahmeti’l-Bârî- hazretlerinin evkāf-ı şerîfeleri mahsûlâtından olup medîne-i 
mezbûrenin ihtisâbı ve resm-i kantâriyesi ve bâc ve bâzârı ve ihtisâba müte‘allik cüz’î 
ve küllî mahsûlâtı hatt-ı hümâyûn-ı sa‘âdet makrûnuyla vakf-ı şerîfe hâsıl kayd olun-
mağın işbu bin seksen bir Mart’ı ibtidâsından bir sene tamâmına değin işbu hâzihi’l-
hurûf Hacı Hüseyin b. Mustafa nâm kimesne tâlib ve râğıb olup maktû‘-ı kadîmî 
üzre senesi kırk bin altı yüz yirmi akçe olup tevliyyetim hasebiyle mezkûrların üze-
rine der-uhde olunup kısmet-i yevmiyesinde beher şehr taraf-ı vakf-ı şerîfe üçer bin 
üç yüzer seksen beşer akçe edâ ve teslîm ile tasarrufuna kimesne mâni‘ olmaya.
Tahrîren fî gurre-i Zilka‘de sene 1081.
el-Fakîr Hasan el-Mütevellî.

211 [40a-2] Küçükçekmece ahalisinin menzil vergilerinin tenzil olunduğu
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazlı ve’l-yakīn 
vâris-i ulûmi’l-enbiyâi ve’l-mürselîn Mevlânâ Haslar kadısı -zîde fezâilühû- 
tevkī‘-i refî‘-i hümâyûn vâsıl olıcak ma‘lûm ola ki kazâ-i mezbûra tâbi‘ Küçükçek-
mece ahâlîsi hâlâ mahrûse-i Edirne’den Dersaâdet’ime arz u hâl gönderip bun-
dan akdem Silivri menziline teslîmi fermânım olan menzil bârgirleri için Küçük-
çekmece ahâlîsinden altı yüz yirmi dört keyl şa‘îr ve iki yüz yirmi altı kantar sa-
man havâle ve ta‘yîn olunmağla bir vechile iktidârımız yoktur deyû i‘lâm ettik-
lerinde menzil, tenzîl olunmağla taleb olunmaya deyû fermânım olmuşdur, bu-
yurdum ki hükm-i şerîfimle vardıkda bu bâbda sâdır olan emrim üzre amel edip 
dahi menzil-i mezbûr tenzîl olunmağla mukaddemâ Küçükçekmece ahâlîsinden 
havâle ve ta‘yîn olunan altı yüz yirmi dört keyl şa‘îr ve iki yüz yirmi altı kantar sa-
man talebiyle nâhiye-i mezbûre ahâlîleri[ni] rencîde ve remîde ettirmiyesiz şöyle 
bilesiz, alâmet-i şerîfe i‘timâd kılasız.
Tahrîren fî 10 Şevvâl sene [10]81.
Be makām-ı Edirne

212 [40a-3] İstanbul’a gelen suyollarında ve mîrî bahçelerde 
çalışan köylülere verilen muafiyetlere ilişilmemesi ve onların 
rencide edilmemesi
İzzetlü, fazîletlü efendi hazretlerinin meclis-i şerîf-i efâzıl-nişîn ve mahfil-i münîf-i 
fezâil-karînleri savbına mezîd-i ikrâm birle der-i da‘vât-ı sâfiyât, muhabbet-âyât 
ithâfından sonra inhâ-i muhlisâne olunan budur ki fîmâ ba‘d benim izzetlü efen-
dim merhûm ve mağfûrun-leh Sultan Süleyman Hân -aleyhi’r-rahmetü ve’l-
gufrân-hazretlerinin İstanbul’a getirdiği suyolları hizmetinde ve mîrî bahçelerin 
suyolları hizmetin eden kurâlar hizmetleri mukābelesinde haraç ve avârız ve nüzül 
ve sâir tekâlîfden mu‘âflar iken hâlâ Silivri menziline imdâd için Küçükçekmece 
nâhiyesi ahâlîsi kurâ-yı mezbûreyi rencîde eylemeleriyle imdi ellerinde olan hatt-ı 
hümâyûn-ı sa‘âdet-makrûn mûcebince rencîde ve remîde ettirilmemek bâbında 
mektûb tahrîr ve irsâl olundu, ledâ şerefü’l-vusûl me’mûldür ki vech-i meşrûh 
üzre suyollarına ve mîrî bahçelere hizmet eden kurâ re‘âyâlarına ol makûle hilâf-ı 
hatt-ı hümâyûn teklîf ile Küçükçekmece ahâlîsi rencîde ve remîde ettirilmeye bâkī 
( ) mine’l-muhibbi’l-muhlis Ahmed ed-defterî hâlâ.
Sene [10]81.
Vasale ileynâ fî selhi Şevvâl.

213 [40a-4] Zoma v. Niko’nun Yuvan v. Dimitri’ye olan borcunu beş adet 
bağını takas etmek suretiyle kapatması
Vilâyet-i Rumeli’nde Gölükesri kazâsına tâbi‘ Lecişte nâm karye sâkinlerinden 
Zoma v. Niko nâm zimmî meclis-i şer‘-i şerîfde işbu bâ‘isü’r-rakīm Yuvan v. Di-
mitri muvâcehelerinde ikrâr ve i‘tirâf edip akd-i âti’z-zikrin sudûruna değin silk-i 
mülk-i sahîhimde münselik emlâkimden karye-i mezbûrede vâki‘ bir tarafı Meh-
med Çelebi mülkü ve bir tarafı Atmaca mülkü ve bir tarafı Kergen nâm zimmî 
mülkü ve taraf-ı râbi‘i çayır ile mahdûd iki bâb tahtânî oda ve bir fırın ve bi’r-i mâ 
ve zât-ı eşcâr-ı müsmire ve gayr-ı müsmire bahçeyi müştemil mülk menzilimi bi 
cümleti’t-tevâbi‘ ve’l-levâhık ve yine karye-i mezbûrede bağlar dâhilinde Serdâr 
Bağı kurbunda vâki‘ ma‘lûmü’l-hudûd tahmînen bir buçuk dönüm bir kıt‘a ve 
yine kilise kurbunda vâki‘ iki kıt‘a ve yine yol kurbunda müşterî-i mezbûrun ba-
ğına muttasıl bir kıt‘a ve yine Langa demekle ma‘rûf mahalde bir kıt‘a ki cem‘an 
beş kıt‘a mülk bağlarımı dahi bi safkatin vâhidetin mezbûr Yuvan’a altmış kıt‘a 
esedî guruşa tarafeynden îcâb ve kabûlü [hâvî] bey‘-i bâtt-ı sahîh-i şer‘î ile bey‘ 
ve teslîm, ol dahi minvâl-i muharrer üzre iştirâ ve kabûl eyledikden sonra se-
meni olan mezbûrü’n-na‘t altmış guruşu müşterî-i mezbûr Yuvan’a zimmetim-
de lâzımü’l-edâ deynim olan altmış kıt‘a esedî guruşa takās eylediğimde ol dahi 
mukāssa ve kabûl edip menzil-i mahdûd-ı mezkûr ve mârrü’z-zikr beş kıt‘a bağla-
rı mahallinde zabt ve tasarrufa mesfûru taslît eyledim dedikde kayd şud.
Fî 3 min Zilhicce sene [10]81.
Şuhûdü’l-hâl: Hüseyin Çelebi Serbölük, Mehmed Çelebi b. Mahmud, Yorgi v. 
Niko, Mento v. Hıristo, Yuvan v. Niko.

214 [40b-1] 1081 senesine mahsusen Haslar kazası dahilinden alınmakta 
olan kürekçi avârız bedellerinin defter mûcebince tahsili
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazlı ve’l-yakīn 
vârisü ulûmi’l-enbiyâi ve’l-mürselîn hüccetü’l-hakkı ale’l-halkı ecma‘în el-muhtâs 
bi mezîdi inâyeti’l-meliki’l-mu‘în mevlânâ Haslar kadısı -zîdet fezâilühû- tevkī‘-i 
refî‘-i hümâyûn vâsıl olıcak ma‘lûm ola ki inşâallâhu te‘âlâ evvel-i bahâr-ı 
huceste-âsârda deryâ yüzüne çıkacak donanma-yı hümâyûnum kadırgaları için 
ziyâde mühimmât tedâriki lâzım gelmekle kazâ-i mezbûrda vâki‘ kürekçi hânesi 
olan yüz yirmi avârız hânelerinin bin seksen senesine mahsûb olmak üzre kü-
rekçi bedeli avârızları tersâne-i âmirem mühimmâtı için ta‘yîn olunup hazîne-i 
âmiremden mühürlü ve nişânlı mevkūfât defteri sûreti verilmekle mûcebince her 
bir hânesinden dörder yüz yirmi dokuzar akçe kürekçi bedeli avârızları vakt ü 
zamânıyla cem‘ ve tahsîl ve tersâne-i âmirem mühimmâtı için teslîm-i tersâne et-
tirilmek fermânım olmuşdur, buyurdum ki hükm-i şerîfimle vardıkda bu bâbda 
sâdır olan emrim üzre amel edip dahi te’hîr ve tevakkuf eylemeyip târih-i mezbûra 
mahsûb olmak üzre ol mikdâr avârız hânelerinin her bir hânesinden dörder yüz 
yirmi dokuzar akçe kürekçi avârızları irsâl olunan mühürlü ve nişânlı mevkūfât 
defteri sûreti mûcebince cem‘ ve tahsîl ve vakt ü zamânıyla teslîm-i tersâne edip 
ve teslîm olunduğuna tersâne emîninden temessük aldırıp ol temessükü mevkūfât 
defterine kayd ettiresin ve bundan mâ‘adâ tersâne-i âmirem harcı için on be-
şer akçe cem‘ eden mübâşirin cihet-i ma‘îşeti için onar akçe ta‘yîn olunmuşdur, 
ziyâde bir akçe alınmaya ve aldırmayasız ve verilen riyâl ve esedî guruşa hazîne-i 
âmirem alındığı üzre sağ akçe hesâbınca verdirip ziyân ve noksan verdirmiyesin 
ve akçe verildikde hâlisü’l-ayâr akçe verdirip züyûf ve kızıl ve kırık akçe aldırma-
yasın kendi defterini ve makbûzâtını ve hilâf-ı emr ve defter, zulm ve ta‘addîden 
be gāyet ihtirâz eyleyesin şöyle bilesin, alâmet-i şerîfe i‘timâd kılasız.
Tahrîren fi’l-yevmi’l-âşir [min] şehri Ramazân sene ihdâ ve semânîn ve elf.
Be makām-ı Edirne.
Defter-i hânehâ-i avârız, kazâ-yı Haslar nâm-ı diğer Ebî Eyyûb el-Ensârî sene 
Ramazân [10]81
Deyn-i Apostol 120 hâne, her hânenin avârız bedeli 429 akçe [cem‘an] 51.480 akçe.
Tahrîren fî 9 Ramazân sene [10]81.
el-Fakîr Mustafa

215 [40b-2] Çekmece’den Tuzla’ya kadar İstanbul civarında bulunup 
düğünlerde çalgı çalanlardan alınacak vergiler
Vech-i tahrîr-i hurûf oldur ki
Hazret-i Eyyûb nâhiyelerinden Litros ve Çekmece ve Silivri ve Ereğli’ye varın-
ca ve Gelveri-i Istranca’ya varınca ve Çatalca ve Terkos nâhiyelerine varınca ve 
Fener’den ve Büyükdere’den Tophâne’ye gelince ve Üsküdar nevâhîsinden İrva ve 
Şile ve Gekvize ve Pendik ve Kartal ve Katırlı ve Tuzla’ya varınca bu zikr olunan 
kazâ ve kurâlarda vâki‘ olan çalıcı mehterlerin üzerlerine tarafımızdan işbu bâ‘is-i 
varaka Mustafa Beşe’yi mehterbaşı ta‘yîn eylemişizdir, kānûn-ı kadîm üzre kefe-
re düğünlerinden otuzar akçe ve Müslüman düğünlerinden yirmişer akçe alına ve 
nişânlardan dahi yirmişer akçe alına ve nekkāre çalanlardan birer esedî alına ve 
zilli kaba zurnadan dahi birer esedî alına. Bu minvâl üzre zikr olunan kadı efendi 
hazretlerinin taht-ı kazâlarında vâki‘ olan düğünlerden kānûn üzre rencîde olun-
mayıp sa‘âdetlü pâdişâhın mehterhânesinin avâyidi olan akçelerine muhâlefet et-
tirmeyip alıveresiz ve zimmîleri paskalyasında çalgı çalanlardan kul başına onar 
akçe alına.
Tahrîren fî mâh-ı Muharrem sene [10]81.
el-Fakîr Mehmed Ağa
Derkenâr: Mûcebince şer‘le zabt ettirilmek bâbında buyruldu. Fî 5 Za. sene [10]81.
Derkenâr: Çalıcı mehterlerin tezkiresidir.

216 [40b-3] Eyüp subaşılığının Hasan Bey’e tevcihi
Vech-i tahrîr-i hurûf oldur ki
Medîne-i Hazret-i Ebî Eyyûb el-Ensârî -aleyhi rahmeti’l-Bârî- hazretlerinin su-
başılığı vakfa hâsıl kayd olunmağın beher şehr dörder yüz akçe ile subaşıları ref ‘ 
olunup yerine işbu hâfızü’l-hurûf Hasan Bey beher şehr altışar yüz akçe der-
uhde edip vakfa enfa‘ olmağın işbu bin seksen bir Muharrem’i ibtidâsından üç ay 
tamâmına değin mezkûr Hasan Bey mutasarrıf olması için işbu temessük tahrîr 
olunup yedine vaz‘ ve def ‘ olundu.
Fî gurre-i Zilka‘de sene [10]81.
el-Fakîr Hasan, el-Mütevellî

217 [41a-1] el-Hâc Hüsrev mahallesi halkından Hasan isimli bir 
zatın muhallefâtı
Muhallefâtü’l-merhûm Hasan mâte min kabl-i sâkinen bi mahalleti el-Hâc Hüs-
rev bi medînet-i Ebî Eyyûb el-Ensârî ve tereke zevceten med‘uvveten Emine bt. 
Şaban. Velâ vârise fi’z-zâhir illâ emîn-i beytülmâl ve hüve Ali Ağa el-Mütevellî 
ale’l-vakfi’l-hazreti’l-müşârun-ileyh.
Vaka‘a’t-tahrîr fî 20 min şehri Ramazân sene 1081.
N akd-i esedî, bi hesâbı harc 32 3.728 
Mâî yelek 1 570 
Neftî köhne serhaddî 1 066
Neftî ferâce 1 400
Benefş der çakşırî 1 169
Mısır alacası, halâlî 1 99 
Köhne çuka kavuk 1 25 
Köhne mâî zıbın 1 10 
Don, gömlek ve makrama 60
Aba kaput 89
Beyaz künye 65
Zevcesine mehri ve rub‘ hissesi mukābili, bi tarîki’s-sulh  1.700
Dellâliye 30 
Hammâliye 3 
Resm-i âdî ve sâir harc-ı lâzıme 250
Resm-i dîdebâniye el-ihrâcât 500

Çukadâra 20 
İhzâriye 15 
Müjdegân 78 
Harc-ı hüccet-i sulh 95 
Yekûn  2.693
Sahhe’l-bâkī fî yed-i beyti’l-mâli’l-mütevellî Ali Ağa berâ-yı vakf 2.600.

218 [41a-2] Himmet b. Mahmud’un muhallefâtı
Muhallefâtü Himmet b. Mahmud mâte min kabl sâkinen be mahalleti Takyeci-
başı min mahallâtı medîneti Hazreti Ebî Eyyûb el-Ensârî mâte ve tereke zevcetân 
med‘uvvetân Saliha ve Sultan ve ibnen sagīren med‘uvven Abdullah ve’l-verâsetü 
lehümâ minhüm.
Vaka‘a’t-tahrîr fî’l-yevmi’s-sânî-i aşer min Şevvâli’l-mükerrem 1081. 
Gü ğüm 1 266 
Tencere 1 170 
Alaca kaftan 10 560 
İhrâm 1 33 
Kilim 1 175
Kilim 1 143
Yorgan 78 
Kebe 136
Kilim 126
Mâî kürk 1 430
Kırmızı ihrâm 110
Alaca ridâ? 38 
Orta keçe 1 259

Çintiyân 1 128
Sahan 2 125
Bakraç 1 60 
Kahve ibriği 1 59 
Heybe 1 15 
Sarık 1 81 
Sarık 2 150
Terlik 2 69 
Neftî şâlî 1 100

Çizme 1 60 
Sahan 2 26 
Kuşak 2 16 
Kuşak 1 68 
Kapama 1 50 
Dimi 1 55 

Çakşır 1 50 
Don 4 38 
Gömlek 2 20 
Zıbın 1 81 
Zıbın 1 32 
Yapınca 1 120
Şal 1 39 

Çuval 3 110
Cem‘an yekûn 4.256 
Minhe’l-ihrâcât   
Techîz ve tekfîn  1.200 
Dellâliye  84 
Dükkân kirâsı  48 
Resm-i âdi  120
Kalemiyye ve imzâiyye  75 
Harc-ı hüccet ve nafaka ve vesâyet  310 
Cem‘an yekûn  1.826 
Sahha’l-bâkī yekûn  2.319 
Müteveffâ-yı mezbûrun zevcelerinin mehirleri ve sâir isbât olununca düyûnu ol-
mağla meblağ-ı mezbûr taksîm olunmayıp dahi yedine alâ tarîki’l-emâne def ‘ ve 
teslîm olundu.

219 [41a-3] Eyüp mahallesinden Fâtıma Hanım’ın muhallefâtı
Muhallefâtü’l-merhûm[e] Fâtıma bt. Mehmed mâte[t] min kabl sâkineten be ma-
halleti Hazreti Ebî Eyyûb el-Ensârî ve tereke zevcen med‘uvven Ali b. Hasan velehû 
sagīren med‘uvven Mustafa ve binten med‘uvveten Âişe ve eben med‘uvven Meh-
med ve ümmen med‘uvveten Meryem ve’l-verâsetü münhasıratün fehüm.
Vaka‘a’t-tahrîr fî’l-yevmi’s-sâbi‘-i aşer min Şevvâl seneti ihdâ ve semânîn ve elf. 
Min der 1 99
Döşek 1 300
Orta keçesi 1 380
Sîm ön kuşak 400
Tencere 1 240
Sahan 3 143
Leğen 1 120
Hamam tası 1 40
Keçe 2 280
Minder 1 150
Yastık 2 371
Sini 1 361
Tencere 1 90
Ayna 1 60
Sahan 4 170
Tencere 1 150
Döşek 1 200
Yorgan 1 91
Minder 1 100
Alaca sandal 173
Entari 1 80
Yüz yastığı 3 137
Bohça 1 140
Şem‘dân 1 71
Tepsi 1 180
Maşraba 1 35
Döşek 1 425
Yastık 2 300
Yorgan 1 71
Mor ferâce 1 800

Çarşaf 3 200
Makrama 1 100
Yorgan 240
Yastık 2 224
Sandal kaftan 1 302
Mehr-i müeccel  1.500
Cem‘an yekûn  8.722
Minhe’l-ihrâcât   
Dellâliye  140?
Dükkân kirâsı  70
Resm  200
Kalemiyye  60

Çukadâr  30
İhzâriye  15
Hammâliye  25
Yekûn  535
El-bâkī li’t-taksîm  8.187
Hisse-i zevc  2.046
Hisse-i eb  1.363
Hisse-i üm  1.363
Hisse-i ibn  2.276
Hisse-i bint  1.138
Sah

220 [41b-1] Dârüssaâde Ağası Abbas Ağa’nın vakıf hamamına Kırkçeşme 
sularından iki buçuk lüle su tahsisi
Nişân-ı şerîf-i âlîşândır
Çûn mâ’-i zülâl-i inâyet, Hüdâ-yı lâ yezâl celle şânühû ani’ş-şebîh ve’n-nazîr ve’n-nisâl 
yed-i fehvâ-yı izzet-ihtivâ-yı ve mine’l-mâ’i külle şey’in hayy inâyet bahşâ-yı besâtînü’l-
mâl ve tenehhür? fezâ-yı reyyân? cümle ahvâl ve…? âsâr-ı şevket ve iclâlimiz ümenâ-
yı …? resân etmekle şükran alâ hâze’n-ni‘am, zimmet-i himmet-i vâlâ, nehmet-i 
pâdişâhâneme ehem ve elzem oldu ki ibâd-ı inâyet mu‘tâdın, gülşen-i dilgüşâ-yı 
merâmları katarât-ı ber-nevâ-yı hüsrevânem ile serbesti-i zebân ve riyâz-ı hoş hevâ-yı 
mihmânları reşehât-ı fazl-ı efdâl-i dîvânım ile hemîşe şâdân ve hândân olalar. Binâen 
alâ zâlik bi’l-fi‘l Dârü’s-sa‘âdetim ağası olup nâzır-ı evkāf-ı Harameynü’ş-şerîfeyn olan 
işbu râfi‘-i tevkī‘-i refî‘ü’ş-şân-ı şehriyârî ve nâkıl-ı yarlığ-ı belîğ-i meserret-ünvân-ı 
tâcidârî, iftihârü’l-havâs ve’l-mukarrabîn, mu‘temedü’l-mülûk ve’s-selâtîn Abbas Ağa 
-dâme ulüvvuhû- nun tarafından vekîl olup evkāf mütevellîsi olan Dergâh-ı mu‘allâm 
kapıcılarından kıdvetü’l-emâsil ve’l-akrân Cafer -zîde kadruhû- südde-i sa‘âdetime 
gelip ağa-yı müşârun-ileyh mahmiye-i İstanbul’da müceddeden binâ ve vakf eyle-
diği hamamlara cârî olmak üzre Haslar kazâsı muzâfâtından Terkos nâhiyesine tâbi‘ 
Kırk Çeşme Suyu başında Selhhâne Deresi nâm vâdîden denize cereyân eden mâ’ı 
vâdî-i mezbûrdan iki dağ aşırıp lağım ve bacalar ile beyne’n-nâs Çifte Havuz demek-
le ma‘rûf havuza karîb Tobus Pınarı nâm vâdîden zikr olunan Çifte Havuz’a muttasıl 
olan Kırk Çeşme Suyu’na ilhâk olunan suyun üzerine varılıp ne mikdâr su mevcûd 
olduğu vezn ve ayâr ve keşf ve tahrîr olunmak için ma‘rifet-i şer‘ ile mûmâ-ileyhin 
vekîli muvâcehesinde bi’l-fi‘l Hâssa mi‘mârbaşı ve suyolu nâzırı kıdvetü’l-emâcid ve’l-
a‘yân Mustafa ve Ali -zîde mecduhûmâ- ile suyolcular Kethüdâsı Veli ve el-Hâc Ab-
bas ve Hacı Abdülganî ve Hacı Mustafa ve Uzun Mehmed ve sâir su ahvâline vukūfu 
olan bî-garaz müslimîn ile zikr olunan mevzi‘a varılıp mâ’-i mezbûr otuz iki aded boş 
baca ve altı aded ma‘mûr baca ve altı yüz altmış altı kulacık lağım ile ihdâs olunan su-
yolu ile Tobus Pınarı Deresi’nden havz-ı mezbûra muttasıl olan suya ilhâk olunduğu 
mekân müşâhed olundukda kâmil üç lüle mâ’-i cârî mevcûd olup kānûn üzre nısf lüle-
si hakk-ı mecrâ verilip bâkī kalan iki buçuk lülesi ağa-yı müşârun-ileyhe vakf eylediği 
hamamlara cârî olmak üzre sene ihdâ semânîn ve elf Şa‘bânü’l-mu‘azzamı evâhirinde 
bi’l-fi‘l evkāf müfettişi olan iftihârü’l-ulemâi’l-muhakkikīn Mevlânâ İbrahim Efen-
di -zîde fezâilühû- mümzâ ve mahtûm hüccet-i şer‘iyye vermekle mûcebince işbu 
berât-ı hümâyûn-ı mevhibet-meşhûnu verdim, min ba‘de’l-yevm ağa-yı müşârun-
ileyhin vech-i meşrûh üzre cem‘ ve tahsîl eylediği üç lüle suyun kānûn üzre bir buçuk 
lülesi hakk-ı mecrâ alıkonulup bâkī kalan kâmil ile buçuk lüle suyu zikr olunan ha-
mamlara Keyfe mâ yeşâ’ ve yahtâr icrâ ettirilip ol bâbda âferîdeden hiç âhad kâinen 
men kân, keyfe mâ kân vechen mine’l-vücûh mâni‘ ve dâfi‘ ve râfi‘ ve münâzi‘ ve 
müzâhim olmayıp ve dahl [ve ta‘arruz] kılmayalar şöyle bileler, alâmet-i şerîfe i‘tinâ 
ve i‘timâd kılalar.
Tahrîren fî evâsıt-ı şehri Ramazâni’l-mübârek sene ihdâ ve semânîn ve elf.
Be makām-ı İstanbul
Derkenâr: Sâbıkan Dârü’s-sa‘âde ağası Abbas Ağa’nın hamamlarının suyunun 
hüccet-i şer‘iyyesi mûcebince olan fermân kaydıdır.

221 [42a-1] Küçükçekmece reâyâsından defter mûcebinde sürsat akçesi 
alınıp fazladan teklif yüklenmemesi
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazlı ve’l-yakīn, 
vâris-i ulûmi’l-enbiyâi ve’l-mürselîn, hüccetü’l-Hakkı ale’l-halkı ecma‘în el-
muhtâs bi mezîdi inâyeti’l-meliki’l-mu‘în Mevlânâ Haslar kadısı -zîde fezâilühû- 
tevkī‘-i refî‘-i hümâyûn vâsıl olıcak ma‘lûm ola ki kazâ-yı mezbûre muzâfâtından 
Küçükçekmece re‘âyâsı hâlâ ordu-yı hümâyûnuma âdem ve arz-ı hâl gönde-
rip bir asker-i İslâm için tahsîli fermân olunan sürsat ber mûceb-i emr ve def-
ter edâ edip lâkin hîn-i tevzî‘de celb-i mâl için sürsat zahîresini her karyenin ta-
hammülüne göre tevzî‘ etmeyip ba‘zı karyelere noksan ve ba‘zı karyelere ziyâde 
tahmîl edip ta‘addî ederler deyû bildirip, her karyenin hallerine ve tahammülle-
rine göre tevzî‘ olunup kimesneye ta‘addî ve tecâvüz ettirilmemek bâbında emr-i 
şerîfim ricâ eyledikleri ecilden imdi vech-i meşrûh üzre amel olunmak fermânım 
olmuşdur buyurdum ki hükm-i şerîfim vardıkda husûsu mezbûra mukayyed olup 
göresiz nâhiye-i mezbûreden ihrâcı fermânım olan sürsat zahîresi her karyenin 
tahammülüne göre a‘lâ ve ednâ ve evsât i‘tibârıyla tevzî‘ olunup ba‘zısına ziyâde 
ve ba‘zısına noksan üzre tevzî‘ olunup ta‘addî olunduğu mukarrer ise ol takdîrce 
her karyenin hâline ve tahammüllerine göre hak ve adl üzre tevzî‘ ettirip zulm ve 
ta‘addîden be gāyet ihtirâz eyleyesiz.
Fi’l-yevmi’s-sâdis [min] şehri Saferi’l-hayr sene ihdâ ve semânîn ve elf.
Vasale ileynâ fi’l-yevmi’l-âşir min Ramazân seneti’l-mezbûre.

222 [42a-2] Küçükçekmece ve Eyüp reâyâsından mevkufat defter 
mûcebinde sürsat akçesi alınıp fazladan vergi yüklenmemesi
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazlı ve’l-yakīn, vâris-i 
ulûmi’l-enbiyâi ve’l-mürselîn, hüccetü’l-Hakkı ale’l-halkı ecma‘în el-muhtâs bi 
mezîdi inâyeti’l-meliki’l-mu‘în Mevlânâ Haslar kadısı -zîde fazluhû- tevkī‘-i refî‘-i 
hümâyûn vâsıl olıcak ma‘lûm ola ki Küçükçekmece nâhiyesi ahâlîsi hâlâ ordu-yı 
hümâyûnuma arzuhâl sunup nâhiye-i mezbûre re‘âyâsı zebûn ve fakirü’l-hâl olup 
mürûr ve ubûr eden kapıcıbaşı ve elçi ve sâir fermân-ı şerîf ile vâki‘ olan mesârif ve 
tekâlîfi bi’t-tamâm edâ edip lâkin Haslar kazâsı re‘âyâsı bizim ile ma‘an vâki‘ olan 
sürsat ve iştirâyı çekegelip ve sâir mesârifi vermekde ta‘allül ve inâd eylediklerin bil-
dirip inâyet ricâ eyledikleri ecilden hazîne-i âmirede mahfûz olan mevkūfât defterle-
rine nazar olundukda nâhiye-i Küçükçekmece ma‘a Eyyûb-i Ensârî sürsat ve iştirâya 
dâhil olduğu mastûr ve mukayyed bulunmağın imdi vech-i meşrûh üzre amel olun-
mak fermânım olmuşdur, buyurdum ki hükm-i şerîfim vardıkda bu bâbda sâdır 
olan emrim üzre amel edip dahi defterde mastûr olduğu üzre vâki‘ olan sürsat ve 
iştirâyı Küçükçekmece ma‘a Eyyûb-ı Ensârî ahâlîleri ile edâ ettirip hilâf-ı emr-i şerîf 
kimesneye ta‘allül ve nizâ‘ ettirmeyesiz şöyle bilesiz, alâmet-i şerîfe i‘timâd kılasız.
Tahrîren fi’l-yevmi’t-tâsi‘ aşer [min] şehri Saferi’l-hayr sene ihdâ ve semânîn ve elf.
Be makām-ı mahrûse-i  Edirne.
Vasale ileynâ fi’l-yevmi’l-hâmisi aşer min Ramazân seneti’l-mezbûre.
Derkenâr: Yedlerinde olan emr-i şerîf-i âlîşân mûcebince vâki‘ olan tekâlîfi ma‘an 
çekeler, ta‘allül ettirilmeye deyû buyruldu.

223 [42b-1] Dârüssaâde Ağası Abbas Ağa’nın vakıf hamamına tahsis 
olunan Kırkçeşme sularından iki buçuk lüle suyun tekrar 
ölçümünün yapıldığı
Hâlâ Dârü’s-sa‘âdeti’ş-şerîfe ağası olan umdetü’l-efâhim ve’l-e‘âlî sâhibü’l-me’âsir 
ve’l-me‘âlî rüknü’l-ganiyyeti’l-aliyyeti’s-sultâniyye, mukarri bü’l-hazret-i’s-se niy-
ye ti’l-hâkāniyye, el-mevsûf bi meratibi’ş-şiyem ve mekârimi’l-ahlâk, el-ma‘rûf bi 
mehâsini’l-kerem fî eknâfi’l-âfâk Hazret-i Abbas Ağa b. Abdürrezzak hazretleri-
nin hizmetiyle şeref-yâb ve evkāf-ı şerîfelerine meşrûtiyyet üzre bi’l-fi‘l mütevellî 
olan bâ‘isü’l-vesîka Cafer Ağa b. Mehmed nâm bevvâb-ı sultânî meclis-i şer‘-i 
hatîr-i lâzımü’t-tevkīrde takrîr-i kelâm edip ağa-yı müşârun-ileyh hazretleri Has-
lar kazâsına tâbi‘ Terkos nâhiyesinde Kırk Çeşme Suyu başında Selhhâne Dere-
si nâm vâdîden nübû‘ ve taşra denize cereyân eden mâ’ı, vâdî-i mezbûrdan iki 
dağ aşırıp lağım ve bacalar ile beyne’n-nâs Çifte Havuz demekle ma‘rûf havuza 
karîb Tobus Pınarı nâm vâdîye izn-i sultânî ile zikr olunan Çifte Havuz’a nasb olan 
Kırk Çeşme Suyu’na ilhâk ve mahmiye-i İstanbul’da müceddeden binâ ve ihyâ ve 
vakf buyurdukları hamama icrâ buyurmuşlar idi, el-hâletü hâzihî mâ’-i mezkûrun 
üzerine varılıp ne mikdâr su mevcûd olduğu vezn ve ayâr ve keşf ve tahrîr olun-
mak matlûbumdur dedikde bu fakîr ve hâssa mi‘mârbaşısı olan iftihârü’l-emâcid 
ve’l-ekârim, câmi‘ü’l-mehâmid ve’l-mekârim Mustafa Ağa b. İbrahim ve hâssa 
suyolu nâzırı umde’l-a‘yân ve’l-e‘âlî Ali Ağa b. Nurullah ve hâssa suyolcularının 
kethüdâsı olan Veli Bey b. Ramazan ve suyolcularından el-Hâc Abbas b. Ahmed 
ve el-Hâc Abdülganî b. Abdullah ve el-Hâc Mustafa b. Hasan ve Uzun Usta Meh-
med b. Abdülkerim ve zeyl-i vesîkada isimleri mastûr müslimîn ile zikr olunan 
mevzi‘a varılıp fi’l-vâki‘ mâ’-i mezkûr otuz iki aded boş baca ve altı aded ma‘mûr 
baca ve altı yüz altmış altı kulacık lağım ile ihdâs olunan suyolu ile sâlifü’z-zikr 
Tobus Pınarı Deresi’nden gelip havz-ı mezbûra mansab olan suya ilhâk olunduğu 
mu‘âyene ve müşâhede olundukdan sonra suyolculara mahsûs ve mu‘ayyen mi‘yâr 
ile mâ’-i mezkûr mahall-i mezbûrda vezn ve ayâr olundukda kâmil üç lüle mâ’-i 
hâlis mevcûd olup ber mu‘tâd-ı kadîm nısf lülesi hakk-ı mecrâ verilip hamamlara 
ancak iki buçuk lüle su vâsıl olur deyû müşârun-ileyh Mi‘mârbaşı el-Hâc Musta-
fa Ağa ve mûmâ-ileyh Nâzır Ali Ağa ve mezbûrûn suyolcular icmâ‘ ve ittifâk eyle-
diklerinde mâ vaka‘a ketb olundu.
Evâhiri Şa‘bânü’l-mu‘azzam sene ihdâ ve semânîn ve elf.
Şuhûdü’l-hâl: İbrahim Efendi Muhâsebeci, Mukāta‘acı Ali Efendi, Süleyman Ağa 
b. Hazret-i Kethüdâ Ağa, Hasan Bey b. Süleyman, el-Hâc Mehmed Bey b. Musta-
fa, Ömer Beşe b. İbrahim, Mahmud Beşe b. Abdullah, Ömer Beşe b. Mustafa, Os-
man Bey b. Halil, Mustafa Bey b. Ali, el-Hâc Mustafa, Mehmed Bey b. Ali el-emru 
hasbemâ

224 [43a-1] Küçükçekmece, Eyüp ve Hasköy reâyâsından sürsat usulü 
toplanan arpayı eda edip ihmal ve haksızlığa meydan verilmemesi
Düstûr-ı mükerrem, müşîr-i mufahham, nizâmü’l-âlem, müdebbir-i umûru’l-
cumhûr, bi’l-fikri’s-sâbık, mütemmim-i mehâmmü’l-enâm bi’r-re’yi’s-sâ’ib, el-
mah fûf bi sunûfi avâtıfi’l-meliki’l-a‘lâ Âsitâne-i sa‘âdetimde kāimmakāmım 
olan Vezîr İbrahim Paşa -edâmallâhu iclâlehû- ve kâdı’l-kuzâti’l-müslimîn, evlâ 
vülâti’l-muvahhidîn, ma‘denü’l-fazlı ve’l-yakīn, vâris-i ulûmi’l-enbiyâi ve’l-
mürselîn, hüccetü’l-Hakkı ale’l-halkı ecma‘în el-muhtâs bi mezîdi inâyeti’l-
meliki’l-mu‘în Mevlânâ Haslar kadısı -zîdet fezâiluhû- tevkī‘-i refî‘-i hümâyûn 
vâsıl olıcak ma‘lûm ola ki Haslar kazâsı muzâfâtından Küçükçekmece re‘âyâsı hâlâ 
ordu-yı hümâyûnuma âdem ve arzuhâl gönderip mezbûrlar bin seksen senesinde 
fermânım olan sürsat iştirâsı zahîresin hisselerine düşen cümle karye re‘âyâsıyla 
edâ edip lâkin kazâ-yı mezbûra tâbi‘ mezbûrlar ile ma‘an ve iştirâ arpasın ver-
mek üzre deftere kayd olunan Eyyûb-ı Ensârî ve Hasköy ahâlîsi hisselerine düşen 
iki yüz elli kile arpayı vermemek için ellerine hüccet alıp vermekde ta‘allül eyle-
diklerin i‘lâm eyledikleri ecilden hazîne-i âmiremde mahfûz olan mevkūfât def-
terlerine nazar olundukda bundan akdem bin seksen senesinde Selânik Kışlağı 
için her bir kilesi on ikişer akçeye olmak üzre Eyyûb-ı Ensârî ve Hasköy karyesi 
ve Küçükçekmece ile ma‘an bin kile şa‘îr iştirâsı fermânım olduğu mastûr olma-
ğın imdi mezbûrlar hisselerine düşen şa‘îri edâ edip bir vechile ta‘allül ve nizâ‘ et-
tirmiyesin deyû fermânım olmuşdur buyurdum ki, hükm-i şerîfimle vardıkda bu 
bâbda sâdır olan emrim üzre amel edip dahi târih-i mezbûrda Selânik Kışlağı için 
iştirâsı fermânım olan bin İstanbul kilesi şa‘îr Eyyûb-ı Ensârî ve Hasköy karye-
si ve Küçükçekmece ahâlîsi ile ma‘an kayd olunmağla mezbûrların kānûn ve def-
ter mûcebince hisselerine düşen şa‘îri Küçükçekmece ahâlîsi ile ma‘an edâ ettirip 
elimizde hüccetimiz vardır deyû kimesneye ol vechile ta‘allül ve nizâ‘ ettirmeyip 
ihkāk-ı hak eyleyesin, husûs-ı mezbûr için bir dahi şikâyet olunmalı eylemiyesin 
şöyle bilesin, alâmet-i şerîfe i’timâd kılasın.
Fî 4 min Receb sene [10]81.
Be yurd-ı Sahrâ-yı Vidin.
Vasale ileynâ fî 20 min Şa‘bân sene [10]81.

225 [43a-2] Eyüp Sultan bakkallarının İstanbul’daki arpacı ve otlukçu 
taifesinden şikâyetlerinin fetva hükümlerine göre halli
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazlı ve’l-yakīn, 
hüccetü’l-Hakkı ale’l-halkı ecma‘în vâris-i ulûmi’l-enbiyâi ve’l-mürselîn, el-
muhtâs bi mezîdi inâyeti’l-meliki’l-mu‘în mevlânâ İstanbul kadısı -zîdet fezâilühû- 
tevkī‘-i refî‘-i hümâyûn vâsıl olıcak ma‘lûm ola ki Hazret-i Ebî Eyyûb el-Ensârî 
-aleyhi rahmetü Rabbihi’l-Bârî- esvâkında olan bakkal tâifesi südde-i sa‘âdetime 
arzuhâl sunup mezbûrlar kadîmden mahmiye-i İstanbul’da olan bakkal tâifesine 
yamak olup kadîmü’l-eyyâmdan emr-i şerîfimle vâki‘ olan ordu ve sâir tekâlîfi 
bakkal ve yaş yemiş pazarbaşılarına teslîm ve mu‘tâd-ı kadîm üzre edâ olunup 
dahl olunmak îcâb etmez iken hâlâ mahmiye-i İstanbul’da olan arpacı ve otluk-
çu tâifesi vâki‘ olan ordu ve sâir tekâlîf bizimle ma‘an verin deyû kadîme muhâlif 
nizâ‘ etmeleriyle bundan akdem mürâfa‘a-i şer‘ olup görüldükte mezkûrdan arpa-
cı ve otlukçu tâifesi mu‘ârazadan men‘ olunup cânib-i şer‘den hüccet-i şer‘iyye ve-
rilmeğin mezkûrlar kanâ‘at etmeyip geri ve ol hüccete mugāyir dahl ve nizâ‘ ey-
ledikleri ve bu bâbda Şeyhülislâmdan fetvâları olduğunu bildirip kadîmden ola-
geldiği üzre amel olunmak bâbında emr-i şerîfim ricâ eyledikleri ecilden yedle-
rinde olan hüccet-i şer‘iyye mûcebince ve fetvâ-yı şerîfe mûcebince amel olun-
mak emrim olmuşdur, buyurdum ki hükm-i şerîfimle vusûl buldukta sâdır olan 
emrim üzre amel edip dahi husûs-ı mezbûra tamâm-ı hak ve adl üzre tefahhus ve 
fetvâ-yı şerîfe ve hüccet-i şer‘iyyelerine nazar edip göresiz arz olunduğu üzre ise 
ol bâbda muktezâ-yı emr-i şer‘-i kavîm ve mutazammın-ı tevâfuk-ı şer‘ olunup 
alâ vechi’l-hasm sâbit olan hüccet-i şer‘iyye ve fetvâ-yı şerîfe mûcebince amel edip 
min ba‘d şer‘-i şerîf ve fetevâ-yı münîfe ve hüccet-i şer‘iyyeye ve kadîmden olage-
len emr-i hümâyûnuma muhâlif kimesneye iş ettirmiyesiz şöyle bilesiz, alâmet-i 
şerîfe i‘timâd kılasız.
Tahrîren fî evâili Zilka‘de sene sitte seb‘în ve elf.
Be makām-ı Kostantıniyye el-mahrûse.

226 [43b-1] Çorlu, Ereğli, Terkos ve Midye halkının yeni 
emr-i şerif talepleri
Mefâhirü’l-kuzât ve’l-hükkâm, me‘âdinü’l-fezâyil ve’l-kelâm Çorlu ve Ere[ğli] 
ve Terkos ve Midye kadıları -zîde fazluhum- tevkī‘-i refî‘-i hümâyûn vâsıl olı-
cak ma‘lûm ola ki Çorlu menzilcisi re‘âyâları hâlâ mahrûse-i Edirne’de[n] 
Dersaâdet’ime arzuhâl sunup mezbûrların tahammülleri olmamağla fermân-ı 
şerîf ile Çorlu kazâsında menzilci olmayan karyeler Haslar kazâsına tâbi‘ Ereğ-
li ve Terkos ve Midye nâhiyeleri hâlimize merhameten yüz bin akçe imdâd ey-
leyeler deyû mukaddemâ yedimize emr-i şerîf-i âlîşân verilmiş idi, hâlâ ol emr-i 
şerîfin tecdîdin ricâ ederiz deyû bildirip inâyet ricâ eyledikleri ecilden Hazîne-i 
Âmiremde mahfûz olan mevkūfât defterlerine nazar olundukda kasaba-i nefs-i 
Çorlu ve mîrîden yirmi bin akçe, menzil çekmeyen Çorlu kazâsına tâbi‘ karye-
lerde yirmi bin akçe ve menzilcisinden gayri Ereğli nâhiyesinden yirmi bin akçe 
ve Terkos nâhiyesinden yirmi bin akçe ve Midye nâhiyesinden yirmi bin akçe ki 
cem‘an bir yük akçe olur menzil hizmetine me’mûr olan menzilci karyelerinin 
ba‘zıları perîşan olmağla iktidârları olmadığını bildirip inâyet ricâ eylediklerin-
de sefer-i âhar oluncaya değin imdâd eyleyeler deyû yedimde emr-i şerîf verildi-
ği mastûr ve mukayyed[dir], imdi bi’t-terâzi cenâb-ı hilâfet me’âbım Edirne taht-ı 
rikâbında karâr buyurdukça kemâ fi’l-evvel zikr olunan yerlerden yüz bin akçe 
tahsîl olunup menzil için imdâd eyleyeler deyû fermânım olmuşdur buyurdum 
ki hükm-i şerîfim [vardıkda] Dergâh-ı mu‘allâm çavuşlarından -kıdvetü’l-emâsil 
ve’l-akrân- Ali Çavuş -zîde kadruhû- vardıkda bu bâbda sâdır olan emrim üzre 
amel edip dahi cenâb-ı hilâfet me’âbım mahrûse-i Edirne’den karâr buyurup kemâ 
fi’l-evvel zikr olunan nâhiyelerden yüz bin akçe tahsîl ve menzil-i mezbûre imdâd 
için teslîm ed[ip] hilâf-ı emr-i defter kimesneye zulüm ve ta‘addî ve nizâ‘ ettirme-
yip şöyle bilesiz, alâmet-i şerîfe i‘timâd kılasız.
Tahrîren fi’l-yevmi’s-sâdis ve’l-ışrîn [min] şehri Rebî‘ulevvel sene [10]81.
Be makām-ı Edirne
Vasale ileynâ Şa‘bân fî 15.

227 [43b-2] Topkapı’da bir evin kilise olarak kullanıldığı haberinin 
tahkiki ve ilgili şahısların huzura celbi
Subaşı, asesbaşı
Topkapısı hâricinde Takyeci Câmi‘i kurbunda Kasabbaşı nâm zimmî kendi 
hânesini kenîse edip dâhilinde putlar koyup âyinleri üzre ma‘bedhâne eyledik-
leri i‘lâm olunmağla imdi kalkıp varıp fazîletlü Eyüb Efendi nâibiyle mahall-i 
mezbûra vardıkda ma‘rifet-i şer‘le tefahhus ve suâl olunup mukaddemâ yedin-
de olan fermân mûcebince bu kere zabt ettirip hilâf-ı şer‘ müdâhale olunmaya 
deyû buyuruldu zikr olunduğu üzre mezkûr Papaz ve yoldaşları olan şerîklerin 
huzûrumuza [celb eyleyesiz deyû] buyruldu.

228 [43b-3] Eyüp ve Hasköy kayıkçılarına Hüseyin’in 
kethüdâ tayin olduğu
Devletlü sultanım hazretleri sağ olsun
Eyüb ve Hasköy iskelesinin kayıkçılar kethüdâlığı bu kullarına ihsân olunmağla 
hâlâ Hüseyin nâm kimesne zabt eylemeğin mâni‘ olur, elimde olan fermân-ı şerîf 
mûcebince kimesne mâni‘ olmaya fermân sultanımındır.
Bende Gazanfer.

229 [44a-1] Silivri Menzili’ne gönderilmesi gereken beygirlerin 
gönderildiğinden lâzım gelen arpa ve samanın Hızır günlerine 
kadar yetiştirilmesi
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazlı ve’l-yakīn, 
vâris-i ulûmi’l-enbiyâi ve’l-mürselîn, hüccetü’l-Hakkı ale’l-halkı ecma‘în 
el-muhtâs bi mezîdi inâyeti’l-meliki’l-mu‘în mevlânâ Haslar kadısı -zîde fazluhû- 
ve mefâhirü’n-nüvvâb ve’l-müteşerri‘în Silivri ve Büyükçekmece ve Küçükçekme-
ce nâibleri -zîde ilmuhum- tevkī‘-i refî‘-i hümâyûn vâsıl olıcak ma‘lûm ola ki hâlâ 
ziyâde memerr olan Silivri menzilinin bârgirleri kalmayıp menzilci dahi firâr ey-
lediği i‘lâm olunmağla hâliyâ menzile imdâd olmak için taraf-ı mîrîden (  ) re’s 
bârgir irsâl olunmağın rûz-ı Hızır’a değin lâzım gelen şa‘îr ve samanları için taht-ı 
kazânızda Fener karyesinden mâ‘adâ bin sekiz yüz yetmiş keyl şa‘îr ve altı yüz sek-
sen kantar saman tevzî‘ ve tahsîl olunup verilmek emrim olmuşdur buyurdum ki, 
hükm-i şerîfimle vardıkda bu bâbda sâdır olan emrim üzre amel edip dahi te’hîr 
ve tevakkuf eylemeyip menzil-i mezbûra imdâd için taraf-ı mîrîden irsâl olunan ol 
mikdâr re’s bârgiri rûz-ı Hızır’a değin lâzım olan nafakaları için taht-ı kazânızdan 
tahsîl ve tedârik fermânım olan bin sekiz yüz yetmiş keyl şa‘îr ve altı yüz seksen 
kantar saman Fener nâhiyesinden mâ‘adâsına tevzî‘ ve tahsîl ve menzil-i mezbûra 
ihzâr ve teslîm ettirip ihmâl eylemiyesiz.
Fî 20 min Receb sene 1081.
Nâhiye-i Silivri
Şa‘îr kile 663
Saman kantar 227
Nâhiye-i Büyükçekmece
Şa‘îr kile 623
Saman kantar 227
Nâhiye-i Küçükçekmece
Şa‘îr kile 624
Saman kantar 226
Cem‘an şa‘îr kile 1870
Cem‘an saman kantar 680
Vasale ileynâ fî 10 min Şa‘bân sene 1081.

230 [44a-2] Eyüp Sultan bahçıvanlar kethüdâlığının tevcihi
Nişân-ı şerîf-i âlîşân budur ki
İşbu râfî‘-i tevkī‘-i hümâyûn-ı hâkānî Hüseyin Dergâh-ı mu‘allâma gelip medîne-i 
Hazret-i Eyyûb el-Ensârî’de vâki‘ bahçeleri bostancılarında berât-ı şerîfimle 
kethüdâlığı bundan akdem hüccet-i şer‘iyye mûcebince berât-ı şerîfimle kendi-
ye tevcîh olunup üzerinde olmağla müceddeden tevcîh olunmak bâbında inâyet 
ricâ etmeğin kaydına mürâca‘at olundukda zikr olunan kethüdâlık üzerinde ol-
duğu mastûr ve mukayyed bulunmağın üzerinde ise müceddeden tevcîh edip bu 
berât-ı hümâyûn-ı izzet-makrûnu verdim ve buyurdum ki ba‘de’l-yevm mezbûr 
varıp, tâife-i mezbûreye olageldiği üzre kethüdâları olup hizmet-i lâzımesin bî-
kusûr mer‘î ve mü’eddâ kıldıkdan sonra ol bâbda hiç âhad mâni‘ olmayıp dahl ve 
ta‘arruz kılmaya şöyle bileler, alâmet-i şerîfe i‘timâd kılasın.
Tahrîren fî evâili şehri Şa‘bâni’l-mu‘azzam sene [10]81.
Be makām-ı Edirne el-mahrûse

231 [44a-3] Menzil beygirleri zahiresi için ferman olunan arpa miktarları
Hisse-i Hasköy
154, yüz elli dört kile arpadır ancak, saman kantar kırk beştir 45.
Suyolcuyân,
167, yüz altmış yedidir ancak, saman kantar altmıştır 60.
[Çekmece-i] sagīr
88, seksen sekizdir ancak, saman kantar 31 otuz birdir ancak.

232 [44b-1] Menzil beygirleri zahiresi için ferman olunan arpa miktarları
Menzil bârgirleri zahîresi için fermân olunan arpadır.

14 On dörtdür Karye-i Kağıthâne

6 Yalnız altıdır Ali Bey

12 On ikidir Ayas Ağa

6.5 Altı buçuk Peruliçe

38 Otuz sekiz Litros

11 On bir Safra

13 On üç Ayastefanos

95 Doksan beş Cühûd Burgos

17 On yedi Soğanlı

6.5 Altı buçuk Nifoz

13 On üç Ayapa

10.5 On buçuk Fatrak

7.5 Yedi buçuk Kumburgaz









17.5 On yedi buçuk Anbarlı

13 On üç Makrihor

13 On üç …?

15.5 On beş buçuk Kalavri

2 İkidir …?

3 Üç Papas Bergos?

3 Üç Halkalı

233 [44b-2] Mustafa Çelebi b. Ebû Bekir’in emriyle, her ay belirli miktar 
paranın dedesine ait vakıf gelirlerinden Abdülbâki Çelebi ve dayısı 
Mehmed Efendi’ye verdirmesi
Mustafa Çelebi b. Ebû Bekir meclis-i şer‘de mütevellî Mehmed Bey mahzarın-
da ikrâr eder ki, dedem vakfından Abdülbâkī Çelebi bin iki yüz seksen ve da-
yım Mehmed Efendi’ye üç yüz otuz akçeyi fîmâ ba‘d ben âid-i fazladan mâh be 
mâh edâ edesiz deyicek mütevellî-i mezbûr dahi edâya ta‘ahhüd etmeğin mâ cerâ 
kayd şud.
Fî 11 min Ramazân sene ihdâ ve semânîn ve elf.
Şuhûdü’l-hâl: Salih Efendi, Mustafa Çelebi, Abdurrahman Çelebi, Hasan Serbö-
lük, Musa Çelebi.
Eyup 82 nolu sicil.indd   192Eyup 82 nolu sicil.indd   192 01.06.2011   15:54:3701.06.2011   15:54:37