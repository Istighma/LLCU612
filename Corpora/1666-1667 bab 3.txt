



1 [1a-1] Kölenin âzat olması / 91

2 [1a-2] Preşkova ve kızının müslüman olmaları / 91

3 [1a-3] Günyüzü kazasının kürekçi bedelinin tersane eminine teslim edildiği / 91

4 [1a-4] Bir attar dükkânının kiracısının kaçtığı malların emanete alınıp sahibine 
teslimine dair arzuhal kaydı / 92

5 [1b-1] Âişe bt. Kıyam’ın evini vakfettiği / 92

6 [2a-1] Sâliha Hatun’un kardeşi Mehmed’deki alacağını tahsil ettiği / 93

7 [2a-2] Polihroni Hanı’nda kölesi tarafından öldürülen Hacı Ali’nin nasıl 
öldüğünün keşfedilmesi / 94

8 [2a-3] Âişe Hatun bt. Mustafa’nın câriyesini âzat ettiği / 94

9 [2a-4, Arapça] Emetullah bt. Ramazan adlı hamile ve iddet bekleyen kadına 
nafaka takdir edildiği / 95

10 [2a-5] Polihroni v. Aleksandra’nın cizye ve bedel-i avârızdan muaf olduğu / 95

11 [2a-6] Kamer bt. Abdullah’ın câriyesini âzat ettiği / 96

12 [2b-1] Fâtıma bt. Yusuf ’un Hatice bt. Dilâver’deki eşya bahasından alacağını 
taksitlendirdiği / 96

13 [2b-2] Hasan Çelebi b. Ali’nin evini Raziye bt. Abdullah’a sattığı / 96

14 [2b-3] Raziye bt. Abdullah’ın evini Mustafa Beşe b. Hasan’a sattığı / 97

15 [2b-4] Sâliha bt. Kenan’ın câriye bahasından Ömer b. Hızır’daki 
alacağını tahsil ettiği / 98







16 [2b-5] Rabia bt. Musa’nın, boşandığı kocası Abdullah Çelebi’den 
hakkını aldığı / 98

17 [3a-1] Âişe bt. Osman’ın Rahime bt. Ramazan Çavuş’a câriye ve 
eşyalarını hibe ettiği / 99

18 [3a-2] Ekmekçi Bağdasar v. Körki’nin ortağı Yakob v. Marat’taki 
alacağını tahsil ettiği / 99

19 [3a-3] Fâtıma bt. Ali’nin ölen kardeşinin, Habib b. Mehmed’deki alacağını sulh 
yoluyla tahsil ettiği / 100

20 [3a-4] Şamem bt. Budak’ın mülk odasını, Arakil v. Asvador’a sattığı / 100

21 [3a-5] Papa Yani v. Kostantin’in ölen amcasının Mihal v. Varadin’deki 
alacağının tahsil edilip tek vâris olan kendisine verilmesi / 101

22 [3b-1] Behram b. İbrahim’in terekesinin vârisler arasında paylaşılması / 102

23 [3b-2] Mehmed Beşe b. Abdullah’ın yarım hisse meyhanesini Yorgi v. Kiryazi ve 
Marine v. Kiryako’ya sattığı / 103

24 [3b-3] Mehmed Beşe b. Abdullah’ın yarım ev hissesini, Yorgi ve Marine veledey 
Kiryako’ya sattığı / 103

25 [4a-1] Hacı İsa b. Abdülmümin’in, ölen Müşerrefe bt. Abdullah’ın terekesinden 
kendisine düşen yarım hissesini aldığı / 104

26 [4a-2] Fâtıma Hatun bt. Abdullah’ın arsasının gelirini Medine-i Münevvere 
fukarasına vakfettiği / 104

27 [4a-3] Murad b. Ahmed’in tülbent satışından Mustafa b. Receb’de kalan 
alacağını Vartan v. Manuk’tan aldığı / 106

28 [4b-1, Arapça] Kocası kaybolan Şerife İsmihan’a nafaka takdir edildiği / 106

29 [4b-2] Ahmed Çelebi b. Mustafa’nın, arsasını Marko v. Marat’a sattığı / 107

30 [4b-3] Fâtıma Hatun bt. Abdullah’ın, câriyesini vasiyet yoluyla âzat ettiği / 107

31 [4b-4] Hasan Efendi b. Ahmed’in, el-Hâc Nuh b. Yusuf ’a emanet verdiği 
Kur’ân-ı Kerîm’in kaybolduğu / 108

32 [4b-5] Apostol v. Yani’nin, Yani v. Toka’ya olan borcu için mühlet istediği / 108

33 [4b-6] Ölen Kapıcı Ahmed Ağa b. Mehmed’in evinin oğlu ve 
karısına intikal ettiği / 109

34 [5a-1] Söz konusu evin Emir Nureddin Vakfı mütevellisine bey‘ bi’l-istiğlâl 
yoluyla satıldığı / 110

35 [5a-2] Güllü bt. Abdullah’ın İvaz Beşe b. Hasan’dan muhâlaa yoluyla 
boşandığı / 110







36 [5a-3] Ölen Mustafa Bey’in beytülmâlce el konulan mallarının 
kardeşi Ali’ye verilmesi / 111

37 [5a-4] Sâliha bt. Mustafa’nın, Mehmed b. Mehmed’den muhâlaa yoluyla 
boşandığı / 111

38 [5b-1] Ali b. Abdullah’ın alacağını kefil Musa Beşe b. Süleyman’dan 
sulh yoluyla aldığı / 112

39 [5b-2] Yakob v. Mankasar’ın ölen Kirkor’un, karısı ve çocuklarına kalan ev ve 
bağ hisseleriyle ilgisi olmadığını beyanı / 113

40 [5b-3] Ölen İbrahim Ağa’nın Âişe Hatun’daki alacağının sulh yoluyla alınıp 
vârislerine verildiği / 113

41 [5b-4] Hâcce Âmine Hatun’un câriyesini vasiyet yoluyla âzat ettiği / 114
42 [6a-1] Ümmügülsüm bt. Himmet’in ölen Sitti bt. Kara Mahmud’un amca kızı ve 
tek vârisi olduğu / 114
43 [6a-2, Arapça] Kocası kaybolan Sâime bt. Halil adlı kadına nafaka takdir 
edildiği / 115
44 [6a-3] Hüseyin b. Hasan’ın, Azak’ta ölen yeniçerilerden Hüseyin Beşe’nin 
yeğeni olarak kendisine kalan mirası beytülmâl emininden aldığı / 116
45 [6a-4] Kerime Hatun bt. Mehmed’in boşandığı kocası Yusuf Beşe b. Osman’daki 
mehrini sulh yoluyla tahsil ettiği / 116
46 [6b-1] Hasan b. Yusuf ’un, hamile karısının karnına vurup çocuğunu düşürdüğü 
gerekçesiyle Mustafa b. Mehmed’le olan davasından vazgeçtiği / 117
47 [6b-2] Apostol v. Yani’nin Yani v. Duka aleyhinde açtığı hırsızlık davasından 
vazgeçtiği / 117
48 [6b-3] Ölen Fâtıma Hatun bt. Abdülbâki’nin malından kalan bir çift zümrüt 
küpenin mirasçılarınca paylaşılması / 118
49 [6b-4] Mehmed b. Hasan’ın el-Hâc Mustafa b. İbrahim’e açtığı alacak davasında 
haksız olduğu / 119
50 [7a-1] Ölen Angeli v. Varsami’nin çocukları Yanaki ve Sultana’ya intikal eden ev 
ve bahçe ve haksız müdahalenin önlenmesi / 119
51 [7a-2] Sâliha ve Fâtıma’nın ortak evlerini Mehmed Beşe b. Mehmed’e bey‘ bi’l-
istiğlâl yoluyla sattıkları ve kiraladıkları / 121
52 [7b-1] Cennet bt. Ahmed’in, kızı Âlime’nin küpesini ve başlığını gasbeden 
Receb Beşe b. Abdullah ile olan davasından sulh yolu ile vazgeçtiği / 121
53 [7b-2] Sabiha Hatun bt. İskender’in câriyesinin vasiyet yoluyla 

âzatlı olduğunun tespiti / 122







54 [8a-1] Meryem bt. Perdede’nin evini Kudüs-i şerif ’teki Ermeni 
fakirler için vakfettiği / 123

55 [8a-2] David v. Oraha’nın, Mahmud b. Mehmed’e öküz 
bahasından borçlu olduğu / 124

56 [8b-1] Ölen Behram b. İbrahim’in terekesinin vârislerce paylaşılması / 125

57 [8b-2] Mehmed Çelebi b. İsmail’in evini, Âişe bt. Halil’e sattığı / 126

58 [8b-3] Hacca gidecek olan Mustafa Efendi’nin kendi yerine imamlık ve 
dersiâmlık yapmak üzere vekil tayini / 126

59 [8b-4] Himmet b. Mustafa’nın, vasîsi olduğu Hasan’a borçlu olduğu / 127

60 [9a-1] Mahmud b. Mehmed’in, evini ve tarlalarının tasarruf hakkını İbrahim 
b. Mustafa’ya devrettiği / 127

61 [9a-2] İftihar bt. Abdullah’ın, kocası Mehmed Bey b. Receb’e kendisine iyi 
davranmak şartıyla verdiği vakıf menzilini geri alması / 128

62 [9a-3, Arapça] Kocası kaybolan Âişe bt. Abdullah adlı kadına nafaka 
takdir edildiği / 129

63 [9b-1, Arapça] Âişe bt. Mehmed adlı hamile kadına nafaka takdir edildiği / 129

64 [9b-2, Arapça] Safiye bt. Nuh adlı çocuğa nafaka takdir edildiği / 130

65 [9b-3, Arapça] Ahmed b. Abdi adlı çocuğa nafaka takdir edildiği / 130

66 [9b-4] İftihar Beşe b. Abdullah’ın, kocası Mehmed Bey b. Receb’e ihtiyaçlarını 
karşılaması karşılığında hibe ettiği ev eşyalarını geri alması / 131

67 [10a-1, Arapça] Ebûbekir ve [R]abia ibney Ahmed adlı çocuklara 
nafaka takdir edildiği / 132

68 [10a-2] Ölen Mustafa ve Hasan’ın terekesinin kardeşleri Hüseyin b. Papa’ya ait 
olduğunun tespiti / 132

69 [10a-3] Rabia Hatun bt. Hasan’ın boşandığı kocasına açtığı nafaka davasında 
sulh yolu ile anlaştığı / 133

70 [10a-4] Sultana bt. İlya’nın, câriyesini âzat ettiği / 133

71 [10a-5] Vefat eden Meryem bt. Ali’nin mirasçılarının davalarının 
sulhle neticelendiği / 134

72 [10b-1] Vefat eden Ali Bey b. Hasan’ın mirasçısı olan kızı Hatice’nin vasîsi 
Abdullah Efendi ile zevcesi Havva bt. Rıdvan’ın miras taksiminde 
anlaştıkları / 135

73 [10b-2] el-Hâc Ali b. Abdi’nin, Ali b. Pîrî’den alacaklı olduğu / 135







74 [10b-3] Fâtıma Hatun bt. Hüseyin’in, evini Hasan Efendi 
b. Mustafa’ya sattığı / 136

75 [11a-1] Ekmekçilerin, Şehzade Sultan Mehmed Han’ın imâretinden fakirlere 
dağıtılan ekmeklerin tevziatı ve tayini ile ilgili aralarında anlaşmaları / 137

76 [11a-2] İbrahim Çelebi b. Hasan’ın, Mehmed Çelebi b. Abdullah’taki alacağını 
kefil olan Ali Bey b. Ömer’den istediği / 137

77 [11a-3] Belkıs Hatun bt. Abdullah’ın, evini vakfedip Halil Efendi b. Cafer’i 
mütevelli tayin ettiği / 138

78 [11a-4] Belkıs Hatun bt. Abdullah’ın büyük yangında yanan vakıf ev yeri 
arsasını kiraladığı / 138

79 [11b-1, Arapça] Fâtıma bt. İbrahim’in muhâlaa yoluyla boşandığı / 139

80 [11b-2, Arapça] Borcu nedeniyle hapiste bulunan İsmail b. Ahmed’in borcunu 
fakirliğinden dolayı ödeyemediği anlaşıldığında tahliye edildiği / 140

81 [11b-3] Marat v. Maldar’ın, evini oğlu Serkis’e sattığı / 140

82 [11b-4] Fâtıma bt. Mustafa’nın Mehmed b. Hüseyin’den muhâlaa yoluyla 
boşandığı / 141

83 [11b-5] Fâtıma bt. Abdullah’ın Receb Beşe b. Sefer’den muhâlaa yoluyla 
boşandığı için mehir isteyemeyeceği / 141

84 [12a-1] Ümmügülsüm bt. Himmet’in vârisi olduğu Sitti bt. Mahmud’un 
eşyalarına komşularınca el konulduğu iddiasını ispatlayamadığı / 142

85 [12a-2] Ölen Kerime bt. Ali Bey’in terekesinin vârisler arasında paylaşıldığı / 142

86 [12a-3] Ölen amca oğlu İstati v. Yuvan’ın, parasını el konulduğu iddiasında 
bulunan Yani’nin davasının reddi / 143

87 [12a-4] Lefter v. Zoti’nin et bahasından Ali b. Mahmud’dan 
alacaklı olduğu / 143

88 [12b-1] Sâliha bt. Yusuf ’un, Abdünnebi Beşe b. Yusuf ’tan muhâlaa yoluyla 
boşandığı / 144

89 [12b-2] Hoca Hamza mahallesi avârız vakfından ödünç alan Şabatay’ın 
gaybubeti sebebiyle rehin eşyalarının satılması / 144

90 [12b-3] Âişe bt. Hamza’nın, Abdi Beşe b. Mehmed’den muhâlaa 
yoluyla boşandığı / 145

91 [12b-4] Bünyad bt. Abdullah’ın kölesi Yusuf ’u vasiyet yoluyla âzat ettiği / 145

92 [12b-5] Mehmed Beşe b. Hasan’ın Mustafa Çelebi b. el-Hâc Ali’ye ödünç para 
verdiğini ispat edemediği / 146







93 [13a-1] İbrahim b. Mustafa’nın Mustafa Efendi b. Muharrem’e 
borçlu olduğu / 146

94 [13a-2] Veli Beşe b. Mehmed’in câriye bahasından Mehmed b. Ahmed’den 
alacaklı olduğu / 147

95 [13a-3] Bir grup Ermeni’nin Nişancı mahallesindeki Meryem Ana Kilisesi’nde, 
Kudüs’teki rahipler için para toplayan vekili darbettikleri / 147

96 [13a-4] Rahime bt. Ebûbekir’in Mustafa Bey b. Mehmed’den 
muhâlaa yoluyla boşandığı / 148

97 [13a-5] Ahmed Beşe b. Osman’ın, kölesi Rıdvan’ı âzat ettiği / 149

98 [13b-1] Mehmed Çelebi b. Ebûbekir’in vakfa borcu için evinin satışının vekili 
tarafından gerçekleştirildiği ve borcun ödendiği / 149

99 [13b-2] Ölen Mardiros v. Kirakos’un terekesinin taksimine 
yapılan itirazın reddi / 150

100 [14a-1] Ahmed Beşe b. Receb’in Abdullah Beşe b. Mustafa’ya açtığı yaralama 
davasını ispat edemediği / 151

101 [14a-2] Hâcce Âmine Hatun bt. Mustafa’nın evini ölene kadar kendisine 
bakması karşılığında amcası oğlu Hüseyin Beşe b. Ali’ye hibe ettiği / 152

102 [14a-3] Alacak-verecek davasında Hasan Beşe ile Mustafa Bey’in 
sulh olduğu / 152

103 [14a-4] Nikola’nın, Yorgi v. Sudor’daki alacağını, Yorgi’nin kaybolması üzerine 
kefilleri Dimitri v. Yorgi ile Sudor v. İstirati’den talep ettiği / 153

104 [14b-1] Şaban Beşe b. Musli’nın, kölesi Yusuf b. Abdullah ile âzatlık 
sözleşmesi yaptığı / 154

105 [14b-2, Arapça] Âsiye bt. Osman adlı çocuğa nafaka takdir edildiği / 155

106 [14b-3] İvaz Efendi b. İshak’ın câriyesi Şahbaz’ı âzat ettiği / 155

107 [14b-4] Hüseyin Ağa b. İbrahim’in, halasının kızı Ümmühani bt. Abdullah’a 
açtığı tereke davasında sulh yoluyla anlaştıkları / 156

108 [15a-1] Pilaşe ve Vasilaki adlı kardeşlerin annelerinden kalan evi Yanaki 
v. Dilho’ya sattıkları / 156

109 [15a-2] Mustafa b. Hasan’ın komşusunun arsasına diktiği meyve ağaçlarını 
sökmesine mani olunmaması / 157

110 [15a-3] Bedri bt. Mustafa’nın, Mehmed b. Abdullah’tan muhâlaa yoluyla 
boşandığı / 158







111 [15a-4] Sava v. Yorgi’nin meyhanesinin üçte birini Asani 
v. Dimitri’ye sattığı / 158

112 [15b-1, Arapça] Kocası kaybolan Şerife Fâtıma Hatun bt. Seyyid Hüseyin 
Efendi’ye ve çocuklarına nafaka takdir edildiği / 159

113 [15b-2] Emta v. Hadar’ın ekmekçi fırınında kendine ait eşyaları, ortakları 
Manol v. Ovanes ile Bedros v. Şerit’e sattığı / 159

114 [15b-3] Mühtediye olup bir müslümanla evlenen Fâtıma 
bt. Abdullah’ın boşandığı kocası Mosis’ten olan çocuklarının bakımını 
kendisinin üstleneceği / 160

115 [15b-4] Proşka bt. Prakoli’nin, kocası Dimitri v. Gürhan’a borçlu olduğu / 161

116 [16a-1] Koçi v. Kiro’nun ölen Lamberi v. Kiro’daki alacağını 
vârislerinden talep ettiği / 161

117 [16a-2] Yani v. Mihal’in ölen Lamberi v. Kiro’da alacağı olduğu / 162

118 [16a-3] Argiri v. Nikola’nın, ölen Lamberi v. Kiro’da alacağı olduğu / 162

119 [16a-4] Apostol v. Papa Dimo’nun, mum imali için selhhaneden 
iç yağı alma taahhüdü / 162

120 [16a-5] Mülâyim bt. Abdullah’ın evini kendisine ölene kadar bakmak şartıyla 
Abdullah Çelebi b. Mustafa’ya hibe ettiği / 163

121 [16b-1] Mustafa b. Kadri’nin, kölesi Yusuf ’u vasiyet yoluyla âzat ettiği / 163

122 [16b-2] Ölen Ahmed Efendi b. Mehmed’in terekesinin vârisler arasında sulh 
yoluyla paylaşıldığı / 164

123 [16b-3] Seydi Ali b. Abdülhalim’in, dükkânında kaybolan parası için açtığı 
davadan vazgeçtiği / 164

124 [16b-4] Hüseyin b. Ömer’in kardeşi Hacı Mehmed’in oturduğu ev üzerindeki 
odayı kendi parasıyla yaptırdığı iddiasının reddi / 165

125 [16b-5] Yani v. Kosta’nın kirayla oturduğu vakıf evin yarısından izinsiz ferağ 
etmesinin uygun olmadığı / 165

126 [17a-1] Gümrük emîni Siyavuş Ağa’nın, Şıkk-ı sânî defterdarı Mehmed 
Efendi’deki buğday bahasından olan alacağını vârislerinden tahsil ettiği / 166

127 [17a-2] Karabit v. Kirakor’un tasarrufundaki tarlalarına el konulduğu ile ilgili 
iddiasının asılsız olduğu / 167

128 [17b-1] Fâtıma Hatun bt. Mustafa’nın, câriyesi Ferah’ı âzat edip ev eşyalarını 
kendisine hibe ettiği / 169







129 [17b-2] Âişe bt. Rıdvan’ın evini borcundan dolayı kocası Solak Hasan Çelebi’ye 
rehin vermesi / 169

130 [17b-3] Âişe bt. Rıdvan’ın evini kocası Solak Hasan Çelebi’ye sattığı ve bedelini 
borcuna takas ettiği / 170

131 [17b-4] Ölen Kiragos v. Avanos’un Serkis v. Abraham’daki alacağını 
vârislerinden tahsil ettiği / 170

132 [18a-1] Hacı Mehmed b. Ali’nin, Derviş Mehmed’deki kereste bedelinden 
alacağını taksitlendirdiği / 171

133 [18a-2, Arapça] Hamile ve iddet bekleyen Rahime bt. Abdullah’a 
nafaka takdir edildiği / 171

134 [18a-3] Müşerref bt. Abdullah’ın mirasının kocasına 
verilmesini vasiyet ettiği / 172

135 [18a-4] Dimo v. Lino’nun, Dimitri v. Mihal’i hırsızlıkla suçladığı 
ancak ispat edemediği / 172

136 [18a-5] Ümmühani bt. Mehmed’in, Sefer Beşe b. Ahmed’den muhâlaa yoluyla 
boşandığı / 173

137 [18a-6] Ölen Hatice’nin vasîsi el-Hâc Ali’de kalan alacağın vârisleri tarafından 
sulh yolu ile tahsil edildiği / 173

138 [18b-1] Solak Ahmed Ağa b. Ali’nin câriyesi Belkıs’ı âzat ettiği / 174

139 [18b-2] Hasan Beşe b. Mustafa’nın buğday bahasından Ahmed Çelebi b. Ali’de 
alacağı olduğu / 175

140 [18b-3] Maryem bt. Avanos’un, Haçador’daki alacak 
davasında sulh olduğu / 175

141 [18b-4] Mehmed Çelebi b. Ahmed’in, kız kardeşi Sâliha bt. Ahmed’de alacağı 
olduğunu ispat edemediği / 176

142 [19a-1] el-Hâc Ahmed b. Hasan’ın, değirmen ve içindeki eşyalarını el-Hâc 
Mustafa Çelebi b. el-Hâc Mustafa’ya sattığı / 176

143 [19a-2] Mustafa b. el-Hâc Ali’nin ölen Hasan Ağa’daki alacağını 
kefillerinden tahsili / 177

144 [19a-3, Arapça] Sâliha bt. Şahin adlı çocuğa nafaka takdir edildiği / 178

145 [19a-4] Ümmühan bt. Mehmed’in, Mehmed Çelebi’den muhâlaa 
yoluyla boşandığı / 178

146 [19a-5] Ömer Çelebi b. İbrahim’in, Mehmed b. Ahmed, Mehmed b. Ramazan 
ve Ebûbekir b. Nuh ile kavga davasında sulh yolu ile anlaştıkları / 179







147 [19b-1, Arapça] Yorgi v. Kurd adlı çocuğa nafaka takdir edildiği / 180

148 [19b-2] Ölen Ahmed Ağa b. Yakub’un para vakfına Ali Beşe b. Şaban’ın 
mütevelli tayin olduğu / 180

149 [19b-3] el-Hâc Abdülbâki’nin vakıf odasının sulehâdan Ahmed Çelebi’ye 
Kur’ân-ı Kerîm tilâvet etmek şartıyla verildiği / 180

150 [19b-4] Avraham v. İlya’nın, Âişe bt. Mehmed’e sattığı Londrine çuka bahasına 
karşılık rehin aldığı yakut yüzüğü borcun ödenmesiyle geri verdiği / 181

151 [20a-1] Hokas v. Bengi’nin, Avanos v. Aznavur’daki alacağını tahsil ettiği / 182

152 [20a-2] Fâtıma bt. Ali’nin Mehmed Beşe b. Hasan’ı muhâlaa 
yoluyla boşadığı / 183

153 [20a-3] Mahmud Efendi b. Şaban’ın, Mehmed Çelebi b. Hasan’daki 
alacağını istediği / 183

154 [20b-1] Sâliha bt. İbrahim’in eski kocası Eyüb b. Ali’den çocuklarının nafaka 
alacağını sulh yolu ile taksite bağladığı / 183

155 [20b-2] Mısır’dan gelirken yolda vefat eden el-Hâc Yusuf adlı tüccarın malının 
vârislerine teslim edildiği / 184

156 [20b-3] Kerime bt. Yusuf ’un, Yusuf b. Şaban’dan muhâlaa 
yoluyla boşandığı / 185

157 [21a-1] Ramazan b. Ahmed’in, Yamandi v. Dimo’daki alacağını 
tahsil ettiği / 185

158 [21a-2] Ralne bt. Komyoni’nin, bakımını üstlendiği Panayot v. Mihal’in kızı 
için nafaka bedelini alması gerektiği / 186

159 [21a-3] Ölen Rıdvan b. Abdullah’ın evinin kızı Âişe’ye intikal ettiği / 186

160 [21a-4] Panayot v. Mihal’in kızına bakan Ralne bt. Komyoni’ye nafakasına 
karşılık incir bahçesini rehin verdiği / 187

161 [21b-1] Ölen Samur’un oğlu Dimitri’nin bostan kirasından Kara Mustafa Paşa 
Vakfı’na borçlu olduğu / 188

162 [21b-2] Norsiz v. Sahak’ın tarlasının tasarrufunu bedel karşılığı devr ve mülk 
bahçesini takas ettiği / 188

163 [21b-3] Müezzin Mahmud Halife’nin müezzinlik ücretini ödemesi için Şaban 
Ağa vakıf mütevellisine tembih olunduğu / 189

164 [21b-4] Fâtıma bt. Yusuf ’un don ve gömlek bahasından Rabia bt. Ali’den 
alacaklı olduğu / 190







165 [22a-1] Hüseyin Beşe’nin ev alımından bedelini sahiplerine 
ödediğinin tespiti / 190

166 [22a-2] Üstat Süleyman b. Abdüsselâm’ın kölesi Yusuf ’u vasiyet 
yoluyla âzat ettiği / 191

167 [22a-3] Âişe bt. Mustafa’nın, Mehmed b. Hüseyin’den muhâlaa 
yoluyla boşandığı / 192

168 [22a-4] Ölen el-Hâc Süleyman b. Yusuf ’un Siyavuş b. Abdullah’taki alacağının 
tahsil edilip vârislerine verilmesi / 192

169 [22b-1] Ali Efendi b. Mehmed’in karısının vakfa olan borcunu ödedikten sonra 
geri isteyemeyeceği / 193

170 [22b-2] Ölen Abdülhalim b. Fazlullah’la ticarî ortaklığı olan el-Hâc 
Mehmed’in kendi hissesinden sattığı mallar için borç tahsilinde kendisine 
mani olunmaması / 193

171 [22b-3] Ramazan Çelebi b. Yusuf ’un Manol v. Mihal’den alacağı 
olduğunun tespiti / 194

172 [22b-4] Mustafa Ağa b. Abdullah’ın kölesi Cafer’i âzat ettiği / 195

173 [22b-5] Ölen Veli Efendi b. Osman’ın terekesi hususunda vârisleri 
arasında sulh olduğu / 195

174 [23a-1] Ölen Toros’un vârislerinin babalarından kalan bağı sattıkları / 196

175 [23a-2] Havva bt. Ahmed’in Ahmed b. Abdullah’tan muhâlaa 
yoluyla boşandığı / 196

176 [23a-3] Âmine bt. el-Hâc Mansur’un, İsmail b. Mümin’den muhâlaa 
yoluyla boşandığı / 197

177 [23a-4] Musa b. Mehmed’in evini Fâtıma bt. Osman’a sattığı / 197

178 [23b-1] Ceyhun bt. Abdullah’ın ölen Ebûbekir Ağa’nın câriyesi iken 
çocuğu olmakla hür olduğunun ve kızının da babasının nesebine 
geçtiğinin tespiti / 198

179 [23b-2] Ahmed Ağa b. Hasan’ın, câriyesi Üftâde’yi âzat ettiği / 199

180 [23b-3] Cemile Hatun bt. Mustafa’nın, Mehmed b. Abdullah’ı hırsızlıkla 
suçladığı ancak ispat edemediği / 200

181 [24a-1] Mihalaki v. Hristodoki ve Kasandra’nın, Zağarcıbaşı Hüseyin Ağa’ya 
olan borçları karşılığı bahçe ve evlerini rehin verdikleri / 200

182 [24a-2] Dimitri v. Kiryaki’nin üç yıllığına kiraladığı vakıf çörekçi dükkânına 
Receb Beşe’nin müdahaleden men‘i / 202







183 [24a-3, Arapça] Hasan Ağa’nın Afife ve Âişe adlı çocuklarına nafaka 
takdir edildiği / 202

184 [24a-4] Noksan hüccet / 203

185 [24a-5, Arapça] Mustafa b. Mehmed adlı çocuğa nafaka takdir edildiği / 203

186 [24b-1] Mehmed b. Abdullah’ın evini Musa Beşe b. Hasan’a sattığı ve 
alacağından bir kısmını borcuna takas ettiği / 203

187 [24b-2] Hüseyin Beşe b. Ali’nin Ali Beşe b. Mehmed’in tüfekle kulağından 
vurup yaralamasıyla ilgili davada sulh olduğu / 204

188 [24b-3] Ölen Numanzâde Abdurrahman Efendi’nin terekesinden kalan arsanın 
beytülmâl emîni tarafından el-Hâc İbrahim b. Mehmed’e satıldığı ve paranın 
hazine-i âmireye teslim edildiği / 204

189 [25a-1] Ölen es-Seyyid Eymir’in, alacağının vârislerce tahsil edildiği / 205

190 [25a-2] Sâlih Çelebi’nin kendisine amcasının oğlu Abdülmümin Çelebi’den 
veraset yoluyla intikal eden vakfa ait üç demirci dükkânını İsmihan Hatun’a 
bedeli karşılığı devrettiği / 206

191 [25a-3] Ölen Abdülmümin Çelebi’nin vefat eden hazinedarına hibe ettiği alçı 
fırını üzerinde vârisinin hak iddia etmediği / 207

192 [25b-1] Ölen Ahmed Çelebi b. Mehmed’in eşyalarının oğlu 
tarafından teslim alındığı / 208

193 [25b-2] Ölen el-Hâc Hasan b. Siyâmi’nin terekesinin vârisler arasında 
paylaşıldığı / 208

194 [26a-1] Mehmed Ağa b. Mahmud Ağa’nın Ümmühani bt. Ahmed’deki 
alacağını tahsil ettiği / 209

195 [26a-2] Hüseyin b. Ali’nin, enseri bahasından Zakarya v. Kiragos’tan 
alacaklı olduğu / 210

196 [26a-3] Âmine bt. el-Hâc Ali’nin kocası İbrahim’den mehr-i müeccelini bin 
akçe dışında tahsil ettiği / 210

197 [26a-4] Cafer Ağa b. Abdurrahman’ın terekesinin vârisler 
arasında paylaşıldığı / 211

198 [26a-5] Ahmed b. Abdullah’ın kölesini İbrahim Beşe b. Abdullah’a sattığı / 212

199 [26b-1] Rahime Hatun bt. Ramazan Ağa’nın câriyesi İsmihan’ı âzat ettiği / 212

200 [26b-2] Osman’ın evini kardeşi Ali’ye sattığı / 213

201 [26b-3] Ali b. Hasan’ın tarlasını kardeşi Osman’a sattığı / 213







202 [26b-4] Bedirmâh bt. Abdullah’ın, Ahmed Ağa b. Ali’den muhâlaa 
yoluyla boşandığı / 214

203 [27a-1] Âişe bt. Şaban’ın izni olmadan evlendirilen küçük kızı Rabia’nın 
nikâhının geçersiz olduğu / 214

204 [27a-2] Dimitri v. Yani’nin Abdurrahman b. Osman’dan alacaklı olduğu / 215

205 [27a-3] Mehmed Beşe b. Veli’nin arpa bahasından Receb b. Mehmed’de 
alacaklı olduğu / 215

206 [27a-4] Ölen el-Hâc Hüseyin Beşe b. Mehmed’den karısı ve çocuklarına kalan 
evin Safiye bt. Abdülmümin’e satıldığı / 216

207 [27a-5] Timurhan bt. Abdullah’ın kocası Dellâl Mustafa Beşe’den mehr-i 
müeccel bahasından alacaklı olduğu / 217

208 [27b-1] Dellâl Mustafa Beşe’nin ölümü durumunda ev eşyalarının satılıp karısı 
Timurhan bt. Abdullah’a olan borcun ödenmesi için Mehmed Beşe’yi vekil 
tayin ettiği / 217

209 [27b-2] Âişe bt. Mehmed’e ölen kocası Nişastacı Mehmed b. Abdullah’tan 
intikal eden nişasta ve aletleri Yusuf Beşe b. Ali’ye sattığı / 218

210 [27b-3] Yani v. Niko’nun Dimo v. Todori’den kefaleti sebebiyle 
alacaklı olduğu / 219

211 [27b-4] Hüseyin Bey b. Abdullah’ın ev eşyalarını karısı Rahime 
Hatun’a hibe ettiği / 220

212 [28a-1] Petro v. Nikola’nın Yani v. Zaho’daki alacağını tecil ettiği / 220

213 [28a-2] Hatice bt. Mehmed’in, Ali b. Ahmed’den muhâlaa 
yoluyla boşandığı / 221

214 [28a-3] Mihriban bt. Abdullah’ın Mehmed b. Davud’dan muhâlaa 
yoluyla boşandığı / 221

215 [28a-4] Fâtıma bt. Ali’nin Ahmed b. Mustafa’dan muhâlaa 
yoluyla boşandığı / 222

216 [28a-5] Osman Ağa b. Musli’nin Çukadar Mehmed Çelebi’ye bey‘ bi’l-istiğlâl 
yoluyla sattığı evini kiraladığı / 222

217 [28b-1] Mustafa Ağa b. İsmail Ağa’nın evini Osman Ağa b. Musli’ye sattığı / 223

218 [28b-2] Fâtıma Hatun bt. el-Hâc Mehmed Ağa’nın câriyesi Zamâne’yi âzat 
ettiği ve ölümünden sonra ev eşyalarının ona verilmesini vasiyet ettiği / 224

219 [28b-3] Fâtıma Hatun’un câriyesi Şahbaz’ı âzat ettiği / 225

220 [28b-4] Fâtıma Hatun’un câriyesi Payidar’ı âzat ettiği / 225







221 [28b-5] Fâtıma Hatun’un kölesi Ali’yi âzat edip öldükten sonra ona bir miktar 
para verilmesini vasiyet ettiği / 225

222 [28b-6] Fâtıma Hatun’un câriyesi Nâdiri’yi vasiyet yoluyla âzat ettiği / 225

223 [29a-1] Fâtıma Hatun’un ölümünden sonra malının üçte birini Medine-i 
Münevvere fukarasına gönderilmesi için Musli Ağa’yı vekil tayin ettiği / 226

224 [29a-2] Şaban Beşe’nin çayır hissesi ile ilgili beyanı / 226

225 [29a-3] Hüseyin Bey b. Abdullah’ın vasiyeti için Mehmed Çelebi’yi 
vekil tayin ettiği / 226

226 [29a-4, Arapça] Ümmühani bt. Ali adlı çocuğa nafaka takdir edildiği / 227

227 [29a-5] Âişe bt. Mehmed’in, Ahmed Beşe b. Mehmed’den muhâlaa 
yoluyla boşandığı / 228

228 [29a-6] Ticaret için gittiği Tebriz’de vefat eden Seyyid Musa’nın terekesi 
hususunda hanımı ve kardeşi arasındaki davada, daha sonra kardeşiyle 
nikâhlanıp boşanacak olan hanımının haksız olduğu / 228

229 [29b-1] Todori v. Nikola’nın Süleyman Ağa Vakfı’ndan borç aldığı / 229

230 [29b-2] Todori v. Nikola’nın el-Hâc Mehmed Ağa’daki alacağını 
tahsil ettiği / 230

231 [29b-3] el-Hâc Mehmed Ağa’nın dükkân kirasından Todori v. Nikola’daki 
alacağını tahsil ettiği / 230

232 [29b-4] Ölen İbrahim Çorbacı’nın çocuklarının Ali b. Mehmed’e açtıkları 
alacak ve tereke davasından vazgeçtikleri / 231

233 [30a-1] Raziye Hatun bt. Abdullah’ın câriyesi Gülbûy’u vasiyet 
yoluyla âzat ettiği / 231

234 [30a-2] Fâtıma bt. Abdullah’ın, Mustafa Çelebi b. Ahmed’den muhâlaa 
yoluyla boşandığı / 232

235 [30a-3] Mahmud Beşe b. Abdullah’ın câriyesi Mülâyim bt. Abdullah’ı 
âzat ettiği / 232

236 [30a-4] Ümmühani bt. Hüseyin’in boşandığı kocası İbrahim Çelebi’deki 
alacaklarını tahsil ettiği / 233

237 [30a-5] Ahmed b. Mehmed’in, Yasef v. İlya’ya yirmi adet kösele 
verdiğinin tespiti / 233

238 [30b-1] Todoraki Reis’in Mustafa Çavuş’a olan borçlarına karşılık bağlarını 
rehin verdiği / 234







239 [30b-2] Müslüman ve zimmi boyacıların bogasi kumaşı boyama ve 
perdahlamayla ilgili anlaşmaları / 235

240 [30b-3] Veli b. Osman’ın terekesi davasında karısı Ümmühani ile kızı 
Âlime’nin anlaştıkları / 236

241 [31a-1] Fâtıma Hatun bt. el-Hâc Mehmed Ağa’nın para vakfı / 236

242 [31a-2] İsmihan bt. Mehmed’in terekesi davasında anlaşma sağlandığı / 238

243 [31a-3] Trandafilo v. Yani’nin karısı Afendire bt. Vasil’den talâk-ı bâinle 
boşandığı / 239

244 [31b-1] Emine Hatun bt. Abdullah’ın, ölümünden sonra ev eşyalarını âzatlı 
câriyesi Gülbûy’a vasiyet ettiği / 239

245 [31b-2] Âişe Hatun bt. el-Hâc Mustafa’nın câriyesi Müstakim’i âzat ettiği / 240

246 [31b-3] Zamâne bt. Abdullah’ın evinin yarısını kocası Receb b. Ali’ye borcuna 
karşılık takas yoluyla sattığı / 240

247 [31b-4] Zamâne bt. Abdullah’ın eşyalarını Payidar bt. Abdullah’a 
hibe ettiği / 241

248 [31b-5, Arapça] Hatice bt. İbrahim adlı çocuğa nafaka takdir edildiği / 241

249 [32a-1] Simaven’e babasından kalan vakıf değirmende Serkis’in hakkı 
olmadığının ispat edildiği / 242

250 [32a-2] el-Hâc Hüseyin b. Abdullah’ın hac yolculuğunda el-Hâc İbrahim’e 
verdiğini iddia ettiği borcu ispat edemediği / 244

251 [32b-1] Âişe bt. Abdullah’ın, Ali b. Hasan’dan muhâlaa yoluyla boşandığı / 244

252 [32b-2] Kirakos v. Markar ile Hasan Beşe b. Receb arasındaki yaralama 
davasında sulh olduğu / 244

253 [32b-3] Dragos’un çocuklarının vasîsinin Martan v. Altun’daki 
alacağı tahsil ettiği / 245

254 [32b-4, Arapça] Kocası kaybolan Rabia bt. Mehmed adlı kadına 
nafaka takdir edildiği / 245

255 [32b-5] Âmine bt. Hasan’ın Mehmed b. Mustafa’dan muhâlaa 
yoluyla boşandığı / 246

256 [33a-1] Maksud b. Said’in Yusuf b. Abdullah’tan olan alacağını Hacı Memi’ye 
olan borcuna havale ettiği / 246

257 [33a-1, Arapça] Kocası kaybolan Âişe bt. Yakub adlı kadına nafaka 
takdir edildiği / 247







258 [33a-2] Osman b. İlyas’ın evinin eşyalarının karısı Peymâne’ye 
ait olduğunu beyanı / 247

259 [33a-3] Peymâne’nin tek vârisinin kocası Osman b. İlyas olduğu beyanı / 248

260 [33a-4] Mustafa Çelebi b. Abdülkādir’in evini Şerife Âlime bt. es-Seyyid 
Hasan’a sattığı / 248

261 [33a-5] Rûmiye bt. Hacı Sâlim’e, boşandığı kocası Hacı Ömer’den doğacak 
çocuğu için nafaka tayin edildiği / 249

262 [33a-6] Sâliha bt. Abdullah’ın bazı ev eşyalarını kocası Mustafa Beşe 
b. Ahmed’e hibe ettiği / 249

263 [33b-1] Sâliha bt. Abdullah’ın ölümünden sonra bazı ev eşyalarını, âzat ettiği 
câriyesi Şahbaz’a verilmesini vasiyet ettiği / 250

264 [33b-2] Sâliha bt. Abdullah’ın bazı ev eşyalarını, oğulluğu 
Ramazan’a hibe ettiği / 250

265 [33b-3] Sâliha bt. Abdullah vefatında teçhiz ve tekfini için kocasını 
vasî tayin ettiği / 251

266 [33b-4] el-Hâc Ali b. İsa’nın, el-Hâc Yahya’daki alacağını havale yoluyla el-Hâc 
Yusuf ’un ödediği / 251

267 [33b-5] İsmihan Hatun’un, vakıf odaları yanındaki duvar dibine yapılan 
helanın durumu hususunda Seyyid Mustafa Çelebi’yle anlaştığı / 252

268 [34a-1] Ali Ağa b. Şaban’ın evini Pilaşe bt. Yorgi’ye sattığı / 252

269 [34a-2] Ölen Yorgi’nin çocukları için nafaka takdir edildiği / 253

270 [34a-3] Pilaşe bt. Kosta’nın ölen kocasından kendisine olan mehir ve sairden 
olan borcu hususundaki davada sulh olduğu / 253

271 [34a-4] Şahbaz bt. Abdullah’ın, Ali Çelebi b. Mehmed’den muhâlaa yoluyla 
boşandığı / 254

272 [34a-5] Rizo v. Yani’nin kasap dükkânında çalışırken ölen Minho’ya ücretini 
tam olarak ödediği / 254

273 [34b-1] Derviş Beşe b. Yusuf ’un buğday bedelinden kalan borçlarını taksitle 
ödemek için Hasan Beşe’yi vekil tayin ettiği / 255

274 [34b-2] Sadeddin adlı birinin buğday bedelinden kalan borçlarını 
taksitle ödeyeceği / 256

275 [35a-1] Mehmed b. el-Hâc Bayram’ın, vefat eden Numanzâde Abdurrahman 
Efendi’den alacaklı olduğu / 257







276 [35a-2] Ahmed b. Murtaza’nın, vefat eden Numanzâde Abdurrahman 
Efendi’de olan alacağını terekesinden istediği / 258

277 [35a-3] Ahmed b. Halil’in, ölen Numanzâde Abdurrahman Efendi’den 
alacaklı olduğu / 259

278 [35b-1] el-Hâc İbrahim’in, Numanzâde Abdurrahman Efendi’den 
alacaklı olduğu / 259

279 [35b-2] Mehmed b. Osman’ın, Numanzâde Abdurrahman Efendi’den 
alacaklı olduğu / 260

280 [35b-3] Gülistan bt. Abdullah’ın Musli Çelebi b. Musa’daki 
alacağını tahsil ettiği / 261

281 [35b-4] Sâime bt. el-Hâc Ali’nin Abdi b. Hüseyin’den muhâlaa 
yoluyla boşandığı / 261

282 [36a-1] Ahmed Çelebi b. Sefer’in vakıf arsası üzerindeki eski evi yeniden 
yaptığı ve evin değerinin belirlenmesi / 262

283 [36a-2] el-Hâc Hüseyin b. Mehmed’in vakfa ait evinin mutfağı üzerine yaptığı 
tahta-bendin yandaki iplikçi bodrumuna zararı olmadığı / 263

284 [36b-1] Vefat eden Mustafa Beşe’nin borcunun olduğunun tespiti ve ödenmesi 
gerektiği / 264

285 [36b-2, Arapça] Kocası kaybolan Fâtıma bt. Abdi adlı kadına ve çocuklarına 
nafaka takdir edildiği / 265

286 [36b-3] Mustafa Beşe b. Pîrî’nin, kölesi Yusuf ’u âzat ettiği / 265

287 [36b-4] Âişe bt. Affan’ın evini oğlu Mehmed ve kızı Âmine’ye yarımşar hisse 
olarak sattığı / 266

288 [37a-1] Ölen Mehmed Efendi b. Mustafa’nın Bayram Ağa b. Mustafa’ya verdiği 
borcu vârislerinin tahsil ettiği / 266

289 [37a-2] Istabl-ı âmire kethüdası iken vefat eden Mehmed Ağa’nın vârislerine 
kalan evinin rikâbdar Musli Ağa’ya satıldığı / 267

290 [37b-1] Bayezid Camii bitişiğindeki Lala Hüseyin Paşa Vakfı’na ait olup 
yangında zarar gören ev ve arsasının İstanbul kaymakamı Yusuf Paşa’nın 
kethüdası Mustafa Ağa’ya üzerine ev yapmak üzere verildiği / 268

291 [37b-2] Mustafa Reis’in palamut bedelinden Yamandi v. Dimo’daki alacağını 
kefil Nikola v. Yani’den talep ettiği / 270

292 [38a-1] Vakfa ait ev arsasının sulehâdan Mehmed Çelebi b. Hacı 
Mahmud’a verildiği / 270







293 [38a-2] Küçük oğlunu itip ölümüne yol açan çocuğun babasını 
kasıt gerekçesiyle şikâyet eden Mehmed b. Mustafa’nın iddiasını 
ispat edemediği / 271

294 [38a-3] Ölen el-Hâc Nasreddin’in çocuklarına vasî tayini / 272

295 [38a-4, Arapça] Emine bt. Murad’ın muhâlaa yoluyla boşandığı / 272

296 [38b-1] Yamandi v. Dimo’nun para vakfına borçlu olduğu / 272

297 [38b-2] Mehmed Çelebi b. İbrahim’in evini vakıf mütevellisi Mesud Çelebi’ye 
istiğlâl yoluyla sattığı / 273

298 [38b-3] Ölen ve vârisi olmayan Nefise Hatun’un bahçesinin rikâbdar Hasan 
Ağa’ya padişah tarafından temlik edilmesi / 273

299 [38b-4] Sulehâdan Mehmed Efendi’nin vakıf arsasına ev 
yapmasına izin verildiği / 274

300 [39a-1] Ölen Abdurrahman Efendi’nin şart-ı vakıf üzere tasarruf ettiği arsanın 
kardeşi İsmail Efendi’ye verildiği / 275

301 [39a-2] Bâdısabâ bt. Abdullah’ın, Hasan b. Cafer’den muhâlaa yoluyla 
boşandığı / 275

302 [39a-3] Yani v. Nikola’nın Hristo v. Kosta’daki alacak 
davasında sulh olduğu / 276

303 [39a-4] Mehmed Beşe’nin Ahmed Paşa’ya verdiği ödüncün 
kefilince ödenmesi / 276

304 [39a-5] Mehmed Beşe’nin Ahmed Paşa’dan alacak davasında sulh olduğu / 277

305 [39b-1] Hüseyin Bey b. Mehmed’in, Musli Çavuş b. Kemaleddin’e verdiği borca 
karşılık eşya aldığı / 278

306 [39b-2] Mustafa Çelebi b. Yusuf ’un pamuk satışı bedelinden Mehmed 
b. Yusuf ’tan alacaklı olduğu / 278

307 [39b-3] Polo v. İlya’nın elini bıçakla yaralayan Dilâver Bey ile olan 
davada sulh olduğu / 279

308 [39b-4] Ölen Eyüb Halife’nin bîmarhâne için vakfedilen paradan aldığı 
borcunun terekesinden tahsil edilmesi / 279

309 [39b-5] el-Hâc İbrahim b. İsmail’in, kölesi Yusuf ’u âzat ettiği / 280

310 [40a-1] el-Hâc Bâli’nin evinde kiracı olarak kalan Âişe’nin kaçması üzerine, 
eşyalarının yazılıp emanete verildiği ve evin sahibine iade edildiği / 281

311 [40a-2] Muammer bt. Abdullah’ın, Kasım b. Mehmed’den muhâlaa 
yoluyla boşandığı / 281







312 [40a-3] İlya v. Yasef ’in, Nehime bt. Robin’i boşamasına rağmen evliliğe devam 
etmek isteğinin reddedildiği / 282

313 [40a-4] Mehmed b. Mehmed’in kötü halinden mahallelinin şikâyeti üzerine 
mahalleden çıkarılması / 282

314 [40a-5] Ayni bt. İskender’in ölünceye kadar kendisine bakması karşılığı ev 
eşyalarını Raziye bt. Bayram’a hibe ettiği / 283

315 [40b-1] Hasan b. Muharrem’in pirinç satışı bedelinden Mehmed b. Ali’den 
alacaklı olduğu / 284

316 [40b-2] Asvador v. Babek’in, ölen Ali b. Malkoç’taki alacağını oğlu Mustafa 
Beşe’den aldığının tespiti / 284

317 [40b-3, Arapça] Kocası kaybolan Hatice bt. Abdülhalim adlı kadına ve oğluna 
nafaka takdir olunduğu / 285

318 [40b-4] Belkıs bt. Ahmed’in ev eşyalarını kocası el-Hâc Ahmed 
b. Hüseyin’e hibe ettiği / 285

319 [40b-5] Fâtıma bt. Mehmed’in Receb b. Ramazan’dan satın aldığı câriyeyi iade 
isteğinin reddedildiği / 286

320 [41a-1] Pîr Mehmed Beşe’nin kaçak kölesini bostancılardan olduğu gerekçesiyle 
hapisten çıkaran Bostancı Mustafa’nın kölenin değerini ödemesi gerektiği, 
kölenin değerinin tespiti zarureti / 286

321 [41a-2] Ölen İbrahim Ağa b. el-Hâc Mehmed Ağa’nın veraseti ile ilgili davanın 
sulhle sonuçlandığı / 288

322 [41b-1] Elyas v. Bayram’ın, câriyesi Mariya’yı âzat ettiği / 288

323 [41b-2] Beşir Ağa b. İbrahim’in Osman Ağa b. Halil’e borçlu olduğu ve borcun 
faizini ödemeyeceği / 289

324 [41b-3] Mehmed b. Ali’nin, câriye bahasından Abdünnebi b. Mustafa’dan 
alacaklı olduğu / 290

325 [42a-1] Beytülmâl Emîni Ebûbekir Ağa’nın el koyduğu Kaba Kondelko Luka 
v. Dobre’nin terekesinin üçte birini kardeşi Kirço v. Dobre’ye vermesi / 291

326 [42a-2] Vefat eden mehterbaşı Mustafa Ağa’nın Bursa zimmîleri cizyesi iltizam 
bedelini sağlığında Emrullah Ağa’dan tahsil ettiği / 292

327 [42b-1] Eski Edirne bostancıbaşısı olup hacca gidecek olan Ali Ağa 
b. Durak’ın vasiyeti / 292

328 [42b-2] Ümmügülsüm bt. Vildan Ağa’nın, evini vakıf mütevellisi Hasan Bey 
b. Abdullah’a bey‘ bi’l-istiğlâl yoluyla sattığı / 293







329 [42b-3] Kosta v. İstati ve Dimo v. Angeli’nin un bahasından Mehmed 
b. Abdurrahman’dan alacaklarını taksitler halinde tahsil edecekleri / 294

330 [43a-1] Ahmed b. İbrahim’in, İbrahim b. Mustafa’ya sattığı evin bedelinin 
yarısını tahsil ettiği iddiasıyla açtığı davada haksız olduğu / 295

331 [43a-2] Nasuh b. el-Hâc Durmuş’un, vârislerinin borçlu olan Musa b. Abdullah 
ile olan davalarında sulh olduğu / 296

332 [43a-3] Ahmed b. Abdullah’ın değirmen tamir bahasından İsmail Bey 
b. Muharrem’den alacaklı olduğu / 296

333 [43b-1] Nikogos v. Marza’nın, Ohan v. Gob’dan alacaklı olduğu / 297
334 [43b-2] Ölen Mehmed Beşe b. Receb’in vârislerinin terekeyi almak için Derviş 
Ahmed b. Ali’yi vekil tayin ettikleri / 298
335 [43b-3] Esirci Ebûbekir’in, Hacı Hüseyin Ağa’ya sattığı Müstakim adlı 
câriyenin âzatlı olduğu ve bedelinin iadesi / 298
336 [44a-1] Ahmed b. Muharrem’in atını Hamza b. İlyas’a sattığı ve kavun karpuz 
bahasından olan borcuyla takas ettiği / 300
337 [44a-2] Âişe bt. İbrahim’in, Şeyh Ebülvefâ Evkafı’na ait bir arsaya ev yapmasına 
izin verilmesi / 300
338 [44a-3] Elveda Hatun bt. Mehmed Çelebi’nin boşanan kızının çocuğunun 
bakımını üstlendiği / 301
339 [44b-1] Şam Trablusu Beylerbeyisi Kanber Mustafa Paşa’nın adamı Mehmed 
Ağa’nın haksız yere aldığı cerime parasını sahiplerine geri ödemesi / 301
340 [44b-2] Ölen Kaba Kondelko v. Dobre’nin vârisi olmadığı gerekçesiyle el 
konulan terekesinin kardeşleri Kirço ve Rago’ya geri verildiği / 302
341 [44b-3, Arapça] Hasan Ağa b. Mirza’nın Ahmed ve Rukiye adlı çocuklarına 
nafaka takdiri / 303
342 [44b-4] Ahmed b. Ali’nin, İmâmzâde Abdülkādir Efendi’nin kölesi Yuvan’ın 
taş ile dişlerini kırdığı / 303
343 [45a-1] Ölen Hızır Halife’nin terekesinin, vârisleri Hasan b. Bayram ile Âişe 
bt. Yusuf ’a verildiği / 304
344 [45a-2] Fâtıma Hanım bt. Mervan Ali’nin tasarrufu babasından intikal eden 
vakıf değirmenlerle ilgili kira sözleşmesi / 305
345 [45b-1] Ölen Kaba Kondelko’nun beytülmâl tarafından el konulan terekesinin 
vârislerine verilmesi / 306
346 [45b-2, Arapça] Seyyid Mehmed b. Seyyid Abdullah adlı çocuğa 
nafaka takdir edildiği / 308







347 [46a-1] Şeyh Ebülvefâ Vakfı’na ait arsaya odalar yapıp kira ücretini ödeyerek 
oturan Belkıs Hatun bt. Üstâd Ali’nin ölümü üzerine, yaptığı masraflarla ilgili 
vârislerinin açtığı davada sulh olduğu ve sulh bedelinin tahsil edildiği / 308

348 [46b-1] Âmine bt. Abdullah’ın ev eşyalarını kocası İsa b. Abdullah’a 
hibe ettiği / 310

349 [46b-2] Âmine bt. Bilâl’in boşandığı kocası Mustafa b. Ahmed’deki mehir 
alacağını tahsil ettiği / 310

350 [46b-3] Mehmed Beşe’nin Kadı Sâlih Efendi’den aldığı kölenin bedelini 
ödemesi gerektiği / 311

351 [47a-1] Suruç’a kışlamaya giderken Kays urbanının baskınına uğrayan İzoli 
aşiretinin yağma edilen koyunlarının Berazi aşiretinde olduğu ile ilgili 
davalarında sulh sağlandığı / 311

352 [47b-1] Berazi aşiretinin aynı davada İzoli aşiretiyle anlaştıkları / 313

353 [47b-2] Süleyman Çelebi b. Mehmed’in Halil’e borçlu olduğu / 314

354 [47b-3] Mustafa Ağa b. Hasan’ın evi önüne yapılan tahta perdenin damlalığına 
zarar verdiği, tahta perdenin ön kısmından on iki parmaklık kısmının 
kesilmesi gerektiği / 314

355 [48a-1] Panoli bt. Kalov’un, Manol v. Petro’dan kendisine takdir edilen nafaka 
bedelini tahsil ettiği / 315

356 [48a-2] Rukiye Hatun’un babası Ak Mehmed tarafından vakıf arsasına yapılan 
ve kendisine intikal eden binaya yapılan masrafın tespiti ve keşfi / 316

357 [48b-1] Roso v. Yorgo’nun, İbrahim b. el-Hâc İbrahim ile Sefer b. Mehmed’den 
inek bahasından alacaklı olduğu / 317

358 [49a-1] Mustafa b. İbrahim’in, buğday bahasından el-Hâc Mehmed 
b. İsmail’den alacaklı olduğu / 318

359 [49a-2] Ölen Abdülkerim’in, kızı Afife’ye vasî tayini / 318

360 [49a-3] Ahmed Bey b. Hüseyin’in doru katır bahasından Manolaki v. Petro’dan 
alacaklı olduğu / 319

361 [49b-1] Fâtıma bt. Yusuf ’un, kocası Ömer b. Kâmil’in küfretmesiyle boşanmış 
olduğundan mehrini talep ettiği / 319

362 [49b-2] Ölen Ali Beşe b. Abdullah’ın çocuklarının vesayetinin Mustafa Çelebi 
b. Mehmed’den alınarak Sâliha bt. Abdullah’a verilmesi / 320

363 [49b-3] Fâtıma bt. Ahmed’in boşandığı kocası Ahmed Çelebi b. Hasan’dan 
mehir ve nafakasını tahsil ettiği / 321







364 [49b-4] Emine bt. İsmail’in, Mustafa b. Muharrem’den muhâlaa 
yoluyla boşandığı / 322

365 [50a-1] Ölen Ali Beşe b. Abdullah’ın çocuklarına vasî olan Sâliha 
bt. Abdullah’a Mustafa Çelebi b. Mehmed’in nâzır tayin edildiği / 322

366 [50a-2] Pîr Mehmed Beşe b. Hüseyin’in kaçan ve sonra yakalanan 
kölesini gözetimi altındayken alıp salıveren Bostancı Mustafa’dan kölenin 
ücretinin tazmini / 323

367 [50b-1] Musa Beşe b. İbrahim’in, Mustafa Beşe b. Muharrem’den 
alacaklı olduğu / 324

368 [50b-2] Bayram Paşa Camii hatibi Sâlih Efendi hacca gideceğinden gelene 
kadar görevine Ömer Efendi b. Abdullah’ı vekil bıraktığı / 324

369 [50b-3] el-Hâc Yusuf b. Abdullah’ın, mallarını satmak üzere anlaştığı Hüseyin 
Çelebi b. Abdullah ile olan hesaplamasında alacaklı olduğu / 325

370 [50b-4] Pertev Paşa Vakfı’na ait bir evde kiracı olan Safer v. Avanok’tan üç 
senelik kira bedelinin alınması gerektiği / 326

371 [51a-1] Kadı Hafız Abdurrahman Efendi’nin evini Âlime Hatun bt. Ahmed’e 
istiğlâl yoluyla sattığı / 326

372 [51a-2] Karabet v. Kanboli’nin, Demirci Şahin v. Serkis’e açtığı hırsızlık 
davasında, iddiasını ispat edemediği / 328

373 [51a-3] Rabia Hatun’un elinde olan evin iç bölümüyle duvarın ölen kocası 
Mustafa tarafından el-Hâc Mehmed b. Zülfikar’a satıldığının tespiti / 328

374 [51b-1] Ölen el-Hâc Nurullah b. Hüseyin’den vârislerine intikal eden evde 
oturan büyük oğlu Osman’dan yedi hissesinin alınıp kız kardeşi Kerime’ye 
teslim edilmesi / 329

375 [51b-2] Âlime Hatun bt. Ahmed’in, evini Hafız Abdurrahman Efendi b. Eyüb 
Efendi’ye sattığı / 330

376 [52a-1] es-Seyyid Ali b. es-Seyyid Veli’nin Receb b. Mustafa’da ibrişim 
bahasından alacağı olduğu / 332

377 [52a-2] Atanaz v. Donik’in, Yani ile olan ev davasına Receb Bey’i 
vekil tayin ettiği / 332

378 [52a-3] Abdülkādir Çelebi b. Mehmed’in, yanmış evinin enkazı ve arsasını 
Gazanfer Ağa b. Nasuh’a sattığı / 333

379 [52b-1] Seyyid Mehmed Çelebi’nin babası tarafından kendine verilen vekâleti, 
başka bir şehre gitmesi üzerine İmam Abdullah Efendi’ye bıraktığı / 333







380 [52b-2] Fâtıma bt. Mehmed’in, Halil b. Mustafa’dan muhâlaa 
yoluyla boşandığı / 334

381 [52b-3] İbrahim Çelebi b. el-Hâc Ali’nin, Sâime bt. el-Hâc Ali’den 
alacaklı olduğu / 335

382 [53a-1, Arapça] İsmihan bt. Mahmud adlı çocuğa nafaka takdir edildiği / 336

383 [53a-2] Ölen Hatice bt. Abdullah’ın oğlu Mehmed b. İbrahim’e Ali Beşe 
b. Mustafa’nın vasî, amcası Mehmed b. Şaban’ın nâzır tayin edildiği / 336

384 [53a-3] Ali Beşe b. Mehmed’in, Mehmed Beşe b. Mustafa’dan câriye 
bahasından alacaklı olduğu / 337

385 [53a-4] Ahmed b. Abdullah’ın, Mehmed Halife b. Mustafa’ya verdiği 
rüşveti geri aldığı / 337

386 [53a-5] Tezkireci Mehmed Efendi b. el-Hâc Ahmed’den vârislerince satılan 
arsası vakfa ait ev hisseleri konusunda vekil Hasan Efendi’nin vekâletinin 
geçerli olduğunun tespiti / 338

387 [53b-1] Gevher bt. Abdullah’ın boşandıktan sonra iddeti tamamlanmadan 
Ahmed Beşe ile evlendiği için nikâhının fesholunduğu / 339

388 [53b-2] Veli Beşe’nin, Manol v. Nikola’da koyun bedelinden alacağı olduğunu 
ispat edemediği / 340

389 [53b-3] Ahmed Bey b. Ali’nin hırsızlık suçlamasını ispat edemediği / 340

390 [53b-4] Durmuş b. Hasan’ın, Fâtıma bt. Hüseyin’den câriye bedelinden 
alacaklı olduğu / 341

391 [54a-1] Ümmühani bt. Mustafa’nın, menkul ve gayri menkul eşyalarını Yazıcı 
Ali b. Hüseyin’e hibe ettiği / 341

392 [54a-2, Arapça] el-Hâc Hasan b. Süleyman’ın Leh asıllı kölesini âzat ettiği / 342

393 [54a-3] el-Hâc Mustafa b. Muhtar’ın, vârissiz ölen Hüseyin b. Ahmed’deki 
câriye bahasından olan alacağını beytülmâlden tahsil etmesi için defterdar 
kaymakamı Mehmed Paşa’ya tembihte bulunduğu / 342

394 [54a-4] Hüseyin b. Ahmed’in vârisi olarak karısının ortaya çıktığı ve 
el konulan mallarından mehir bedeliyle ¼ hissesinin beytülmâlce 
ödenmesi gerektiği / 344

395 [54b-1] Ölen Sâliha bt. Osman’ın evini ve eşyasını Mehmed Efendi 
b. İsa’ya vasiyet ettiği / 345

396 [54b-2] Kardeşi Mehmed Beşe’nin Muharrem Beşe tarafından bıçaklanarak 
öldürüldüğü iddiasıyla dava açan Ramazan Beşe’ye, kardeşinin bıçak 
yarasından dolayı öldüğünü ispat için süre verildiği / 346







397 [55a-1] Esirci Mustafa Beşe b. Ali’nin câriye satışından Mahmud Beşe 
b. Zülfikar’dan alacaklı olduğu ve ispatı için süre verildiği / 347

398 [55a-2] İsmihan bt. Mehmed’in, Hibetullah bt. Mehmed’e ödünç ve ariyet 
borcu olduğu / 348

399 [55a-3] es-Seyyid Mustafa Çelebi’nin el-Hâc Mehmed’in oğlu olduğu ve 
babasından intikal eden terekesini vasîsinden aldığı / 349

400 [55a-4] Ekmekçi Zaharya’nın ölen babasının parasına el koyan Mağdavak 
v. Kazar’da alacağı olduğu / 349

401 [55b-1] Saraylı Raziye bt. Abdullah’ın vakfettiği paraya el-Hâc İbrahim 
b. Ramazan’ın mütevelli tayin edildiği / 350

402 [55b-2] Vârissiz ölen Ahmed Çelebi b. Mehmed’in evinin beytülmâl 
tarafından Ali Beşe b. Ömer’e satıldığı / 350

403 [55b-3] Ölen el-Hâc Abdurrahman b. Ali Bey’in terekesi hususunda vârisleri 
arasındaki davada sulh olduğu / 351

404 [56a-1] Sabûhi Hatun bt. Abdullah ile kocası Mehmed Çelebi b. Abdullah’ın 
müşterek evlerini yarımşar hisse olarak paylaşıp tescil ettirmeleri / 352

405 [56a-2] el-Hâc Osman b. Abdullah’ın ölümünden sonra Selime Hatun Vakfı’na 
ait odanın mütevelli izni ile Halil b. Selim’e verildiği / 354

406 [56a-3] David b. Malkoç’un, ölen Karakaş Mehmed Ağa’nın oğlu Abdi’den 
alınan borca kefil olduğu / 355

407 [56b-1] Akıl hastası olan Raziye bt. Abdullah’ın, boşandığı kocasındaki mehir 
ve diğer eşyalarının vasîsi Ali Çelebi b. Hüseyin tarafından alındığı / 355

408 [56b-2] Fâtıma Hatun bt. Hasan’ın, mütevelli izni ile Sabunî Mustafa b. Ali’nin 
vakfettiği harap evin yerine yaptığı evin masrafının keşf ve tespiti / 356

409 [57a-1] Sâliha Hatun b. Murtaza’nın evini ve içindekileri kocası Cafer Efendi 
b. Pîrî’ye hibe ettiğine dair vasiyeti / 358

410 [57a-2] Ali b. Hüseyin’in, Hekim Ahmed Ağa b. Abdullah’ın izinsiz odasına 
girip çaldığı eşyalarını geri vermesi / 359

411 [57a-3] Yahya Efendi’nin Kara Hoca’ya olan borcunu, Mehmed Efendi 
b. Nurullah’ın ödeyip Yahya Efendi’den alacağını tahsil ettiği / 360

412 [57b-1] el-Hâc İbrahim Halife b. Halil ile Abdurrahman Efendi b. Osman’ın, el-
Hâc Mustafa b. Mahmud ve Mehmed Beşe b. Hamza’nın ticarî işlerinde borç 
ve alacaklara şahitlik ettikleri / 361

413 [57b-2] Zülfikāre bt. Ali’nin kocası Ali Çelebi b. Hızır’da nafaka ve mehirden 
alacaklı olduğu / 362







414 [57b-3] Bogos v. Mankek’in, ortağı Aleksari v. Mercan’da alacağı olduğu 
iddiasını ispatlayamadığı / 362

415 [57b-4, Arapça] Kocası kaybolan Havva bt. Abdullah’a ve üç çocuğuna nafaka 
takdir edildiği / 363

416 [57b-5] Fâtıma bt. Receb’in terekesi hususundaki davada vârisleri 
arasında sulh olduğu / 364

417 [58a-1] Meryem bt. İsa’nın boşandığı kocası Mehmed b. Abdullah’tan mehrini 
tahsil ettiği / 364

418 [58a-2] Âişe Hatun bt. Piyâle’nin câriye olmayıp ana ve babadan hür 
olduğunu ispat ettiği / 365

419 [58a-3] Anton v. Mardiros’un, Sâliha Hatun bt. Abdullah’taki esvap 
bahasından alacağını tahsil ettiği / 366

420 [58a-4] Ölen Narhi Hasan Efendizâde Mustafa Efendi’nin 
terekesinden, mukātaada ortak olduğu Hacı İbrahim b. Hacı Receb’in 
alacağının ödenmesi / 366

421 [58b-1] Kiro v. Hristo’nun Luna karyesinden olduğu ve cizyesini köy halkıyla 
beraber verdiğinin tespiti / 368

422 [58b-2] Ümmühani bt. Mustafa’nın, Sultan Selim Vakfı’na ait vakıf tarlalarının 
tasarruf hakkını mütevelli izni ile Yazıcı Ali b. Hüseyin’e devrettiği / 368

423 [58b-3] Nazver bt. Abdullah’ın vakıf arsası üzerindeki evinin mülkiyetini Ali 
Bey b. Ebûbekir Paşa’ya devrettiği / 369

424 [59a-1] Yani v. Polo Reis’in, eski karısı Foti bt. Kiryako’ya açtığı ev arsası 
davasında anlaştıkları / 370

425 [59a-2] Kirkor v. Karnik’in kiracısı olan Karabit’in kaybolması üzerine dükkân 
içerisindeki eşyaların tespiti / 370

426 [59a-3] Mehmed Bey b. Ahmed’in çocuklarına vasîsi olan Fâtıma 
bt. Mehmed’in kendinden önceki vasîde kalan malları aldığı / 371

427 [59a-4] Asvador v. İskender’in, Sultan Mehmed Han Vakfı reâyâsı içine 
kaydolduğu ve cizyesini vakfa ödediği / 372

428 [59b-1] Ali Çavuş b. Ahmed’in, Mehmed b. Ahmed’in haksız olarak aldığı 
parasını geri ödemesi / 373

429 [59b-2] Yusuf b. Ahmed’in hür olduğunu ispatı / 373
430 [59b-3] Karakaş v. Seryani’nin kaynı Hasan’ı hapisten kurtarmak için Mehmed 
Efendi b. Derviş’e verdiği rüşvet parasını geri almadığı yolundaki davada 
haksız olduğu / 374







431 [59b-4] Fâtıma bt. Yusuf ’un, Kerime bt. Mehmed’e sattığı câriye bahasını kefil 
olan Vildan’dan alması gerektiği / 375

432 [60a-1] Mehmed Efendi b. Osman’ın çocuklarına intikal eden bağın nafaka 
için vasî tarafından Şaban Beşe b. Eğlence’ye satıldığı / 375

433 [60a-2] el-Hâc Ahmed’in terekesinden karısı ve çocuklarına kalan paranın 
vekil aracılığıyla vasîden alınarak vârislere teslim edildiği / 376

434 [60a-3] Mehmed’in, câriye alınması için Halil Beşe’ye para verdiğini iddia 
ettiği davasını ispat edemediği / 377

435 [60a-4] Ölen el-Hâc Hüseyin Beşe b. Halil’in terekesiyle ilgili davada vârislerin 
anlaştıkları / 377

436 [60b-1] Haçador v. Zaharya’nın, vârissiz ölen Abdurrahman Efendi 
b. Numan’dan esvap bedelinden alacağının terekesinden ödenmesi / 378

437 [60b-2] Aslan v. Mosi’nin, vârissiz ölen Abdurrahman Efendi b. Numan’dan 
çuka bedelinden alacağının terekesinden ödenmesi / 379

438 [60b-3] Âişe Hatun bt. Abdullah’ın ev ve dükkânlarını el-Hâc İbrahim Ağa 
b. el-Hâc Hasan’a sattığı / 380

439 [60b-4] Mihal v. Nasto’nun, birkaç defa satılıp el değiştiren evi hususundaki 
davada sulh olduğu / 381

440 [61a-1, Arapça] Mâhî bt. Yusuf adlı hamile ve boşanmış kadına 
nafaka takdir edildiği / 382

441 [61a-2] Sâliha Hatun bt. Abdülkādir Efendi’nin İsak v. Abraham ile olan alacak 
davalarına Mustafa Bey b. Hüseyin’i vekil tayin ettiği / 382

442 [61a-3, Arapça] Mehmed b. Mehmed adlı çocuğa nafaka takdir edildiği / 383
443 [61a-4] Ölen Odabaşı Mehmed Çelebi’nin vârislerinin David v. Mayer’de boya 
bahasından alacağı olduğu iddialarını ispat edemedikleri / 383
444 [61a-5] Abdülbâki Efendi b. Cafer Efendi’nin câriyesi Muammer’i âzat edip 
bazı ev eşyalarını kendisine hibe etti / 384
445 [61b-1] İftihar bt. Abdullah’ın, kirada oturduğu vakıf evi kocasına ferağ 
ettiği, ancak ferağın geçersiz olması üzerine İbrahim Beşe’ye 250 kuruşa 
devrettiğinin anlaşıldığı / 385

446 [61b-2] Mehmed b. Nasuh’un sattığı mumu Poliroz ve İstati’den almak 
üzere anlaştıkları / 387

447 [61b-3] el-Hâc Hasan b. Abdullah’ın câriyesi Raziye’yi âzat ettiği / 387
448 [62a-1] Ali Beşe b. Şaban’ın, Arslan v. David’e verdiği borcu kefillerinin 
ödemesi gerektiği / 388







449 [62a-2] Ölen el-Hâc Ahmed b. Yusuf ’un terekesinden kız kardeşinin oğlu 
Mehmed’in hissenin karısı Âişe bt. Yusuf ’tan alınıp verilmesi / 388

450 [62a-3] Mardiros v. Serhos’un ölen Vartak v. Todor’a borcu olduğu / 389

451 [62a-4] Benefşe bt. Ali ile Mehmed b. Abdullah ve Maryem bt. Marat 
arasındaki darp davasında sulh olduğu / 389

452 [62a-5] el-Hâc Mansur ile amcası el-Hâc Nasreddin’in 
davalarında anlaştıkları / 390

453 [62b-1] Mustafa Bey b. Mehmed’in, ev arsasını Ali b. Mehmed’e sattığı / 391

454 [62b-2] Ölen Kaya bt. Mehmed’in terekesinin vârisler 
arasında paylaşıldığı / 391

455 [62b-3] Nikola v. Lako ile Kolo v. Larka arasındaki alacak davasında 
sulh olduğu / 392

456 [62b-4] Palo v. Simo’nun, Ahmed Bey b. Mehmed’e çuka bahasından 
borçlu olduğu / 393

457 [62b-5] Sâliha bt. Abdülkādir Efendi’nin, İsak v. Avram’daki alacağını 
tahsil ettiği / 393

458 [62b-6] Mehmed Beşe b. Ali’nin, evini Mustafa Ağa’ya sattığı / 394

459 [63a-1] Mühtedi Süleyman b. Abdullah daha önceki hanımı Harsandi’nin 
aldığı borca karşı rehin verdiği eşyalar ile ilgili davasının reddi / 394

460 [63a-2] Nalçacı esnafının bedesten önünde nöbet için el-Hâc 
Ahmed’i seçtikleri / 395

461 [63a-3] Âişe bt. Osman’ın, ölen Fâtıma bt. Mustafa’nın annesi olup 
beytülmâldeki terekesinin yarısının kendisine verilmesi gerektiği / 396

462 [63a-4] Ölen el-Hâc Mansur b. el-Hâc Yunus’un büyük oğlundaki terekesinin 
diğer vârislere pay edilmesi için vasî tarafından alındığı ve el-Hâc Mansur’a 
borcu olanların belirlendiği / 397

463 [63a-5] Ölen Vartak v. Todor’dan vârislerine intikal eden ev hissesinin 
Mardiros v. Serhos’a satıldığı / 397

464 [63b-1] Âişe bt. Abdullah’ın, evini İbrahim Efendi b. Mehmed’e sattığı / 398

465 [63b-2] Ramazan b. Hasan’ın kardeşini bıçaklayıp ölümüne sebep olduğu 
Muharrem Beşe ile olan davasında sulh olduğu / 399

466 [63b-3] Hasan Ağa b. el-Hâc Nimet’in, evini Mustafa Ağa 
b. Mehmed’e sattığı / 399







467 [63b-4] Ölen Solak Ahmed Beşe b. Haydar’ın çocuklarına intikal eden börekçi 
dükkânının kiraya verildiği / 400

468 [63b-5, Arapça] Mehmed b. Ilıca adlı çocuğun evlat edinildiği ve 
kendisine vasî atandığı / 401

469 [63b-6] Ölen Ümmühani bt. Ömer’in ev hissesinin Yusuf 
Çelebi’ye satıldığı / 401

470 [64a-1] Ölen Ümmühani bt. Ömer’den kalan terekenin vasîden alınıp 
vârislere paylaştırıldığı / 402

471 [64a-2] Ölen Mehterbaşı Mustafa Ağa’nın, Mihaliçli Emrullah Ağa’da 
Bursa cizyesi iltizamdan dolayı alacağının olmadığı, vasînin davasında 
haksız olduğu / 403

472 [64a-3] Bedros v. Andri’nin bağını, Lise v. Vartan’a sattığı / 404

473 [64b-1] Gülbûy bt. İbrahim’in hür ve müslüman olduğunun ispat edildiği / 405

474 [64b-2] Ölen Ümmühani bt. Ömer’den amcasının oğlu Receb Beşe’ye kalan 
para hissesinin tahsil edildiği / 406

475 [64b-3] Ümmühani bt. Ömer’den annesi Mülâyim bt. Abdullah’a kalan ev 
hissesinin Yusuf Çelebi’ye satıldığı / 406

476 [64b-4] Ekini içine öküzlerini sürüp zarara yol açtıkları gerekçesiyle açılan 
davadan şikâyetin ispat edilemediği / 407

477 [64b-5] Mosi v. Dehan’ın David v. Abraham’dan alacaklı olduğu / 408

478 [65a-1] Kavukçulara meşruta para vakfına mütevelli ve câbî tayini / 408

479 [65a-2] Kavukçu esnafına kethüda ve yiğitbaşı tayini / 408

480 [65a-3] Belkıs bt. Abdullah’ın câriyesi Vildan’ı vasiyet yoluyla âzat ettiği 
(müdebbere) / 409

481 [65a-4] Hatice bt. Abdullah’ın terekesinden kocası Hüseyin’in 
hissesini aldığı / 409

482 [65a-5] Ümmühani bt. İbrahim Ağa’nın evlendiği İbrahim Ağa’nın 
kendisinden başka karısı ve odalığı olduğu gerekçesiyle açtığı boşanma 
davasında iddiasını ispat edemediği / 410

483 [65a-6] Fâtıma’nın ölen babasından kalan tereke hissesini kardeşi Mehmed 
Beşe’den aldığı / 411

484 [65a-7] Cafer b. Mehmed’in Acem metâı bahasından Mehmed b. Osman’dan 
alacaklı olduğu / 411







485 [65a-8] Yusuf b. Ali’nin, Mehmed’e sattığı ipliğin bedelini kefil Abdurrahman 
b. Hüseyin’den istediği / 412

486 [65b-1] Gülistan bt. Abdullah’ın, Gevher bt. İlyas’a kendi evini veya 
çiftliğini satıp bedelini bu parayla ödemesi şartıyla sattığı evin satışının 
geçersiz olduğu / 413

487 [65b-2] Fâtıma Hatun bt. Bektaş’ın, evini Hasan Ağa b. el-Hâc 
Nimet’e sattığı / 414

488 [65b-3] Maryora bt. Andriye’nin Nasuh Bey Vakfı’ndan aldığı ödünce karşılık 
evini rehin verdiği / 415

489 [65b-4] Sâliha bt. Yusuf ’un aldığı câriyeyi Esirci Hızır’a geri teslim edip 
parasını almadığı ile ilgili davada haklı olduğu / 415

490 [66a-1] Dador v. Barsek’in bakla bahasından Mardiros v. Ces’ten 
alacaklı olduğu / 416

491 [66a-2] İshak Bey b. Hamza’nın değirmenini Hızır Bey b. Derya’ya sattığı ve 
alacağını taksitlendirdiği / 416

492 [66a-3] David v. Abraham’ın, Mustafa Çavuş b. Abdullah’a borçlu olduğu / 417
493 [66a-4] Borçlu olarak ölen Mehterbaşı Mustafa Ağa’nın evinin, vârisler 
tarafından Mehmed Paşa’nın kızı Hatice Hatun’a satıldığı / 417
494 [66a-5] Ölen Ahmed Ağa’ya borcu olan Kaplan Paşa’nın bunu havale ettiği 
Osman Paşa tarafından vârislerine ödenmesi / 419
495 [66b-1] Pîr Mehmed Beşe’nin kaçak kölesini yakalayan Sefer Paşazâde Mustafa 
Ağa’nın elinden alıp tekrar kaçmasına sebep olan Bostancı Mustafa ile olan 
davada sulh olduğu / 420

496 [66b-2] Ölen Halil Çavuş b. Mustafa’nın terekesi hususundaki davada 
sulh olduğu / 420

497 [66b-3] Hasan b. Hüseyin’in kendine ait üçte birlik bostan hissesini İsa 
v. Dimitri’ye sattığı / 421

498 [66b-4] Vârissiz ölen Ahmed’in bostancı olmadığı ve terekesinin tamamıyla 
devlete teslim edildiği / 422

499 [67a-1] el-Hâc Ali b. Mehmed’in, evini ve kölesi Hasan’ı kızı Âmine’ye 
hibe ettiği / 423

500 [67a-2] el-Hâc Ali b. Mehmed’in evini kızı Âişe Hatun’a sattığı ve câriyesini de 
ona hibe ettiği / 423

501 [67a-3] el-Hâc Ali b. Mehmed’in evini karısı İsmihan bt. Mehmed’e satıp 
parasını ona hibe ettiği / 424







502 [67a-4] Ahmed Efendi b. Hanifi’nin kölesi Yusuf ’u vasiyet 
yoluyla âzat ettiği / 424

503 [67a-5] Süleyman Bey b. Oruç’un, Mehmed’e emanet verdiği kaftanın parasını 
veya aynını alacağı / 425

504 [67a-6] Ölen Osman b. Ömer’in borcuna mukabil rehin verdiği eşyanın satılıp 
borcun ödendiği / 425

505 [67a-7] Belkıs bt. Abdullah’ın bazı ev eşyalarını câriyesi Vildan’a 
bağışladığı ve terekesinden kızlarına düşen pay için Halil Efendi b. Resul’ü 
vekil tayin ettiği / 426

506 [67b-1] Vakıf arsasının ulemâdan Mahmud Efendi [b.] 
Mehmed’e verildiği / 426

507 [67b-2] Ali Beşe b. Mehmed’in, Aslan v. David’deki alacağını 
taksitlendirdiği / 427

508 [67b-3] Ahmed b. Bayram’ın iki at sakası kırbasını el-Hâc Muharrem 
b. Hasan’a sattığı / 428

509 [67b-4] Bir bostanda bulunan ceset için suçlanan Dimo v. Lazo’nun iyi haline 
kefil olunduğu / 428

510 [67b-5] Mustafa Efendi b. İbrahim’in kendisini suç töhmetiyle hapsedip 
cerimesini alan Hüseyin Ağa b. İbrahim’le olan davada anlaştıkları / 429

511 [67b-6] Habibe Hatun’un vakfeylediği evin ulemâdan Hüseyin Efendi 
b. Ebûbekir’e verildiği / 430

512 [67b-7] Bakkalzâde Mehmed Efendi Evkafı’na ait gelirlerin azalması sebebiyle 
vakıftan para alanlara eksik ödeme yapılması / 430

513 [68a-1] Ölen Mısırlı Yanaki v. Mihalaki’ye verdiği borcun 
terekesinden ödenmesi için karısı tarafından açılan davada vasî Hüseyin 
Bey’e tembihte bulunulduğu / 431

514 [68a-2] Ümmühani bt. Hüseyin’in, boşandığı kocasındaki mehir ve nafaka 
alacaklarını tahsil ettiği / 432

515 [68a-3] Cizre Valisi Abdal Han’ın el-Hâc Osman b. Mahmud’a bez 
alışverişinden olan borcuna karşılık takı ve süs eşyalarını rehin verdiği / 432

516 [68a-4] Ölen Belkıs bt. Mehmed’in babasının âzatlı câriyesi 
olduğu iddiasıyla vârisi Fâtıma’dan hisse talebinde bulunan Ali Bey’in 
davasını ispatlayamadığı / 433

517 [68b-1] Osman b. Ahmed’in, kendisini dövdüklerini iddia ettiği kişilerle olan 
davasından vazgeçtiği / 434







518 [68b-2] Ölen Şaban Ağa b. Abdullah’ın ölmeden önce câriyesi Timurhan’ı âzat 
ettiğinin ispat edildiği / 434

519 [68b-3] Noksan hüccet / 435

520 [68b-4] Cebecilerden Veli Beşe’nin Sadrazam Ahmed Paşa’nın kölesi Seme 
v. Yuvan’ın başına taşla vurarak öldürdüğünün tespiti / 435

521 [68b-5] Ali Ağa b. Receb’in ölen kardeşi Mustafa b. Receb’de alacağı olduğu 
iddiasını ispat edemediği / 436

522 [68b-6] Mehmed Efendi b. Süleyman’a yanıp enkazı duran vakıf arsasına bina 
yapmasına izin verildiği ve enkazın nakil masrafının belirlendiği / 437

523 [69a-1] Mehmed Bey b. Osman’ın Abdullah b. Yusuf ’taki alacağını 
vârislerinden eşya olarak tahsil ettiği / 438

524 [69a-2] Ali Beşe b. Mehmed’in Ali Bey’deki alacağını vârislerinin 
ödemesi gerektiği / 439

525 [69a-3] Sahreko bt. Velko’nun, Yani v. İstemad ile nikâhlandığı / 440

526 [69b-1] Öldürülen Mehmed Ağa b. Ali’nin, Baltacı Mahmud Ağa Vakfı’na olan 
borcuna mukabil vârislerden rehin alındığı / 440

527 [69b-2] Ölen Musa b. Abdurrahman’ın, ölen kardeşi Eyüb 
b. Abdurrahman’daki alacağının çocuklarının vasîsi el-Hâc İbrahim 
tarafından vârislerden tahsil edildiği / 442

528 [69b-3] Yusuf b. Abdullah’ı yaralayanların tespiti ve yarasının keşfi / 442

529 [69b-4] Şahbaz bt. Abdullah’ın el koyduğu evin, Fâtıma bt. Abdi’nin 
kızı Âişe’ye çeyiz olarak verdiği ev olduğu ve Şahbaz’dan alınarak 
Âişe’ye verilmesi / 443

530 [70a-1] Çalıştığı evden izinsiz mal aldığından dolayı hapse atılan 
Ali b. Hüseyin’e, Mehmed Beşe b. Mahmud’un kefil olmasıyla 
hapisten çıkarıldığı / 445

531 [70a-2] Hazar v. Aritun’un evini Nasuh Bey Vakfı’na bey‘ bi’l-istiğlâl 
yoluyla sattığı / 445

532 [70a-3] Nalçacı esnafından haftada bir Tahtakale’de nöbeti olan Sadi Çelebi’ye 
bir nöbet de Saraçhane’de verildiği / 446

533 [70b-1] Kalender Beşe b. Abdullah’ın, Hürrem Bey Vakfı’na ait evin yarısını 
mütevelli izni ile Hasan b. Abdullah’a verdiği / 446

534 [70b-2] Ölen Tatar Süleyman Ağa b. Abdullah’ın, ölmeden önce câriyesi 
Gülbûy’u Bedirmâh bt. Abdullah’a vasiyet yoluyla hibe ettiği / 447







535 [70b-3] Mısır Beylerbeyi Ömer Paşa’nın mallarını zayi eden Petro Reis adına 
Fransız elçisinin tazminat ödemeye kefil olduğu / 448

536 [71a-1] Ölen el-Hâc Mehmed b. Hızır’ın, kızı Havva’ya kalan dükkân hissesi 
kira gelirini vasîsinin tahsil ettiği / 449

537 [71a-2] el-Hâc Mustafa’nın, ölen Avraham’da ibrişim alışverişinden bâki kalan 
alacağını kefili olan babası Yako’nun ödemesi gerektiği / 450

538 [71a-3] Defterdar kaymakamı Mehmed Paşa’nın, vârissiz ölen Sincari Mehmed 
Efendi’nin terekesinde yer alan ev arsasını el-Hâc Mustafa Ağa’ya sattığı / 451

539 [71a-4] Rahime bt. Abdullah’ın, evini kocası Mehmed Çavuş’a sattığı / 452

540 [71a-5] Mehmed Beşe b. Ali’nin, Kanber b. Ömer’den beygir bahasından 
alacaklı olduğu / 452

541 [71b-1] Hüseyin b. Abdullah’ın terekesine ait bazı eşyanın Şahin 
v. Sakar’dan alındığı / 453

542 [71b-2] Ölen İsa ile soğan alım satımında ortak olan el-Hâc Satılmış’ın 
alacağını terekesinden tahsili / 453

543 [71b-3] Pilaşe bt. Yani’den intikal eden terekenin vârisler 
arasında paylaşıldığı / 454

544 [71b-4] Receb Beşe b. Durmuş’tan intikal eden terekenin vârisler 
arasında paylaşıldığı / 455

545 [71b-5] İbrahim Çelebi b. Hasan’ın, Mehmed Çelebi b. Cafer’deki 
alacağını talep ettiği / 455

546 [72a-1] Varsami v. Kostantin’in, Mustafa Reis’teki alacağına karısı Vildan’ın 
kefil olduğu iddiasını ispatlayamadığı / 456

547 [72a-2] Mehmed b. Abdullah’ın boşandığı karısı Fetorye bt. Petko’nun evinin 
yarısının kendisine ait olduğuyla ilgili davada daha önce sulh olduğu için 
haksız bulunduğu / 456

548 [72a-3, Arapça] Ali b. Abdullah adlı çocuğun evlat edinilmesi / 458

549 [72a-4] Ölen Eyüb b. Abdurrahman’ın borçlarının terekesinden ödendiği / 458

550 [72a-5] İstanbul’da ölen Bağdat tüccarından Mehmed b. Mustafa’nın yeniçeri 
beytülmâlcisinin el koyduğu terekesinden borçlarının tahsili gerektiği / 459

551 [72b-1] Mirza Çavuş b. Mustafa’dan intikal eden terekenin vârisler arasında 
paylaşıldığı / 461

552 [72b-2] Receb b. Şaban’ın, Serkis v. Kandi’deki alacağını tahsil ettiği / 461

553 [72b-3] el-Hâc Mehmed Çelebi b. Mahmud’un kölesi Kenan’ı âzat ettiği / 462







554 [72b-4] el-Hâc Mehmed Çelebi b. Mahmud’un, kölesi Haydar 
b. Abdullah’ı âzat ettiği / 462

555 [72b-5] Ömer Çavuş b. Mehmed’in terekesinin vârislere verildiği / 462
556 [72b-6] Mehmed Beşe b. Hamza Beşe’nin odasına girilip parasının çalındığı 
iddiasını ispat edemediği / 463
557 [73a-1, Arapça] Ümmügülsüm bt. Mehmed adlı çocuğa nafaka 
takdir edildiği / 464
558 [73a-2] Ölen Ömer Çavuş b. Mehmed’den annesine isabet eden miras 
hissesinin alındığı / 464
559 [73a-3] Bağdat tâcirlerinden olup İstanbul’da ölen Mehmed b. Mustafa’nın 
beytülmâldeki terekesinden borcunun ödendiği / 465
560 [73a-4] Ölen Arslan Ağa’nın terekesinden intikal eden köle Kasım’ı 
vârislerin âzat ettiği / 465
561 [73a-5] Fransız tercüman Batista v. Bornati’nin, Petro Reis’in Kahire’den 
gemisine yüklediği ve başka yere götürdüğü Abraham v. Aslan’ın kahve 
metâını tazmine vekil olduğu ve ödemesi / 466

562 [73b-1] Fransız tercüman Batista v. Bornati’nin, Petro Reis’in Kahire’den 
gemisine yüklediği ve başka yere götürdüğü Yahuda v. Yako’nun kahve 
metâını tazmine vekil olduğu ve ödemesi / 467

563 [73b-2] Fransız tercüman Batista v. Bornati’nin, Petro Reis’in başka yere 
götürdüğü Avram’ın ticaret mallarını ödemeye vekil olduğu ve ödemesi / 468

564 [73b-3] Yine aynı konuda Vaneste v. Murdehay’ın mallarını tazmini / 469
565 [73b-4] Yine aynı konuda Yakosakanas’ın mallarının tazmini / 470
566 [74a-1] Emine bt. Abdullah’ın eski eşi es-Seyyid Himmet b. Veli’nin el koyduğu 
evin yarı hissesinin sahibi olduğu / 471
567 [74a-2] Mustafa Ağa’nın alacağını kefilden talebi ve ödemesinin 
tembih edildiği / 472
568 [74a-3] Kırkçeşme’de sakalık yapan Mustafa’dan kalan malların oğlu 
tarafından satıldığı ve sakalık vazifesinin de ferağı / 473
569 [74a-4] Mustafa b. Yusuf ’un esirci Şerife’den aldığı câriye Mülâyim’i iade edip 
ücretini geri alması gerektiği / 473
570 [74b-1] Abdi Bey b. Musa Paşa’nın borç almak için karısı Âişe Hanım’dan 
rehin vermek için aldığı ziynet eşyalarını geri verdiği / 474
571 [74b-2] Tercüman Batista’nın Fransız elçisine vekil olarak Fransız gemisinde 
zayi olan İbrahim Bey b. Kadri’nin ticaret mallarının tazmini / 475







572 [74b-3] Aynı konuda Kapıcıbaşı Mustafa Ağa’nın ticaret 
mallarının tazmini / 476

573 [74b-4] Aynı konuda Hüseyin Efendi’nin ticaret mallarının tazmini / 477

574 [75a-1] Aynı konuda İlya v. Mosi’nin ticaret mallarının tazmini / 478

575 [75a-2] Aynı konuda Mustafa b. Kasım’ın ticaret mallarının tazmini / 479

576 [75a-3] Aynı konuda İsak v. David’in ticaret mallarının tazmini / 479

577 [75a-4] İstirati v. Çevako’nun koyunlarına el koyan Zago 
v. Yani’den geri aldığı / 480

578 [75a-5] Hüseyin Efendi b. Mehmed’in oğlu Zeynelabidin Çelebi’deki alacağının 
bir kısmını tahsil edip geri kalan kısmını hibe ettiği / 481

579 [75b-1] Timuroğlu Ali Bey’in arsasını Ahmed Ağa b. Ahmed’e sattığı / 481

580 [75b-2] Hüseyin b. Halil’in bostan yerini Ahmed Ağa’ya sattığı / 482

581 [75b-3] Luçka v. Marni’nin, bostanını Ahmed Ağa’ya sattığı / 482

582 [75b-4] Bayezid ile Ali’nin ortak oldukları arsayı Ahmed Ağa’ya sattıkları / 483

583 [75b-5] Ahmed Ağa b. Ahmed’in arsa ve binalarını cami imam ve müezzinleri 
için vakfettiği / 483

584 [76a-1] Timurhan bt. Abdullah’ın, ölen Hatice bt. Abdullah tarafından âzat 
edildiği ve malının üçte birinin kendisine vasiyet edildiği / 487

585 [76b-1, Arapça] Âişe bt. Hasan Beşe adlı çocuğa nafaka takdir edildiği / 488

586 [76b-2] Âişe Hatun bt. Mustafa Ağa’nın, Hüseyin Ağa b. Abdülmennân’dan 
muhâlaa yoluyla boşandığı / 488

587 [76a-3] Fâtıma Hatun bt. Abdullah’ın vakfettiği evin Derviş Mehmed 
b. Abdullah’ın tasarrufuna verildiği / 489

588 [76b-4] Rahime bt. Mehmed’in, evini Büyük Emine Hanım Vakfı’na bey‘ bi’l-
istiğlâl yoluyla sattığı / 490

589 [76b-5] Şeyh Ahmed Ağa’nın ölen Osman Ağa’ya olan borcunu 
vârislerine ödediği / 490

590 [77a-1] Mumcu İstefan v. Yako’nun ayrıldığı ortağıyla hesaplaşması / 491

591 [77a-2] Âişe Hatun bt. el-Hâc Ali’nin para vakfı / 492

592 [77b-1] Şerife Rahime Hatun’un kendine ait olduğunu iddia ettiği evin Sâlih 
Çelebi b. Şeyhi Efendi’ye ait olduğunun ispat edildiği / 495

593 [77b-2] Şâtır Sâlih Bey’in, vakıf arsaya inşa ettiği binaya yaptığı 
masrafın keşfi / 497




594 [78a-1] Zaferika bt. İlya’nın, Franka bt. Yorgi’ye borçlu olduğu / 498

595 [78a-2] Mahalle mescidi vakfına el-Hâc Hamza b. el-Hâc Kurd’un kaymakam 
tayin edildiği / 498

596 [78a-3] Hamamcı el-Hâc Bekir Bey’in terekesinden yangın geçirmiş bir ev yeni 
arsanın sadrazam vekilharcı Receb Ağa’ya satıldığı / 499

597 [78b-1] Hatice bt. Yahya’nın, Ceyhun bt. Abdullah’ı âzat ettiği / 500

598 [78b-2] Neslihan bt. Ahmed’in, Mehmed b. Ali’den muhâlaa 
yoluyla boşandığı / 501

599 [78b-3] Siyavuş Hatun bt. Abdullah’ın câriyesi Bâğıcinan bt. Abdullah’ı vasiyet 
yoluyla âzat ettiği / 501

600 [78b-4] Musli Beşe b. Veli’nin parasını alıp kaçan kölesi Hasan’ın itirafı / 502

601 [78b-5] Mehmed Beşe b. Mustafa’nın, Ahmed Paşa’ya sattığı câriyenin 
bahasından alacak davasında kefil ile sulh olduğu / 503

602 [78b-6] Yahuda v. Abraham’ın, David v. Avraham’daki alacağını 
tahsil ettiği / 503

603 [79a-1] Rukiye Hanım bt. Siyavuş Paşa’nın, câriyesini âzat ettiği / 504

604 [79a-2] Üsküfçü Hüsam’ın vakfettiği arsanın Süleyman 
b. Hasan’a verildiği / 504

605 [79a-3] Ölen Hacı Ali b. Osman’ın terekesinin vekil Musa Bey tarafından 
beytülmâlden alınarak vârislerine teslim edildiği / 505

606 [79a-4] el-Hâc Himmet b. Ramazan’ın, kölesi Yusuf b. Abdullah’ı 
âzat ettiği / 505

607 [79a-5] Aya Nikola Kilisesi’nin Fatih Camii’ne vakfolmak üzere mukātaa ile 
Rumlar’a verildiği, Ermenilerin müdahalesinin önlenmesi gerektiği / 506

608 [79a-6] Hüseyin Beşe b. Ramazan’ın, Osman Çelebi b. Ali’deki 
alacağını taksitlendirdiği / 506

609 [79a-7, Arapça] Ümmühani bt. Hüseyin adlı hamile kadına nafaka 
takdir edildiği / 507

610 [79b-1] Kurd Ağa b. Hüseyin’in, Nezir Ağa b. Ebûbekir’e olan borcunu 
ödedikten sonra rehin bıraktığı mallarını geri aldığı / 507

611 [79b-2] İstirati v. Çevako’nun, Kasap Ahmed Beşe b. Himmet’teki alacağını bir 
başkasına havale ettiği / 508







612 [79b-3] Ölen Mehterbaşı Mustafa Ağa’nın Rahtvânî Ahmed 
Ağa b. Şemseddin’deki alacağını vasî el-Hâc Mehmed b. Mustafa’nın 
tahsil ettiği / 508

613 [79b-4] Vaneste v. Murdehay’ın, Petro Reis’in gemisinde zayi olan mallarının 
bedelini Fransız tercümanı Batista’dan aldığı / 509

614 [79b-5] Yako v. Yaşua’nın, Petro Reis’in gemisinde zayi olan mal 
bedelini aldığı / 509

615 [79b-6] Yasef v. Yako’nun, Petro Reis’in gemisinde zayi olan mal 
bedelini aldığı / 510

616 [79b-7] Eski Mısır valisi Ömer Paşa’nın, Petro Reis’in gemisinde zayi olan 
mallarının bedelini aldığı / 511

617 [80a-1] İbrahim Bey b. Kadri’nin, Petro Reis’in gemisinde zayi olan mallarının 
bedelini aldığı / 511

618 [80a-2] Kapıcıbaşı Mustafa Ağa’nın Petro Reis’in gemisinde zayi olan 
mallarının bedelini aldığı / 512

619 [80a-3] Yako v. İsak’ın, Petro Reis’in gemisinde zayi olan mallarının 
bedelini aldığı / 513

620 [80a-4] Fâtıma bt. Yusuf ’un Rabia bt. Ali’deki alacağını kefili olan kocası 
Ahmed Çelebi b. Mehmed’den alması gerektiği / 513

621 [80a-5] Kirakos v. Serkis’in, bağ ve tarlalarını Mahmud Beşe 
b. Şaban’a sattığı / 514

622 [80b-1] Yorgi v. Papa İskarlet’in, kölesi Vasil v. Yani’yi âzat ettiği / 514

623 [80b-2] Şeyh Mehmed Efendi b. Abdullah’ın, İbrahim Ağa b. Mahmud’a olan 
borcuna karşılık arsasını rehin verdiği / 515

624 [80b-3] Mehmed Ağa b. Hasan’ın, el-Hâc Mehmed Efendi b. el-Hâc Mustafa’ya 
olan borcuna karşılık evini rehin verdiği / 515

625 [80b-4] Meryem bt. İbrahim’in, Ahmed Çelebi b. Yusuf Ağa 
ile nikâhlandığı / 516

626 [80b-5] Ölen Ahmed Çelebi b. Çiçekçi Receb’in terekesinden kalan arsasının 
borcu için satıldığı / 516

627 [80b-6] Şiyo v. Mosi’nin, Ebûbekir Beşe b. Abdullah’a sattığı saatin 
bedelini istediği / 517

628 [80b-7] Abraham v. Aslan’ın, Petro Reis’in gemisinde zayi olan mallarının 
bedelini aldığı / 518







629 [81a-1] Şemuyil v. Yako’nun, Petro Reis’in gemisinde zayi olan mallarının 
bedelini aldığı / 518

630 [81a-2] Süleyman Efendi’nin, Petro Reis’in gemisinde zayi olan metâın 
bedelini aldığı / 519

631 [81a-3] Yahuda v. Yako’nun, Petro Reis’in gemisinde zayi olan metâın 
bedelini aldığı / 519

632 [81a-4] Yakosakanas v. Mosi’nin, Petro Reis’in gemisinde zayi olan metâın 
bedelini aldığı / 520

633 [81a-5] İsak v. David’in, Petro Reis’in gemisinde zayi olan metâın 
bedelini aldığı / 521

634 [81b-1] İsa b. Mehmed ile Fâtıma bt. Mehmed’in, Ali Efendi b. Şaban’a sattığı 
arsa ve bahçede, Seydî Ahmed b. Mustafa Reis’in hakk-ı şüf ‘ası olmadığı / 521

635 [81b-2] Musli Beşe b. Veli’nin çalıntı mal konusundaki davada sulh olup 
alacağını taksitlendirdiği / 522

636 [81b-3] Şiyo v. Mosi’nin, Ebûbekir Beşe b. Abdullah’a saat sattığı / 523

637 [81b-4] Hananiye v. Aslan’ın, Ahmed Bey b. Ali’den alacaklı olduğu iddiasıyla 
ilgili davada mühlet verildiği / 523

638 [81b-5] Âişe Hatun bt. Murad’ın, Fâtıma Hatun’la birlikte oturduğu ev ve 
eşyalarda hakkı olmadığı / 524

639 [82a-1] Mustafa b. Abdünnebi ile kardeşi Veli’nin babalarından kalan tarla 
hisselerini kardeşleri Süleyman Bey’e sattıkları / 524

640 [82a-2] Âişe bt. Murad Ağa’nın, câriyesi Mükerreme’yi vasiyet yoluyla 
âzat ettiği / 525

641 [82a-3] Şemuyil v. Yako’nun, Petro Reis’in gemisinde zayi olan mallarının 
bedelinin tercüman Batista tarafından tazmini gerektiği / 525

642 [82a-4] Mehmed Efendi b. Abdürrahim’in, Mehmed Ağa Vakfı’ndan 
ödünç aldığı / 526

643 [82a-5] Ölen Lefter Reis v. Yako’nun, ölen Mustafa Beşe b. Hüseyin’e olan 
borcuna karşılık vârislerinin Lefter’den kalan arsadaki hisselerini satıp borca 
takas ettikleri / 527

644 [82b-1] Yako v. İsak’ın, Petro Reis’in gemisinde zayi olan mallarının tercüman 
Batista tarafından tazmin edilmesi / 528

645 [82b-2] Nasuh Efendi’nin boşandığı karısına mehir borcu olduğuna dair 
davada mehil verildiği / 528







646 [82b-3] Aslan v. Yakos’un cizye vergisi hususunda ahalinin bir talebi 
olmadığının beyanı / 529

647 [82b-4] Hoşnevâ bt. Abdullah’ın, Abdüllatif Çelebi b. Zünnun’dan muhâlaa 
yoluyla boşandığı / 529

648 [82b-5] Ümmühani bt. el-Hâc Şaban’ın, Mehmed Efendi b. Hamza 
tasarrufundaki yarım hisselik vakıf dükkânda hakkı olmadığı / 530

649 [83a-1] Beyti bt. Mehmed’in, Davud Halîfe’den aldığı borca karşılık rehin 
verdiği süs ve ev eşyalarını Ahmed Bey’e satıp borcuna takas ettiği / 531

650 [83a-2] Beytülmâl emîni Osman Ağa b. Sadık’ın vârissiz ölen Sarı Osman 
Bey’in terekesini Siyavuş Ağa b. Abdullah’tan teslim aldığı / 532

651 [83a-3] Abdullah Bey b. Musa Paşa’nın, Arnavud Mehmed Ağa’daki alacağını 
havaleyle tahsil ettiği / 532

652 [83a-4] Sâliha bt. Abdullah’ın, ölen kocası Handan b. Abdullah’tan kalan 
tereke hissesini vasî Âişe Hanım’dan aldığı / 533

653 [83a-5] Muhsine Hatun’un vakfettiği eve Mustafa Efendi’nin 
mütevelli tayin edildiği / 534

654 [83b-1] Hüseyin Bey b. Abdullah’ın mahalle avârızı için para vakfettiği / 534
655 [83b-2] Yanaki v. Mihal’in, Menasya v. İlya’daki üzüm bahasından olan 
alacağını tahsil ettiği / 536
656 [84a-1] Akıl hastası olan Mustafa Çelebi’nin malı için Ahmed Efendi 
b. Hüseyin’in vasî tayin olduğu / 537
657 [84a-2] Mardiros v. Tatuk’un, demirci dükkânı ve içindeki aletleri Norsiz 
v. Haçik’e sattığı / 537
658 [84a-3] Asvador v. Haçador’un dükkânından çalınan eşyaların bir kısmını alan 
Ohan v. Yasef ’le davasında haklı olduğu / 538
659 [84a-4] Fâtıma bt. Abdullah’ın, Mahmud Beşe b. Ahmed’le muhâlaa 
yoluyla boşandığı / 540
660 [84b-1] Osman Beşe b. Mehmed’in, Hoca Üveys Vakfı’na ait arsayı mütevelli 
izni ile satın aldığı / 540
661 [84b-2] Kerime bt. Rıdvan’ın, ölen Afife bt. Süleyman Çelebi’den bir altın 
bileziği rehin aldığını iddiasının ispatlanmadığı / 541
662 [84b-3] Mülâyim bt. Abdullah’ın, bazı ev eşyalarını kocası Ali Beşe 
b. Mehmed’e hibe ettiği / 542
663 [84b-4] Mülâyim bt. Abdullah’ın, bazı ev eşyalarını üvey kızı Ümmühani 
bt. Ramazan’a hibe ettiği / 542







664 [84b-5] Fâtıma Hatun bt. Mehmed Bey’in, arsasını Şeyh Mehmed Efendi 
b. Abdullah’a sattığı / 543

665 [85a-1] es-Seyyid Receb Çelebi b. Hasan’ın boyacılara kethüda 
tayin edildiği / 543

666 [85a-2] Abdi Beşe’nin teneke bahasından Ali Çelebi b. Murad’dan 
alacaklı olduğu / 544

667 [85a-3] Ölen Yusuf Ağa’nın, Şeyh Ali Efendi’deki alacağının vasî tarafından 
tahsil edildiği / 545

668 [85a-4] Mustafa Beşe b. Yusuf ’un, şaykasını içindeki aletleriyle sattığı / 546

669 [85b-1] Mustafa Ağa b. İbrahim Çelebi’nin, arsasının yarım hissesini 
Abdülbâki Bey b. İbrahim Çavuş’a sattığı / 546

670 [85b-2, Arapça] Rabia b. Ali Efendi adlı çocuğa nafaka takdir edildiği / 547

671 [85b-3] Mehmed b. Ahmed’in kılıcını kilitli odasından Ahmed b. Ali’nin 
aldığı ve iadesi / 548

672 [85b-4] Ölen Yusuf Ağa’nın, Şeyh Ali Efendi’deki alacağının vasî tarafından 
tahsil edildiği / 548

673 [85b-5] Ahmed Beşe b. Mehmed’in evini basıp bazı eşyalarını 
alanların tespiti / 549

674 [86a-1] Şas v. Şamşon’un evini basıp bazı eşyalarını alanların tespiti / 550

675 [86a-2] Tavuk hırsızları İsmail b. Osman ile Mehmed b. Abdullah’ın suçlarını 
kabul ettikleri / 551

676 [86a-3] Rahime bt. Şahin’in, Mehmed b. Bayram’dan muhâlaa 
yoluyla boşandığı / 551

677 [86a-4] Fâtıma bt. Abdullah’ın, el-Hâc Mehmed b. Ahmed’den muhâlaa 
yoluyla boşandığı / 552

678 [86a-5] Çeşitli yerlerde hırsızlık ve gasp yapan Ramazan ve Nikola ile çetesinin 
yakalandığı ve suçlarını kabul ettiği / 552

679 [86b-1] Sâliha bt. Abdülkādir’in bir miktar sermaye ile şişhanesini İsak 
v. Avraham’a kiraya verip karşılığını tahsil ettiği / 553

680 [86b-2] İsmail Beşe b. Mehmed’in, köle alışverişinden Halil b. Mehmed’den 
alacaklı olduğu / 554

681 [86b-3] Muzaffer Ağa b. Mehmed’in, bağını Ali Ağa b. Abdullah’a sattığı / 555

682 [86b-4] Sagar v. Yorgi’nin, evini bey‘ bi’l-vefâ ile Ali Beşe b. Oruç’a sattığı / 556







683 [87a-1] Yusuf Ağa b. Abdülmennân’ın, evini Ali Çelebi b. Veli’ye borcuna 
karşılık rehin verdiği ve borcuna takas ettiği / 557

684 [87a-2] Mustafa Bey b. Mehmed’in borcunu ödemesi ve rehin eşyalarını teslim 
alması gerektiği / 558

685 [87a-3] Kara Çelebizâde Mahmud Efendi Vakfı’ndan Pîrî Çelebi’ye verilen 
borcun kardeşi Osman Çelebi’den tahsil edilmesi / 559

686 [87a-4] Ahmed Bey b. Mehmed’in, Yako’ya açtığı alacak 
davasından vazgeçtiği / 559

687 [87b-1] Mahmud Bey’in evini basıp eşyalarını çalanların suçlarını ikrarı / 560

688 [87b-2] Receb Ağa’nın evini basıp annesi Raziye ile câriyesi Mâhitâbân’ı 
öldürüp evdeki eşyaları çalanların suçlarını ikrarı / 561

689 [87b-3] Veli b. Derviş ve Hüseyin b. Mustafa’nın, Pentarin v. Şamşon’un evini 
basıp eşyalarını çalanların suçlarını ikrarı / 561

690 [87b-4] Ahmed Beşe b. Mehmed’in evini basıp eşyalarını çalanların 
suçlarını ikrarı / 562

691 [87b-5] Hasan Çelebi b. Kemankeş Abdullah Bey’in, Saraylı Nazver 
bt. Abdullah’taki alacağını tahsil ettiği / 563

692 [88a-1] Havva Hatun bt. Abdülaziz Efendi’nin câriyesi Dilâver bt. Abdullah’ı 
âzat ettiği / 563

693 [88a-2] Ümmühani Hatun bt. Ali Efendi’nin câriyesi Gülistan’ı âzat ettiği / 564

694 [88a-3] Mehmed Ağa b. Ali’nin Baltacı Mahmud Ağa Vakfı’na olan borcunun 
vârislerince vakıf mütevellisine ödenmesi gerektiği / 565

695 [88b-1] Mehmed Ağa b. Ali’nin Baltacı Mahmud Ağa Vakfı’na olan borcunun 
vârislerden alındığı / 566

696 [88b-2] Ölen Musli Efendi b. Halil’in Osman Çelebi b. Mehmed’deki alacağını 
vârisi Ramazan’ın tahsil ettiği / 567

697 [89a-1] Ali Ağa b. Mehmed’in vakıf mütevelliliğine tayin edildiği / 568

698 [89a-2] Hasan Ağa b. Mehmed’in, câriyesi Şerife’yi bir sene kendisine hizmet 
etmesi şartıyla âzat ettiği / 568

699 [89a-3] Ölen Mahmud Beşe b. Hüseyin Beşe’nin Mustafa Çelebi b. el-Hâc 
Rıdvan’daki emanetlerini vârislerin teslim aldığı / 569

700 [89a-4] Âişe bt. Yusuf ’un, kendisini dövüp çocuğunu düşürmesine sebep 
olduğunu iddia ettiği ev sahibi hakkındaki iddiasını ispat edemediği / 569







701 [89a-5] Dilâver Bey b. Abdullah’ın, Ahmed Ağa b. Abdullah’ın timarı 
reâyâsından olmadığı, raiyyet rüsûmu için taciz edilmemesi / 570

702 [89a-6] Âişe bt. Muzaffer’in, câriyesi Gülistan bt. Abdullah’ı âzat ettiği / 571

703 [89a-7] Yorgi v. Aslan’ın, Ali b. Abdullah’taki un bahasından 
alacağını talep ettiği / 571

704 [89b-1] Şeyh Süleyman Halife Zâviyesi şeyhi iken vefat eden Ömer Efendi’nin 
vakfettiği nakdin muhafazası için nâzıra teslim edildiği / 572

705 [89b-2] Âişe bt. Abdullah’ın İbrahim Efendi b. Mehmed’e sattığı evin komşusu 
Musli Paşa’nın şüf ‘a hakkı sebebiyle müdahale ettiği ve keşfi / 573

706 [89b-3] Ölen İsmail Efendi b. Bâli’nin vârisleri tarafından Himmet Beşe 
b. Mehmed’e açılan alacak davasından vazgeçtikleri / 574

707 [90a-1] Raziye bt. Abdullah’ın, Mustafa b. Gülistan’dan muhâlaa 
yoluyla boşandığı / 575

708 [90a-2] Mehmed Ağa b. İbrahim’in, eş-Şeyh Ahmed Efendi’ye evini bey‘ bi’l-
istiğlâl yoluyla sattığı / 575

709 [90a-3] Mosi v. Hayder’in, Kemel v. Yasef ’i dellâl olarak işe aldığı / 576

710 [90a-4] Bostancıbaşı el-Hâc Mustafa Ağa’nın yakalayıp mahkemeye getirdiği 
iki şahsın hırsızlıkta ortak hareket ettikleri / 576

711 [90a-5] Kadı Abdürrahim Efendi’nin Abdülkādir Ağa b. Kasım’a eşya 
bedelinden borçlu olduğu / 577

712 [90a-6] Foti v. Polihroni’nin, el-Hâc Mehmed b. Receb’e Trabzon ipliği 
bahasından olan borcunun Hacı Mehmed’e havale edildiği / 578

713 [90b-1] Salamon v. Bonco’nun, Semhole bt. İsak’tan altın yüzük bahasından 
alacaklı olduğu / 579

714 [90b-2] Gülistan bt. Abdullah’ın, Mehmed Ağa b. Hüseyin Ağa tarafından bir 
sene önce âzat edildiği / 579

715 [90b-3] Sâliha bt. Abdullah’ın, el-Hâc Musa b. Ali’den muhâlaa 
yoluyla boşandığı / 580

716 [90b-4] Âişe bt. Hasan’ın hür olduğu ve kimsenin câriyesi olmadığı / 580

717 [90b-5] Ölen Âmine bt. Hasan Efendi’nin terekesinin üçte birini cüz okunması 
için vasiyet ettiği / 581

718 [91a-1] Sâliha bt. Mustafa’nın câriyesi Hatice bt. Abdullah’ı vasiyet 
yoluyla âzat ettiği / 582







719 [91a-2] Ölen Abdülkerim b. Abdi’nin el-Hâc Mehmed b. Mehmed’deki 
alacağını kızı Meryem Hatun’un tahsil ettiği / 582

720 [91a-3] Mehmed b. Abdullah’ın, Ahmed Bey b. Hasan’ın odasına girip 
paralarını çaldığını kabul ettiği / 583

721 [91a-4] Osman Ağa’nın, Eflak voyvodası ve adamlarına ödünç 
para verdiği / 583

722 [91a-5] Nikola v. Yani’nin, Dimitri v. Yani’ye ödünç verdiği / 584
723 [91a-6] Ölen Âmine Hatun bt. Hasan Efendi’nin terekesinin, kocası Ahmed 
Paşa, oğlu Mustafa Bey ve kızları Âişe ve Safiye arasında taksimi / 585
724 [91b-1] Bayramiye şeyhi Pîr Mehmed Efendi’nin atalarına vakfedilen eve el 
koyan Veli Efendi b. Hüsameddin’in haksız olduğu / 586
725 [91b-2] Vakıf evin, Mehmed Efendi b. Mustafa’nın kullanması 
için verildiği / 587
726 [91b-3, Arapça] Hasan’ın Osman ve Meryem adlı çocuklarına nafaka 
takdir edildiği / 587
727 [91b-4] Eski vakıf menzilin yeniden yapılması şartıyla Mehmed Çelebi 
b. Ali’ye verildiği / 587
728 [91b-5, Arapça] Vâhide bt. Ali adlı çocuğa annesinin vasî atandığı / 588
729 [92a-1] Fâtıma bt. Receb’in, eski kocası Hasan b. Hasan’daki 
alacağını tahsil ettiği / 588
730 [92a-2] Ölen Ali b. Tayyib’in, Meryem bt. Cafer’deki ev satışından kalan 
alacağının karısı ve kızları tarafından tahsil edildiği / 589
731 [92a-3] Zülfikar Ağa b. Abdullah’ın, Hüseyin Ağa b. Sefer’den 
alacaklı olduğu / 590
732 [92a-4] Mehmed Bey b. İbrahim’in, Mehmed Paşa oğlu Mustafa Bey’deki 
alacak davasında sulh olduğu / 591
733 [92a-5, Arapça] Mehmed b. Hüseyin adlı çocuğa vasî atandığı / 591
734 [92b-1] Agop ve Ovanes v. Kirkor’un bağ ve bahçelerini Kiro 
v. Marat’a sattığı / 592
735 [92b-2] Mehmed Çelebi’nin unculara kethüda tayin edildiği / 592
736 [92b-3] Durak Bey b. Mehmed’in câriyesi Âişe’yi âzat ettiği / 593
737 [92b-4] Durak Bey b. Mehmed’in, boşandığı karısı Âişe Hatun bt. Abdullah’a 
verdiği eşyaları hibe ettiği / 593
738 [92b-5] Atanaş v. Karoni’nin, Mustafa Bey b. Cafer’in reâyâsı olmadığı / 594







739 [93a-1] Mustafa Efendi b. Mehmed’in mülk evini vakıf eviyle 
değiştirdiği (istibdâl) / 594

740 [93a-2] Lâtibe Hatun bt. Abdullah’ın, bir miktar para ile Kādî Beyzâvî 
Tefsiri’ni vakfettiği / 597

741 [93b-1] Mahmud Çelebi’nin, câriyesi Kerime’yi âzat ettiği / 599

742 [93b-2] Ahmed Bey b. Hasan’ın, çalınan parasının Mehmed Bey’de olduğu 
iddiasını ispat edemediği / 600

743 [93b-3] Semuyil v. Mosi’nin kardeşi Haydar’daki alacağını tahsil ettiği / 600

744 [94a-1] Fâtıma’nın boşandığı kocası Nasuh Efendi’den kızının nafakası 
için para aldığı / 601

745 [94a-2] Hüseyin b. Ahmed’in, Mehmed Beşe b. Mustafa’da 
alacağı olduğu / 601

746 [94a-3] Ümmühani bt. Hüseyin’in, es-Seyyid Yahya b. Mustafa’ya borcu için 
rehin verdiği eşyalar ile ilgili davada tarafların anlaşamadığı / 602

747 [94a-4] Lala Hüseyin Paşa Vakfı’na mütevelli olan Mustafa Çelebi’nin yerine 
oğlu İbrahim’i mütevelli tayin ettiği / 602

748 [94a-5] Ahmed Ağa b. Süleyman’ın vakıf arazisi üzerine yaptığı 
binanın keşfi / 603

749 [94b-1] Sâliha bt. İbrahim’in, kendine ait arsa hissesini Veli Beşe 
b. Mehmed’e sattığı / 604

750 [94b-2] Yorgi v. İstati’nin, Yorgi v. Nikola’daki alacağını iki ay ertelediği / 605

751 [94b-3] Mehmed b. Ömer’in câriye bahasından Abdi b. Mehmed’de 
alacağı olduğu / 605

752 [94b-4] Âmine bt. Sefer’in câriyesi Muammer’i vasiyet yoluyla âzat ettiği / 606

753 [94b-5] Ölen Emetullah’ın terekesini zabt eden babası Ali Çelebi’den 
Anneannesi Fâtıma’ya altıda bir hissenin verilmesi / 606

754 [94b-6] Mustafa Bey b. Hızır’ın kendi reâyâsı olduğunu iddia ettiği Panayot 
v. Vasil’in Valide Sultan Vakfı reâyâsı olduğu / 607

755 [95a-1] Mustafa b. Abdullah’ın âzat edilmiş olduğunun tespiti / 607

756 [95a-2] Dilâver b. Abdullah’ın âzat olduğu / 608

757 [95a-3] Ahmed b. Abdullah’ın âzat olduğu / 608

758 [95a-4] Şahin b. Abdullah’ın âzat olduğu / 608

759 [95a-5] Kaytas b. Abdullah’ın âzat olduğu / 609







760 [95a-6] Süleyman b. Abdullah’ın âzat olduğu / 609

761 [95a-7] Siyavuş b. Abdullah’ın âzat olduğu / 609

762 [95a-8] Hasan b. Abdullah’ın âzat olduğu / 609

763 [95a-9] Lütfi b. Abdullah’ın âzat olduğu / 609

764 [95a-10] Fâtıma bt. Abdullah’ın âzat olduğu / 609

765 [95a-11] Âlime bt. Abdullah’ın âzat olduğu / 609

766 [95a-12] Ömer Ağa b. Mehmed’in kölesi Mustafa’yı âzat ettiği / 610

767 [95b-1] Mustafa b. Şaban’ın eşyasını çaldığı Mehmed Ağa’ya bir 
miktar borcu kaldığı / 610

768 [95b-2] Ölen Fidan Beşe b. Abdullah’ın terekesinden Papasoğlu Hanı’ndaki 
kahvenin çocuklarının vasîsi tarafından teslim alındığı / 611

769 [95b-3, Arapça] Fâtıma bt. Mehmed adlı kadına ve çocuğuna 
nafaka takdir edildiği / 611

770 [95b-4] Agya v. Serevan’ın, Sarga v. Norsiz’de olduğunu iddia ettiği miras 
hissesini ispat edemediği / 612

771 [95b-5] Fazlullah Beşe’ye ait gemide çalışanların ücretleri ve taşıdıkları malın 
navlunu hususundaki davada sulh olduğu / 612

772 [95b-6] Bostancılardan Bayezid Bey’in, aldanarak Andriye v. Kiryaki’den satın 
aldığı bostanın verimsiz çıkması üzerine iade edip parasını talebi / 613

773 [96a-1] Donanmada şehit olan Kayseri sancak beyi Mustafa Paşa’nın emanete 
alınan eşyalarının vârislerine verildiği / 614

774 [96a-2] Bosna Kadısı Mustafa Efendi’nin evinin üçte birini 
Ümmühani bt. Mustafa’ya, üçte birini ise Fâtıma Hatun’a bey‘ bi’l-istiğlâl 
yoluyla sattığı / 615

775 [96a-3] David b. Avraham’ın Mahmud Beşe’ye borçlu olduğu / 615

776 [96a-4] David v. Avraham’ın es-Seyyid İbrahim’e borcu olduğu / 616

777 [96a-5, Arapça] İsmail ve Ahmed adlı çocuklara vasî tayin edildiği / 616

778 [96a-6] Mehmed Beşe b. Halil’in kölesi Dilâver’i âzat ettiği / 616

779 [96b-7] Meryem bt. Hızır’ın emtia bahasından Vartan v. Yoros’a 
borcu olduğu / 617

780 [96a-8] Fâtıma b. Mehmed’in boşandığı kocası Mahmud b. Maden’deki 
alacağını tahsil ettiği / 617







781 [96b-1] Emine bt. Osman’ın, Esirci Mustafa Beşe b. Mehmed’den satın aldığı 
câriyenin kusurlu çıktığı ve geri verildiği / 618

782 [96b-2] Ayvaz v. Genci’nin Abdürrahim Çelebi’den alacaklı olduğu / 619

783 [96b-3] Mustafa b. Abdullah’ın bağını İsteşinos v. Tarako’ya sattığı / 619

784 [96b-4] Mehmed b. Hasan’ın, Molla Hüsrev mahallesi avârızı için vakfedilen 
akçeden vakfa borçlu olduğu / 619

785 [96b-5] Ölen Mahmud b. Mahmud’un terekesinde kayıtlı Timurhan 
adlı câriyenin yarı parasının karısı Rabia bt. Mustafa tarafından 
ödendiğinin anlaşıldığı / 620

786 [96b-6] Mosi v. Hayim’in, Todori v. İstati’ye parasını ödediği 
tosunları alması / 621

787 [97a-1] Abdünnasır Bey b. Kasım’ın borçlu olduğunu beyanı / 622

788 [97a-2] Mehmed Çelebi b. Ahmed’in han odasını basıp kölelerini çalmak 
isteyenlerin bir köleyi yaraladığı / 622

789 [97a-3] Fâtıma bt. Abdullah’ın, Bayram b. Abdullah’tan muhâlaa 
yoluyla boşandığı / 623

790 [97a-4] Âişe bt. Murad’ın, Mehmed Bey b. Ahmed’den muhâlaa 
yoluyla boşandığı / 623

791 [97a-5] Varnalı Şeyh Ahmed Ağa’nın, ölen Osman Ağa’ya borcunu ödemiş 
olduğunun tespiti / 624

792 [97a-6] Ölen Hüseyin Bey’in terekesinden karısı Âişe bt. Abdullah’a intikal 
eden hisse hususunda kardeşinin oğlu Ali Çelebi’nin açtığı davada iddiasını 
ispat edemediği / 625

793 [97b-1] Ölen Hüseyin Bey’in, karısı Âişe’nin mehrini, terekeye el koyan 
kocasının yeğeni Ali Çelebi’den alması gerektiği / 625

794 [97b-2] Abdurrahman Efendi b. Osman’ın, Hasan Beşe b. Ahmed’e borcunu 
ödemiş olduğu / 626

795 [97b-3] Ölen Nilüfer’in oğulları Avadik ve Hannan’a intikal eden tereke 
davasında anlaştıkları / 627

796 [97b-4] Âişe bt. Abdullah’ın, câriyesi Timurhan’ı âzat 
ettiğinin anlaşıldığı / 627

797 [97b-5] Şahmine bt. Minas’ın, Ahmed Beşe’den muhâlaa 
yoluyla boşandığı / 628







798 [97b-6] Ölen Mustafa b. Mehmed’den, kız kardeşinin oğullarına 
intikal eden yarım ev hissesinin borçları ve nafakaları için vasîleri 
tarafından satıldığı / 629

799 [97b-7] Nartones bt. Hannan’ın kendisini merdivenlerden atıp çocuğunun 
düşmesine sebep olan Markar v. Marat’a açtığı davada sulh olduğu / 629

800 [98a-1] Ölen Kâmile Hatun bt. Abdullah’ın bazı ev eşyalarını âzatlı câriyesi 
Bedirmâh bt. Abdullah’a hibe ettiğinin tespit edildiği / 630

801 [98a-2] Sâliha Hatun’un ölüm döşeğinde iken kiracısı olduğu vakıf evin 
tasarrufunu başkasına devretmesinin geçersiz olduğu / 631

802 [98a-3] Mallarının çalındığını iddia eden Aslan v. Yako’nun 
davasını ispat edemediği / 632

803 [98a-4] Ömer Ağa b. Hızır’ın, ortağı Rizo’daki koyun eti bahasından olan 
alacağını tahsil ettiği / 633

804 [98a-5] Yanaki v. Kosta’nın, boyacılıkla ilgili malzemelerini Drako, Kostantin 
ve Santar’a sattığı / 633

805 [98b-1] Hatice bt. Hasan’ın, Ebûbekir Efendi’den muhâlaa 
yoluyla boşandığı / 634

806 [98b-2] Ölen Yusuf b. Göçbeyi’nin Ayasofya-i Kebir Vakfı’ndan kiraladığı 
ve küçük kızına kalan dükkânının yarım hissesinin küçük kızına kaldığı ve 
bedeli karşılığı kapıcıbaşı Yusuf Ağa’ya devrine izin verildiği / 634

807 [98b-3] Numanzâde Abdurrahman Efendi terekesinden bir evin Ahmed 
Efendi’ye satıldığı / 635

808 [8b-4] Raziye Hatun’un câriyesi Timurhan’ı âzat ettiği / 636
809 [98b-5] Keza kölesi Şahin’i âzat ettiği / 636
810 [98b-6] Keza câriyesi Şahbaz’ı âzat ettiği / 636
811 [98b-7] Raziye Hatun’un âzat ettiği köle ve câriyelere ev eşyası ve 
para vasiyet ettiği, vasiyetin yerine getirilmesine de Murtaza Çelebi’yi 
vasî tayin ettiği / 636

812 [98b-8] Âişe bt. Himmet’in, el-Hâc Şaban b. Maksud’dan muhâlaa 
yoluyla boşandığı / 637

813 [98b-9] Şerife Fâtıma’nın babasından intikal eden terekeyi teslim aldığı / 637
814 [99a-1] İbrahim Bey b. Derviş’in, zağferan bahasından Mehmed Beşe 
b. Ahmed’den alacaklı olduğu / 638
815 [99a-2] Sâliha bt. Mustafa’nın, Mustafa Çelebi b. Mehmed’den muhâlaa 
yoluyla boşandığı / 639







816 [99a-3] Mustafa b. Bayram’ın, el-Hâc Hüseyin b. Mehmed’e açtığı alacak 
davasında anlaştıkları / 639

817 [99a-4] Hatice bt. Abdullah’ın, kocası Mehmed b. Halil’den alacaklı olduğu 
iddiasını ispatlayamadığı / 640

818 [99a-5] Ali Çavuş b. Yusuf ’un elindeki atın Hüseyin Beşe b. Ömer’e ait 
olduğunun tespiti / 640

819 [99a-6] Eski Üsküdar kadısı Mehmed Sadi Efendi’nin aldığı borca karşılık 
istiğlâl yoluyla evini vakfa sattığı / 641

820 [99b-1] Ölen Erzurum ağası Yusuf Ağa’nın, Fazlullah Çelebi 
b. İbrahim’den alacaklı olduğu ve borcun yetimlerin vasîsi Abdullah 
Ağa b. Mustafa’ya verilmesi / 642

821 [99b-2] Âişe bt. Hasan’ın, arsasının bir sehmini el-Hâc Receb 
b. Mustafa’ya sattığı / 643

822 [99b-3] Girit’te esir düşüp âkıbeti bilinmeyen Mustafa b. Yusuf ’un 
mirası davası / 644

823 [99b-4, Arapça] Kocası kaybolan Âişe Hatun bt. Mustafa Ağa’ya 
nafaka takdir edildiği / 644

824 [99b-5] Ölen Preşkova v. Yorgi’nin, ölen Panayot’taki alacağını vârislerin 
terekesinden tahsil ettiği / 645

825 [100a-1] Mehmed Efendi b. Ali’nin ev eşyalarını karısı Âişe 
bt. İbrahim’e hibe ettiği / 645

826 [100a-2] İbrahim Ağa b. Mehmed’in, satın aldığı evde Abdülkerim Efendi 
b. Mehmed’in şüf ‘a talebinin reddedildiği / 646

827 [100a-3] el-Hâc Süleyman b. Şaban’ın enseri bahasından Yusuf Ağa 
b. Abdurrahman’daki alacağını tahsil ettiği / 647

828 [100a-4] Ölen Sâkioğlu Hüseyin’in Hüseyin Çelebi b. Bayram’a sattığı atın 
bedelinin ödendiği / 647

829 [100a-5] Âişe bt. Kurd’un Hüseyin’e verdiği borca Hatice bt. Abdullah’ın 
kefil olmadığı / 648

830 [100b-1] el-Hâc Abdülkerim b. Ali’nin, Hüseyin Beşe b. Ahmed’den satın aldığı 
câriyeyi kusuru gerekçesiyle geri vermek istediği, ancak yapılan muayenede 
böyle olmadığının tespit edildiği / 649

831 [100b-2] Mehmed Ağa b. Hüseyin’in, ölen Filibe kadısı Emin Mehmed 
Efendi’deki alacağı hususunda açtığı davada sulh olduğu / 649







832 [100b-3] Bedros v. Toros’un, Abdullah b. Abdullah’taki sof bahasından 
alacağına Mustafa Ağa b. Osman’ın kefil olmadığı / 650

833 [100b-4] Sehergâh bt. Abdullah’ın kocasından intikal eden vakıf evin yarım 
hissesini mütevelli izni ile Mahmud Çelebi b. Receb’e sattığı / 651

834 [100b-5] Hasan Beşe b. Abdullah’ın tülbent bahasından İbrahim 
Çelebi b. Ahmed’e borçlu olduğu, vekile Mehmed Çelebi b. Abdullah’a 
borcu ödemesi / 651

835 [100b-6] Yanaki v. Mihal’in, üzüm bahasından Manaysa v. İlya’dan 
alacaklı olduğu / 652

836 [101a-1] Âişe Hatun’un İbrahim Efendi b. Mehmed’e sattığı ev için Musli 
Paşa’nın şüf ‘a talep etmesi / 653

837 [101a-2] Ahmed b. Hüseyin’in, Ömer Ağa b. Hızır’ın emriyle yaptığı 
değirmenin bedelini talep ettiği / 654

838 [101a-3] Belkıs bt. Abdullah’ın, Ali Efendi b. Mahmud’dan muhâlaa 
yoluyla boşandığı / 655

839 [101a-4] Ebûbekir Çelebi b. el-Hâc Osman’ın, kölesi Yusuf ’u âzat ettiği / 655

840 [101a-5] Ekmekçi Mardiros v. Kirakos’un, demirci Kazar v. Graham’dan 
alacaklı olduğu / 656

841 [101a-6] Hacı Musli b. Hacı Mahmud’un, Mehmed b. Memi’den 
alacaklı olduğu / 656

842 [101b-1] Anna bt. İstifan’ın, evdeki dörtte birlik hissenin yarısını kocası 
Dimitri v. Rali’ye sattığı / 657

843 [101b-2] Âişe bt. Ahmed’in, evini Abdurrahman Efendi b. Osman 
Efendi’ye sattığı / 658

844 [101b-3] Sâliha bt. Abdülkādir Efendi’nin, İsak v. Avraham’daki şişehane kirası 
bedeli ile ilgili davada sulh olduğu / 658

845 [101b-4] Fazlullah Beşe b. Ahmed’in, Uzun Ali’den satın aldığı câriyenin 
sahibi çıkması üzerine satışa kefil olan Ahmed Beşe b. Abdullah’tan 
bedelini talep ettiği / 659

846 [102a-1] Yani v. Kosta’nın, bağını Hristo v. Mihal’e sattığı / 660

847 [102a-2] Molla Hüsrev mahallesi avârızına vakfedilen paradan eski mütevelli 
Abbas Efendi’de kalan miktarın yeni mütevelliye verilmesi / 661

848 [102a-3] Hüseyin Bey b. Hasan’ın, Ahmed Çelebi’ye attâr malzemesinden 
borcunu ödediği / 662







849 [102a-4] İstirati v. Çevako’nun koyunlarını gasbeden Rago v. Yani’den bedelin 
tahsil etmesi gerektiği / 662

850 [102a-5] Hatice bt. Mehmed’in boşandığı kocası Mehmed Bey b. Ramazan’daki 
mehrini tahsil ettiği / 663

851 [102a-6] Ahmed Beşe b. Abdullah’ın, kefaletten Fazlı Beşe’ye borcunu 
havale ettiği / 664

852 [102b-1] Molla Fenârî Vakfı’na ait hâsılatın câbî tarafından vakıf mütevellisine 
teslim edildiği / 664

853 [102b-2] Handan bt. Abdullah’ın satın aldığı câriyenin kusurlu çıkması 
üzerine geri vermesi / 665

854 [102b-3] Miyaser v. Haçador’un, ölen Numanzâde Abdurrahman 
Efendi’ye sattığı menzilin parasının ödenmediği yolundaki iddiasının 
geçersiz olduğu / 666

855 [102b-4] Taşçı esnafının Bayezid Ağa mahallesi avârız vakfı için üç avârız hane 
bedelini üstlendikleri / 667

856 [102b-5, Arapça] Sâliha bt. Mahmud’un muhâlaa yoluyla boşandığı / 667

857 [102b-6] Âişe bt. Ahmed’in vakıftan aldığı borcuna karşılık rehin verdiği evini 
borcunu ödeyerek geri aldığı / 668

858 [103a-1] Hatice bt. Ali Paşa’nın kayıp Mustafa Çavuş b. Mehmed’in kefili olup 
borcunu İsmail Çelebi’ye ödemesi / 669

859 [103a-2] Abdülkādir Çelebi b. İbrahim’in, Hatice Hanım’daki alacağını kefil 
Mehmed Çelebi b. Mehmed’den istediği / 669

860 [103a-3] es-Seyyid İbrahim b. es-Seyyid Mehmed’in, Mehmed’de Borlu bogasi 
bahasından alacaklı olduğu / 670

861 [103a-4] Kadı Mehmed Efendi’nin ölen el-Hâc Mustafa b. el-Hâc Hızır’daki 
alacağını vârislerinden tahsil ettiği / 670

862 [103a-5] Kiko v. Milo’nun, Atanaş v. Merfoz’a açtığı tarla 
davasından vazgeçtiği / 671

863 [103a-6] el-Hâc Mehmed b. Nasuh’un, Hasan b. Kandil’den esvap bahasından 
alacaklı olduğu / 671

864 [103a-7] Mehmed Çavuş b. Hızır’ın bahçe ve değirmenini Musli Çelebi 
b. Receb’e sattığı / 672

865 [103b-1] Ermeni patriği Mardoros v. Kirkor’un patriklik hakkı alacağı için 
tayin ettiği vekillere Nazar v. Aznar’ın itirazının reddi / 672







866 [103b-2] Ölen İsmihan bt. Mehmed’in terekesinin vârisler 
arasında paylaşıldığı / 673

867 [103b-3] Avanos v. Timur’un, el-Hâc Kenan Beşe b. Abdullah’a evini bey‘ bi’l-
istiğlâl yoluyla sattığı / 674

868 [103b-4] Çeşmi bt. Bilâl’in, Ali Beşe b. Abdülkerim’den aldığı 
borcu ödemesi / 675

869 [104a-1] Şaban b. Ali’nin, ölen Abdülkerim b. Abdi’nin tek vârisi olduğundan 
terekenin kendisine teslim edilmesi / 676

870 [104a-2] Âişe Hatun bt. Ali’nin vakfına Musli Çelebi b. Hacı Receb’in mütevelli 
tayin edildiği / 677

871 [104a-3] Sâliha bt. Cafer’in, Abdi Beşe b. Mehmed’e emanet olarak verdiği 
câriyelerinin geri verilmesi / 677

872 [104a-4] Ölen Emine bt. Hasan Efendi’nin, câriyesi Dürri bt. Abdullah’ı 
ölmeden önce âzat ettiği / 678

873 [104a-5] Keza Muammer bt. Abdullah’ın âzat olduğu / 678

874 [104b-1] Köprülü ailesinden Mehmed Ağa’nın borcunun 
terekesinden ödenmesi / 678

875 [104b-2] Zağarcıbaşı Osman Ağa’nın, Hacı Hüseyin b. Mustafa ile Andriye 
v. Manol’ün ortak olduğu Ayasofya-i Kebir Vakfı’na mukātaalı ev ve arsayı 
mütevelli izni ile satın aldığı / 680

876 [104b-3] Ölen el-Hâc Şaban’ın, câriyesi Bedirmâh bt. Abdullah’ı ölmeden önce 
âzat edip malının üçte birini ona vasiyet ettiği / 681

877 [105a-1] Keza Şahbaz bt. Abdullah’ın âzat olduğu / 682

878 [105a-2] Yusuf b. Abdullah’ın âzat olduğu / 682

879 [105a-3] İskender b. Abdullah’ın âzat olduğu / 682

880 [105a-4] Koca Mustafa Paşa mahallesindeki hisar duvarına 
iki parmak kapı yapılması ve bu kapıların gündüzleri açık geceleri 
kapalı bulundurulması / 682

881 [105a-5] el-Hâc Mehmed Ağa b. Mustafa’nın kölesi Ali b. Abdullah’ı 
âzat ettiği / 683

882 [105a-6] Kadı Mehmed Efendi’nin evini Mehmed Ağa’ya sattığı 
(bey‘-i bi’l-vefâ) / 683

883 [105a-7] el-Hâc Mehmed b. Mehmed’in, Fransız Komarye v. Covaye’den yapağı 
bahasından alacaklı olduğu / 684







884 [105b-1] Halil Bey b. Mehmed’e satılan ev için Mehmed Ağa b. Mahmud’un, 
Ömer Kethüda b. Abdullah’ı vekil tayin ettiğinin ispat edildiği / 685

885 [105b-2] Odabaşı el-Hâc Bayezid Beşe’nin evini âzat ettiği Mülâyim 
bt. Abdullah ile oğlu Hasan’a sattığı / 686

886 [105b-3] Odabaşı el-Hâc Bayezid Beşe’nin evini karısı Emetullah Hatun 
bt. Halil Ağa’ya satıp parasını yine karısı Emetullah’a hibe ettiği / 687

887 [106a-1] Süleyman Ağa b. Oruç’un, Hasan b. Kandil’den köle ve beygir 
bahasından alacaklı olduğu / 688

888 [106a-2] Malkoç v. Kirkor’un, evini es-Seyyid Ali Çelebi b. es-Seyyid 
Abdülvehhâb’a sattığı / 689

889 [106a-3] Sodli v. Fransız’ın koyunlarına el koyan Kola v. Dimo’dan ya aynını ya 
da bedelini tazmin etmesi gerektiği / 689

890 [106a-4] Tarakçı Mustafa b. Receb’in geçerli nizama uygun olmaksızın kaşık 
alıp satmasının engellenmesi / 690

891 [106a-5] Fâtıma bt. Hacı Yusuf ’un, Medine-i Münevvere Vakfı’na ait evi 
mütevelli izni ile Rahime bt. Ali’ye vefa yoluyla sattığına dair açtığı davada 
tarafına mühlet verildiği / 691

892 [106b-1] Hacı Ali b. Ali’nin, Hasan Beşe b. Abdullah ve üç farklı 
kişiyle ortak oldukları kasap işinde ettikleri zararın miktarlarının 
belirlenip kaydedildiği / 691

893 [106b-2] Hüseyin Bey b. el-Hâc Hasan’ın babası el-Hâc Hasan’ın taş ve bıçakla 
yaralanıp öldürüldüğü iddiasını ispat edemediği / 692

894 [106b-3] Ölen Osman b. Ali’nin, Abdullah Beşe b. İbrahim’deki zağferan 
bahasından alacağının tahsil edilip vârislerine verilmesi / 693

895 [107a-1] Agop v. Garal’ın, arsasını Ohro v. Serkis’e sattığı / 694

896 [107a-2] Ölen Cabril v. Mihayil’in kızı Maryem’in terekeden kendisine kalan 
meblağı diğer vârislerden aldığı / 694

897 [107a-3] el-Hâc Receb ile karısı Sâliha Hatun’un vakfettiği evin 
vakfiye gereği âzatlılarına intikal ettiği ve bunların müşterek 
oturmalarına karar verildiği / 695

898 [107a-4] Fâtıma Hatun’un ölen kardeşi İbrahim’in terekesini Ali Efendi b. el-
Hâc Hüdâverdi’den alınması için Veli Bey b. Halil’i vekil tayin edildiği / 696

899 [107b-1] Minas v. Kelaser’in, evini kızı Havva bt. Minas ile damadı Serkis 
v. Kedakus’a sattığı / 697







900 [107b-2] Dimitraşko v. Berede’nin eşkıyadan olduğu ve çeteyle birlikte evleri 
basıp eşya çaldığı / 698

901 [107b-3] Eflak Nikola’nın eşkıyadan olduğu ve çeteyle birlikte evleri 
basıp eşya çaldığı / 699

902 [107b-4] Şirmerd v. Kor’un eşkıyadan olduğu ve çeteyle birlikte Fethi Beyzâde 
Çiftliği’ni basıp eşya çaldığı / 699

903 [107b-5] Mustafa Beşe b. Abdi’nin, İbrahim Çavuş b. Abdülgani’den 
alacaklı olduğu / 700

904 [108a-1] Odabaşı Mehmed Beşe’nin, parasını çalıp kaçan kölesini ve çalınan 
parasını getirmesi için Ömer Beşe b. Mehmed’i vekil tayin ettiği / 700

905 [108a-2] Orducu teklifi için yamaklara verilen ücretin 5500 akçe olduğu / 701

906 [108a-3] el-Hâc Mehmed b. Kenan’ın, câriyesi Mülâyim’i âzat ettiği / 701

907 [108a-4] Esteban v. Niko’nun eşkıyadan olduğu iddiasını kabul etmeyip 
rençber olduğu iddiasında bulunduğu / 702

908 [108a-5] Kamonos v. Tadoros’un, İsrail v. İsak ile karısı Malkone’den kumaş 
bahasından alacaklı olduğu / 703

909 [108a-6] Eflak Aslan v. Preşlah’ın, eşkıyaya yardım edip onlara 
kayıkçılık yaptığı / 703

910 [108b-1] Karaca Nikola v. Esteban’ın eşkıya çetesinin çavuşlarından olduğu, 
pek çok yerde çetesiyle hırsızlık yaptığı / 704

911 [108b-2] Kefeli Ali b. Ahmed’in eşkıyadan olduğu ve ev basıp eşya çaldığı / 705

912 [108b-3] Rahime bt. Ali’nin, Fâtıma bt. el-Hâc Yusuf ’tan alacaklı olduğu / 706

913 [108b-4] Hasan Bey’in, tereke tahsili için Şahin Ağa b. Abdülvehhâb Ağa’ya 500 
değil 300 guruş verdiği / 706

914 [109a-1] Receb’in, ölen kardeşi İbrahim b. Hasan’ın terekesinden kalan evi el-
Hâc Mehmed b. Pîrî’ye sattığı ve kardeşinin borcuna takas ettiği / 707

915 [109a-2] el-Hâc Derviş b. Pîrî’nin, el-Hâc Kasım Efendi b. Hüseyin’den 
alacaklı olduğu / 708

916 [109a-3] Foti v. Polihroni’nin, İbrahim Beşe b. Hasan’dan iplik almak ve 
evine harcamak için verdiğini iddia ettiği para hususundaki davada 
alacağını ispat edemediği / 708

917 [109a-4] Hatice bt. Ahmed’in, İbrahim Çavuş b. Abdülgani’den muhâlaa 
yoluyla boşandığı / 709







918 [109a-5] Haçador’un kızları Neşho ile kardeşi Hefne’ye ait evin iki kardeş 
arasında paylaştırılması / 710

919 [109b-1] Hasan Ağa b. Süleyman’ın, ölen Mehmed Halîfe b. Mustafa’daki 
alacağını terekesinden talep ettiği / 711

920 [109b-2] Mustafa Çavuş b. Mehmed’in, kendi borçlarını ödeyen karısı Hatice 
Hanım bt. Ali Paşa’ya borçlu olduğu / 712

921 [110a-1] Naib Ömer Efendi’nin haksız yere el-Hâc Mustafa b. Murad’dan aldığı 
cerimeyi geri ödemesi / 712

922 [110a-2] Fâtıma bt. Ahmed’in, Sâliha Hatun bt. Yusuf ’a rehin olarak verildiği 
mücevherlerin Fâtıma’nın izni olmadan Hacı Yusuf ’a satıldığı, satışın geçersiz 
olması sebebiyle mücevherlerin veya kıymetinin sahibine iade edilmesi / 713

923 [110a-3] Ölen Falakacı Mustafa Ağa b. Halil’den intikal eden vakıf 
evin durumunun keşfi ve yapılan masrafların tespiti ile vârislerine kalan 
kısmın teslimi / 714

924 [110b-1] Abdülkādir Bey b. Ebî Kasım’ın, eşya satışından Mustafa Çavuş 
b. Mehmed’den alacaklı olduğu / 716

925 [110b-2] el-Hâc Mehmed b. Kenan’ın nalbantçılara kethüda tayin edildiği / 716
926 [110b-3] Sabiha bt. Murad’ın evinden çalınıp Emetullah bt. Ali’de bulunan 
kaftanın sahibine iade edilmesi / 717
927 [110b-4] Molla Ali b. Şeyh Mehmed’in, Sâlih Efendi’den ipek ve Bursa yastığı 
bahasından alacaklı olduğu / 718
928 [111a-1] Hatice Hanım’ın, Yazıcı Hüseyin Efendi’ye olan borcuna karşılık 
mücevherlerini rehin verdiği / 719
929 [111a-2] Mehmed Ağa b. İbrahim’in, Şeyh Ahmed Efendi’ye evini bey‘ bi’l-
istiğlâl yoluyla sattığı / 719
930 [111a-3] Mühtedi İsmail Beşe’nin kardeşi Kiragos’taki alacak 
davasında sulh olduğu / 720
931 [111a-4] Fâtıma bt. Yusuf ’un, Mehmed b. Mustafa’dan muhâlaa 
yoluyla boşandığı / 721
932 [111a-5] Mehmed Ağa b. Süleyman’ın, evini Ahmed Ağa b. Abdülmennân’a 
sattığı ve satış bedelinin bir kısmını borcuna takas ettiği / 721
933 [111b-1] Mehmed Ağa’nın, Fahri bt. Ali ile İsmihan bt. Hasan’a 
borçlu olduğu / 722
934 [111b-2] Kadı Ömer Efendi’nin, borcu için karısı Aliye Hatun’a ait evin 
rehin gösterildiği / 722







935 [111b-3] Kolo v. Lazka’nın alacak davasında sulh olup Nikola 
v. Liko’ya borcunu ödediği / 723

936 [111b-4] Bostancılar kethüdası el-Hâc Ahmed Ağa b. Hüdâverdi’nin vârissiz 
ölen bostancı el-Hâc Mahmud’a borcu olan el-Hâc Hüseyin Bey’e açtığı 
davada davalıya mühlet verildiği / 724

937 [112a-1] Mumcu taifesinden bazılarına iş yaptırmayan mumcu yiğitbaşısı Toroş 
v. Anton’un uyarıldığı / 725

938 [112a-2] İsrail v. Semuyil’in, Ömer Ağa b. Ahmed Çavuş’tan 
alacağı olduğu / 725

939 [112a-3] Ölen Ali’nin beytülmâlce el konulan terekesinin babası Kahraman 
b. Rıdvan’a verilmesi / 726

940 [112a-4] Yusuf Ağa b. Abdullah’ın köle bahasından Hüseyin Ağa 
b. Mehmed’de alacağı kaldığı / 727

941 [112a-5] Kahire’de ölen muhzırbaşı el-Hâc Yusuf ’un el konulan terekesinin ve 
alacaklarının alınıp vârislerine verilmesi / 727

942 [112b-1] Toros v. Asvador’un, cizyesini İstanbul’da ödediğinin tespiti / 729
943 [112b-2] Mehmed Efendi’nin İbrahim Çavuş’a borçlu olduğu / 730
944 [112b-3] Mustafa Çavuş b. Abdullah’ın sandığından eşyalarını alan damadı 
Ahmed b. Mehmed’in eşyaları geri vermesi / 730
945 [113a-1] Ümmühani bt. Ali’nin, Ali b. Mehmed’den muhâlaa yoluyla 
boşandığı / 731
946 [113a-2] Rumeli Kazaskeri Abdurrahman Efendi’nin kızı İsmihan Hatun 
ile eşi Mehmed Sadi Efendi arasındaki boşanma davasında taraflara 
mühlet verildiği / 731

947 [113a-3] Küçük yaşta vefat eden İbrahim’in terekesinin vasîsi Himmet Beşe 
b. Mustafa’dan alınıp vârislere verilmesi / 732

948 [113a-4] Âişe bt. Abdullah’ın vasiyeti için Veli Bey b. Mahmud’u 
vasî tayin ettiği / 733

949 [113a-5] Âişe bt. Abdullah’ın, kocası Abdülkerim b. Mirza’ya sattığı eşyaların 
bedelini tahsil ettiği / 734

950 [113b-1] Hasan Bey b. Hüseyin’in, kölesi Rıdvan b. Abdullah’ı âzat ettiği / 734
951 [113b-2] Ali Çelebi b. Ahmed’in, ölen Mehmed Çelebi b. Hüseyin’de câriye 
bahasından alacağı olduğu / 735
952 [113b-3] Mehmed Bey b. Hasan’ın, Mehmed Bey b. Halil’den aldığı atın kusurlu 
olduğunu bilerek satın aldığı / 736







953 [113b-4] Hasan Bey b. Nurullah’ın aldığı borç karşılığı para vakfına evini 
istiğlâl yoluyla sattığı / 736

954 [113b-5] Ahmed Efendi b. Mehmed’in, Mustafa Efendi b. Mehmed’de alacağı 
kaldığının tespiti / 737

955 [114a-1] Hamamcı Mehmed b. Mustafa’nın verasetinden intikal eden bağ 
konusunda vârisler arasında çıkan anlaşmazlıkta, bağın terekeye dahil 
olduğunun tespiti / 738

956 [114a-2] Zabit Mehmed Ağa’nın Mehmed b. Halil’den cerime adıyla haksız 
olarak aldığı parayı geri ödemesi / 739

957 [114a-3] Meryem bt. Ali’nin eşyalarının kocası Mahmud tarafından alınıp 
Habib b. Mehmed’e verildiği iddiasını ispat edemediği / 740

958 [114a-4] İbrahim b. Osman’ın, Osman b. Mahmud’dan aldığı câriyenin kusuru 
çıkmasıyla geri verildiği / 740

959 [114b-1] Köprülü ailesinden Mehmed Ağa b. Abdülmennân’ın vefat eden küçük 
kızı Ümmühani’nin terekesinin paylaştırılması / 741

960 [114b-2] Köprülü ailesinden Mehmed Ağa b. Abdülmennân’ın kızı 
olup küçük yaşta vefat eden Ümmühani’nin terekesi hususundaki davada 
sulh olduğu / 742

961 [114b-3] Hatice bt. Hüseyin’in, câriyesi Gülistan’ı âzat ettiği / 743

962 [114b-4] Mehmed b. Mehmed’in, kendisinden haksız olarak 
tekâlif akçesi aldığını iddia ettiği Mehmed Çelebi hakkındaki iddiasını 
ispatlayamadığı / 744

963 [115a-1] İsak v. David’in, Fransız gemici Petro Reis’in zayi ettiği malın bedelini 
Fransız tercümanından aldığı / 744

964 [115a-2] Mehmed b. Derviş’in câriye diyerek el koyduğu Ümmühani’nin 
hür olduğu / 745

965 [115a-3] Ebûbekir Ağa b. Osman’ın câriyesi Muammer 
bt. Abdullah’ı âzat ettiği / 746

966 [115a-4] Keza kölesi Yusuf b. Abdullah’ı âzat ettiği / 746

967 [115a-5] Agop v. Marat’ın çuka bahasından alacağını kefilden tahsile Ramazan 
Ağa b. Hüseyin’i vekil tayin ettiği / 746

968 [115a-6] Gevher Hatun bt. Fethullah Çelebi’nin kölesi Yani’yi âzat ettiği / 747

969 [115b-1] Ramazan Beşe b. Mustafa’nın, Şaban Beşe’den beygir bahasından 
alacağı olduğu iddiasında mühlet verildiği / 748







970 [115b-2] Yahya Beşe b. Eyüb’ün, evini, ev eşyalarını ve tarlalarının tasarruf 
hakkını Osman Beşe b. Hasan’a devrettiği / 748

971 [115b-3] Ölen Bostancı Ali’nin terekesinin beytülmâl emîninden alınıp 
kardeşleri Mustafa b. Receb ile Süleyman’a verilmesi / 749

972 [115b-4] Mehmed Ağa’nın, Mustafa Ağa b. Mehmed’den Girit seferi esnasında 
haksız olarak aldığı parayı geri vermesi / 750

973 [116a-1] Şâkire Hatun bt. Abdullah’ın ölen oğlu Mustafa Çelebi b. Kara Çavuş 
Mustafa Ağa’nın, Hammâmî Mehmed Ağa’daki alacağını tahsil ettiği / 751

974 [116a-2] Âsiye ve Âtike kardeşlerin evlerini, Hasan b. Mustafa’ya sattığı / 751

975 [116a-3] Hayder v. Mosi’nin, ölen Abdülmümin Çelebi’deki alacağı olduğuna 
dair davada sulh olduğu / 752

976 [116a-4] Hacca gidecek olan Halil Efendi’nin vakıf mütevelliliğine Ahmed 
Efendi’yi vekil tayini / 753

977 [116b-1] el-Hâc Mehmed b. el-Hâc Veli’nin, Erzurum’dan aldığı ipek 
konusunda şahitlerin beyanı / 753

978 [116b-2] Fâtıma’nın, câriyesi Bâğıcinan’ı âzat ettiği / 754

979 [116b-3] Hüseyin b. Şeyh Mahmud’un, Mehmed b. Ebûbekir Bey’deki alacağını 
sulh yoluyla tahsil ettiği / 755

980 [116b-4] Aslan v. Seme’nin, ölen muhzırbaşı Mahmud Ağa’daki alacağını 
vârislerden sulh yoluyla tahsil ettiği / 755

981 [116b-5] Mehmed Bey b. Abdullah’ın tasarrufu kendisine ferağ edildiğini iddia 
ettiği tarla hususundaki davasında iddiasını ispatlayamadığı / 756

982 [117a-1] Musa Efendi’nin, atıyla giderken Ali b. İbrahim’in üzerine düşüp 
ayağını kırmasıyla ilgili davada sulh yoluyla anlaşıldığı / 757

983 [117a-2] Ölen Nikola v. İstati’nin, ortağı Yani v. Todori’deki alacağını vârislerin 
tahsil ettiği / 758

984 [117a-3] Süleyman Çelebi b. Derviş’in kefaleti sebebiyle haksız yere kendisini 
hapsettiren Mustafa Ağa’yı hapse attırdığı / 758

985 [117a-4] Süleyman Çelebi b. Derviş’in, Mehmed Çavuş b. İbrahim’deki alacağı 
için mühlet verildiği / 759

986 [117a-5, Arapça] Mehmed b. el-Hâc Arslan adlı çocuğa babasının 
vasî tayin edildiği / 759

987 [117a-6] Sâlih Beşe b. Lütfullah’ın, Yunus Beşe b. İbrahim’de 
alacağı olduğu / 760







988 [117b-1] Ahmed b. Ali’nin, el-Hâc Mehmed Ağa’da alacağı olduğu / 760
989 [117b-2] el-Hâc İsmail b. Ali’nin, el-Hâc Mehmed Ağa’da alacağı olduğu / 760
990 [117b-3] Şahin b. Abdullah’ın dört sene önce Mehmed Reis b. Ali 
tarafından âzat edildiği / 761
991 [117b-4] el-Hâc Mehmed Ağa ile kızı Âişe’ye ait vakıf evin mütevelli izni ile 
İbrahim Ağa’ya devredildiği / 762
992 [118a-1, Arapça] Havva bt. Mehmed Çelebi adlı çocuğa nafaka 
takdir edildiği / 763
993 [118a-2] Hatice bt. Mehmed Efendi’nin, Fâtıma Hatun’a câriye satışı davasında 
sulh yoluyla anlaştıkları / 763
994 [118a-3] Hâkime bt. Hasan’ın, el-Hâc Mustafa b. el-Hâc Osman’dan muhâlaa 
yoluyla boşandığı / 764
995 [118a-4] Hüseyin Çavuş b. Mehmed’in, ev hissesini Muammer bt. Abdullah’a 
sattığı / 764
996 [118a-5] Havva bt. Abdi’nin, Ali Beşe b. Oruç’tan muhâlaa 
yoluyla boşandığı / 765
997 [118a-6] Ramazan Beşe’nin Mehmed ve Sâlih b. Lütfullah’tan satın aldığı 
gemiyi geri vermek istemesinin reddi / 766
998 [118b-1] Mehmed Bey b. Receb’in, Mehmed Ağa b. Sinan’a borçlu olduğu / 766
999 [118b-2] Ölen Halil b. Musa’nın çocuklarına vasî olan Mehmed Bey b. Receb’in, 
Mehmed Efendi b. Ali’nin el koyduğu terekeden hisseleri aldığı / 767
1000 [118b-3] Dimitri v. Kostantin’in, Hasan Bey’e kürk bahasından 
borçlu olduğu / 768
1001 [118b-4] Avadik b. Allahverdi’nin ölen ortağı Ohannis ile topladığı 
cizye paralarından herhangi bir borcu olmadığı, Ohannis’in 
vârisi ile de hesaplaştığı / 768

1002 [119a-1] Kenan b. Hüseyin’in ölen el-Hâc Ali’nin terekesini almadığı ve 
vasîden gizlemediği / 769

1003 [119a-2] Hasan Ağa’nın mahalle mescidine vakfettiği harap menzil yerini 
Nakkaş Mehmed Çelebi’nin yeniden inşa etmek üzere mütevelli izniyle aldığı 
ve enkazı keşfettirdiği / 770

1004 [119b-1] İsmail Efendi’nin Cerrahbaşı İshak Bey Mescidi’ne vekil 
imam tayini / 771

1005 [119b-2] Sâliha bt. Receb’in es-Seyyid Mustafa Çelebi’den boşanıp 
hakkını tahsil ettiği / 772







1006 [119b-3, Arapça] Sâliha bt. Receb adlı kadına ve çocuğuna nafaka 
takdir edildiği / 772

1007 [119b-4] Atâullah Ağa’nın, evini Hatice Hanım bt. Mehmed’e sattığı / 773
1008 [119b-5] Ayni Hatun bt. Sefer’in kocasıyla müşterek vakıf arsa payını mütevelli 
izni ile kocasına devrettiği / 773
1009 [119b-6] Menahem v. Kalaf ’ın, İsrail v. Yako’ya bilezik bahasından 
borçlu olduğu / 774
1010 [120a-1] Bogasici Minas v. Kirakos’un bogasi işinden ortağına 
borçlu olduğu / 774
1011 [120a-2] Mehmed Efendi b. Receb’in, İbrahim Bey b. Hüseyin’den satın aldığı 
câriyenin âzatlı olduğunun ispatıyla parasını geri aldığı / 775
1012 [120a-3] Matyos v. Kamri’nin bağını, Karabaş Mardiros 
v. Simaven’e sattığı / 776
1013 [120a-4] Hatice Hanım bt. Mehmed Bey’in, çiftliğini, bağını ve tarlalarının 
tasarruf hakkını Yusuf Çelebi b. Ahmed’e devrettiği / 777
1014 [120b-1] Fener nahiyesindeki köylerden yeniçeri kirpasının 
tahsili ve defterdara teslim edilmesine Bakkal Dimitri v. Pordi’nin vekil 
tayin edildiği / 778

1015 [120b-2] Ölen Avanos v. Mileş’in Ahanos v. Emircan’daki alacağının vasî 
Toros v. Haçik tarafından talep edildiği davada mühlet verildiği / 779

1016 [120b-3] el-Hâc Satı’nın vakfettiği evin, sulehâdan Mehmed 
Efendi’ye verilmesi / 779

1017 [120b-4] Âişe bt. İbrahim’in, boşandığı kocası Musli’den olan oğlu Ali’yi kendi 
malıyla büyütmeyi taahhüt ettiği / 780

1018 [120b-5] Kadı Musa Efendi’nin Bostancı Veli Bey b. Murad’a olan borç 
davasında sulh olup Musa Efendi’nin bir miktar daha borcu kaldığı / 780

1019 [121a-1, Arapça] Havva ve Fâtıma adlı çocuklara amcalarının 
vasî atandığı / 781

1020 [121a-2] Atanaş v. İstirati’nin kölesi Andriye v. Lazari’ye âzat ettiği / 781
1021 [121a-3] Hamamcı Osman b. Abdülmennân’ın bahçe ve evini Aslan 
v. Samarya’ya sattığı / 782
1022 [121a-4] Aslan v. Samarya’nın, yahudihanesini Zağarcıbaşı Osman 
Ağa’ya sattığı / 783
1023 [121b-1] Kasap Mehmed Beşe b. Mustafa’nın câriyesi Bedehşan’ı 
vasiyetle âzat ettiği / 784







1024 [121b-2] Mâhımünir bt. Abdullah’ın câriyesi Vildan’ı âzat ettiği / 784

1025 [121b-3] Sarhoş haldeki Şahin b. Abdullah’ın cami içine kaçan Hüseyin ile 
kavgasını önlemek isteyen Hasan b. Ali’yi bıçakla yaraladığı / 784

1026 [121b-4] Mâhımünir bt. Abdullah’ın süs ve ev eşyalarını âzatlı câriyesi 
Vildan’a hibe ettiği / 785

1027 [122a-1] Mardiros v. Simaven’in, bağını Agya’ya sattığı / 786

1028 [122a-2] Ali Dede b. Abdullah’ın terekesinin vârisler 
arasında paylaşılması / 786

1029 [122a-3] Gülizar bt. Abdullah’ın kendisi ölene kadar işlerini görmeye taahhüt 
eden Hüseyin b. Muharrem’e ev eşyalarını hibe ettiği / 787

1030 [122a-4] Âişe Hatun bt. Ali’nin, Abdullah Bey b. Musa Paşa’dan muhâlaa 
yoluyla boşandığı / 788

1031 [122a-5] Harose bt. Dimitri’nin eşyalarını alan Mihal v. Yorgi’yle olan 
davasında sulh yoluyla anlaştıkları / 788

1032 [122b-1, Arapça] Havva bt. Ramazan adlı çocuğa nafaka takdir edildiği / 789

1033 [122b-2, Arapça] Kocası kaybolan Âişe bt. Abdi adlı kadına nafaka 
takdir edildiği / 789

1034 [122b-3] Mâhımünir bt. Abdullah’ın evini vakfettiği / 790

1035 [123a-1] Meryem bt. Hasan’ın, İsmail b. Halil’den muhâlaa 
yoluyla boşandığı / 792

1036 [123a-2] Sâliha Hatun’un, Ahmed Çelebi b. Mehmed’den muhâlaa 
yoluyla boşandığı / 792

1037 [123a-3] Ölen Huri bt. Sahak’ın terekesinin babası ve zevcesi arasında 
paylaştırılması / 793

1038 [123a-4] Mustafa Çavuş b. Abdülmennân’ın, Ahmed Çelebi’ye sattığı câriye 
bahasından alacağını tahsil ettiği / 793

1039 [123a-5] Süleyman Bey b. Sinan’ın ölmeden önce yaşı küçük olan Rabia ile 
nikâhlandığının ve terekesine dahil olduğunun tespiti / 794

1040 [123b-1] Ali b. Abdülgani’nin kendisinden haksız yere cerime alındığı 
iddiasını ispatlayamadığı / 795

1041 [123b-2] Rabia Hatun bt. Hasan’ın, Saçlı Emir Zâviyesi’ne ait mukātaalı 
arsasını mütevelli izni ile Mehmed Efendi’ye devrettiği / 795

1042 [123b-3] Ahmed Bey b. İbrahim’in, Ahmed Çelebi b. Mustafa’nın adamlarını 
ve câriyesini dövdüğü / 796







1043 [123b-4] Mustafa Dede b. Mehmed’in, Hoca Nazar Vakfı’na 
mütevelli tayin olduğu / 797

1044 [124a-1] Ekmekçi Pavlo, Yanko ve Yorgi’nin, Mano v. Yanko’dan ekmek 
işindeki ortaklıktan dolayı alacaklı oldukları / 797

1045 [124a-2] Abdülkādir Efendi b. Himmet’in terekesinin vârisler 
arasında paylaşılması / 798

1046 [124a-3] Mehmed b. Ömer’in, ortağı Ali b. Mehmed ile hesaplaşıp alacağına 
bir müddet vade verdiği / 798

1047 [124a-4] Şerife Âişe’nin, evini el-Hâc Ali b. Mustafa’ya sattığı / 799
1048 [124b-1] Ali b. Mehmed’in, Halil b. Murad’dan alacaklı olduğu / 800
1049 [124b-2] Durmuş b. Hasan’ın, Nesli bt. Abdullah’tan alacaklı olduğu / 800
1050 [124b-3] Hacı Hasan ve Aydın’ın ölen amcaları Ali Dede b. Abdullah’ın 
terekesine el koyan beytülmâl emîninden hisselerini tahsil ettikleri / 801
1051 [124b-4, Arapça] Emetullah bt. Ali adlı boşanmış ve hamile kadına nafaka 
takdir edildiği / 801
1052 [124b-5] Noksan hüccet / 802
1053 [125a-1] Zülfikar Ağa b. Hasan’ın vakfiyesi / 802
1054 [126a-1] Süleyman Çelebi b. Yusuf ’un, Mano v. Niko’dan buğday bahasından 
alacaklı olduğu / 809
1055 [126a-2] Meleki bt. Muslihiddin’in, evini Mehmed Ağa 
b. Ahmed’e sattığı / 809
1056 [126b-1] İbrahim Beşe b. Derviş’in, Hatice bt. Dilâver’deki câriye bahasından 
alacağını kefili olan kocası Osman Çelebi’den alması gerektiği / 810
1057 [126b-2] Mehmed Çavuş b. Himmet’in, İsar v. Melkon’daki alacağına Tatos’un 
kefil olduğu iddiasını ispat edemediği / 811
1058 [126b-3] Mehmed Çelebi b. Ahmed’in, karısı Hatice bt. Abdullah’a 
borçlu olduğu / 811
1059 [126b-4] Beytülmâl tarafından el konulan terekenin mirasçılara intikali / 812
1060 [127a-1] Kadı Mehmed Efendi’nin, el-Hâc Selim’e eşya 
bahasından borçlu olduğu / 813
1061 [127a-2] Vekil Zülfikar b. Kays’ın, terekeden alacağını Ebûbekir 
Ağa’dan tahsil ettiği / 814
1062 [127a-3] Hasan Çelebi b. Himmet’in, evini Siyavuş Bey 
b. Abdullah’a sattığı / 814







1063 [127a-4] el-Hâc Hasan b. Abdullah’ın, ev eşyalarını karısı Ümmühani Hatun 
bt. Ali Efendi’ye hibe ettiği / 815

1064 [127a-5] Mehmed Ağa b. Yakub’un, Mustafa Ağa b. İsa’daki alacağını Arslan 
oğlu İvaz yoluyla tahsil ettiğinin ispat edildiği / 815

1065 [127b-1] Hüseyin Alaybeyi b. Ahmed’in evini Veli Paşa Vakfı’na istiğlâl 
yoluyla sattığı / 816

1066 [127b-2] Fâtıma bt. Lütfullah’ın süs eşyalarını hibe 
etmediğinin anlaşıldığı / 817

1067 [127b-3] Fâtıma bt. Ahmed’in, Ahmed Beşe b. Ali’den muhâlaa 
yoluyla boşandığı / 818

1068 [127b-4] Havva bt. Öküz Ahmed’in evini kız kardeşinin oğlu Ahmed Çelebi 
b. Ahmed’e hibe ettiği / 818

1069 [128a-1] Başka evlerin içini ve odalarını görmesi sebebiyle, Ali Beşe’nin 
yaptığı odanın pencere ve havale tahtalarının kapatılması gerektiği / 819

1070 [128a-2] Yedikule meyhanecilerinin tersaneye kürekçi teminiyle ilgili 
vergileri dışında tekâlif için Havâss-ı Refîa meyhanecilerinin kendilerine 
müdahalesinin önlenmesi / 820

1071 [128b-1] Ölen Perizat bt. Abdullah’ın, Ahmed ve İvaz Giray’ın anneleri 
Gevherhan’ın âzatlı câriyesi olduğundan terekesinin bunlara verilmesi / 821

1072 [128b-2] Hatice bt. Abdullah’ın Girit seferine giden kocası Mustafa Ağa’nın 
Murtaza Beşe’ye bıraktığı parayı aldığı / 822

1073 [128b-3] Yahudi Asya bt. Bahram’ın, elçi Delahay Vanteli v. Delahay’a sattığı 
câriye bahasından alacaklı olduğu iddiasını ispat edemediği / 823

1074 [129a-1] Âişe bt. Ahmed’in, evini Lütfi bt. Osman’a sattığı / 824
1075 [129a-2] Mustafa Ağa b. Halil’in Fethullah Bey b. Mustafa’dan 
alacaklı olduğu / 824
1076 [129a-3] Receb Bey b. Halil’in kaybettiği kölesi Yuvan’ı Mustafa ve Receb adlı 
kardeşlerde bulduğu ve kendisine ait olduğunu ispat ettiği / 825
1077 [129a-4] Ölen İsmail Çelebi b. Ahmed’in, Toygar Hamza Vakfı’na olan 
borcunun mütevelli tarafından terekesinden tahsil edildiği / 826
1078 [129a-5] Osman Çelebi b. İbrahim’in, Kara Çelebizâde Mahmud Efendi 
Vakfı’ndan ödünç aldığı / 826
1079 [129b-1] Belesan yağının Kudüs’ten değil Eçmiyazin 
Manastırı’ndan dağıtılması, Kudüs patrikliğinin bu işe karışmamasına 
dair hüküm kaydı / 827







1080 [129b-2] Martaros’un, Agyazar’ın yerine Kudüs Ermeni patrikliğine 
tayin beratı / 828

1081 [130a-1] Tekâlif vermemek için haham olanların azli gerektiğinden İsrail’in 
hahamlıktan feragat ettiği / 829

1082 [130b-1] Şahin ve İbrahim’in ölen Hüseyin b. Lütfullah’ın vârisleri olduğu, el 
konulan muhallefatın bunlara verilmesi / 830

1083 [130b-2] el-Hâc Yusuf Beşe b. Abdullah’ın, Âişe bt. Ömer’den eşya bahasından 
alacaklı olduğu / 831

1084 [130b-3] Âişe bt. Ömer’in, Nuri Çelebi b. Ali’deki eşya bahasından alacağını 
sulh yoluyla tahsil ettiği / 832

1085 [131a-1] Abdurrahman Ağa b. Hüseyin’in ölen Kîsedâr Mehmed Efendi’deki 
beygir bahasından alacağını vârislerden talep ettiği / 832

1086 [131a-2] Arapkir kasabasındaki cizye defterinde kayıtlı olmayıp başka 
şehirlerde bulunan zimmîlerin cizyelerinin tahsili / 834

1087 [131b-1] Âişe Hatun’un ölen kocası Mehterbaşı Mustafa Ağa’nın terekesinden 
mehrini ve hissesini talep için vekil tayin ettiği / 835

1088 [131b-2] İlyas Ağa’nın, ölen Mehterbaşı Mustafa Ağa’nın vârisi olduğu / 836

1089 [131b-3] Mustafa b. Abdullah’ın kardeşi Parşih’in açtığı alacak 
davasından vazgeçtiği / 836

1090 [131b-4] Ali Beşe b. Mehmed’in, Mehmed Beşe b. Mustafa’ya sattığı câriye 
bahasından alacağını, kefil Sâliha bt. Abdullah’tan talep ettiği / 837

1091 [131b-5] Ahmed b. Abdullah’ın, Yusuf b. Abdullah’a açtığı hırsızlık davasını 
ispat edemediği / 838

1092 [132a-1] Mustafa Efendi b. Mehmed’in ev hissesini Ali Bey 
b. Hüsameddin’e sattığı / 838

1093 [132a-2] Mehmed b. Halil’in terekesinden hisselerin 
vârislerine dağıtıldığı / 839

1094 [132a-3, Arapça] Halil b. Ali Bey adlı çocuğa nafaka takdir edildiği / 840

1095 [132a-4] Arslan b. Mahmud’un, karısı Turan bt. Mahmud’a 
nafaka vereceği / 840

1096 [132a-5] el-Hâc Bayezid Beşe b. Abdülmennân’ın, câriyesi 
Mülâyim’i âzat ettiği / 840

1097 [132a-6] Keza kölesi Hasan b. Abdullah’ı âzat ettiği / 841

1098 [132a-7] Emetullah bt. Halil Ağa’nın câriyesi Belkıs’ı âzat ettiği / 841







1099 [132b-1] Mehmed Çelebi b. Yakub’un, evini Şivekâr Sultan Vakfı’na istiğlâl 
yoluyla sattığı / 842

1100 [132b-2] Mehmed Beşe ile Ali Beşe’nin Bostancı Hüseyin b. Hasan’ı 
dövdüklerine dair davada taraflara süre verildiği / 842

1101 [132b-3] Mehmed Efendi b. Sefer’in, Hatice Hatun Vakfı’na olan 
borcunu ödediği / 843

1102 [132b-4] Neslihan bt. Mehmed’in, evinin yarısını kocası Osman Çelebi 
b. Hasan’a sattığı ve borcuna takas ettiği / 843

1103 [132b-5] Kaybolan Mustafa Efendi’nin, Ömer Efendi b. İsmail’e emanet verdiği 
câriyesi Belkıs’a nafaka takdir edilmesi / 844

1104 [132b-6] Zaharya v. Papok’un kölesi Şemen’i âzat ettiği / 845

1105 [133a-1] Âmine bt. Ebûbekir’in câriyesi Rukiye’yi âzat ettiği / 845

1106 [133a-2] Kaya bt. Sefer’in bazı ev eşyalarını babası Sefer’e hibe ettiği / 845

1107 [133a-3] Vârislerin, Mustafa b. Receb’in terekesini beytülmâl emîni el-Hâc 
Ahmed Ağa b. Hüdâverdi’den aldıkları / 846

1108 [133a-4] Toros’un, babasından kaldığını iddia ettiği arsanın babası tarafından 
Vartan v. Ohan’a satıldığının tespit edildiği / 847

1109 [133a-5] Abdurrahman Efendi b. Mehmed’in Yani v. Yorgi’deki 
alacağı kaldığı / 848

1110 [133b-1] Vârislerin, Ahmed Bey b. Ali’nin, el-Hâc Mehmed b. Mehmed’e 
emanet verdiği eşyaları aldığı / 848

1111[133b-2] Fâtıma bt. Osman’ın, boşandığı kocası Ali Efendi b. İbrahim’deki 
mehrini tahsil ettiği / 849

1112 [133b-3] Mimar fırının ekmeğinin satıldığı iskemlenin yanında macuncu fırını 
ekmeğinin satılmaması / 849

1113 [133b-4] Hatice bt. Abdullah’ın, evini Hasan Beşe b. Süleyman’a sattığı / 850

1114 [134a-1, Arapça] İvaz bt. Mehmed adlı kadına nafaka takdir edildiği / 851

1115 [134a-2] Mano v. Nikola’nın, Süleyman Çelebi b. Yusuf ’a olan borcuna Hasan 
b. Ahmed’in kefil olduğu / 851

1116 [134a-3] Hasan Bey b. Kasım’ın, tarlalarının tasarruf hakkını Abdülbâki Bey’e 
bedeliyle devrettiği / 852

1117 [134a-4] Murtaza b. Ali’nin, Mehmed b. Abdullah’tan cerime altında haksız 
olarak aldığı paraların geri verildiği / 852







1118 [134a-5] Veli Mehmed Efendi’nin müezzinler için vakfettiği ev arsasına, 
Mehmed Çelebi b. Ali’nin yaptığı evin masrafının keşfedilmesi / 853

1119 [134b-1] Mehmed’in, babası Ali Reis’e Mısır’a giderken borç verdiğinin 
tespiti / 855

1120 [134b-2] Mehmed’in ticaret için Mısır’da iken babası el-Hâc 
Ali Reis’e yolladığı kahve metâının bedelini babasının terekesinden 
alması gerektiği / 855

1121 [135a-1] el-Hâc Mehmed’in küçük kızı Ümmügülsüm’ün bakımını halası 
Rabia’nın üstlendiği / 856

1122 [135a-2] Semuyil v. Mosi’nin, kardeşi Hayder’den alacağını tahsil ettiği / 857
1123 [135a-3] Hatice bt. Abdullah’ın para vakfının eski mütevellisinin vakıf malını 
yeni mütevelli Mehmed Efendi’ye teslim ettiği / 857
1124 [135a-4] Ümmühani Hatun’un evini kocası Ali Çelebi 
b. Abdülmümin’e sattığı / 858
1125 [135a-5] Ümmühani Hatun’un kocası Ali Çelebi’den mehrini aldığı ve evdeki 
tüm eşyaların kocasına ait olduğu / 859
1126 [135b-1] Emetullah Hanım’ın Fâtıma Hanım’dan aldığı câriyenin kusurunu 
bildiğini tespiti / 860
1127 [135b-2] Üsküfçü Hüsameddin’in vakıf arsasına Abdülbâki Efendi’nin 
mütevelli tayin olduğu / 861
1128 [135b-3] Ovanes v. Naksar’ın, tarlasının tasarruf hakkını İbrahim Ağa b. Ömer 
Efendi’ye bedeliyle devrettiği / 861
1129 [135b-4] Sitti Hatun’un vakfeylediği evin ulemâdan Zülfikar Efendi’ye 
tahsis edilmesi / 862
1130 [136a-1] Hocazâde ailesinden Kadı Ahmed Efendi’nin, Mahmud Paşa Vakfı’na 
ait olup üzerindeki binası yanmış arsa üzerine ev yapma isteği ve yapılacak 
evin masrafının hesaplanması / 862

1131 [136a-2] Bazı zimmîlerin yirmi yedinci bölük neferlerinin vakıf orta 
akçelerinden ödünç aldıkları / 863

1132 [136a-3] Mustafa Çelebi b. Mehmed’in evini karısı Hatice 
bt. Abdullah’a hibe ettiği / 864

1133 [136b-1] Fazıl Ağa b. Seyfullah’ın, Bodur Ahmed Ağa’da kalan alacağını kefil 
el-Hâc Hüseyin b. Ömer Ağa’dan alıp fazlasını talep edemeyeceği / 864

1134 [136b-2] Rabia’nın, Abdüllatîf b. Mehmed’e verdiğini iddia ettiği para ve 
eşyaları ispat edemediği / 866







1135 [136b-3] Sultan Bayezid Vakfı’na ait Darıderesi mukātaasının mahsulünü 
toplama izni için Mustafa Ağa’nın haksız para aldığı / 867

1136 [137a-1] Girit seferine katılacak gemiler ve kapudanlara 
mühimmat verilmesi / 868

1137 [137a-2] Sakine’nin, babası el-Hâc Hüseyin’den kalan dükkân ve 
evlerin kira hissesini kardeşi Mustafa Çelebi’den talep edip bir kısmını 
alması gerektiği / 869

1138 [137b-1] Hüseyin Ağa b. Veli’nin, âzatlı kölesi Süleyman b. Abdullah’ın 
terekesini beytülmâl emîninden alması gerektiği / 870

1139 [137b-2] Ahmed Beşe b. Abdullah’ın, diğer Ahmed Beşe’de kalan alacağını 
talep ettiği, ziyade talebinin reddolunduğu / 871

1140 [137b-3] Ümmühani bt. el-Hâc Ali Efendi’nin, süs ve ev eşyalarını kızı 
Meryem bt. el-Hâc Hasan’a hibe ettiği / 872

1141 [138a-1] Mehmed Efendi b. Veli’nin, evini turnacılara ait para vakfına 
istiğlâl yoluyla sattığı / 873

1142 [138a-2] Ölen Osman Halîfe b. Receb’in, Ramazan Bey b. Hüseyin’deki 
alacağını vârislerin tahsil ettiği / 873

1143 [138a-3] Rıdvan b. Abdullah’ın gece evine sarhoş olarak giren Mahmud Beşe 
b. Mahmud’un tazirine karar verildiği / 874

1144 [138a-4] Fâtıma bt. Hüseyin’in, Ahmed Beşe b. Mustafa’da câriye bahasından 
alacağı kaldığı / 875

1145 [138b-1] Halil b. Mustafa’dan intikal eden terekenin, vârisliklerini ispat eden 
kız kardeşleri ve amca oğluna beytülmâl emîninden alınıp verilmesi / 875

1146 [138b-2] Fâtıma Hanım’ın para vakfından ödünç alıp karşılığında 
bahçesini rehin verdiği / 877

1147 [139a-1] Girit seferindeki askerlerin ihtiyaçları için ehl-i hireften birer kişinin 
(orducu) gönderilmesine dair ferman kaydı / 878

1148 [139a-2] Tekâlif vergisi vermemek için haham olanların 
hahamlıktan azledildikleriyle ilgili ferman gereği bazı hahamların 
görevden ayrıldıkları / 879

1149 [139a-3] İbrahim b. Hüseyin’in hırsızlıkla suçladığı ve hapsettirdiği Ali 
b. Ebûbekir’in, kefil tayiniyle hapisten itlâkı / 879

1150 [139a-4] Mehmed b. Abdullah’tan satın aldığı câriyeyi sağır diye geri vermeye 
çalışan Mustafa b. Receb’in iddiasının reddi / 880







1151 [139b-1] Donanma kadırgaları için İstanbul’dan avârızhânelere göre kürekçi 
bedeli tahsiline dair İstanbul kadısına hüküm / 880

1152 [139b-2] Bayram Paşa Sarayı’ndaki fırında has ekmek pişirilmesine 
dair hüküm kaydı / 881

1153 [139b-3] Hristo v. Andriye’nin, Nikola v. Yorgi’den alacağı olduğu, ancak 
fazlasını talep etmemesi gerektiği / 882

1154 [140a-1] Koltukçuların han ve dükkân önlerinde ve kaldırımlarda bogasi 
satmalarının yasaklandığına dair hüküm kaydı / 882

1155 [140a-2] Zimmîlerin boyadıkları bogasileri, müslümanların 
perdaht ettikleri, zimmîlerin bogasi perdaht etmelerinin yasaklandığına 
dair hüküm kaydı / 883

1156 [140a-3] el-Hâc Abdurrahman Çelebi b. el-Hâc Osman’ın kölesi 
Siyavuş’u âzat ettiği / 884

1157 [140b-1] Dükkânında bogasi boyayıp perdaht eden Manola’nın 
talebi üzerine durumun tahkiki için Kaymakam Yusuf Paşa ile İstanbul 
kadısına hüküm / 884

1158 [140b-2] Tekâlif vergilerinden kurtulmak için haham ve cemaatbaşı olanların 
görevlerinden ayrılmaları ile ilgili hüküm / 885

1159 [140b-3] Ölen Bostancı Mehmed’in terekesinin beytülmâl emîninden alınıp 
vârislere verilmesi gerektiği / 886
İSTANBUL KADI SİCİLLERİ
BÂB MAHKEMESİ

3
NUMARALI SİCİL

(H. 1077 / M. 1666 - 1667)










[Kapak]
Ebussuûdzâde Mehmed Sâdık Efendi ve Bâli Efendi merhûmun sicilleridir sene 
1077
1077 senesi
Hücec-i İstanbul Bâb niyâbeti ve İstanbul kadılığı
1070 senesinde aranmakla bir hüccet ve 1076 senesinde Rumeli Sadâretinden bir 
hüccet kayıtları vardır.

[Kapak içi]
Sahaki? Efendi ile Ebussuûdzâde Efendi’nin müşterek sicillidir.
Beyaz Hû Sahîh.

1 [1a-1] Kölenin âzat olması
(…) olan işbu bâ‘is (…) malımdan âzâd olsun.
Şuhûdü’l-hâl: Abdurrahman Efendi b. (  ), Sofu Mehmed Efendi b. (  ), Mustafa 
Efendi b. Muharrem Efendi.

2 [1a-2] Preşkova ve kızının müslüman olmaları
Vilâyet-i Anadolu’da Yalakābâdmüsemmât olup hâlâ şeref-i İslâm ile müşerrefe oldukda ismi Âmine vaz‘ olunan 
mühtediyenin sagīre kızı Pilaşe bt. Lamberi’nin ismi Hatice vaz‘ olundu. Kayd şüd.
Hurrire fî 25 Ramazân [107]7.

3 [1a-3] Günyüzü kazasının kürekçi bedelinin tersane eminine 
teslim edildiği
Vech-i tahrîr-i hurûf budur ki
Bin yetmiş yedi senesine mahsûb olmak üzre Hüdâvendigâr sancağından Gün-
yüzü kazâsından ihrâcı fermân olunan on bir nefer asîl ve dört nefer hod-girift e 
ve beş bin altı yüz elli akçe bedel-i tekā‘üd ve üç küsûr hânesin kadısı mevlânâ ( ) 
Efendi geldiğinden Mehmed Efendi kendi malından edâ ve teslîm-i tersâne eyle-
diğinden işbu temessük tahrîr olundu.
Fî 15 Ramazân sene [10]77.
El-Hâc Süleyman Emîn-i tersâne hâlâ.4 [1a-4] Bir attar dükkânının kiracısının kaçtığı malların emanete alınıp 
sahibine teslimine dair arzuhal kaydı
Şer‘le görülmesi buyruldu.
Sa‘âdetlü ve mürüvvetlü sultanım hazretleri sağ olsun Sulu Manastır’da vâki‘ bir 
attâr dükkânımızı bir zimmîye kirâya verip mezbûr firâr edip dükkânım kilidli ve 
mu‘attal kalıp gadr olunup mezbûrun içinde eşyâsı var ise tahrîr ve emânet vaz‘ olu-
nup dükkânım tahliyye ve bana teslîm olunmak üzre emr-i fermân sultanımındır.

5 [1b-1] Âişe bt. Kıyam’ın evini vakfettiği
Elhamdülillâhi el-vâkıfı alâ külli hâli’l-münezzeh-i ani’t-tegayyür ve’l-intikāl 
ve’s-salâtü ve’s-selâmu alâ Seyyidinâ Muhammed’in azîmi’l-hulkı kerîmi’l-hisâl 
ammâ ba‘d işbu kitâb-ı sıhhat-n isâbın inşâsına bâ‘is ve bâdî budur ki mahmiye-i 
İstanbul’da Seferikoz mahallesinde sâkine sâhibetü’l-hayrât ve râgıbetü’l-meberrât 
Âişe bt. Kıyâm nâm hâtun meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de vakf-ı âti’l-beyâna li ecli’t-tescîl mütevellî nasb u ta‘yîn eylediği 
Mehmed Efendi b. ( ) nâm kimesne mah za rın da ikrâr ve i‘tirâf edip vakf-ı câi’z-
zikrin sudûruna değin silk-i mülkümde münselik olup mahalle-i mezbûrede vâki‘ 
bir tarafdan Saraylı Kalender Hâtun mülküne ve bir tarafdan tarîk-i hâs ve iki 
tarafdan tarîk-i âm ile mahdûd ve üç tabakayı muhtevî olup ulyâsında bir oda 
ve bir kameriye vustâsında bir bâb oda ve bir sofayı ve süfl âsında bir bâb oda ve 
bi’r-i mâ ve kenîfi müştemil arsasının Koca Mustafa Paşa vakfı’na beher sene kırk 
akçe mukāta‘ası olan menzilimi bi cümleti’t-tevâbi‘ ve’l-levâhık ve kâff eti’l-hukūk 
ve merâfık hasbeten lillâhi’l-meliki’l-vehhâb ve taleben li’s-sevâb yevm-i ( ) vakf-ı 
sahîh-i şer‘î ile vakf ve haps edip şöyle şart eyledim ki mâdâmki libâs-ı hayâtı 

…? ve mesned-i âfiyetle hâle olam, menzil-i mezbûrda kendim sâkine olam, bi 
emrillâhi meliki’l-müte‘âl vefâtımdan sonra li ebeveyn er karındaşım kızının oğul-
ları Hüseyin ve Abdullah ibney Ahmed sâkinler olup ehadûhümâ fevt oldukda 
hissesine hayâtda olan mutasarrıf ola, ba‘de vefâtihimâ evlâdları ve evlâd-ı evlâd-ı 
evlâdları neslen ba‘de neslin sâkinler ola ve ba‘de’l-inkırâz menzil-i mezbûreye 
mütevellîyle hasbe mâ ceret bihi’l-âde îcâr olunup her sene hâsıl olan icâresinden 
muhtâc-ı ta‘mîr olan mevâzi‘i ba‘de’t-ta‘mîr fazla kalanı mahalle-i mezbûre 
avârızına sarf oluna ve mürûr-ı eyyâm ve kürûr-ı a‘vâm ile şart-ı mezkûreye ri‘âyet 
müte‘azzire olursa icâre-i menzil-i mezbûr mutlaka fukarâ-yı müslimîne sarf olu-
na vakf-ı mezbûrun tebdîl ve tağyîri yedimde ola menzil-i mezbûru bundan ak-
dem mütevellî-i mezbûra teslîm, ol dahi kabz ve tesellüm eyledikden sonra sâir 
mütevellîler evkāfda tasarrufl arı gibi tasarruf eyledi dedikde, gıbbe’t-tasdîki’ş-şer‘î 
vâkıf-ı mezbûra vakf-ı merkūmdan rücû‘ ve ibtâli mukaddemâtına şürû‘ edip eğer-
çi vakf-ı akār inde’l-İmâmi’l-A‘zam sahîh lâkin lâzım olmayıp husûsan menâfi‘-i 
vakfı evvelâ nefsine şart eylediği sûretde inde’l-imâmi’s-sâlis vakf bi’l-külliye bâtıl 
olduğuna binâen vakf-ı mezbûrdan rücû‘ eyledim, mütevellî-i mezbûr menzil-i 
mezbûrdan kasr-ı yed edip bana teslîm eylemesi murâdımdır dedikde, mütevellî-i 
merkūm mütesaddî-i cevâb-ı bâ savâb olup eğerçi hâl İmâm-ı A‘zam Hazretle-
ri katında bast olan minvâl üzredir lâkin İmâm Muhammed Hazretleri katında 
teslîm ile’l-mütevellî bulunmağla ve İmâm Ebû Yusuf Hazretleri katında vakf 
mücerred vakaft ü demekle vakf sahîh ve lâzım olduğu emr-i mukarrerdir deyû 
red ve teslîmden imtinâ‘ edip sıhhat ve lüzûmuna hükm-i şer‘î taleb ile hâkim-i 
muvakki‘-i sadr-ı kitâb -tûbâ-leh ve hüsnü me’âb- hazretlerine müterâfi‘ân ve 
her biri mübtegāsınca fasl ve hükme tâlibân olduklarında hâkim-i mûmâ-ileyh 
en‘amallâhu ni‘amehû aleyh hazretleri dahi fikr-i dakīk ve te’emmül-i enîk edip 
taraf-ı vakfı evlâ görüp husûsan mesâ’ili evkāfda fetvâ İmâm-ı Ebû Yusuf kavl-i 
şerîfl eri üzre olduğu kütüb-i mu‘teberede mastûr ve mübeyyene olduğuna binâen 
âlimen bi’l-hilâfi’l-mezkûr ve âmilen bi kavli’l-imâmi’l-mezbûr şart-ı mezkûr ile 
sıhhat ve lüzûm-ı vakfiyyet deyû maddeyi? minvâl-i meşrûh üzre fasl ve imzâ 
etmeğin vakf-ı mezbûr bi’l-ittifâk sahîh ve lâzım olup tebdîl ve tağyîrine mecâl ve 
muhâl oldu, fe-men beddelehû ba‘de mâ semi‘ahû fe-innemâ ismuhû ale’llezîne 
yübeddilûnehû innallâhe semî‘un alîm ve ecrü’l-vâkıfı ale’l-hayyi’l-kerîm.
Fi’l-yevmi’l-hâmis min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: El-Hâc İdris b. el-Hâc Mustafa, Mehmed Efendi b. Mustafa el-İmâm, 
Ahmed Çelebi b. Mehmed, Ş aban Çelebi b. Ahmed, Ahmed Çelebi b. Mehmed, 
Halil Beşe b. ( )

6 [2a-1] Sâliha Hatun’un kardeşi Mehmed’deki alacağını tahsil ettiği
Mahmiye-i İstanbul’da Çavuş Kasım mahallesi sâkinelerinden iken vefât eden 
Fâtıma Hâtun bt. Abdülbâkī’nin veresesinden kebîre kızı Sâliha Hâtun meclis-i 
şer‘-i şerîfde zevci râfi‘ü’l-kitâb İbrahim Beşe b. Murad nâm kimesne mah za rın da 
ikrâr ve takrîr-i kelâm edip beynimizde ma‘lûm menzil bahâsından karındaşım 
Mehmed nâm kimesne yedinde olan sekiz bin akçe hakkımı emrim ile zevcim 
mezbûr İbrahim Beşe bundan akdem kabz etmiş idi, hâliyâ meblağ-ı mezbûru 
zevcim merkūm İbrahim Beşe bana teslîm edip ben dahi kabz eyledim, min ba‘d 
meblağ-ı mezbûrdan mezbûr İbrahim Beşe yedinde bir akçe ve bir habbe hakkım 
kalmadı dedikde, gıbbe’t-tasdîki’l-vicâhî ve’t-tahkīki’ş-şifâhî mâ hüve’l-vâki‘ bi’l-
ibtigā ketb ve imlâ olundu.
Fi’l-yevmi’l-ışrîn min şehri Rebî‘ilâhir li sene seb‘a ve seb‘în ve elf
Şuhûdü’l-hâl: Receb Beşe b. Osman, Hüseyin Efendi b. Mehmed el-İmâm, es-
Seyyid Abdülbâkī Çelebi b. es-Seyyid Hüseyin El-İmâm, Mustafa Beşe b. Abdul-
lah el-Mübâşir, Şükrullah Bey b. Mustafa.







7 [2a-2] Polihroni Hanı’nda kölesi tarafından öldürülen Hacı Ali’nin 
nasıl öldüğünün keşfedilmesi
Fi’l-asl Medîne-i Haleb’de Mankosa mahallesi ahâlîsinden olup hâlâ mahmiye-i 
İstanbul’da Katır hanı’nda sâkin işbu râfi‘ü’l-kitâb el-Hâc Halil b. Hacı Ahmed nâm 
kimesne meclis-i şer‘-i hatîr-i lâzımü’t-tevkīrde takrîr-i kelâm edip mahmiye-i 
mezbûrede Küçük Karaman’da vâki‘ Polihroni hanı demekle ma‘rûf handa sâkin 
olan karındaşım Hacı Ali nâm kimesneyi târih-i kitâb gecesi nısfü’l-leylde mu-
kaddem sâkin olduğu oda içinde kendi gulâmı gāib ani’l-meclis Gürciyyü’l-asl 
Şahin boğazının sol taraf[ın]dan kürde ta‘bîr olunur kılıç ile zebh edip ol sâ‘at 
vefât etmişdir hâlâ maktûl-i mezbûrun üzerine varılıp eser-i cerâhati keşf ve tahrîr 
olunması matlûbumdur dedikde, kıbel-i şer‘den mevlânâ Ali Efendi b. Davud 
irsâl olunup ol dahi zeyl-i rakīmde isimleri mastûr olan müslimîn ile mârrü’z-zikr 
hana varıp hâlâ za‘îmü’l-vakt olan Hüseyin Ağa b. Sefer ile asesbaşı olan Ahmed 
Ağa b. Mehmed muvâcehesinde maktûl-i mezbûrun a‘zâsına nazara eylediklerin-
de fi’l-vâki‘ maktûl-i mezbûr vech-i muharrer üzre boğazının sol tarafından kürde 
ta‘bîr olunur kılıç ile zebh olunup ol sâ‘at maktûlen vefât eylediğini mevlânâ-yı 
mezbûr mahallinde tahrîr ba‘dehû ma‘an irsâl olunan Hüseyin Çelebi b. Ebûbekir 
ile meclis-i şer‘a gelip alâ vukū‘ihî inhâ ve takrîr etmeğin mâ vaka‘a bi’t-taleb ketb 
olundu.
Fi’l-yevmi’l-hâmis aşer min şehri Rebî‘ilevvel li sene seb‘a ve seb‘în ve elf.
Şuhûdü’l-hâl: Es-Seyyid Mehmed Efendi b. Seyyid İbrahim, es-Seyyid Mehmed 
Çelebi b. es-Seyyid Ahmed, Ali Ağa b. Abdülkerim, Hüseyin Çelebi b. Mustafa, 
Mehmed Beşe b. Ali, es-Seyyid İbrahim Çelebi çavuş-ı nakībü’l-eşrâf, es-Seyyid 
Osman Çelebi b. Abdurrahman, Ahmed Beşe b. İbrahim, Mehmed Beşe b. Mus-
tafa, Ahmed Beşe b. Mehmed.

8 [2a-3] Âişe Hatun bt. Mustafa’nın câriyesini âzat ettiği
Dârü’l-hilâfeti’l-aliyye Kostantıniyye el-mahmiyye mahallâtından merhûm Şeyh 
Muhyiddin Kocavî mahallesi sâkinelerinden Âişe Hâtun bt. Mustafa meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de ikrâr ve takrîr-i 
kelâm edip bana rıkkıyyetini mu‘terif olan işbu orta boylu, açık sarı kaşlı, gök 
elâ gözlü Lehiyyetü’l-asl bâ‘iset-i hâze’l-kitâb Kâmile bt. Abdullah nâm câriye-i 
memlûkemi hasbeten lillâhi te‘âlâ ve taleben li merzâti’r-Rabbi’l-a‘lâ tahrîr ve 
i‘tâk ve zümre-i harâir-i asliyyâta ilhâk eyledim, ba‘de’l-yevm mevsûfe-i mezbûre 
Kâmile sâir harâir-i asliyyât gibi hürre olup mevâlî için sâbit olan hakk-ı velâ-i 
şer‘îden üzerinde hakkım kalmadı dedikde mâ hüve’l-vâki‘ bi’l-ibtigā ketb ve imlâ 
olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Arabacı el-Hâc Davud, Sarrâc İsa Beşe, Sefer Çelebi, navluncu Ha-
san Beşe, Mehmed Çelebi b. Abdullah Kethüdâ-yı muhzırân, Şükrullah Bey b. 
Mustafa.

9 [2a-4, Arapça] Emetullah bt. Ramazan adlı hamile ve iddet bekleyen 
kadına nafaka takdir edildiği
Hâkim, mahmiye-i medîne-i Kostantıniyye mahallâtından Ahmed Ağa mahalle-
sinde sâkine olan ve Abdi b. Mehmed nâm zevci tarafından kendisine talâk veril-
miş Emetullah bt. Ramazan nâm hâmile ve iddet bekleyen hâtunun nafakası için, 
zeylde mezkûr târihden inkızâ-i iddetine kadar mezbûr Abdi nâm zevc-i mutallıkı 
üzerine yevmî râyicü’l-vakt sekiz akçe farz ve takdîr etti ve vakt-i hâcette istidâne 
edip vakt-i zaferde kendisine rücû‘ etmesine izin verdi.
Cerâ zâlike ve hurrire fi’l-yevmi’l-ışrîn min Rebî‘ilâhir sene seb‘a ve seb‘în ve elf.
Şuhûdü’l-hâl: Mustafa b. Ramazan, Receb b. Ekmekçi, Ahmed b. el-Hâc Kadri, 
Kara Mustafa b. ( ), Mehmed Beşe pazarcı.

10 [2a-5] Polihroni v. Aleksandra’nın cizye ve bedel-i avârızdan 
muaf olduğu
Havâss-ı aliyye kazâsına tâbi‘ Litroz nâm karye zimmîlerinden Dimitri v. Yani ve 
Panayot v. Yani ve Kosta v. Hristo nâm zimmîler meclis-i şer‘-i hatîr-i lâzımü’t-
tevkīrde işbu bâ‘isü’s-sifr Polihroni v. Aleksandra nâm zimmî muvâcehesinde 
her biri üzerine da‘vâ ve takrîr-i kelâm edip mezbûr Polihroni karye-i mezbûre 
ahâlîsinden olup işbu bin yetmiş yedi senesine mahsûb olmak üzre üzerine edâsı 
lâzım gelen cizye ve bedel-i avârız ve sâir tekâlîfi bizimle ma‘an edâdan imtinâ‘ 
eder, suâl olunsun dediklerinde gıbbe’s-suâl mezbûr Polihroni cevâbında ben mîrî 
suyolcu tâifesinden olup saray-ı havâssa bahçeye cârî olan su yollarına bilâ-ücret 
hizmet etmeğin hizmetim mukābelesinde beher sene edâsı lâzım gelen cizye ve 
bedel-i avârız ve sâir emr-i şerîfl e vâki‘ olan tekâlîf-i örfiyyeden mu‘âf ve müsel-
lem olmak üzre yedime berât-ı şerîf-i âlîşân verilmişdir deyû berât-ı şerîf-i âlîşân 
ibrâz edip mazmûnu min külli’l-vücûh takrîr-i meşrûhuna muvâfık olmağın 
mûcebince mezbûr Polihroni bî-vech mu‘ârazadan mezbûrûn Dimitri ve Panayot 
ve Kosta men‘ olunup mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, Şükrü Bey b. Mustafa, İbrahim b. Ahmed, 
Mehmed b. Hızır ve gayruhüm.







11 [2a-6] Kamer bt. Abdullah’ın câriyesini âzat ettiği
İtâknâme
Mahmiye-i İstanbul’da Debbâğ Yunus mahallesi sâkinelerinden Kamer bt. Abdul-
lah nâm hâtun meclis-i şer‘de ikrâr eder ki bana rıkkıyyetini mu‘terife olan işbu 
bâ‘isetü’r-rakīm orta boylu, açık kaşlı, elâ gözlü Rûsiyyetü’l-asl Kaya bt. Abdullah 
nâm câriye-i memlûkemi hasbeten lillâhi’l-kerîm ve taleben li merzâti’r-Rabbi’r-
rahîm malımdan tahrîr [ve] i‘tâk ve sâir harâir-i asliyyât zümresine idrâc ve ilhâk 
eyledim, üzerinde mevâlî için sâbit [hakk-ı] velâdan gayrı hakkım kalmadı dedik-
de mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Rebî‘ilâhir li sene seb‘a ve seb‘în ve elf.
Şuhûdü’l-hâl: Abdullah Efendi b. Mehmed Efendi el-İmâm, Musa Beşe b. Mah-
mud, Hızır Çelebi b. Süleyman, Hasan Beşe b. Ali, Şükrü Bey b. Mustafa, Resul b. 
Rıdvan.

12 [2b-1] Fâtıma bt. Yusuf ’un Hatice bt. Dilâver’deki eşya bahasından 
alacağını taksitlendirdiği
Mahmiye-i İstanbul’da Burmalı Mescid mahallesi sâkinelerinden Fâtıma bt. Yu-
suf nâm hâtun meclis-i şer‘de işbu bâ‘isetü’l-kitâb Hatice bt. Dilâver nâm hâtun 
mah za rın da ikrâr ve takrîr-i kelâm edip mezbûre Hatice zimmetinde yedimden 
müşterâ ve makbûz beynimizde ma‘lûm entari ve gömlek ve serpûş ve sâir eşyâ 
semenlerinden beş bin akçe hakkım olup meblağ-ı mezbûru merkūme Hatice 
def ‘aten edâya iktidârı olmayıp taksîte tâlib olmağın târih-i kitâbdan kırk gün 
tamâmında bin altı yüz akçesin vermek üzre ve meblağ-ı bâkī üç bin dört yüz 
akçeyi dahi kırk gün tamâmından sonra her otuz gün tamâmında ikişer yüz akçe 
vermek üzre beş yüz on gün tamâmına değin taksît edip ol dahi taksît-i mezbûru 
kabûl ve meblağ-ı mezbûru vech-i muharrer üzre edâya ta‘ahhüd eyledi dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Hüseyin Çavuş el-Mübâşir, Şükrullah Bey b. Mustafa, Mehmed 
Efendi b. Mustafa, Mehmed b. Ramazan.

13 [2b-2] Hasan Çelebi b. Ali’nin evini Raziye bt. Abdullah’a sattığı
Mahmiye-i İstanbul’da Hatice Sultan mahallesi ahâlîsinden Hasan Çelebi b. Ali 
nâm kimesne meclis-i şer‘-i hatîr-i lâzımü’t-tevkīrde bâ‘isetü’l-kitâb Râziye bt. Ab-
dullah nâm hâtun mah za rın da ikrâr ve takrîr-i kelâm edip akd-i âtînin sudûruna 
değin yedimde mülküm ve hakkım olup mahalle-i mezbûrede vâki‘ bir tarafdan 
tarîk-i âm ve bir tarafdan Suyolcu Ramazan Beşe tasarrufunda olan vakıf menzil 
ve iki tarafdan müşteriye-i merkūme mülkü ile mahdûd fevkānî iki bâb oda ve bir 
sofa ve tahtânî bir bâb oda ve bir ahır ve kenîf ve havluyu müştemil mülk men-
zilimi merkūme Râziye’ye tarafeynden îcâb ve kabûl[ü] hâvî şurût-ı müfsideden 
ârî bey‘-i bâtt-ı sahîh-i şer‘î ile iki yüz kıt‘a esedî guruşa bey‘ ve teslîm edip ol 
dahi iştirâ ve tesellüm ettikden sonra semen-i mezbûru tamâmen yedinden ahz 
u kabz eyledim, min ba‘d menzil-i mahdûd-ı mezkûr merkūm Râziye’nin mülk-i 
müşterâsıdır keyfe mâ teşâ’ ve tahtâr mutasarrıfe olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Hasan Efendi b. Bayram el-İmâm, Abdi Efendi b. Ahmed el-İmâm, 
Mustafa Çelebi b. Mehmed el-Müezzin, Abdülkerim Çelebi el-Müezzin, Ali Çe-
lebi b. Mehmed, İbrahim Efendi b. Mahmud, Mahmud Beşe b. Ahmed, Ahmed 
Beşe b. Receb, Abdi Beşe b. Hacı Mehmed, Hasan Çelebi b. Mehmed.

14 [2b-3] Raziye bt. Abdullah’ın evini Mustafa Beşe b. Hasan’a sattığı
Mahmiye-i İstanbul’da Hatice Sultan mahallesinde sâkine Râziye bt. Abdullah 
nâm hâtun meclis-i şer‘-i şerîf-i lâzımü’t-teşrîfde işbu bâ‘isü’l-kitâb Mustafa 
Beşe b. Hasan nâm kimesne mah za rın da ikrâr ve takrîr-i kelâm edip akd-i âtî 
sudûruna değin yedimde mülk ve hakkım olup mahalle-i mezbûrede vâki‘ bir 
tarafdan Medîne-i Münevvere vakfı’na ve bir tarafdan Âişe nâm hâtun mülküne 
ve bir tarafdan ba‘zen oğlum Hüseyin Çelebi mülküne ve ba‘zen kendi mülküme 
ve bir tarafdan tarîk-i âm ile mahdûd dâhiliyyesi üç bâb tahtânî oda ve bir sofa 
ve bir matbah ve mahtab ve bir gasilhâne ve bir kenîf ve bir mikdâr bahçe ve 
hâriciyyesi iki bâb fevkānî oda ve önünde bir sofa ve bir bâb tahtânî oda ve bir 
ahır ve kenîfi müştemil mülk menzilimi cümle tevâbi‘ [ve] levâhıkıyla mezbûr 
Mustafa Beşe’ye altı yüz elli nakid esedî guruşa tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm edip ol dahi minvâl-i muharrer üzre 
iştirâ ve tesellüm ve kabûl ettikden sonra semeni olan meblağ-ı mezbûr altı yüz 
elli esedî guruşu mezbûr Mustafa Beşe yedinden tamâmen ahz u kabz edip ba‘de’l-
yevm menzil-i mahdûd-ı mezbûr merkūm Mustafa Beşe’nin mülk-i müşterâsıdır, 
keyfe mâ yeşâ’ ve yahtâr mutasarrıf olsun dedikde gıbbe’t-tasdîk mâ vaka‘a bi’t-
taleb ketb olundu.
Fi’l-yevmi’l-ışrîn min Rebî‘ilâhir li sene [10]77.
Şuhûdü’l-hâl: Sâbikūn.







15 [2b-4] Sâliha bt. Kenan’ın câriye bahasından Ömer b. Hızır’daki 
alacağını tahsil ettiği
Mahmiye-i İstanbul’da Koca Mustafa Paşa mahallesi sâkinelerinden Sâliha 
bt. Kenan nâm hâtunun zevci ve tarafından husûs-ı âti’l-beyân vekîl olup zât-ı 
mezbûreyi ma‘rifet-i şer‘iyye ile ârifân Mehmed Çelebi b. Nasuh ve Ömer b. Mus-
tafa şehâdetleri ile şer‘an vekâleti sâbite olan Mehmed b. Mustafa nâm kimesne 
meclis-i şer‘-i şerîfde esirci tâifesinden işbu bâ‘isü’l-kitâb Ömer b. Hızır nâm 
kimesne mah za rın da ikrâr ve takrîr-i kelâm edip müvekkilem mezbûre Sâliha 
târih-i kitâbdan yirmi iki gün mukaddem evsâfı beynlerinde ma‘lûm Rûsiyyetü’l-
asl Gülistan bt. Abdullah nâm câriye-i memlûkesini bey‘ edivermek için mezbûr 
Ömer’e teslîm edip ol dahi tesellüm ve kabûl eyledikden sonra mezbûr Ömer’in 
te‘addîsinden nâşî câriye-i mezbûre esir pazarında tahta üzerinde zâyi‘ olmağın 
câriye-i mezbûreyi mezbûr Ömer’den taleb ve da‘vâ eylediğimde beynimizde 
münâza‘ât-ı kesîre vukū‘undan sonra muslihûn tavassut edip mezbûr Ömer ile 
beynimizde kırk esedî guruş üzerine inşâ-i akd-i sulh eylediklerinde ben dahi 
sulh-i mezbûru kabûl ve bedel-i sulh olan meblağ-ı mezbûr kırk esedî guruşu 
mezbûr Ömer yedinden tamâmen ahz [u] kabz edip câriye-i mezbûreye müte‘allika 
da‘vâdan mezbûr Ömer’in zimmetini ibrâ-i âm ile ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Rebî‘ilâhir sene [10]77.
Şuhûdü’l-hâl: Ahmed Bey b. Mehmed, Abdi Bey b. Hüseyin, Şükrullah Bey b. 
Mustafa, Hasan Çelebi b. Ahmed, Mustafa Çelebi b. Ahmed.

16 [2b-5] Rabia bt. Musa’nın, boşandığı kocası Abdullah Çelebi’den 
hakkını aldığı
Mahmiye-i İstanbul’da Deniz Abdal mahallesi sâkinelerinden Râbia bt. Musa nâm 
hâtun meclis-i şer‘-i şerîfde zevci dâhilün-bihâsı bâ‘isü’l-kitâb Abdullah Çelebi b. 
Hasan mah za rın da ikrâr ve takrîr-i kelâm edip mezbûr Abdullah Çelebi ile zimme-
tinde mütekarrir ma‘kūdun-aleyh olan iki bin akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre muhâla‘a-i sahîha-i şer‘iyye ile muhâla‘a edip ol dahi kabûl eyledikden sonra 
mezbûr Abdullah Çelebi’nin bundan akdem vefât eden muhâli‘im ve mûrisim Ali 
Ağa b. Derviş’in muhallefâtından benim için emrim ile kabz ettiği altmış yedi bin 
akçeden bana teslîm eylediği yirmi dört bin akçeden mâ‘adâ [3a] bi gayrı hakkın 
mesârifine sarf ettiği kırk üç bin akçeden ve cihet-i karzdan zimmetinde hakkım 
olan on bin akçeden mezbûr Abdullah Çelebi’nin ve târih-i kitâba gelince bey-
nimizde cârî olan ahz u i‘tâ ve mu‘âmelât-ı şettâya müte‘allika âmme-i hukūk-ı 
ma‘lûme ve mechûle da‘vâsından ve hukūk-ı zevciyyete müte‘allika da‘vâdan ben 
mezbûr Abdullah Çelebi’nin ve mezbûr Abdullah Çelebi dahi benim zimmeti-
mi ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’l-ışrîn min Rebî‘ilâhir li sene seb‘a ve seb‘în ve elf.
Şuhûdü’l-hâl: Derviş Çelebi b. Ali, Osman Çelebi [b.] Mehmed, Şaban Çelebi 
[b.] Musli, Osman Çelebi el-Hallâk, İbrahim Efendi el-İmâm, Mehmed Çelebi el-
Müezzin, Hasan Çelebi [b.] Ahmed, Mehmed Çelebi [b.] İbrahim

17 [3a-1] Âişe bt. Osman’ın Rahime bt. Ramazan Çavuş’a câriye ve 
eşyalarını hibe ettiği
Mahmiye-i İstanbul’da Dülgerzâde mahallesi sâkinelerinden Âişe bt. Osman Ağa 
nâm hâtun meclis-i şer‘-i şerîfde vâlidesi bâ‘isetü’l-kitâb Rahime bt. Ramazan Ça-
vuş nâm hâtun mah za rın da ikrâr ve takrîr-i kelâm edip vâlidem mezbûre Rahime 
Hâtun’un bundan akdem bana hibe ve teslîm, ben dahi ittihâb ve tesellüm ettiğim-
den sonra mezbûre Rahime’ye i‘âre ve teslîm edip ol dahi kabz etmekle yedinde 
olan evsâfı beynimizde ma‘lûme Rûsiyyetü’l-asl Şahin bt. Abdullah nâm câriyemi 
ve beynimizde ma‘lûm bir çift  zümrüd küpe ve bir çift  mücevher altın bilezik ve 
bir mücevher kuşak ve yirmi aded Bursa yastığı ve yirmi iki aded yemeni yorgan 
ve dört kaliçe ve iki orta keçe ve sekiz yan keçelerimi ve on dört minder ve iki kebîr 
leğen ve on iki sahan ve on tencere ve bir demir sinimi vâlide-i mezbûre Rahi-
me Hâtun’a şurût-ı müfsideden âriye hibe-i sahîha-i şer‘iyye ile hibe edip ol dahi 
kabûl eyledi min ba‘d mezbûre Şahin [ve] eşyâ-i mezbûre merkūme Rahime’nin 
mülk-i mevhûbudur, benim alâkam yokdur dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve seb‘în ve elŞuhûdü’l-hâl: 
Şükrullah Bey b. Mustafa, Abdi Çelebi b. Hüseyin, İbrahim Çelebi b. Mehmed, 
Resul b. Rıdvan, Mustafa Çelebi b. el-Hâc Ahmed.

18 [3a-2] Ekmekçi Bağdasar v. Körki’nin ortağı Yakob v. Marat’taki 
alacağını tahsil ettiği
Ekmekçi tâifesinden Bağdasar v. Körki nâm Ermeni meclis-i şer‘-i hatîr-i lâzımü’t-
tevkīrde işbu bâ‘isü’s-sifr Yakob v. Marat nâm Ermeni muvâcehesinde bi tav‘ihî 
ikrâr ve takrîr-i kelâm edip merkūm Yakob ile ekmekçilik san‘atında şerîkler olup 
fesh-i akd-i şirket ettiğimizde merkūm Yakob zimmetinde sermâye olan malım-
dan iki yüz elli kıt‘a riyâlî guruşum kalmışidi hâlâ meblağ-ı mezbûr iki yüz elli 
kıt‘a riyâlî guruşumu mezbûr Yakob yedinden tamâmen ahz u kabz eyledim, min 
ba‘d asl-ı mâlımdan ve fâidesinden merkūm Yakob’un zimmetinde bir akçe ve bir 
habbe hakkım ve alacağım bâkī kalmadı dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’t-tâsi‘ min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Mehmed Çelebi b. Ali Kethüdâ-yı Habbâzân, İbrahim Bey b. Ali Sal-
cı, el-Hâc Mustafa b. Abdullah, Bâli Beşe b. Mustafa ve gayruhüm mine’l-huzzâr.

19 [3a-3] Fâtıma bt. Ali’nin ölen kardeşinin, Habib b. Mehmed’deki 
alacağını sulh yoluyla tahsil ettiği
Mahmiye-i İstanbul’da Âşık Paşa mahallesi sükkânından iken bundan akdem fevt 
olan Abdülkādir Çelebi b. Ali’nin kız karındaşı ve hasren vârisesi olup mahmiye-i 
mezbûrede Dâye Hâtun mahallesinde sâkine Fâtıma bt. Ali nâm hâtun tarafından 
husûs-ı âti’l-beyâna vekîl olduğu es-Seyyid Mehmed Çelebi b. es-Seyyid Yakub Çe-
lebi ve Abdi Çelebi b. Ali nâm kimesneler şehâdetleri ile şer‘an sâbit olan Ahmed 
Çelebi b. Ali nâm kimesne meclis-i şer‘-i şerîf-i lâzımü’t-teşrîfde bâ‘isü’l-kitâb Ha-
bib b. Mehmed nâm kimesne mah za rın da ikrâr ve takrîr-i kelâm edip müteveff â-
yı mezbûrun deyn-i şer‘îden merkūm Habib zimmetinde hakkı olan kırk riyâlî 
guruşu müvekkilem mezbûre Fâtıma bundan akdem merkūm Habib’den da‘vâ ve 
taleb ettikden sonra ol dahi inkâr etmeğin beynlerinde nizâ‘-ı küllî vukū‘undan 
sonra muslihûn tavassut edip müvekkilem mezbûre ile mezbûr Habib beynlerin-
de sekiz esedî guruş üzerine inşâ-i akd-i sulh ettiklerinde ol dahi sulh-i mezbûru 
kabûl ve bedel-i sulh olan meblağ-ı mezbûr sekiz esedî guruşu yedinden tamâmen 
ahz u kabz edip husûs-ı mezbûra müte‘allika âmme-i de‘âvîden mezbûr Habib’in 
zimmetini ibrâ eyledi dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-âşir min Rebî‘ilâhir li sene seb‘a ve seb‘în ve elf.
Şuhûdü’l-hâl: Ali Çelebi [b.] Ahmed, Mustafa Çelebi b. Murad, Mustafa b. ( ), Ah-
med b. Mehmed, Mehmed b. Ahmed, İbrahim Çelebi [b.] Ahmed, Mustafa Çelebi 
[b.] Ali.

20 [3a-4] Şamem bt. Budak’ın mülk odasını, Arakil v. Asvador’a sattığı
Fi’l-asl vilâyet-i Anadolu’da Eğin kazâsına tâbi‘ Apçağa nâm karye ahâlîsinden 
olup mahmiye-i İstanbul’da Sultanhamamı kurbunda Ali Paşa-yı Atîk mahallesi 
sâkinelerinden Şamem bt. Budak nâm Ermeniye mahfil-i kazâda Arakil v. Asva-
dor nâm zimmî muvâcehesinde ikrâr ve takrîr-i kelâm edip akd-i âtînin sudûruna 
değin taht-ı tasarrufumda olup karye-i mezbûre[de] vâki‘ bir tarafdan Ferhad nâm 
zimmî mülkü ve bir tarafdan Biçer oğlu Bogos mülkü ve bir tarafdan müşterî-i 
mezbûr mülkü karye-i mezbûrede vâki‘ olan karındaşları Marayoros ve Margos 
ve Haradin ve Avanos ve Arakil mülkleri ve bir tarafdan Haçuk oğlu Serkis mül-
kü ile mahdûd bir bâb tahtânî mülk odamı mezbûr Arakil’e tarafeynden îcâb ve 
kabûlü hâvî bey‘-i bâtt-ı sahîh-i şer‘î ile on beş esedî guruşa bey‘ edip ol dahi 
iştirâ ve kabûl eyledikden sonra semeni olan meblağ-ı mezbûr on beş esedî guruşu 
mezbûr Arakil yedinden tamâmen ahz u kabz edip mebî‘-i mezbûru mahallinde 
zabta mezbûr Arakil’i taslît eyledim min ba‘d oda-i mezkûre merkūm Arakil’in 
[mülk-i] müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’s-sâmin aşer min Rebî‘ilâhir sene [10]77.
Şuhûdü’l-hâl: Ömer Beşe b. Kurd Beşe, Mehmed Beşe b. İbrahim, Bayezid Beşe b. 
Rüstem, İbrahim Beşe b. Çamkıran, Şükrullah [b.] Mustafa,
Talos v. Moğdak, Paroh v. Aslan, Fokis v. Serkis, Sakar v. Palo, Aslan v. Norsiz.

21 [3a-5] Papa Yani v. Kostantin’in ölen amcasının Mihal v. Varadin’deki 
alacağının tahsil edilip tek vâris olan kendisine verilmesi
Fi’l-asl vilâyet-i Rumeli’nde Kalavrita kazâsına tâbi‘ Şelyane nâm karye ahâlîsinden 
olup Mahmiye-i İstanbul’da Davud Paşa kurbunda Yenimahalle sükkânından 
bâ‘isü’l-kitâb Papa Yani v. Kostantin nâm zimmî meclis-i şer‘de Mihal v. Vara-
din [3b] nâm zimmî muvâcehesinde üzerine da‘vâ ve takrîr-i kelâm edip fi’l-asl 
karye-i mezbûre ahâlîsinden olup mahrûse-i Galata müzâfâtından Marmara 
nâhiyesine tâbi‘ Tavşan Adası demekle ma‘rûf adada sâkine iken bundan akdem 
hâlik olan Nikola v. İstati zimmînin cihet-i deyn-i şer‘îden mezbûr Mihal zimme-
tinde on iki tamâm ve bir sümün esedî guruş hakkı olup benim babam mezbûr 
Kostantin ile hâlik-i merkūm Nikola’nın babası merkūm İstati li ebeveyn karın-
daşlar olup babaları ismi Yorgi v. Tanaş ve anaları ismi Marine ve maskat-ı re’sleri 
karye-i mezbûre olup hâlik-i mezbûrun ben li ebeveyn karındaşı oğlu olup ve 
hasren vârisi olmağla suâl olunup meblağ-ı mezbûrun merkūm Mihal’den alıve-
rilmesi matlûbumdur dedikde gıbbe’s-suâl mezbûr Mihal hâlik-i mezbûra cihet-i 
mezbûreden zimmetine vâcibü’l-edâ on iki tamâm ve bir sümün esedî guruş dey-
ni olduğunu ikrâr lâkin mezbûrun vech-i muharrer üzre verâsetini inkâr edicek 
müdde‘î-i mezbûrdan müdde‘âsını mütebeyyine beyyine taleb olundukda fi’l-asl 
karye-i mezbûre ahâlîsinden olup hâlâ mahalle-i mezkûrede sâkin Papa Dimo v. 
Petrovelti Marmara kurbunda sâkin Panayot v. Dimitri nâm zimmî li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka müdde‘î-i mezbûrun 
babası Kostantin ile hâlik-i merkūmun babası mezkûr İstati li ebeveyn karındaş-
lar olup babaları ismi Yorgi v. Tanaş ve anaları ismi Marine ve maskat-ı re’sleri 
karye-i mezbûre olup müdde‘î-i mezbûrun li ebeveyn karındaşı oğlu olmağla 
verâseti müdde‘î-i mezkûra münhasıradır ve gayrı vârisi olduğu ma‘lûmumuz 
değildir biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebince müdde‘î-i mezbûrun vech-i muharrer üzre verâsetine hükm 
olundukdan sonra meblağ-ı mezbûru müdde‘î-i merkūma edâ ve teslîme merkūm 
Mihal’e tenbîh birle mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilâhir sene [10]77.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Şükrullah Bey b. 
Mustafa, Abdi Çelebi b. Hüseyin, İbrahim Çelebi b. Ahmed, Mehmed Çelebi [b.] 
Ramazan, Mustafa [b.] el-Hâc Ahmed.

22 [3b-1] Behram b. İbrahim’in terekesinin vârisler arasında paylaşılması
Fi’l-asl vilâyet-i Anadolu’da medîne-i Kayseriye’de vâki‘ kal‘a dâhili sükkânından 
olup mahrûse-i Galata’ya tâbi‘ kasaba-i Tophâne’de Çukur Câmi‘i mahallesin-
de mütemekkin iken bundan akdem vefât eden Behram b. İbrahim nâm kimes-
nenin verâseti zevce-i metrûkesi Fâtıma bt. Sefer’e ve sulbiye sagīre kızı Âişe’ye 
ve anası diğer Âişe’ye ve li ebeveyn er karındaşı olup zikr olunan kal‘a dâhilinde 
sâkin Süleyman’a ve li ebeveyn kız karındaşı Sultan’a münhasıra olup kable’l-kısme 
merkūme Fâtıma dahi fevt olup verâseti sadriye kızı mezbûre Âişe’ye ve vâlidesi 
Ümmühâni bt. Abdullah’a ve babası Sefer’e münhasıra olup kable’l-kısme sagīre-i 
mezbûre Âişe dahi fevt olup verâseti anasının anası mezbûre Ümmühâni ile babası-
nın anası mezbûre diğer Âişe’ye ve li ebeveyn ammi mezbûr Süleyman’a münhasıra 
ve bi tarîki’l-münâsaha tashîh-i mes’eleleri beş yüz yetmiş olup yirmi dört sehmi 
mezbûr Sefer’e ve otuz dokuz sehmi mezbûre Ümmühâni’ye ve yüz yirmi üç sehmi 
babasının anası mezbûre diğer Âişe’ye ve üç yüz elli sehmi mezbûr Süleyman’a ve 
kırk sehmi mezbûre Sultan’a isâbet ettiği şer‘an sâbit ve mütehakkik oldukdan sonra 
mezbûr Süleyman tarafından husûs-ı âti’l-beyâna vekîl olduğu hasm-ı câhid-i şer‘î 
mah za rın da sâbit olan Ahmed Ağa b. Osman nâm kimesne meclis-i şer‘de mezbûre 
Ümmühâni mah za rın da üzerine da‘vâ ve takrîr-i kelâm edip tereke-i müteveff â-
yı evvel-i mezbûra cümleten mezbûre Ümmühâni vaz‘-ı yed etmekle suâl olunup 
tereke-i müteveff â-yı evvel-i mezbûrdan müvekkilim mezbûr Süleyman’ın sihâm-ı 
mezbûreden üç yüz elli sehim hissesi bana teslîme mezbûre Ümmühâni’ye tenbîh 
olunmak matlûbumdur dedikde gıbbe’s-suâl mezbûre Ümmühâni kaziyye minvâl-i 
muharrer üzre olup verâsetini ikrâr etmeğin mâ vaka‘a ketb olundu.
Fi’l-yevmi’s-sâlis ve’l-ışrîn min Rebî‘ilâhir li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, İbrahim Çelebi, 
Hasan Çelebi, Receb Çelebi.







23 [3b-2] Mehmed Beşe b. Abdullah’ın yarım hisse meyhanesini Yorgi 
v. Kiryazi ve Marine v. Kiryako’ya sattığı
Mahrûse-i Galata’da Sultan Bayezid mahallesi sükkânından Mehmed Beşe b. 
Abdullah nâm mühtedî meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de bâ‘iseyi’s-sifr Yorgi v. Kiryazi ve Marine v. Kiryako nâm zimmîler 
muvâcehelerinde ikrâr ve takrîr-i kelâm edip akd-i âtînin sudûruna değin nısf-ı 
şâyi‘i benim ve nısf-ı âharı li ebeveyn kız karındaşım Pilaşe bt. Kosta nâm 
nasrâniyenin mülkü olup mahalle-i mezbûrede vâki‘ bir tarafdan Hasan Ağa de-
ğirmeni ve bir tarafdan Moskov nâm zimmî mülkü ve iki tarafdan tarîk-i âm ile 
mahdûd ve üç bâb fevkānî oda ve tahtânî bir mahzen ve bir su kuyusunu müştemil 
meyhâneden nısf hisse-i şâyi‘amı cümle tevâbi‘ ve levâhıkı ile ve âmme-i hukūk ile 
mezbûrân Yorgi ve Marine’ye tarafeynden îcâb-ı kabûlü hâvî şurût-ı müfsideden 
ârî bey‘-i bâtt-ı sahîh-i şer‘î ile altı yüz kıt‘a esedî guruşa bey‘ ve teslîm edip anlar 
dahi ale’l-iştirâki’s-seviy iştirâ ve tesellüm ettiklerinden sonra semen-i mezbûr altı 
yüz kıt‘a esedî guruşu yedlerinden tamâmen ahz ve kabz eyledim min ba‘d zikr 
olunan meyhânenin nısf-ı şâyi‘i mezbûrân Yorgi ve Marine’nin ale’l-iştirâki’s-seviy 
mülk-i müşterâlarıdır keyfe mâ yeşâ’ân ve yahtârân mutasarrıfân olsunlar dedikde 
gıbbe’t-tasdîki’l-vicâhî ve’t-tahkīki’ş-şifâhî mâ hüve’l-vâki‘ bi’l-ibtigā ketb olundu.
Fi’l-yevmi’s-sânî ve’l-ışrîn min Rebî‘ilâhir sene [10]77.
Şuhûdü’l-hâl: Mustafa Efendi b. Musa el-İmâm, Mehmed Çelebi b. Rıdvan, Meh-
med Çelebi b. Mustafa el-Hayyât, Mustafa Beşe b. Ahmed el-Hayyât, Mehmed 
Çelebi b. Abdullah el-Hakkâk, takyeci Mehmed Çelebi b. Ali.

24 [3b-3] Mehmed Beşe b. Abdullah’ın yarım ev hissesini, Yorgi ve 
Marine veledey Kiryako’ya sattığı
Mahrûse-i Galata’da Sultan Bayezid mahallesi sükkânından Mehmed Beşe b. Ab-
dullah nâm mühtedî meclis-i şer‘de bâ‘iseyi’s-sifr Yorgi ve Marine veledey Kiryako 
nâm zimmîler mahzarlarında ikrâr ve takrîr-i kelâm edip mahalle-i mezbûrede 
vâki‘ bir tarafdan Haci Drako veresesi mülkleri ve bir tarafdan Haci Mihayil mül-
kü ve bir tarafdan mezbûre Marine mülkü ve bir tarafdan tarîk-i âm ile mahdûd 
fevkānî iki bâb oda ve bir sofa ve bir su kuyusu ve bir mahzeni müştemil olup 
akd-i âtînin sudûruna değin nısf-ı şâyi‘i benim ve nısf-ı şâyi‘-i âharı li ebeveyn kız 
karındaşım Pilaşe bt. Kosta nâm nasrâniyenin mülkü olan menzilden nısf hisse-i 
şâyi‘amı cümle tevâbi‘i ve levâhıkı ile mezbûrân Yorgi ve Marine’ye tarafeynden 
îcâb ve kabûlü [hâvî ve] şurût-ı müfsideden ârî bey‘-i bâtt-ı sahîh-i şer‘î ile altı yüz 
kıt‘a esedî guruşa bey‘ ve teslîm edip anlar dahi [4a] ale’l-iştirâki’s-seviy iştirâ ve te-
sellüm ettiklerinden sonra semen-i mezbûr altı yüz kıt‘a esedî guruşu yedlerinden 
tamâmen ahz u kabz eyledim min ba‘d menzil-i mezkûrun nısf-ı şâyi‘i merkūmân 
Yorgi ve Marine’nin ale’l-iştirâki’s-seviy mülk-i müşterâlarıdır keyfe mâ yeşâ’ân 
ve yahtârân mutasarrıfân olsunlar dedikde gıbbe’t-tasdîki’l-vicâhî ve’t-tahkīki’ş-
şifâhî mâ hüve’l-vâki‘ ketb olundu.
Fi’l-yevmi’s-sânî ve’l-ışrîn min Rebî‘ilâhir li sene [10]77.
Şuhûdü’l-hâl: Es-Sâbikūn.

25 [4a-1] Hacı İsa b. Abdülmümin’in, ölen Müşerrefe bt. Abdullah’ın 
terekesinden kendisine düşen yarım hissesini aldığı
Dârü’l-hilâfeti’l-aliyye Kostantıniyye el-mahmiyye’de Müft ü Ali Çelebi mahalle-
sinde sâkine iken bundan akdem vefât eden Müşerrefe bt. Abdullah nâm hâtunun 
verâseti zevc-i metrûkü Osman Beşe b. Hacı Ali ile velâ-i itâka cihetinden Hacı İsa 
b. Abdülmümin’e münhasıra olduğu şer‘an zâhir ve müte‘ayyin oldukdan sonra 
mezbûr Hacı İsa tarafından husûs-ı âti’l-beyâna vekîl olduğu Fîruz Bey b. Abdullah 
ve Mehmed Çelebi b. Ahmed nâm kimesneler şehâdetleri ile şer‘an sâbit olan Yu-
suf Beşe b. Abdullah nâm kimesne meclis-i şer‘-i şerîfde müteveff ât-ı mezbûrenin 
cümle terekesine vâzı‘ü’l-yed olan bâ‘isü’l-kitâb mezbûr Osman Beşe mah za rın da 
bi’l-vekâle ikrâr ve takrîr-i kelâm edip müteveff ât-ı mezbûrenin akār-ı menkūl 
cümle terekesinden müvekkilimin nısf hissesi mukābelesinde şerâitini hâvî bi 
tarîkü’t-tehârüci’ş-şer‘î mezbûr Osman Beşe ile yüz beş esedî guruşa sulh olup 
bedel-i sulh-i mezbûru mezbûr Osman Beşe kendi malından bana teslîm ben dahi 
ahz u kabz ettiğimden sonra tereke-i müteveff ât-ı mezbûreye müte‘allika âmme-i 
de‘âvîmden mezbûr Osman Beşe’nin zimmetini ibrâ-i âmm-ı kātı‘ü’n-nizâ‘ ile ibrâ 
ve iskāt eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Rebî‘ilâhir sene [10]77.
Şuhûdü’l-hâl: Yahya Çelebi b. Mehmed Efendi, Mehmed Efendi b. İlyas, Mehmed 
Çelebi b. Ahmed, Yağcı Ali Çelebi, oturakçı Mehmed Çelebi, Murad Beşe b. Ab-
dullah.

26 [4a-2] Fâtıma Hatun bt. Abdullah’ın arsasının gelirini Medine-i 
Münevvere fukarasına vakfettiği
Vakfiye der Kalenderhâne
Hamd u sipâs ve şükr-i bî-kıyâs ol vâkıfü’l-ahvâl celle ani’ş-şebîh ve’l-misâl 
hazretlerinin dergâh-ı âlîsine maksûr ve dürûd-ı nâ-ma‘dûd ol Habîb-i vedûd 
Hazret-i Muhammed Mustafa aleyhi ve alâ âlihî mine’s-salavâti ezkâhâ Âsitâne-i 
sa‘âdet-âşiyânesine mahsûr kılındıkdan sonra bâ‘is-i tastîr-i sütûr-ı şer‘î oldur ki 
mahmiye-i Kostantıniyye mahallâtından Kalenderhâne mahallesi sâkinelerinden 
Fâtıma Hâtun bt. Abdullah’ın tarafından vakf-ı âti’l-beyâna vekîl olduğu zâtını 
ma‘rifet-i şer‘iyye ile ârifân olup mahalle-i mezbûre imâmı Mahmud Efendi b. 
Mustafa ve müezzini İlyas Efendi b. Mehmed şehâdetleri ile şer‘an sâbit olan Meh-
med Beşe b. Ali nâm kimesne meclis-i şer‘-i şerîfde vakf-ı câ’i’l-beyâna li ecli’t-tescîl 
mütevellî nasb ve ta‘yîn olunan Mahmud Çelebi b. Osman nâm kimesne mah za-
rın da ikrâr ve takrîr-i kelâm edip müvekkile-i mezbûre silk-i mülk-i sahîhinde 
münselike olup mahalle-i mezbûrede vakı‘a bir tarafdan Medîne-i Münevvere 
vakfı ve iki tarafdan Ahmed Efendi mülkü ve bir tarafdan tarîk-i hâs ile mahdûde 
iki tarafdan taş duvarı müştemile arsa-i hâliyesini hasbeten lillâhi te‘âlâ ve taleben 
li merzâti’r-Rabbi’r-rahîm vakf ve haps edip şöyle şart eyledi ki mâdâmki hayâtda 
ola, vâkıfe-i mezbûre arsa-i mevkūfe-i mezbûreye kendisi mutasarrıfe olup bi 
irâdetillâhi kazâ-i nahb eylediğinde zevci merhûm Hacı Halil’in mu‘takası Bel-
kıs bt. Abdullah mutasarrıfe ola, ba‘dehâ batnen ba‘de batnin merkūme Belkıs’ın 
evlâdı ve evlâd-ı evlâdı ve evlâd-ı evlâd-ı evlâdı mutasarrıf olalar ve ba‘de’l-inkırâz 
yine merkūm merhûm Hacı Halil’in mu‘taka-i uhrâsı Gülistan bt. Abdullah muta-
sarrıfe ola ba‘de vefâtihâ arsa-i mezkûre Medîne-i Münevvere mütevellîsi yediyle 
hasbe mâ ceret bihi’l-âde icâre-i mu‘tâde ile îcâr olunup gallesi Medîne-i Münev-
vere fukarâsına irsâl ve îsâl oluna ve vakf-ı mezbûrun tevliyyetini hayâtda oldu-
ğumca bana şart edip vefâtımdan sonra re’y-i hâkimü’ş-şer‘a müfevvaza ola ve eğer 
mürûr-ı eyyâm ile şurût-ı mezkûresine ri‘âyet müte‘azzire olursa gallesi mutlaka 
fukarâ-yı müslimîne verile deyû fâriğan ani’ş-şevâgil mütevellî-i mezbûra teslîm 
ol dahi kabz ve tesellüm edip sâir mütevellîlerin evkāfda tasarrufl arı gibi tasarruf 
eyleye dedikde gıbbe’t-tasdîki’ş-şer‘î vekîl-i mezbûr semt-i vifâkdan cânib-i şikāka 
teveccüh edip çün vakf-ı akār İmâm-ı A‘zam ve hümâm-ı efh am Ebû Hanîfe-i 
Kûfî -cûziye hayre’l-cezâ ve kûfiye- hazretleri katında sahîh olup lâkin lâzım ola-
mayıp kābil-i rücû‘ ve mülkiyyete istirdâd meşrû‘ olur, husûsan vâkıf menfa‘at-i 
vakfı kendi nefsine şart eylese İmâm-ı Muhammed [aleyhi’r]-rahme katında vakf 
bâtıl ve hilye-i sıhhatinde âtıl olmuş olup binâen alâ zâlik vakf-ı mezkûrdan bi’l-
vekâle rücû‘ edip arsa-i mezkûre müvekkilemin mülküne red ve idhâl olunmak 
matlûbumdur dedikde, mütevellî-i mezbûr mütesaddî-i cevâb-ı bâ savâb olup 
eğerçi İmâm-ı A‘zam -aleyhi’r-rahme- katında vakf-ı akār sahîh ve lâkin gayrı 
lâzımdır …[İmâm-ı Muhammed Hazretleri] katında teslîmi ile’l-mütevellî bu-
lunmağla ve ammâ Ebû Yusuf -aleyhi’r-rahme- katında vâkıf menfa‘at-i vakfı 
kendi nefsine dahi şart ederse mücerred vakaft ü demekle vakfı sahîh ve lâzım 
olduğu emr-i mukarrerdir deyû red ve teslîmden imtinâ‘ edip sıhhat ve lüzûm-ı 
vakfa hükm talebiyle hâkim-i muvakki‘-i sadr-ı kitâb -tûbâ leh ve hüsnü me’âb- 
huzûrunda müterâfi‘ân ve fasl ve hasme tâlibân olduklarında hâkim-i mûmâ-ileyh 
lâ zâle’l-hakku câriyen beyne yedeyhi dahi tenfîz-i vakf tarafını tercîh ve ibkā-i 
hayrâtı tashîh kasd edip âlimen bi’l-hilâf fî mesâ’ili’l-evkāf beyne’l-eslâf alâ kabûli 
men yerâhü mine’l-eimmeti’l-eşrâf evvelâ vakf-ı mezbûrun sıhhatine ve sâniyen 
lüzûmuna hükm-i sahîh-i şer‘î ve kazâ-i sarîh-i mer‘î kılmağla vakf-ı mezbûr bi’l-
ittifâk sahîh ve lâzım devâm ve te’bîdi müstelzim oldu, fe-men beddelehû ba‘demâ 
semi‘ahû fe-innemâ ismuhû ale’llezîne yübeddilûnehû innallâhe semî‘un alîm ve 
ecrü’l-vâkıfeti ale’l-hayyi’l-cevâdi’l-kerîm.
Cerâ zâlik ve hurrire fi’l-yevmi’l-ışrîn min Rebî‘ilâhir li sene seb‘a ve seb‘în ve elf.
Şuhûdü’l-hâl: Hasan Bey b. Abdullah, Mehmed Çelebi b. İlyas, Mahmud Çelebi b. 
Osman, Abbas Efendi b. İbrahim el-İmâm, Şükrullah Bey b. Mustafa, Abdi Çelebi 
b. Hüseyin

27 [4a-3] Murad b. Ahmed’in tülbent satışından Mustafa b. Receb’de 
kalan alacağını Vartan v. Manuk’tan aldığı
Kerpiççi tâifesinden Murad b. Ahmed nâm kimesne meclis-i şer‘-i hatîr-i lâzımü’t-
tevkīrde Mustafa b. Receb nâm kimesne mah za rın da ikrâr ve takrîr-i kelâm edip 
târih-i kitâbdan sekiz sene mukaddem bi gayrı hakkın doksan altı esedî guruş ile 
beş guruş kıymetli bir tülbentimi ahz u kabz etmişdin deyû merkūm Mustafa’dan 
mukaddemâ meblağ-ı mezbûr doksan altı guruş ile zikr olunan tülbentimi da‘vâ ve 
taleb ettiğimde ol dahi inkâr etmeğin beynimizde münâza‘ât-ı kesîre vakı‘a olmu-
şidi el-hâletü hâzihî muslihûn tavassut edip mezbûr Mustafa ile beynimizde otuz 
esedî guruş üzerine inşâ-i akd-i sulh ettiklerinde ben dahi sulh-i mezbûru kabûl 
ve bedel-i sulh olan meblağ-ı mezbûr otuz esedî guruşu merkūm Mustafa’nın gāib 
ani’l-meclis Vartan v. Manuk nâm Ermeni zimmetinde otuz esedî guruş hakkı ol-
mağın üçümüz bir meclisde iken merkūm Mustafa Beşe mezbûr Vartan’ın üzerine 
havâle-i sahîha-i şer‘iyye ile havâle edip ben dahi kabûl edip ba‘de’l-yevm husûs-ı 
mezbûra müte‘allika de‘âvâdan merkūm Mustafa’nın zimmetini ibrâ [ve] iskāt ey-
ledim dedikde gıbbe’t-tasdîk mâ vaka‘a bi’t-taleb ketb olundu.
Fi 20 Rebî‘ulâhir sene [10]77.
Şuhûdü’l-hâl: Hasan el-Müezzin, Ebûbekir b. Hüseyin, Murad Beşe [b.] Musli, 
Hüseyin Beşe b. Halil, Halil [b.] İlyas.

28 [4b-1, Arapça] Kocası kaybolan Şerife İsmihan’a nafaka takdir edildiği
Mahmiye-i Kostantıniyye mahallâtından Muhtesib İskender mahallesinde 
sâkine olan Şerîfe İsmihan bt. Seyyid Musa nâm hâtun meclis-i şer‘-i şerîf ve 
mahfil-i dîn-i münîfde -el-masûn ani’t-tağyîr ve’t-tahrîf- hâzıre olup üç aydan 
beri gāib olan Veli Efendi b. (  ) nâm zevcinin kendisine nafaka bırakmadığına 
ve gaybûbetinden sonra da nafaka cinsinden bir şey irsâl etmediğine dâir yemîn 
ettiğinde hâkim kendisinin nafakası, kisvesi ve sâir havâic-i zarûriyyesi için zeylde 
mezkûr târihden i‘tibâren zevc-i gāibi üzerine yevmî râyicü’l-vakt on akçe farz ve 
takdîr etti ve meblağ-ı mefrûz-i mezbûru havâicine sarf etmesine ve vakt-i hâcette 
istidâne edip vakt-i zaferde zevc-i gāibi üzerine rücû‘ etmesine izin verdi.
Cerâ zâlike ve hurrire fi’l-yevmi’s-sânî ve’l-ışrîn min Rebî‘ilâhir sene seb‘a ve seb‘în 
ve elf.
Şuhûdü’l-hâl: Seyyid Bayram b. Seyyid Abdürrahim, Süleyman Halîfe b. Mustafa 
el-Müezzin, Mehmed Efendi b. Mustafa, Şükrullah Bey b. Mustafa.

29 [4b-2] Ahmed Çelebi b. Mustafa’nın, arsasını Marko v. Marat’a sattığı
Mahmiye-i İstanbul’da Çerâğī Hasan mahallesinde sâkin Ahmed Çelebi b. Mus-
tafa nâm kimesne mahfil-i kazâda işbu bâ‘isü’s-sifr Marko v. Marat nâm zimmî 
muvâcehesinde ikrâr ve takrîr-i kelâm edip mahalle-i mezbûrede vâki‘ bir ta-
rafı kendi mülküm ve bir tarafı Hani nâm nasrâniye mülkü ve bir tarafı Marko 
nâm zimmî mülkü ve bir tarafı Medîne-i Münevvere [vakfı] mülkü ile mahdûd 
olan tûlen on bir zirâ‘ ve arzen altı zirâ‘ bi hesâb-ı şatrancî altmış sekiz zirâ‘ mülk 
arsa-i hâliyemi mezbûr Marko’ya seksen esedî guruşa tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ol dahi iştirâ ve kabûl eyledikden 
sonra semeni olan meblağ-ı mezbûr seksen esedî guruşu merkūm Marko yedin-
den tamâmen ahz u kabz eyledim, ba‘de’l-yevm zikr olunan arsa-i hâliye mezbûr 
Marko’nun mülk-i müşterâsıdır keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Ali Çelebi b. Abdullah, Mehmed Çelebi el-Müezzin, es-Seyyid Ha-
lil Efendi b. es-Seyyid Mehmed, Ömer Çelebi Kemhacı, Hüseyin b. Abdülgaff âr, 
Mustafa b. Ali.

30 [4b-3] Fâtıma Hatun bt. Abdullah’ın, câriyesini vasiyet 
yoluyla âzat ettiği
Mahmiye-i İstanbul mahallâtından Kalenderhâne mahallesi sâkinelerinden 
Fâtıma Hâtun bt. Abdullah tarafından tedbîr-i âti’l-beyânı ikrâra vekîl olduğu 
zâtını ma‘rifet-i şer‘iyye ile ârifân mahalle-i mezbûre imâmı Mahmud Efendi 
b. Mustafa ve müezzin İlyas Halîfe b. Mehmed nâm kimesneler şehâdetleriyle 
şer‘an sâbit olan Mehmed Beşe b. Ali nâm kimesne meclis-i şer‘-i şerîf-i 
lâzımü’t-teşrîfde ikrâr ve takrîr-i kelâm edip müvekkile-i mezbûre kendiye 
rıkkıyyetini mu‘terife olan işbu bâ‘isetü’l-kitâb açık kaşlı, sarı elâ gözlü, orta boy-
lu Rûsiyyetü’l-asl Şahbaz bt. Abdullah nâm câriye-i memlûkesini tedbîr-i mut-
lak ile müdebbere edip bi irâdetillâh-i te‘âlâ kazâ-i nahb eylediğimde mevsûfe-i 
mezbûre Şahbaz sâir harâir-i asliyyât gibi hürre olsun dedi dedikde mâ hüve’l-
vâki‘ bi’l-ibtigā ketb olundu.
Fi’l-yevmi’l-ışrîn min Rebî‘ilâhir sene 1077.
Şuhûdü’l-hâl: Abbas Efendi b. İbrahim el-İmâm, Hasan Bey b. Abdullah, Mehmed 
Çelebi b. İlyas, Mahmud Çelebi b. Osman, Şükrullah Bey b. Mustafa, Abdi Çelebi 
b. Hüseyin.

31 [4b-4] Hasan Efendi b. Ahmed’in, el-Hâc Nuh b. Yusuf ’a emanet 
verdiği Kur’ân-ı Kerîm’in kaybolduğu
Mahmiye-i İstanbul’da Pîrî Paşa hanı’nda sâkin Hasan Efendi b. Ahmed nâm ki-
mesne mahfil-i kazâda işbu bâ‘isü’l-kitâb el-Hâc Nuh b. Yusuf nâm kimesne mah-
za rın da üzerine da‘vâ ve takrîr-i kelâm edip târih-i kitâbdan sekiz ay mukaddem 
gāib ani’l-meclis Ahmed Çelebi b. Mustafa’ya bi tarîki’l-vedî‘a bir Kelâm-ı izzetimi 
vaz‘ ve teslîm etmişidim, mezbûr Ahmed Çelebi dahi merkūm el-Hâc Nuh’a bi 
tarîki’l-vedî‘a bana teslîm etmek üzre vaz‘ ve teslîm etmekle mezbûr Kelâm-ı iz-
zet suâl olunup alıverilmesi matlûbumdur dedikde, gıbbe’s-suâl mezbûr el-Hâc 
Nuh cevâbında kaziyye minvâl-i muharrer üzre olduğunu ikrâr edip lâkin mezbûr 
Kelâm-ı izzet odamdan ba‘zı eşyâlarımla zâyi‘ oldu demekle mezbûr el-Hâc Nuh 
bu husûsda emîn olup yemîn ile müsaddak olmağın mezbûr Kelâm-ı izzeti âhara 
bey‘ ve hibe etmeyip bir vechile te‘addî etmediğine yemîn teklîf olundukda ol dahi 
alâ vefk i’l-mes’ûl yemîn billâhi te‘âlâ etmeğin mûcebince mezbûr Hasan Efendi 
bî-vech mu‘ârazadan men‘ olunup mâ vaka‘a ketb olundu.
Fi’l-yevmi’s-sâlis ve’l-ışrîn min Rebî‘ilâhir sene [10]77
Şuhûdü’l-hâl: Şükrullah Bey b. Mustafa, İbrahim Çelebi [b.] Ahmed, Abdi Çelebi 
[b.] Hüseyin, Resul b. Rıdvan

32 [4b-5] Apostol v. Yani’nin, Yani v. Toka’ya olan borcu için 
mühlet istediği
Mahmiye-i İstanbul’da Mumcu tâifesinden Apostol v. Yani nâm zimmî meclis-i 
şer‘-i hatîr-i lâzımü’t-tevkīrde tâife-i mezbûreden işbu bâ‘isü’l-kitâb Yani v. Toka 
nâm zimmî muvâcehesinde ikrâr ve i‘tirâf edip cihet-i deyn-i şer‘îden mezbûr 
Yani’ye on yedi bin fıddî râyic fi’l-vakt akçe deynim olup meblağ-ı mezbûru 
def ‘aten edâya iktidârım olma[ma]mdan nâşî te’cîle tâlib olduğumda mezbûr 
Yani dahi târih-i kitâbdan üç yüz altmış gün tamâmına değin te’cîl etmekle zikr 
olunan on yedi bin mezbûrü’n-na‘t akçe zimmetimde ber vech-i muharrer mü-
eccel ve mev‘ûd mezbûr Yani’ye lâzımü’l-edâ ve vâcibü’l-kazâ deynimdir dedikde, 
mukırr-ı mezbûr Apostol’ü vech-i mübeyyen üzre cârî ve sâdır olan ikrârında el-
mukarru lehü’l-mezbûr Yani vicâhen tasdîk ve şifâhen tahkīk etmeğin mâ hüve’l-
vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Mustafa Çavuş b. Abdullah, Ömer b. Abdullah Kethüdâ-yı 
mumcuyân, Veli b. Mahmud, Mehmed Çelebi b. Abdullah, İbrahim Çelebi b. 
Mehmed.

33 [4b-6] Ölen Kapıcı Ahmed Ağa b. Mehmed’in evinin oğlu ve 
karısına intikal ettiği
Mahmiye-i İstanbul’da Debbâğ Yunus mahallesi ahâlîsinden olup bundan akdem 
hacc-ı şerîfden gelir iken esnâ-i tarîkde vefât eden kapıcı Ahmed Ağa b. Mehmed’in 
hasren vârisleri olan zevce-i metrûkesi Râbia bt. el-Hâc Ali nâm hâtun ile kebîr 
oğlu olup kendi tarafından asıl ve li ebeveyn er karındaşı İsmail Ağa tarafından 
husûs-ı âti’l-beyâna vekîl olduğu bimâ hüve tarîkü’s-sübût şer‘an vekâleti sâbite 
olan Ali Çelebi nâm kimesneden vech-i âtî üzre istihbâr-ı şer‘î sudûrundan sonra 
mahalle-i mezbûre imâmı Abdullah Efendi b. Mehmed ve müezzini İbrahim Efen-
di b. Abdülmennân ve ahâlîsinden Hüseyin Çelebi b. Hızır ve neccâr Hasan Beşe b. 
Abdullah [5a] ve Abdi Çelebi b. Ramazan nâm kimesneler li ecli’l-ihbâr meclis-i 
şer‘a hâzırûn olup istişhâd olunduklarında fi’l-hakīka mahalle-i mezbûrede vâki‘ 
bir tarafdan Musli Efendi vakfı olup meşrûtiyyet üzre oğlu Derviş Mehmed Efendi 
tasarrufunda olan menzil ve bir tarafdan ba‘zen mahalle-i mezbûrede imâm olan-
lara meşrût vakıfı menzil ve ba‘zen nalçacı Şaban mülkü ve iki tarafdan tarîk-i âm 
ile mahdûd olup hâriciyye ve dâhiliyyesinde fevkānî ve tahtânî büyût-ı adîde ve 
hamam ve hadîka ve bi’r-i mâ ve kenîfi müştemil menzilin arsasını müteveff â-yı 
mezbûr hayâtında târih-i kitâbdan yirmi beş sene mukaddem mâlikesi kutucu Hı-
zır nâm kimesneden semen-i ma‘lûma iştirâ ve tesellüm ve malı ile mülkü olmak 
üzre üzerine ebniye-i mezbûreyi binâ edip ile’l-vefât mülkiyyet üzre mutasarrıf 
iken vefât ettikde irsle verese-i mezbûreye intikāl etmişidi deyû her biri haber ver-
meğin mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Rebî‘ilâhir sene [10]77.
Şuhûdü’l-hâl: Ali Çelebi b. Şaban, Mehmed b. ( ) Beyzâde, Sinan Bey b. Ahmed, 
Mehmed Çelebi b. ( ), hamamcı Mehmed Çelebi b. el-Hâc Musli, Ahmed Efendi b. 
Mehmed el-İmâm, Mehmed Halîfe b. Veli el-Müezzin







34 [5a-1] Söz konusu evin Emir Nureddin Vakfı mütevellisine 
bey‘ bi’l-istiğlâl yoluyla satıldığı
Mahmiye-i İstanbul’da Debbâğ Yunus mahallesi sükkânından olup bundan akdem 
hacc-ı şerîfden gelir iken esnâ-i tarîkde vefât eden kapıcı Ahmed Ağa b. Mehmed’in 
hasren vârisleri olan zevce-i metrûkesi Râbia bt. el-Hâc Ali nâm hâtun asâleten ve 
kebîr oğlu olup kendi tarafından asıl ve li ebeveyn er karındaşı İsmail Ağa tara-
fından husûs-ı âti’l-beyâna vekîl olduğu İmâm Abdullah Efendi b. Mehmed ve 
müezzin İbrahim Efendi b. Abdülmennân nâm kimesneler şehâdetleri ile şer‘an 
sâbit olan Ali Çelebi nâm kimesne meclis-i şer‘-i şerîfde merhûm Emin Nureddin 
vakfı mütevellîsi olan râfi‘ü’l-kitâb Mustafa Efendi b. Mehmed mah za rın da her 
biri ikrâr ve takrîr-i kelâm edip tereke-i müteveff â-yı mezbûrdan olup mahalle-i 
mezbûrede vâki‘ bir tarafdan Musli Efendi vakfı olup meşrûtiyyet üzre oğlu Derviş 
Mehmed Efendi tasarrufunda olan menzil ve bir tarafdan mahalle-i mezbûrede 
imâm olanlara meşrûta vakıf menzil ve ba‘zen nalçacı Şaban mülkü ve iki tarafdan 
tarîk-i âm ile mahdûd hâriciyye ve dâhiliyyesinde fevkānî ve tahtânî büyût-ı adîde 
ve hamam ve hadîka ve bi’r-i mâyı ve kenîfi müştemil menzilimi yüz yetmiş beş 
esedî guruşa mezbûr Mustafa Efendi’ye bi tarîki’l-istiğlâl bey‘ ve teslîm ol dahi 
vech-i muharrer üzre iştirâ ve kabz edip semen-i mezbûru tamâmen yedinden 
ahz u kabz ettiğimizden sonra mezbûr Mustafa Efendi menzil-i mezbûru ba‘de’t-
tahliyyeti’ş-şer‘iyye ve’t-tekābuzi’l-mer‘î târih-i kitâbdan bir sene tamâmına değin 
otuz beş esedî guruşa bize îcâr ve teslîm, biz dahi istîcâr ve tesellüm eyledik dedik-
lerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Rebî‘ilâhir li sene seb‘ ve seb‘[în] ve elf.
Şuhûdü’l-hâl: Sâbikūn.

35 [5a-2] Güllü bt. Abdullah’ın İvaz Beşe b. Hasan’dan muhâlaa 
yoluyla boşandığı
Mahmiye-i İstanbul’da Haraçcı Muhyiddin mahallesinde sâkine Güllü bt. Ab-
dullah nâm hâtun meclis-i şer‘-i hatîr-i lâzımü’t-tevkīrde zevci işbu râfi‘ü’l-kitâb 
İvaz Beşe b. Hasan nâm kimesne mah za rın da ikrâr ve takrîr-i kelâm edip zev-
cim merkūm İvaz Beşe zimmetinde mütekarrir [ve] ma‘kūdun-aleyh olan dört 
bin akçe mehr-i müeccelim ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre zevcim merkūm İvaz Beşe ile muhâla‘a-i 
sahîha-i şer‘iyye ile muhâla‘a edip ol dahi muhâla‘a-i mezbûreyi kabûl ettikden 
sonra zevciyyete ve gayra müte‘allika âmme-i de‘âvîden her birimiz âharın zim-
metini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîk 
mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Rebî‘ilâhir li sene [10]77.
Şuhûdü’l-hâl: Mehmed Beşe b. Sefer, Ahmed Beşe b. Musa, Hasan Beşe b. Musa, 
Hasan b. Hüseyin.

36 [5a-3] Ölen Mustafa Bey’in beytülmâlce el konulan mallarının 
kardeşi Ali’ye verilmesi
Vilâyet-i Anadolu’da kasaba-i Gümüşhâne sükkânından işbu râfi‘ü’l-kitâb Ali 
b. Abdullah nâm kimesne meclis-i şer‘-i hatîr-i lâzımü’t-tevkīrde mukaddemâ 
İstanbul’da beytülmâl-i hâssa emîni olmağla mahmiye-i mahkiyede Ayasofya-i 
Kebîr mahallesinde sâkin iken bundan akdem vefât eden Mustafa Bey b. 
Abdullah’ın zâhir vâris-i ma‘rûfu olmamak zu‘mu ile terekesine bi’l-emâne 
vâzı‘ü’l-yed olan Hüseyin Ağa b. ( ) mah za rın da üzerine da‘vâ edip ben müteveff â-
yı mezbûrun li ebeveyn karındaşı ve hasren vârisi olup hattâ benim için hayâtında 
li ebeveyn karındaşımdır, verâsetim mezbûra münhasıradır deyû mahzar-ı 
müslimînde ikrâr ve i‘tirâf edip musırran alâ ikrârihî fevt olmağla terekesi şer‘an 
bana intikāl etmişken emîn-i mezbûr nâ-hak vaz‘-ı yed etmeğin suâl olunup 
bana teslîme tenbîh olunmak matlûbumdur dedikde gıbbe’s-suâl emîn-i mezbûr 
Hüseyin Ağa cevâbında tereke-i müteveff â-yı mezbûra vaz‘-ı yedini ikrâr lâkin 
müteveff â-yı merkūmun vech-i mübeyyen üzre ikrârını inkâr edicek müdde‘î-i 
mezbûrdan müdde‘âsına beyyine taleb olundukda udûl-i müslimînden olup 
mahalle-i mezbûre sükkânından Ali b. Yahya ve mahmiye-i mezbûrede Bitpazarı 
sûkunda sâkin İbrahim b. Mehmed nâm kimesneler li ecli’ş-şehâde meclis-i şer‘a 
hâzırân olup isre’l-i[sti]şhâd fi’l-vâki‘ müteveff â-yı mezbûr Mustafa Bey hayâtında 
bizim huzûrumuzda müdde‘î-i mezbûr Ali için li ebeveyn karındaşım ve hasren 
vârisimdir deyû ikrâr ve mezbûr Ali tasdîk edip musırran aleyh vefât eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyeti şerâiti’l-kabûl şehâdetleri makbûl olmağın 
mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Rebî‘ilâhir li sene seb‘a ve seb‘în ve elf.
Şuhûdü’l-hâl: Süleyman b. Ahmed, Receb Beşe b. Osman, Mehmed b. İbrahim, 
Mehmed Efendi b. Hasan, Veli Çelebi b. Resul, Hasan Çelebi b. Mehmed, Osman 
b. Yusuf.

37 [5a-4] Sâliha bt. Mustafa’nın, Mehmed b. Mehmed’den muhâlaa 
yoluyla boşandığı
Mahmiye-i İstanbul’da Sultan Selim kurbunda Enserci mahallesi sâkinelerinden 
Sâliha bt. Mustafa nâm hâtun tarafından hul‘-ı âti’l-beyâna vekîl olup 
mezbûrenin zâtını ma‘rifet-i şer‘iyye ile ârifân Ahmed Çelebi b. Mehmed ve 
Abdullah Çelebi b. İbrahim nâm kimesneler şehâdetleriyle şer‘an ikrâra vekâleti 
sâbite olan vâlidesi Fâtıma bt. Mahmud nâm hâtun meclis-i şer‘de müvekkilem 
mezbûrenin zevci işbu bâ‘isü’l-kitâb Mehmed b. Mehmed nâm kimesne mah za-
rın da ikrâr ve takrîr-i kelâm edip müvekkilem mezbûre Sâliha Hâtun’un zevci 
merkūm Mehmed ile zimmetinde mütekarrir [ve] ma‘kūdun-aleyh olan altı bin 
akçe mehr-i müeccelimi ve nafaka-i iddet-i ma‘lûmesi üzerlerine ve me’ûnet-i 
süknâm dahi kendi üzerine olmak üzre ve zevci mezbûr Mehmed’in firâşından 
hâsıl olan sagīr oğlu Ahmed’in dahi târih-i kitâbdan yedi sene tamâmına değin 
kendi malından [5b] infâk ve iksâ etmek üzre mezkûr Mehmed ile muhâla‘a-i 
sahîha-i şer‘iyye ile muhâla‘a edip ol dahi muhâla‘a-i mezbûreyi kabûl edip zev-
ciyyete müte‘allika âmme-i de‘âvîden her biri âharın zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledi dedikde gıbbe’t-tasdîk mâ vaka‘a bi’t-taleb 
ketb olundu.
Fi’l-yevmi’l-hâmis ve’l-ışrîn Rebî‘ilâhir sene [10]77
Şuhûdü’l-hâl: Mehmed Efendi b. Ali el-Müezzin, Receb Beşe b. Osman el-Mübâşir, 
Hüseyin Beşe b. Abdullah, Mustafa b. Ahmed, Kerim Çelebi b. Mustafa

38 [5b-1] Ali b. Abdullah’ın alacağını kefil Musa Beşe b. Süleyman’dan 
sulh yoluyla aldığı
Mellâh tâifesinden Ali b. Abdullah nâm kimesne meclis-i şer‘-i şerîf-i lâzımü’t-
teşrîfde Musa Beşe b. Süleyman mah za rın da ikrâr bundan akdem mezbûr Musa 
Beşe’den gāibe ani’l-meclis şahsı ma‘lûmumuz Âişe Hâtun zimmetinde yedinden 
müşterâ ve makbûz açık kaşlı, elâ gözlü, Rûsiyyetü’l-asl Marya ta‘bîr olunur câriye 
bahâsından hakkım olan otuz beş kıt‘a esedî guruşa kefîl olmuşidin deyû da‘vâ ey-
lediğimde ol dahi inkâr etmeğin beynimizde münâza‘ât-ı kesîre vukū‘undan sonra 
muslihûn tavassut edip mezbûr Musa Beşe ile beynimizde yirmi esedî guruş üze-
rine inşâ-i akd-i sulh ettiklerinde ben dahi sulh-i mezbûru kabûl ve bedel-i sulh 
olan meblağ-ı mezbûr yirmi esedî guruşu mezbûr Musa Beşe yedinden tamâmen 
ahz u kabz edip husûs-ı mezbûra müte‘allika âmme-i da‘vâ ve mütâlebâtdan 
mezbûr Musa Beşe’nin zimmetini ibrâ eyledim dedikde gıbbe’t-tasdîki’l-mu‘teber 
mâ vaka‘a bi’t-taleb ketb olundu.
Fi’l-yevmi’l-ışrîn min Rebî‘ilâhir li sene seb‘a ve seb‘în ve elf.
Şuhûdü’l-hâl: Mehmed Ağa b. ( ) Ser-habbâzân, Esirci Kara Mehmed, Mustafa b. 
( ), el-Hâc İsmail b. Hüseyin, Ali Çelebi b. Mehmed, Osman b. Süleyman.







39 [5b-2] Yakob v. Mankasar’ın ölen Kirkor’un, karısı ve çocuklarına 
kalan ev ve bağ hisseleriyle ilgisi olmadığını beyanı
Vilâyet-i Anadolu’da Arapkir sancağında Eğin kazâsında Navril nâm karye 
sâkinlerinden iken hâlik olan Kirkor v. (  ) verâseti zevce-i metrûkesi Kazari ile 
sulbiye kebîre kızları Sara ve Martan ve Maryem ve li ebeveyn karındaşı Hanber’e 
münhasıra olup ba‘dehâ mezbûre Sara dahi hâlike olup verâseti vâlide-i mezkûre 
Kazari ve kız karındaşları merkūmetân Martan ve Maryem ve ammi-i mezbûr 
Hanber’e münhasıra olup ba‘dehâ mezbûre Martan dahi hâlike olup verâseti 
vâlidesi merkūme Kazari’ye ve kız karındaşı mezbûre Maryem’e ve ammi mezbûr 
Hanber’e münhasıra olup ba‘dehâ mezbûre Maryem dahi hâlike olup verâseti 
zevci Yakob v. Mankasar ile vâlidesi mezbûr Kazari’ye ve ammi mezbûr Hanber’e 
münhasıra olup ba‘dehâ mezbûr Hanber dahi hâlik olup verâseti sulbiye oğlu 
Abram ile sulbiye kebîre kızları Maryem ve Nazlı ve Manaş’a münhasıra oldu-
ğu şer‘an mütehakkik oldukdan sonra mezbûr Abram kendi tarafından asâleten 
ve kız karındaşları mezbûrât Maryem ve Nazlı ve Manaş tarafl arından husûs-ı 
âti’l-beyâna sâbitü’l-vekâle vekîl olmağla vekâleten meclis-i şer‘de merkūm Ya-
kob muvâcehesinde takrîr-i da‘vâ edip hâlik-i evvel-i mezbûrun muhallefâtından 
olup karye-i mezbûre bağları arasında vakı‘a beyne’l-ahâlî ve’l-cîrân ma‘lûmetü’l-
hudûd Kilise bağı demekle ma‘rûfe bir kıt‘a bağ ile dere kurbunda vakı‘a kezâlik 
beyne’l-ahâlî ve’l-cîrân ma‘lûmetü’l-hudûd Yukarı bağ demekle ma‘rûfe bir kıt‘a 
bağa ve karye-i mezbûrede vâki‘ beyne’l-ahâlî ve’l-cîrân ma‘lûmetü’l-hudûd bir 
menzilden müvekkilelerim mezbûrât ile benim hisse-i şer‘iyyemi bi gayrı hakkın 
zabt eder suâl olunup kasr-ı yed tenbîh olunmak matlûbumdur dedikde, gıbbe’s-
suâl mezbûr Yakob cevâbında zikr olunan iki kıt‘a bağ ile menzilden alâ tarîki’l-
münâsahati’ş-şer‘iyye benim hisseme isâbet eden mikdâra vaz‘-ı yed edip zabt 
ederim müdde‘î-i mezbûr emrim ile müvekkileleri mezbûrât Maryem ve Nazlı 
ve Manaş’ın hisselerinde alâka ve medhalim yokdur dedikde vâki‘ü’l-hâl hıfzen 
li’l-makāl ketb olundu.
Fi’l-yevmi’s-sâlis ve’l-ışrîn [Rebî‘ilâhir] sene [10]77.
Şuhûdü’l-hâl: Mehmed Çavuş b. Ali el-Mübâşir, İbrahim Çavuş b. Abdullah, Şük-
rullah Bey b. Mustafa, Abdi Çelebi b. Hüseyin.

40 [5b-3] Ölen İbrahim Ağa’nın Âişe Hatun’daki alacağının sulh yoluyla 
alınıp vârislerine verildiği
Mahmiye-i İstanbul’da Uzun Şuca‘ mahallesinde sâkin iken bundan akdem vefât 
eden İbrahim Ağa b. ( ) verâseti zevce-i metrûkesi Emine bt. Abdullah nâm hâtun 
ile sulbî sagīr oğlu Mustafa ve sulbiye sagīre kızı Kerime’ye münhasıra olduğu şer‘an 
zâhir ve mütehakkik oldukdan sonra sagīrân-ı merkūmânın tesviye-i umûrlarına 
kıbel-i şer‘den mansûb vasîleri ve ceddeleri olan Ümmühâni bt. Mustafa nâm hâtun 
meclis-i şer‘de bâ‘isetü’l-kitâb Âişe nâm hâtun mah za rın da bi’l-vesâye ikrâr edip 
müteveff â-yı merkūm İbrahim Ağa’nın merkūme Âişe Hâtun zimmetinde cihet-i 
karz-ı şer‘îde[n] seksen riyâlî guruş hakkı olup kable’l-ahz ve’l-istîfâ vefât etmeğin 
meblağ-ı merkūm mezbûre Âişe Hâtun zimmetinde kalmışdır deyû mukaddemâ 
merkūme Âişe Hâtun[’dan] da‘vâ ve taleb ettiğimde ol dahi inkâr etmeğin ben 
dahi ikāmet-i beyyineden âcize olup merkūme Âişe Hâtun yemîn etmek sadedin-
de iken beynimizde münâza‘ât-ı kesîre vukū‘undan sonra muslihûn tavassut edip 
mezbûre Âişe Hâtun ile beynimizde yirmi esedî guruş üzerine inşâ-i akd-i sulh 
ettiklerinde ben dahi sulh-i mezbûru kabûl ve bedel-i sulh olan meblağ-ı mezbûr 
yirmi esedî guruşu merkūme Âişe Hâtun yedinden bi’l-vesâye ahz u kabz edip 
mâ‘adâdan zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde 
gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Rebî‘ilâhir sene [10]77.
Şuhûdü’l-hâl: Mehmed Çelebi b. İbrahim, eş-Şeyh İvaz Efendi b. İshak, Mehmed 
Çavuş el-Mübâşir, Mehmed Bey b. Abdullah, Yusuf Bey b. Abdullah, Abdi Bey b. 
Hüseyin

41 [5b-4] Hâcce Âmine Hatun’un câriyesini vasiyet yoluyla âzat ettiği
Mahmiye-i İstanbul’da Ördek Kasab mahallesi sâkinelerinden Hâcce Âmine 
Hâtun bt. Mustafa zâtını ma‘rifet-i şer‘iyye ile ârifân İmâm Hasan Efendi b. Mus-
tafa ve Hasan Beşe b. Aydın ta‘rîfl eriyle mu‘arrefe oldukdan sonra meclis-i şer‘-i 
şerîf-i lâzımü’t-teşrîfde ikrâr ve i‘tirâf edip bana rıkkıyyetini mu‘terife olan uzun 
boylu, gök gözlü, sarı açık kaşlı Rûsiyyetü’l-asl bâ‘iset-i hâze’l-kitâb Mülâyim bt. 
Abdullah nâm câriye-i memlûkemi bana ölünce[ye kadar] hizmet edip ba‘dehû 
âzâd olmak üzre tedbîr-i mutlak ile müdebbere eyledim dedikde mâ vaka‘a bi’t-
taleb ketb olundu.
Fi’l-yevmi’s-sâbi‘ min Cemâziyelevvel sene 1077.
Şuhûdü’l-hâl: Abdullah b. Ramazan, Veli Çelebi b. Kara, Yusuf b. Abdullah, Abdi 
Çelebi b. Hüseyin, Mehmed Bey b. Ramazan.

42 [6a-1] Ümmügülsüm bt. Himmet’in ölen Sitti bt. Kara Mahmud’un 
amca kızı ve tek vârisi olduğu
Dârü’l-hilâfeti’l-aliyye’de Nallı Mescid mahallesinde sâkine bâ‘isetü’l-kitâb Üm-
mügülsüm bt. Himmet nâm hâtun dîvân-ı kāimmakām-ı sadr-ı a‘zamîde ma‘kūd 
meclis-i şer‘-i hatîrde mahmiye-i mezbûrede beytülmâl-i hâssa emîni olmağ-
la mahmiye-i mezbûrede Dâye Kadın mahallesinde sâkine iken bundan akdem 
vefât edip Sitti bt. Kara Mahmud nâm hâtunun zâhirde vâris-i ma‘rûfu olmamak 
zu‘muyla terekesine bi’l-emâne vâzı‘ü’l-yed olan Osman Ağa b. Mahmud mah za-
rın da üzerine da‘vâ ve takrîr-i kelâm edip ben müteveff ât-ı mezbûre Sitti Hâtun’un 
li ebeveyn ammi kızı ve zât-ı rahm cihetinden verâseti bana münhasıra olup hattâ 
müteveff ât-ı mezbûre hayâtında benim için ber vech-i muharrer vârisi olduğu-
mu mahzar-ı müslimînde ikrâr edip musırraten alâ ikrârihî vefât etmeğin terekesi 
şer‘an bana isâbet etmeğin ve emîn-i mezbûr nâ-hak vaz‘-ı yed eylediği ecilden 
suâl olunup bana teslîme tenbîh olunmak matlûbumdur dedikde, gıbbe’s-suâl 
emîn-i mezbûr cevâbında tereke-i müteveff â-yı merkūmeye bi’l-emâne vaz‘-ı ye-
dini ikrâr, lâkin ber vech-i muharrer ikrârını inkâr edicek müdde‘iyye-i mezbûre 
Ümmügülsüm’den müdde‘âsına beyyine taleb olundukda udûl-i müslimînden 
olup mahalle-i mezbûre sükkânından Murad Ağa b. Abdullah ve mahmiye-i 
mezbûrede İmâm Ali mahallesi sükkânından Ahmed b. Mustafa ve Hasan b. Veli 
nâm kimesneler li ecli’ş-şehâde meclis-i şer‘a hâzırûn olup isre’l-istişhâd ve fi’l-vâki‘ 
müteveff ât-ı mezbûre Sitti Hâtun hayâtında bizim huzûrumuzda müdde‘iyye-i 
mezbûre Ümmügülsüm için li ebeveyn ammim kızı ve hasren vârisimdir deyû 
ikrâr ve müdde‘iyye-i mezbûre dahi tasdîk edip musırraten aleyh vefât eyledi biz 
bu husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle olmağın 
mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Rebî‘ilâhir li sene [10]77.
Şuhûdü’l-hâl: Ebûbekir Efendi Tezkireci, Fazlullah Ağa Kethüdâ-yı kapıcıyân, 
Mustafa Ağa muhzırağa, Şaban Ağa muhzırbaşı.

43 [6a-2, Arapça] Kocası kaybolan Sâime bt. Halil adlı kadına nafaka 
takdir edildiği
Medîne-i mahmiye-i Kostantıniyye mahallâtından Hatice Sultan mahallesinde 
sâkine olan Sâime bt. Halil nâm hâtun meclis-i şer‘-i şerîfde hâzıre olup kırk gün-
den beri gāib olan Ali Bey b. Abdullah nâm zevcinin kendisine nafaka ve nafa-
ka cinsinden mal bırakmadığına dâir yemîn ettiğinde hâkim, nafakası, kisvesi ve 
sâir havâic-i zarûriyyesi için zevc-i gāibi üzerine zeylde mezkûr târihden i‘tibâren 
yevmî râyicü’l-vakt on akçe farz ve takdîr etti ve meblağ-ı mefrûz-i mezbûru 
havâicine sarf etmesine ve vakt-i hâcette istidâne edip vakt-i zaferde zevc-i gāibi 
üzerine rücû‘ etmesine izin verdi.
Cerâ zâlike ve hurrire fi’l-yevmi’l-hâmis ve’l-ışrîn min Rebî‘ilâhir sene [10]77.
Şuhûdü’l-hâl: Abdülmümin b. Murad, Mehmed Bey b. Yusuf, Şükrullah Bey b. 
Mustafa, Abdi Çelebi b. Hüseyin.

44 [6a-3] Hüseyin b. Hasan’ın, Azak’ta ölen yeniçerilerden 
Hüseyin Beşe’nin yeğeni olarak kendisine kalan mirası beytülmâl 
emininden aldığı
Dergâh-ı âlî -dâme mahfûfen bi’l-me‘âlî- yeniçerilerinin yüzüncü odasına mahsûs 
odanın Azak muhâfazasında odabaşısı iken bundan akdem vefât eden Hüseyin 
Beşe b. Ahmed nâm müteveff ânın verâseti li ebeveyn er karındaşı oğlu Hüseyin 
b. Hasan nâm kimesneye münhasıra olduğu şer‘an zâhir ve mütebeyyin olduk-
dan sonra mezbûr Hüseyin meclis-i şer‘-i hatîr-i lâzımü’t-tevkīrde işbu bâ‘isü’l-
kitâb mahmiye-i İstanbul’da bi’l-fi‘l yeniçeri beytülmâli emîni olan fahrü’l-akrân 
Mehmed Ağa b. İbrahim mah za rın da ikrâr ve takrîr-i kelâm edip sâbıkan Azak 
muhâfazasında ağa ve emîn-i beytülmâl olan deveci Mustafa Ağa müteveff â-
yı mezbûrun vârisi ve terekesine müstahıkkı olmamak zu‘muyla müteveff â-yı 
mezbûrun terekesini ahz u kabz eyleyip ağalıkdan ma‘zûl ve mahmiye-i İstanbul’a 
geldikde müteveff â-yı mezbûrun terekesini emîn-i mezbûr Mehmed Ağa’ya def ‘ 
[ve] teslîm etmeğin ben dahi mezbûr Mehmed Ağa’nın ber mûceb-i deft er-i 
kassâm mezbûr Mustafa Ağa’nın yedinden ahz u kabz eylediği on dört bin üç 
yüz akçemi mezbûr Mehmed Ağa yedinden tamâmen ahz u kabz eyledim ba‘de’l-
yevm husûs-ı mezbûra müte‘allika mezbûr Mehmed Ağa’dan da‘vâ ve nizâ‘ım yok-
dur zimmetini ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Hüseyin Çelebi b. Mahmud el-Kâtib, Yusuf Efendi b. Abdullah, İb-
rahim Beşe b. Malkoç, Mustafa Efendi b. ( ), Mustafa b. Yusuf, Ömer Bey İşlemeci 
Elbistânî

45 [6a-4] Kerime Hatun bt. Mehmed’in boşandığı kocası Yusuf Beşe 
b. Osman’daki mehrini sulh yoluyla tahsil ettiği
Medîne-i Üsküdar mahallâtından Yeni mahalle sâkinelerinden Kerime Hâtun bt. 
Mehmed meclis-i şer‘-i şerîf-i lâzımü’t-teşrîfde zevc-i sâbık-ı mutallıkı bâ‘isü’l-
kitâb Yusuf Beşe b. Osman nâm kimesne mah za rın da ikrâr ve takrîr-i kelâm edip 
mezbûr Yusuf Beşe târih-i kitâbdan iki sene mukaddem beni talâk-ı bâyin ile 
tatlîk etmeğin zimmetinde mütekarrir ve ma‘kūdun-aleyh olan üç bin akçe mehr-i 
müeccelimi bundan akdem mezbûr Yusuf Beşe’den taleb ve da‘vâ eylediğimde 
muslihûn tavassut edip merkūm Yusuf Beşe ile beynimizde dört yüz akçe üzerine 
inşâ-i akd-i sulh eylediklerinde ben dahi sulh-i mezbûru kabûl ve bedel-i sulh 
olan meblağ-ı mezbûr dört yüz akçemi mezbûr Yusuf Beşe yedinden ahz u kabz 
edip husûs-ı mezbûra ve zevciyyete müte‘allika âmme-i de‘âvîden ben mezbûr Yu-
suf Beşe’nin ve merkūm Yusuf Beşe dahi benim zimmetimi ibrâ-i âmm-ı kātı‘ü’n-
nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâdis ve’l-ışrîn min şehri Rebî‘ilâhir li sene seb‘a ve seb‘în ve elf
Şuhûdü’l-hâl: Musa Beşe b. İbrahim el-Mübâşir, Mehmed Beşe b. Hüseyin, Musta-
fa Beşe er-Râcil, İbrahim Beşe b. ( ) er-Râcil, Abdi Çelebi b. Hüseyin

46 [6b-1] Hasan b. Yusuf ’un, hamile karısının karnına vurup 
çocuğunu düşürdüğü gerekçesiyle Mustafa b. Mehmed’le olan 
davasından vazgeçtiği
Dârü’l-hilâfeti’l-aliyye Kostantıniyye el-mahmiyye’de Ali Paşa-yı Atîk mahallesi 
sükkânından Hasan b. Yusuf nâm kimesne meclis-i şer‘-i hatîr-i lâzımü’t-tevkīrde 
işbu râfi‘ü’l-kitâb Mustafa b. Mehmed nâm kimesne mah za rın da ikrâr ve takrîr-i 
kelâm edip bundan akdem mezbûr Mustafa mahmiye-i mahkiyede vâki‘ merhûm 
ve mağfûrun leh Fâtih Sultan Mehmed Hân hazretlerinin binâ eylediği câmi‘-i 
şerîf kurbunda bir berber dükkânı içinde karpuz kabuğu ile zevcem olup hâmile 
olan Hatice bt. Abdullah Hâtun’un batnına urup ol darbdan müstebînetü’l-hilka 
cenîn-i meyyit ilkā eylediğinde mûcebini mezbûr Mustafa’dan da‘vâ ve taleb ey-
lediğimde ol dahi inkâr etmekle beynimizde münâza‘ât-ı kesîre cereyân etmişidi 
el-hâletü hâzihî da‘vâ-yı mezkûremden fâriğa olup husûs-ı mezbûra müte‘allika 
da‘vâdan mezbûr Mustafa’nın zimmetini ibrâ-i âmm-ı kātı‘ü’n-nizâ‘ ile ibrâ ve 
iskāt eyledim min ba‘d mezbûr ile da‘vâ ve husûmetim yokdur, sudûr dahi ederse 
lede’l-hükkâmi’l-kirâm istimâ‘ olunmasın dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Mustafa Efendi b. Turan el-İmâm, Yahya Efendi b. Mehmed el-
İmâm, Ahmed Çavuş b. ( ) el-Mübâşir, Hasan Efendi b. Ahmed el-Müezzin, eş-
Şeyh İvaz Efendi b. İshak, Şaban Ağa b. Mehmed, Hasan Çavuş b. Abdullah

47 [6b-2] Apostol v. Yani’nin Yani v. Duka aleyhinde açtığı hırsızlık 
davasından vazgeçtiği
Mumcu tâifesinden Apostol v. Yani nâm zimmî meclis-i şer‘de tâife-i mezbûreden 
bâ‘isü’s-sifr Yani v. Duka nâm zimmî muvâcehesinde ikrâr ve takrîr-i kelâm 
edip bundan akdem mezbûr Yani mahmiye-i İstanbul’da Sultan Bayezid Hân 
-aleyhi’r-rahmetü ve’l-gufrân- câmi‘-i şerîf ve ma‘bed-i latîf kurbunda vâki‘ Hü-
seyin Paşa sarayı demekle ma‘rûf saray içinde olan odamı fuzûlen açıp içinde 
olan sandığımdan yirmi bir bin akçemi ve yüz elli vakıyye mum yağımı ve üç 
bin sekiz yüz akçe kıymetli mumumu ve dört bin akçe kıymetli gök yâkut taşlı 
bir yüzüğümü ve dört miskāl altından masnû‘ bir altın yüzüğümü ahz etmiş idi 
deyû da‘vâ etmiş idim, hâlâ da‘vâ-yı mezbûrumdan târih-i kitâba gelince bey-
nimizde cârî olan ahz ve i‘tâ ve mu‘âmelât-ı şettâya müte‘allika âmme-i hukūk-ı 
ma‘lûme ve mechûle da‘vâsından mezbûr Yani’nin zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Fahrü’l-akrân Mustafa Çavuş b. Abdullah el-Mübâşir, Mumcular 
Kethüdâsı Ömer Bey b. Abdullah, İbrahim Bey b. Mustafa.

48 [6b-3] Ölen Fâtıma Hatun bt. Abdülbâki’nin malından kalan bir çift 
zümrüt küpenin mirasçılarınca paylaşılması
Mahmiye-i İstanbul’da Çavuş Kasım mahallesinde sâkine iken bundan akdem vefât 
eden Fâtıma Hâtun bt. Abdülbâkī’nin verâseti kebîre kızları Âişe ve Sâliha ve kebîr 
oğlu Mehmed’e münhasıra olduğu şer‘an sâbit oldukdan sonra merkūm Mehmed 
Çelebi meclis-i şer‘-i şerîfde râfi‘at-i hâze’l-kitâb mezbûre Sâliha mah za rın da ikrâr 
ve takrîr-i kelâm edip müteveff ât-ı mezbûrenin terekesini mezbûretân ile bundan 
akdem iktisâm ettiğimizde kısmetden hâric terekeden beynimizde ma‘lûm bir çift  
zümrüd küpe mezbûre Sâliha yedinde kalmış idi, hâlâ zikr olunan küpeden nısf-ı 
şâyi‘ hissemi mezbûre Sâliha’ya altı bin nakid râyic fi’l-vakt akçeye bey‘ ve teslîm 
ve semen-i mezbûru kable’l-ift irâk meclis-i bey‘de yedinden ahz u kabz eyledim, 
min ba‘d zikr olunan küpenin nısf-ı şâyi‘i mezbûre Sâliha’nın mülk-i müşterâsıdır 
keyfe mâ teşâ’ ve tahtâr mutasarrıfe olsun ve müteveff ât-ı mezbûrenin terekesine 
müte‘allika âmme-i de‘âvî ve mütâlebâtdan merkūme Sâliha’nın zimmetini ibrâ-i 
âmm-ı kātı‘ü’n-nizâ‘ ile ibrâ eyledim dedikde gıbbe’t-tasdîki’l-vicâhî ve’t-tahkīki’ş-
şifâhî mâ hüve’l-vâki‘ bi’l-ibtigā ketb olundu.
Fi’l-yevmi’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Receb Beşe b. Osman, Hüseyin Efendi b. Mehmed el-İmâm, es-
Seyyid Abdülbâkī Çelebi b. es-Seyyid Hüseyin el-İmâm, Mustafa Beşe b. Abdullah 
el-Mübâşir.







49 [6b-4] Mehmed b. Hasan’ın el-Hâc Mustafa b. İbrahim’e açtığı alacak 
davasında haksız olduğu
Mahmiye-i İstanbul’da Kaliçeci Hasan mahallesi sâkinlerinden sıvacı tâifesinden 
Mehmed b. Hasan nâm kimesne meclis-i şer‘-i şerîf-i lâzımü’t-teşrîfde bâ‘isü’l-
kitâb sâbıkan mi‘mârbaşı olan fahrü’l-akrân el-Hâc Mustafa Ağa b. İbrahim nâm 
kimesne mah za rın da üzerine da‘vâ ve takrîr-i kelâm edip mezbûr el-Hâc Musta-
fa Ağa târih-i kitâbdan bir sene mukaddem bi gayrı vech-i şer‘î cerîme nâmına 
zulmen benden bin iki yüz akçe almışdı, suâl olunup alıverilmesi matlûbumdur 
dedikde gıbbe’s-suâl ve akībe’l-inkâr müdde‘î-i mezbûrdan müdde‘âsını mübey-
yine beyyine taleb olundukda ityân-ı beyyineden izhâr-ı acz edip istihlâf etme-
ğin mezbûr Mustafa Ağa’ya müdde‘î-i mezbûr Mehmed’den minvâl-i muharrer 
üzre bin iki yüz akçe almadığına yemîn teklîf olundukda ol dahi alâ vefk i’l-mes’ûl 
yemîn billâhi’l-aliyyi’l-a‘lâ etmeğin mûcebince müdde‘î-i mezbûr Mehmed bî-
vech mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Hüseyin Efendi b. Ali el-İmâm, Hüseyin b. Mahmud, Şükrullah Bey 
b. Mustafa, Abdi Çelebi b. Hüseyin ve gayruhüm.

50 [7a-1] Ölen Angeli v. Varsami’nin çocukları Yanaki ve Sultana’ya 
intikal eden ev ve bahçe ve haksız müdahalenin önlenmesi
Havâss-ı aliyye kazâsı nevâhîsinden Küçük Çekmece nâhiyesinde Safra nâm kar-
ye sükkânından iken hâlik olan Angeli v. Varsami nâm zimmînin hasren vârisleri 
olan sulbî kebîr oğlu Yanaki nâm zimmî ile sulbiye kebîre kızı Sultana nâm 
nasrâniyeden her biri meclis-i şer‘-i şerîfde karye-i mezbûre sükkânından Yani v. 
Panayot nâm zimmînin sulbî oğlu ve tarafından husûs-ı âti’l-beyâna vekîli olduğu 
karye-i mezbûre sükkânından Limri? v. Dimitri ve Dolo v. Todori nâm zimmîler 
şehâdetleri ile şer‘an sâbit olan Hürmüz nâm zimmî muvâcehesinde da‘vâ ve 
takrîr-i kelâm edip karye-i mezbûrede vâki‘ bir tarafdan müvekkil-i mezbûr Yani 
mülkü ve iki tarafdan Dimo v. Trandafilo mülkü ve bir tarafdan tarîk-i âm ile 
mahdûd fevkānî bir bâb oda ve önünde bir sofa ve tahtânî bir matbah ve bir kenîf 
ve havluyu müştemil menzilin ale’l-iştirâk mâlikleri olan müvekkil-i mezbûr Yani 
ile karındaşları gāibûn ani’l-meclis Mihal ve Hristo ve Yorgo evlâd-ı Panayot ve 
Laskari v. Dimitri ve Dimo v. Trandafilo nâm zimmîler babamız hâlik-i mezkûr 
Angeli’ye hâl-i hayâtında bin elli dokuz senesi şehr-i Rebî‘ulevveli’nin yirminci 
gününden on üç bin akçe semen-i makbûza ve yine karye-i mezbûrede vakı‘a 
bir tarafdan babamız hâlik-i mezbûrdan bizim ikimize müntakil mülk bahçe ve 
bir tarafdan Laskarina nâm nasrâniye tarlası ve bir tarafdan yine babamız hâlik-i 
mezbûrdan bizim ikimize intikāl-i âdî ile müntakile bir kıt‘a tarla ve bir tarafdan 
tarîk-i âm ile mahdûde kezâlik ale’l-iştirâk mülkleri olan hadîkayı yine babamız 
hâlik-i mezbûra hâl-i hayâtında târih-i mezkûrda üç bin akçe semen-i makbûza 
bey‘ ve teslîm edip ol dahi iştirâ ve tesellüm eyleyip hattâ müvekkil-i mezbûr Yani 
ile gāibûn-ı mezbûrûn Mihal ve Hristo ve Yorgo ve Laskari ve Dimo’dan her biri 
târih-i mezbûrda nâhiye-i mezkûrede nâ‘ibü’ş-şer‘ olan mevlânâ Mustafa Efendi 
huzûrunda menzil-i mezkûr ile hadîka-i mezbûreyi vech-i meşrûh üzre bey‘ ve 
semenlerini kabz ettiklerini ikrâr etmeleri ile mevlânâ-yı mûmâ-ileyh Mustafa 
Efendi ba‘de’t-tahrîr işbu hüccet-i şer‘iyyeyi verip ol vechile menzil-i mezkûr ile 
hadîka-i mezbûra babamız mezbûr Angeli’nin ile’l-helâk mülk-i müşterâsı olup 
ba‘de helâkihî bi hasebi’l-irsi’ş-şer‘î bizim ikimize isâbet ve intikāl etmiş iken 
müvekkil-i mezbûr Yani menzil-i mezkûr ile hadîka-i mezbûreye bi gayrı hak-
kın vaz‘-ı yed eder suâl olunup kasr-ı yedine tenbîh olunmak matlûbumuzdur 
deyû min külli’l-vücûh takrîr-i meşrûhlarını nâtıka ve târih-i mezbûr ile müver-
raha ve mûmâ-ileyh Mustafa Efendi’nin imzâsıyla mümzât ve hatmiyle mahtûme 
hüccet-i şer‘iyye ibrâz edip vekîl-i mezbûr muvâcehesinde feth ve kırâat ve 
istintâk olundukda mazmûn-ı hücceti inkâr edicek müdde‘iyân-ı mezbûrân Ya-
naki ve Sultana’dan mazmûn-ı hüccet-i merkūmeyi mübeyyine beyyine taleb 
olundukda zeyl-i hüccetle isimleri mastûr olan udûl-i müslimînden İsmail Çelebi 
b. Mehmed ve Mustafa Beşe b. Abdullah nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-vâki‘ müvekkil-i mezbûr Yani ile 
gāibûn-ı mezbûrûn Mihal ve Hristo ve Yorgo ve Laskari ve Dimo’dan her biri 
hâlik-i mezbûr Angeli’ye hâl-i hayâtında târih-i mezbûrda bizim huzûrumuzda 
menzil-i mezkûrun on üç bin akçe semen-i makbûz ve hadîka-yı mezkûreyi üç 
bin akçe semen-i makbûza bey‘ ve teslîm edip ol dahi iştirâ ve tesellüm eyleyip 
hattâ vech-i meşrûh üzre akdeyn-i mezbûreyn ve kabz-ı semeneyn-i mezkûreyni 
müvekkil-i mezbûr Yani ile gāibûn-ı mezbûrûn mevlânâ-yı mûmâ-ileyh Mustafa 
Efendi huzûrunda ikrâr etmeleriyle işbu mülknâme hüccetini vermişdir biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye ettiklerinde gıbbe ri‘âyeti şerâiti’l-kabûl şehâdetleri makbûle olmağın 
mûcebince ba‘de’l-hükm menzil-i mezbûr ile hadîka-i mezbûreden müvekkil-i 
mezbûrun kasr-ı yedine vekîl-i mezbûra tenbîh birle mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, İbrahim Çelebi b. 
Ahmed, Mehmed Bey b. Ramazan.







51 [7a-2] Sâliha ve Fâtıma’nın ortak evlerini Mehmed Beşe b. Mehmed’e 
bey‘ bi’l-istiğlâl yoluyla sattıkları ve kiraladıkları
Mahmiye-i İstanbul’da Çerâğī Hamza mahallesi sâkinelerinden Sâliha ve Fâtıma 
bintey Mehmed nâm hâtunlar mahfil-i kazâda işbu bâ‘isü’l-kitâb Mehmed 
Beşe b. Mehmed nâm kimesne mah za rın da her biri ikrâr ve takrîr-i kelâm edip 
akd-i âtî sudûruna değin ale’l-iştirâki’s-seviy yedimizde mülk ve hakkımız olup 
mahalle-i mezbûrede vâki‘ bir tarafdan balcı Solak Mehmed Çelebi mülkü ve bir 
tarafdan Abdullah Çelebi b. Abdullah mülkü ve bir tarafdan mahalle-i mezbûre 
mescidi ve bir tarafdan tarîk-i âm ile mahdûd dâhiliyyesinde fevkānî ve tahtânî 
büyût-ı adîdeyi müştemil menzilimiz cemî‘ tevâbi‘ ve levâhıkı ile mezbûr Meh-
med Beşe[’ye] bi tarîki’l-istiğlâl yüz seksen esedî guruşa bey‘ ve teslîm ol dahi 
iştirâ ve kabûl ve kabz ve tesellüm eyledikden sonra semeni olan meblağ-ı mezbûr 
yüz seksen esedî guruşu babamız merkūm Mehmed’in mezbûr Mehmed Beşe’ye 
cihet-i karzdan deyni olan yüz seksen esedî guruşa takās edip mezbûr Mehmed 
Beşe dahi mukāssa ve kabûl eyledikden sonra yine menzil-i mahdûd-ı mezbûru 
ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan üç yüz altmış gün 
tamâmına değin yirmi yedi esedî guruşa bize îcâr ve teslîm biz dahi vech-i muhar-
rer üzre istîcâr ve kabûl ve kabz ve tesellüm eyledik dediklerinde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Es-Seyyid Mehmed Çelebi, Mahmud Bey el-Cündî, Mustafa Bey, 
İvaz Bey, İbrahim Çelebi.

52 [7b-1] Cennet bt. Ahmed’in, kızı Âlime’nin küpesini ve 
başlığını gasbeden Receb Beşe b. Abdullah ile olan davasından 
sulh yolu ile vazgeçtiği
Havâss-ı aliyye müzâfâtından kasaba-i Hasköy’de (  ) mahallesi sâkinelerinden 
işbu bâ‘isetü’l-kitâb Cennet bt. Ahmed nâm hâtun mahfil-i kazâda Receb Beşe 
b. Abdullah nâm kimesne mah za rın da üzerine da‘vâ ve takrîr-i kelâm edip târih-i 
kitâbdan yedi sene mukaddem Cihangir mahallesi sokağında gider iken kızım 
Âlime nâm sagīrenin kulağından altı yüz elli akçe kıymetli bir tek incili küpe ve 
beş yüz elli akçe kıymetli sırmalı ter-pûşını mezbûr Receb Beşe ahz ve gasb etmişi-
di deyû bundan akdem mezbûrdan da‘vâ ve taleb ettiğimde ol dahi inkâr etmeğin 
beynimizde münâza‘ât-ı kesîre vakı‘a olmuşidi el-hâletü hâzihî muslihûn tavassut 
edip da‘vâ-yı mezbûrumdan mezbûr Receb Beşe ile beynimizde beş yüz akçe üze-
rine inşâ-i akd-i sulh ettiklerinde ben dahi sulh-i mezbûru kabûl ve bedel-i sulh 
olan meblağ-ı mezbûr beş yüz akçeyi merkūm Receb Beşe yedinden tamâmen ahz 
u kabz edip husûs-ı mezbûra müte‘allika da‘vâdan mezbûr Receb Beşe benim zim-
metimi ben dahi mezbûrun zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, İbrahim Çelebi b. Mehmed, Abdi Çelebi 
b. Hüseyin, Mehmed b. Ramazan.

53 [7b-2] Sabiha Hatun bt. İskender’in câriyesinin vasiyet yoluyla âzatlı 
olduğunun tespiti
İşbu bâ‘isü’l-kitâb orta boylu, açık kaşlı, sarı elâ gözlü Rûsiyyetü’l-asl Timurhan bt. 
Abdullah mahfil-i kazâda kendi seyyidesi olup mahrûse-i Galata’da Arab Câmi‘i 
mahallesi sâkinelerinden iken fevt olan Sabiha Hâtun bt. İskender’in li ebeveyn 
kız karındaşı kızı ve zî-rahm cihetinden hasren vârisesi olup tereke müteveff ât-ı 
mezbûreden olmak üzre kendiye vâzı‘atü’l-yed olan Âişe Hâtun bt. Mehmed mah-
za rın da üzerine da‘vâ ve takrîr-i kelâm edip müteveff ât-ı mezbûre Sabiha Hâtun 
hâl-i hayâtında câriye-i memlûkesi olduğum hâlde beni tedbîr-i mutlak ile mü-
debbere edip ıtkımı mevtine ta‘lîk etmiş idi hâliyâ vefât ettikde sülüs malı kıyme-
timce müsâ‘id olmağın ben sâir harâir-i asliyyât gibi hürre olmuş iken merkūme 
Âişe tereke-i müteveff ât-ı mezbûreden olup rakīk olmak üzre bana bi gayrı hak-
kın vaz‘-ı yed eder suâl olunup yed-i mubtılası üzerimden ref ‘ ve sebîlim tahliyye 
olunmak matlûbumdur dedikde gıbbe’s-suâl merkūme Âişe müdde‘iyye-i mezbûre 
Timurhan’a vech-i muharrer üzre vaz‘-ı yedini ikrâr ve lâkin mûrisesi müteveff ât-ı 
mezbûre Sabiha Hâtun vech-i meşrûh üzre müdde‘iyye-i mezbûre Timurhan’ı 
tedbîr-i mutlak ile müdebbere eylediğini ve sülüs malının kıymetine müsâ‘id ol-
duğunu inkâr edicek müdde‘iyye-i mezbûreden müdde‘âsını mütebeyyine beyyine 
taleb olundukda udûl-i ricâl-i müslimînden olup mahalle-i mezbûre ahâlîsinden 
olan Hasan Hoca b. Ramazan ve mahrûse-i mezbûrede vâki‘ Bereketzâde mescid-i 
şerîfi’nin müezzini olan Eskici Hoca demekle şehîr el-Hâc Ali Efendi b. Receb nâm 
kimesneler li ecli’ş-şehâde meclis-i şer‘-i şerîfe hâzırân olup istişhâd olundukla-
rında fi’l-hakīka müteveff ât-ı merkūme Sabiha Hâtun hâl-i hayâtında câriye-i 
memlûkesi olduğu hâlde müdde‘iyye-i mezbûre Timurhan’ı tedbîr-i mutlak ile bi-
zim huzûrumuzda müdebbere edip ıtkını mevtine ta‘lîk eylemiş idi, hâliyâ vefât 
ettikde sülüs malı kıymetine müsâ‘id olmağın müdde‘iyye-i mezbûre sâir harâir-i 
asliyyât gibi hürre olmuşdur, merkūme Âişe’nin yed-i mubtılası üzerinden ref ‘ ve 
sebîli tahliyye olunması vâcibdir, biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde gıbbe ri‘âyeti şerâiti’l-
kabûl şehâdetleri makbûle olup mûcebince müdde‘iyye-i mezbûre Timurhan’ın 
hürriyetine ba‘de’l-hükm mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sâdis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Ahmed Çelebi b. Mahmud, es-Seyyid Ahmed Çelebi b. Mehmed, 
el-Hâc Musli b. Abdullah, Çukacı el-Hâc Mustafa b. ( ).

54 [8a-1] Meryem bt. Perdede’nin evini Kudüs-i şerif ’teki Ermeni fakirler 
için vakfettiği
İşbu kitâb-ı sıhhat-nisâbın tahrîrine sebeb ve dâ‘î oldur ki Dârü’l-hilâfeti’l-aliyye 
Kostantıniyye el-mahmiyye’de Kızıltaş mahallesi sâkinlerinden Meryem bt. Per-
dede? nâm Ermeniye zâtı ma‘rifet-i şer‘iyye ile ârifân zevci Norsiz v. Meyrek ve 
mahalle-i mezbûre sükkânından Özbek v. Arakil nâm Ermeniler ta‘rîfl eri ile 
mu‘arrefe oldukdan sonra meclis-i şer‘-i şerîf-i şâmihü’l-imâd ve mahfil-i dîn-i 
münîf-i râsihü’l-evtâdda vakf-ı âti’z-zikre li ecli’t-tescîl mütevellî nasb ve ta‘yîn 
olunan Vartan v. Hoseb nâm Ermeni muvâcehesinde ikrâr ve takrîr-i kelâm edip 
vakf-ı âti’z-zikrin sudûruna değin yedimde mülküm ve hakkım olup mahalle-i 
mezbûrede vâki‘ bir tarafdan Ahmed Ağa mülkü ve bir tarafdan Ohan nâm Erme-
ni mülkü ve bir tarafdan Ayvaz nâm Ermeni mülkü ve bir tarafdan tarîk-i âm ile 
mahdûd iki bâb fevkānî oda ve iki sofa ve iki bâb tahtânî oda ve cüneyne ve bir su 
kuyusu ve kenîfi müştemil menzilimi vakf-ı sahîh-i muhalled ile vakf ve haps edip 
şöyle şart eyledim ki mâdâmki hayâtda olam, kendim sâkine olam, helâkimden 
sonra karındaşım Papa Serkis ile zevcim mezbûr Norsiz ale’s-seviy sâkin olalar 
helâklerinden sonra zükûr ve inâs ale’s-seviy evlâdları sâkin olalar, birinin veledi 
bulunmazsa cümlesinde âharın veledi sâkin ola ikisinin dahi veledi münkariz ol-
dukda gallesi Kudüs-i şerîf ’de sâkin Ermeni fukarâsına irsâl oluna ve meşrûtun-
lehümden ben ve sâiri növbet-i tasarrufunda günde birer akçe olmak üzre be-
her sene Kudüs-i şerîf ’de sâkin Ermeni fukarâsına üç yüz altmış akçe vereler ve 
eğer mürûr-ı eyyâm ve kürûr-ı a‘vâm ile şurût-ı mezkûreme ri‘âyet müte‘azzire 
olursa galle-i vakf mutlaka fukarâ-yı ehl-i zimmete verile deyû menzil-i mezbûru 
bundan akdem mütevellî-i mezbûra teslîm ol dahi sâir mütevellîlerin evkāfda ta-
sarrufl arı gibi tasarruf eyledi dedikde mukırre-i mezbûreye mütevellî-i mezkûr 
cemî‘ kelimâtında tasdîk ve tahkīk ettikden sonra vâkıfe-i mezbûre da‘vâ-yı rücû‘a 
müteveccihe olup eğerçi vakf-ı akār muktedâ-yı eimme-i kibâr olan hazret-i 
İmâm Ebû Hanîfe-i Kûfî -cûziye hayre’l-cezâ ve kûfiye- katında sahîhdir lâkin 
lâzım olmayıp husûsan vâkıf menfa‘at-i vakfı kendi nefsine şart eylediği sûretde 
İmâm-ı Muhammed -aleyhi’r-rahme- katında vakf bâtıl olduğuna binâen vakf-ı 
mezbûrumdan rücû‘ eyledim mütevellî-i mezbûr menzil-i mezkûrdan kasr-ı yed 
eylesin dedikde mütevellî-i mezbûr cevâb-ı bâ savâba mütesaddî olup eğerçi hâl 
zikr olunan minvâl üzredir lâkin İmâm-ı Muhammed -aleyhi’r-rahmetü- katında 
teslîm ile’l-mütevellî bulunmağla ve İmâm-ı Ebû Yusuf -aleyhi’r-rahme- katında 
vâkıf menfa‘at-i vakfı kendi nefsine şart ederse dahi mücerred vakaft ü demek-
le vakf sahîh ve lâzım olduğu emr-i mukarrerdir deyû red ve teslîmden imtinâ‘ 
edip sıhhat ve lüzûm-ı vakf-ı mezbûra hükm talebiyle hâkim-i muvakki‘-i sadr-ı 
kitâb tûbâ-leh ve hüsnü me’âb huzûrunda iltimâs-ı hasm-ı madde-i nizâ‘ edip 
müterâfi‘ân olduklarında hâkim-i mûmâ-ileyh lâ-zâle’l-hakku câriyen beyne ye-
deyhi tenfîz-i vakf tarafını tercîh edip âlimen bi’l-hilâfı beyne’l-eslâf fî mesâ’ili’l-
evkāf alâ kavli men yerâhü mine’l-eimmeti’l-eşrâf evvelâ vakf-ı mezbûrun sıhha-
tine sâniyen lüzûmuna hükm-i sahîh-i şer‘î ve kazâ-i sarîh-i mer‘î kılmağla vakf-ı 
mezbûr bi’l-ittifâk sahîh ve lâzım ve devâm ve te’bîdi müstelzim olup min ba‘d 
naks ve nakzına mecâl mahal ve ibtâl ve ta‘tîli adîmü’l-ihtimâl oldu.
Cerâ zâlik ve hurrire fi’l-yevmi’l-ışrîn min şehri Rebî‘ilâhir li sene seb‘a ve seb‘în 
ve elf.
Şuhûdü’l-hâl: Fahrü’l-eimme Mehmed Efendi, mefh ârü’l-ekfâ hâdim Sefer Ağa, 
umdetü’l-kuzât Mehmed Efendi, fahrü’l-akrân Ahmed Ağa, Şükrullah Bey b. 
Mustafa, Abdi Çelebi b. Hüseyin, İbrahim Çelebi b. Ahmed, Mustafa Çelebi b. el-
Hâc Ahmed, Ahmed Çelebi b. Hasan ve gayruhüm.

55 [8a-2] David v. Oraha’nın, Mahmud b. Mehmed’e öküz bahasından 
borçlu olduğu
Sürekçi tâifesinden bâ‘isü’l-kitâb Mahmud b. Mehmed nâm kimesne meclis-i 
şer‘-i şerîfde Yahud kasablarından David v. Oraha nâm Yahudi muvâcehesinde 
üzerine da‘vâ ve takrîr-i kelâm edip mukaddemâ merkūm David’e her re’si yedişer 
buçuk esedî guruşa olmak üzre altmış re’s bakarı dört yüz elli esedî guruşa bey‘ ve 
teslîm ol dahi iştirâ ve kabûl eyledikden sonra semenleri olan meblağ-ı mezbûrun 
bundan akdem yüz doksan yedi esedî guruşunu yedinden ahz u kabz edip bâkī iki 
yüz elli üç esedî guruşu zimmetinde kalmışidi suâl olunup meblağ-ı bâkī iki yüz 
elli üç guruşun merkūm Yahudi’den alıverilmesi matlûbumdur dedikde gıbbe’s-
suâl merkūm Yahudi vech-i meşrûh üzre müdde‘î-i merkūm Mahmud’a zikr olu-
nan bakarlar semenlerinden bâkī zimmetinde lâzımü’l-edâ iki yüz elli üç esedî 
guruş deyni olduğunu bi tav‘ihî ikrâr ve i‘tirâf etmeğin mûcebince meblağ-ı bâkī-i 
mezbûru müdde‘î-i merkūma edâ ve teslîm merkūm David Yahudi’ye tenbîh olu-
nup mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilâhir li sene [10]77.
Şuhûdü’l-hâl: Es-Seyyid Mehmed Çelebi b. es-Seyyid Hüseyin, Muharrem Çavuş 
b. Abdullah el-Mübâşir, Ali Bey b. ( ), Ali Ağa b. ( ), İbrahim Çelebi b. Ahmed.







56 [8b-1] Ölen Behram b. İbrahim’in terekesinin vârislerce paylaşılması
Fi’l-asl vilâyet-i Anadolu’da Medîne-i Kayseriye’de vâki‘ kale dâhili sükkânından 
olup mahrûse-i Galata’ya tâbi‘ kasaba-i Tophâne’de Çukur Câmi‘i mahallesinde 
 mütemekkin iken bundan akdem vefât eden Behram b. İbrahim nâm kimes-
nenin verâseti zevce-i metrûkesi Fâtıma bt. Sefer’e ve sulbiye sagīre kızı Âişe’ye 
ve anası diğer Âişe bt. Mehmed’e ve li ebeveyn er karındaşı olup zikr olunan 
kale dâhilinde sâkin Süleyman b. İbrahim’e ve li ebeveyn kız karındaşı Sultan bt. 
İbrahim’e münhasıra olup kable’l-kısme merkūme Fâtıma dahi fevt olup verâseti 
sadriye kızı mezbûre Âişe’ye ve vâlidesi Ümmühâni bt. Abdullah ile babası Sefer’e 
münhasıra olup kable’l-kısme sagīre-i mezbûre Âişe dahi fevt olup verâseti ana-
sının anası mezbûre Ümmühâni ile babasının anası mezbûre diğer Âişe’ye li ebe-
veyn ammi merkūm Süleyman’a münhasıra olup bi tarîki’l-münâsaha tashîh-i 
mes’eleleri beş yüz yetmiş altı sehimden olup yirmi dört sehmi mezbûr Sefer’e ve 
otuz dokuz sehmi mezbûre Ümmühâni’ye ve yüz yirmi üç sehmi babasının anası 
mezbûre diğer Âişe’ye ve üç yüz elli sehmi mezbûr Süleyman’a ve kırk sehmi 
mezbûre Sultan’a isâbet ettiği şer‘an sâbit ve mütehakkik oldukdan sonra mezbûr 
Süleyman tarafından husûs-ı âti’l-beyâna vekîl olduğu hasm-ı câhid-i şer‘-i 
mah za rın da sâbit olan Ahmed Ağa b. Osman nâm kimesne ve mezbûre Âişe bt. 
Mehmed ve merkūme Sultan bt. İbrahim nâm hâtunlar meclis-i şer‘-i şerîfde 
Sefer b. Abdullah nâm kimesne mah za rın da her biri ikrâr ve takrîr-i kelâm edip 
müteveff â-yı mezbûr Behram’ın ve müteveff ât-ı mezbûre Fâtıma’nın terekelerin-
den mahalle-i mezbûrede vâki‘ bir tarafdan Bayram nâm kimesne mülkü ve bir 
tarafdan ba‘zen Saraylı Hâtun mülkü ve ba‘zen Murtaza Dede mülkü ve bir ta-
rafdan el-Hâc Kadri tasarrufunda olan vakıf menzil ve bir tarafdan tarîk-i âm 
ile mahdûd olup iki bâb fevkānî oda ve bir bâb tahtânî odamı ve bir sofa ve bi’r-i 
mâ ve kenîfi ve tûlen otuz ve arzen sekiz zirâ‘ arsayı müştemil mülk menzilden 
bize isâbet eden beş yüz on üç sehim hisse-i şâyi‘amızı mezbûr Sefer’e on iki bin 
yirmi iki nakid râyic fi’l-vakt akçeye bey‘-i bâtt-ı sahîh-i şer‘î ile bey‘ ve teslîm 
edip ol dahi iştirâ ve kabz ve tesellüm eyledikden sonra meblağ-ı mezbûr on iki 
bin yirmi iki akçeyi yedinden tamâmen ahz u kabz edip menzil-i mezbûrda olan 
hisse-i şâyi‘amız merkūm Sefer’in mülk-i müşterâsıdır keyfe mâ yeşâ’ ve yahtâr 
mutasarrıf olsun dediklerinde gıbbe’t-tasdîki’ş-şer‘î mâ hüve’l-vâki‘ bi’l-ibtigā 
ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Hasan b. İbrahim, Mustafa b. Mehmed, Mehmed b. Hasan, üstâd 
Receb, Süleyman b. Yusuf, Baba Resul.







57 [8b-2] Mehmed Çelebi b. İsmail’in evini, Âişe bt. Halil’e sattığı
Mahmiye-i İstanbul hısnı ebvâbından Topkapısı dâhilinde Fâtıma Sultan mahal-
lesi sâkinlerinden Mehmed Çelebi b. İsmail nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de bâ‘isetü’l-kitâb Âişe bt. Halil 
nâm hâtun mah za rın da bi’t-tav‘i’s-sâf ikrâr ve i‘tirâf edip akd-i âtînin sudûruna 
değin yedimde mülküm ve hakkım olup mahalle-i mezbûrede vâki‘ bir tarafdan 
tarîk-i âm ve bir tarafdan Manas nâm zimmî mülkü ve bir tarafdan Fâtıma Hâtun 
mülkü ve bir tarafdan âhar mülküm ile mahdûd fevkānî bir bâb oda ve bir sofa 
ve tahtânî bir bâb oda ve bahçe ve kenîfi müştemil menzilimi cümle tevâbi‘i ve 
levâhıkı ve kâff e-i hukūk ve merâfıkı ile mezbûre Âişe Hâtun’a tarafeynden îcâb 
ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile on beş bin beş 
yüz akçeye bey‘ ve teslîm edip ol dahi iştirâ ve tesellüm ettikden sonra semen-i 
mezbûr on beş bin beş yüz akçeyi yedinden tamâmen ahz u kabz eyledim, min 
ba‘d menzil-i mahdûd-ı mezbûr mersûme Âişe Hâtun’un mülk-i müşterâsıdır 
keyfe mâ yeşâ’ ve yahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Hüseyin Ağa b. Murad, Halil Ağa b. Receb, Ahmed Ağa b. Mehmed 
Ağa, Halil b. Osman, Süleyman Çelebi b. Hasan, Mustafa Çelebi b. Ahmed.

58 [8b-3] Hacca gidecek olan Mustafa Efendi’nin kendi yerine imamlık ve 
dersiâmlık yapmak üzere vekil tayini
Mahmiye-i İstanbul’da Molla Gürânî mahallesi câmi‘-i şerîfinde vazîfe-i 
mu‘ayyene ve berât-ı şerîf ile hatîb ve mahmiye-i mezbûrede Debbâğzâde mahal-
lesinde el-Hâc Hasan mescidinde imâm olup merhûm İskender Paşa câmi‘inde ve 
Bakkalzâde Mehmed Efendi mescidi’nde ders-i âm olan Mustafa Efendi b. Süley-
man nâm kimesne meclis-i şer‘-i şerîfde kendi tarafından asîl olup Ak Miski ma-
hallesi imâmı olan Şeyh Yusuf Efendi tarafından ikrâr-ı âti’l-beyânı tasdîka vekîl 
olan râfi‘ü’l-kitâb Mehmed Efendi b. Mustafa mah za rın da ikrâr ve takrîr-i kelâm 
edip hacc-ı şerîf etmeğe azîmetim olmağla vazîfe-i mu‘ayyenemden yevmî yedi 
akçe ücret ile imâmet ve hitâbet etmek üzre yerime mezbûr Mehmed Efendi’yi 
ve yedi akçe ücret ile merhûm-ı mezbûrun câmi‘inde ve Bakkalzâde mescidi’nde 
mu‘tâd üzre tâlibine ders vermek için yerime mûmâ-ileyh Şeyh Yusuf Efendi’yi 
vekîl ve menâbıma nâib nasb ve ta‘yîn edip anlar dahi kabûl ve merâsimini edâya 
ta‘ahhüd eylediler dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb 
olundu.
Fi’l-yevmi’s-sânî min Cumâdelûlâ li sene seb‘a ve seb‘în ve elf.
Şuhûdü’l-hâl: Mehmed Efendi b. Murad, Ahmed Efendi b. Ali, Hasan Çelebi b. 
Mehmed el-Müezzin.

59 [8b-4] Himmet b. Mustafa’nın, vasîsi olduğu Hasan’a borçlu olduğu
Mahmiye-i İstanbul’da Sarıgerz mahallesinde sâkin iken bundan akdem vefât 
eden Mehmed b. Mehmed nâm müteveff ânın sulbî sagīr oğlu Hasan’ın tesviye-i 
umûruna kıbel-i şer‘den mansûb vasîsi olan Himmet b. Mustafa üzerine nâzır nasb 
ve ta‘yîn olunan Hasan b. Himmet nâm kimesne mahfil-i kazâda vasiyy-i mezbûr 
Himmet mah za rın da üzerine da‘vâ ve takrîr-i kelâm edip sagīr-i mezbûrun baba-
sından intikāl eden malından vasiyy-i mezbûr zimmetinde sagīr-i mezbûrun elli 
esedî guruş hakkı olup meblağ-ı mezbûru nezâretim hasebiyle taleb ederim suâl 
olunup takrîri tahrîr olunmak murâdımdır dedikde gıbbe’s-suâl vasiyy-i mezbûr 
Himmet cevâbında fi’l-hakīka vasîsi olduğum Hasan’ın babasından intikāl eden 
malından elli esedî guruş sagīr-i mezbûr Hasan’a zimmetimde vâcibü’l-edâ ve 
lâzımü’l-kazâ deynim vardır deyû ikrâr ve i‘tirâf etmeğin mâ vaka‘a bi’t-taleb ketb 
olundu.
Fi’l-yevmi’s-sâbi‘ ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Abdi Çelebi b. Receb, Şükrullah b. Mustafa, İbrahim b. Ahmed, Ha-
san Çelebi b. Ahmed.

60 [9a-1] Mahmud b. Mehmed’in, evini ve tarlalarının tasarruf hakkını 
İbrahim b. Mustafa’ya devrettiği
Fi’l-asl vilâyet-i Anadolu’da Bolu sancağında Yenice kazâsına tâbi‘ Kara Meh-
med nâm karye sükkânından olup hâlâ mahmiye-i İstanbul’da Çadırcı Ahmed 
mahallesinde sâkin Mahmud b. Mehmed nâm kimesne tarafından husûs-ı âti’l-
beyâna vekîl-i müsecceli olan Mustafa Efendi nâm kimesne meclis-i şer‘-i hatîrde 
işbu bâ‘isü’l-kitâb İbrahim b. Mustafa nâm kimesne mah za rın da bi’l-vekâle ikrâr 
ve takrîr-i kelâm edip akd-i âtî sudûruna değin müvekkil-i mezbûrun yedinde 
mülk ve hakkı olup karye-i merkūmede vâki‘ lede’l-ahâlî ve’l-cîrân ma‘lûmü’l-
hudûd bir bâb fevkānî oda ve altında ahır ve bir anbar ve bir samanlık ve zât-ı 
eşcâr-ı müsmire ve gayr-ı müsmire hadîkayı müştemil menzilini cümle hukūk ve 
merâfıkı ile müvekkil-i mezbûr Mahmud merkūm İbrahim’e beş bin beş yüz ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi 
iştirâ ve kabûl eyledikden sonra tefvîz-i âtî sudûruna değin müvekkil-i mezkûrun 
taht-ı tasarrufunda olup karye-i mezbûre sınırı dâhilinde vâki‘ lede’l-ahâlî ve’l-
cîrân ma‘lûmü’l-hudûd ve’l-kıta‘ tarlalarının hakk-ı tasarrufunu izn-i sâhib-i arz 
ma‘rifetiyle mezkûr İbrahim’e dört bin akçe bedel mukābelesinde ferâğ ve tefvîz 
ol dahi tefevvuz ve kabûl edip semen-i mezkûr beş bin beş yüz akçe ile bedel-i 
merkūm dört bin akçe ki cem‘an dokuz bin beş yüz akçeyi merkūm İbrahim ye-
dinden tamâmen ahz u kabz edip emlâk-i mezkûre ile arâzi-i merkūmeyi mahal-
lerinde zabt ve tasarrufa merkūmu taslît eyledi dedikde gıbbe’t-tasdîk mâ vaka‘a 
bi’t-taleb ketb olundu
Fî gurreti Cumâdelûlâ li sene seb‘a ve seb‘în ve elf.
Şuhûdü’l-hâl: Hacı Abdurrahman b. Hüseyin, Hüseyin Beşe b. Yusuf, Osman 
Efendi Hatîbzâde, Feyzullah b. Musa, Habib b. Ramazan, İbrahim b. Mustafa, Mü-
ezzinoğlu Ahmed.

61 [9a-2] İftihar bt. Abdullah’ın, kocası Mehmed Bey b. Receb’e kendisine 
iyi davranmak şartıyla verdiği vakıf menzilini geri alması
Efendi hazretleri imzâsıyla
Mahmiye-i İstanbul’da Atpazarı  kurbunda vâki‘ Manisalı Mehmed Paşa mahal-
lesinde sâhibetü’l-kitâb İft ihar bt. Abdullah nâm hâtun tarafından husûs-ı âti’l-
beyâna vekîl-i müseccel olan Mehmed Beşe b. Abdülkerim nâm kimesne meclis-i 
şer‘-i şerîf-i lâzımü’t-teşrîfde merhûm-ı mezbûrun evkāfına bi’l-fi‘l mütevellî olan 
Ahmed Bey b. Hasan huzûrunda müvekkile-i mezbûrenin zevci olup menzil-i 
mevkūf-ı câi’z-zikre vâzı‘ü’l-yed olan Mehmed Bey b. Receb mah za rın da üze-
rine bi’l-vekâle da‘vâ edip bundan akdem müvekkile-i mezbûre İft ihar vakf-ı 
mezbûrdan mahalle-i mezbûrede vâki‘ bir tarafdan el-Hâc Veli tasarrufunda olan 
vakıf menzil ve bir tarafdan Hasan nâm kimesne tasarrufunda olan vakıf menzil 
ve bir tarafdan tarîk-i âm ve bir tarafdan tarîk-i hâs ile mahdûd iki bâb tahtânî 
odaları ve fırın ve sofayı ve kapı üzerinde bir bâb odayı müştemil olan menzil 
icâre-i mu‘accele-i ma‘lûme ve yevmî bir akçe ücret-i müeccele ile tasarrufunda 
olduğu hâlde menzil-i mezbûru zevci merkūm Mehmed Bey’e bana cevr ü eziyyet 
etmeyip benim ile hüsn-i zindegâne edersen senin olsun deyû mütevellî-i mezbûr 
izniyle ferâğ, mezbûr Mehmed Bey dahi ol şartla tefevvuz ve kabûl etmekle 
ferâğ-ı mezbûr mu‘teber olduğuna binâen ol menzil vekâletim hasebiyle mezbûr 
Mehmed Bey’den taleb ederim, bu husûs için yedimde olan fetvâ-yı şerîfeye 
ba‘de’n-nazar suâl olunup menzil-i mezbûrdan kasr-ı yedine tenbîh olunmak 
murâdımdır deyû hâlâ şeyhülislâm müft i’l-enâm keşşâfü’l-müşkilâtü’l[hallâlü’l]-
mu‘dilâti’l-yakīniyye hazretlerinin ünvânıyla mu‘anven fetvâ-yı şerîfe ibrâz edip 
nazar olundukda mazmûn-ı şerîfde Hind icâre-i mu‘accele ve müeccele ile tasar-
rufunda olan vakıf menzilini zevci Zeyd’e bana cevr ü eziyyet etmeyip benimle 
hüsn-i zindegâne edersen senin olsun deyû izn-i mütevellî ile ferâğ, Zeyd dahi 
ol şartla tefevvuz ve kabûl eyledikden sonra Hind ferâğ-ı mezbûr mu‘teber de-
ğildir deyû ol menzili Zeyd’den alıp zabta kādire olur mu deyû istift â olundukda, 
cevâb-ı bâ savâbında olur deyû buyurulmağın gıbbe’s-suâl mezbûr Mehmed Bey 
cevâbında müvekkile-i mezbûre İft ihar menzil-i mevkūf-ı mezbûru kendiye 
ferâğı şart-ı mezkûr ile olduğunu inkâr etmeğin vekîl-i mezbûrdan müdde‘âsını 
mübeyyine beyyine taleb olundukda mahalle-i mezbûre imâmı Mustafa Efen-
di [b.] Mehmed ve müezzini Mehmed Halîfe b. Mehmed ve ahâlîsinden el-Hâc 
İbrahim b. Ahmed ve el-Hâc Mustafa b. el-Hâc Veli ve İbrahim Çelebi b. Musli-
hiddin nâm kimesneler li ecli’ş-şehâde meclis-i şer‘a hâzırûn olup isre’l-istişhâd 
fi’l-vâki‘ müvekkile-i mezbûre İft ihar menzil-i mevkūf-ı mezbûru zevci mezbûr 
Mehmed Bey bana cevr ü eziyyet etmeyip benim ile hüsn-i zindegâne edersen 
senin olsun deyû mütevellî-i mezbûr izniyle bizim huzûrumuzda ferâğ mezbûr 
Mehmed Bey dahi ol şartla tefevvuz ve kabûl eyledi, bu husûsa şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de ri‘âyeti 
şerâiti’l-kabûl şehâdetleri makbûle olmağın ber mûceb-i fetvâ-yı şerîfe menzil-i 
mezbûru müvekkile-i mezbûra teslîm etmek üzre mezbûr Mehmed Bey’e tenbîh 
olunup mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilâhir li sene seb‘a ve seb‘în ve elf
Şuhûdü’l-hâl: Mehmed Çelebi er-Râcil, İbrahim b. Mehmed, Yusuf Beşe b. ( ), Ha-
san b. Kasım.

62 [9a-3, Arapça] Kocası kaybolan Âişe bt. Abdullah adlı kadına nafaka 
takdir edildiği
Medîne-i Kostantıniyye mahallâtından Balaban Ağa mahallesinde sâkine olan 
Âişe bt. Abdullah nâm hâtun meclis-i şer‘de hâzıre olup gāib Ali b. Ali nâm zev-
cinin kendisine nafaka ve nafaka cinsinden [mâl] bırakmadığına dâir yemîn etti-
ğinde hâkim, nafakası, kisvesi ve sâir havâic-i zarûriyyesi için zevc-i gāibi üzerine 
zeylde mezkûr târihden i‘tibâren yevmî râyicü’l-vakt beş akçe farz ve takdîr etti 
ve meblağ-ı mefrûz-i mezbûru sarf etmesine ve vakt-i hâcette istidâne edip vakt-i 
zaferde zevc-i gāibi üzerine rücû‘ etmesine izin verdi.
Cerâ zâlike ve hurrire fi’l-yevmi’s-sâbi‘ min Cumâdelûlâ sene [10]77.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Resul b. Rıdvan, 
Mustafa Çelebi [b.] Ahmed.

63 [9b-1, Arapça] Âişe bt. Mehmed adlı hamile kadına nafaka 
takdir edildiği
Hâkim, Eyüb b. Satılmış nâm zevci tarafından kendisine talâk verilmiş olan, 
medîne-i Ebî Eyyûb-i Ensârî mahallâtından Davud Ağa mahallesinde sâkine 
bulunan Âişe bt. Mehmed nâm mutallaka hâtunun nafakası, kisvesi ve sâir 
havâic-i zarûriyyesi için zeyl-i kitâbda mastûr târihden vaz‘-ı hamline kadar 
zevc-i mezbûru Eyüb üzerine olmak üzre yevmî râyicü’l-vakt dört akçe farz ve 
takdîr etti ve sonra meblağ-ı mefrûz-i mezbûrun sarfına ve vakt-i hâcette istidâne 
edip lede’z-zafer zevc-i sâbıkına rücû‘ etmesine izin verdi.
Cerâ zâlike ve hurrire fi’l-yevmi’s-sâmin min Cumâdelûlâ sene seb‘a ve seb‘în ve 
elf.
Şuhûdü’l-hâl: Musa Beşe b. Ramazan, Şükrullah Bey b. Mustafa, Abdi Çelebi b. 
Hüseyin, Veli Bey b. Mahmud, İbrahim b. Mehmed.

64 [9b-2, Arapça] Safiye bt. Nuh adlı çocuğa nafaka takdir edildiği
Hâkim, Safiye bt. Nuh nâm sagīrenin nafakası, kisvesi ve sâir havâic-i zarûriyyesi 
için, medîne-i Ebî Eyyûb-i Ensârî müzâfâtından Hasköy mahallâtından Keçeci 
[Pîrî] mahallesinde sâkine olan Râbia bt. Hüseyin nâm ninesi ve hâdinesinin ta-
lebiyle mezbûr babası üzerine, zeylde mezkûr târihden i‘tibâren yevmî râyicü’l-
vakt üç akçe farz ve takdîr etti. Hâkim, meblağ-ı mefrûz-i mezkûru sagīre-i 
merkūmenin havâic-i lâzımesine sarf etmesine ve vakt-i hâcette istidâne edip 
vakt-i zaferde mezbûr babaya rücû‘ etmesine mezbûre Râbia’ya izin verdi.
Cerâ zâlike ve hurrire fi’l-yevmi’r-râbi‘ min Cumâdelûlâ sene 1077.
Şuhûdü’l-hâl: Ahmed Çavuş el-Mübâşir, İbrahim Beşe b. Ali, Abdi Çelebi b. Hü-
seyin, Şükrullah Bey b. Mustafa, Mustafa b. Ahmed.

65 [9b-3, Arapça] Ahmed b. Abdi adlı çocuğa nafaka takdir edildiği
Hâkim, Ahmed b. Abdi nâm sagīrin nafakası, kisvesi ve sâir havâic-i zarûriyyesi 
için, mahmiye-i Kostantıniyye mahallâtından Şeyh Resmî mahallesinde sâkine 
olan râfi‘at-i hâze’l-kitâb Âişe bt. Hamza nâm mutallaka annesi ve hâdinesinin 
talebiyle mezbûr babası üzerine zeylde mezkûr târihden i‘tibâren yevmî râyicü’l-
vakt dört akçe farz ve takdîr etti. Hâkim, meblağ-ı mefrûz-i mezkûru sagīr-i 
merkūmun havâic-i lâzımesine sarf etmesine ve vakt-i hâcette istidâne edip vakt-i 
zaferde mezbûr babaya rücû‘ etmesine mezbûre Âişe’ye izin verdi.
Cerâ zâlike ve hurrire fi’l-yevmi’l-âşir min Cemâziyelevvel sene 1077.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Mehmed Beşe b. 
Ramazan, Baba Resul b. ( ).







66 [9b-4] İftihar Beşe b. Abdullah’ın, kocası Mehmed Bey 
b. Receb’e ihtiyaçlarını karşılaması karşılığında hibe ettiği ev 
eşyalarını geri alması
Efendi hazretleri imzâsıyla
Mahmiye-i İstanbul’da Atpazarı kurbunda Manisalı Mehmed Paşa mahallesinde 
sâkine işbu sâhibetü’l-kitâb İft ihar bt. Abdullah nâm hâtun tarafından husûs-ı 
âti’l-beyâna vekîl-i müsecceli olan Mehmed Beşe b. Abdülkerim nâm kimesne 
meclis-i şer‘-i şerîf-i lâzımü’t-tevkīrde müvekkile-i mezbûrenin zevci olup eşyâ-i 
âtiyyetü’z-zikre vâzı‘ü’l-yed olan Mehmed Bey b. Receb nâm kimesne mah za-
rın da üzerine bi’l-vekâle da‘vâ edip bundan akdem müvekkile-i mezbûre İft ihar 
emvâlinden dört bâft eli Frenk bağı ta‘bîr olunur bir sîm kuşak ve dört yemeni 
yorgan ve bir beledî döşek ve üç beledî minder ve iki kadife yastık ve bir kebe 
ve iki beledî yastık ve bir seccâde ve iki güğüm ve iki tencere ve üç sahan ve iki 
tava ve bir kevgir sahan ve iki leğen ve bir ibrik ve bir baklava tepsisi bu cümle 
zikr olunan eşyâsını zevc-i mezbûr Mehmed Bey’e beni infâk edip harc ve sar-
fım bir hoşça görürsen senin olsun deyû hibe ve teslîm ol dahi bu şartla kabûl 
eylediğine binâen hâlâ müvekkilem hibe-i mezbûresinden rücû‘ etmekle eşyâ-i 
mezkûreyi vekâletim hasebiyle mezbûr Mehmed Bey’den taleb ederim yedimde 
olan fetvâ-yı şerîfeye ba‘de’n-nazar suâl olunup alıverilmesi matlûbumdur deyû 
hâlâ şeyhülislâm müft i’l-enâm keşşâfü’l-müşkilâti’d-dîniyye hallâlü’l-mu‘dilâti’l-
yakīniyye hazretlerinin ünvânıyla mu‘anvene fetvâ-yı şerîfeyi ibrâz edip nazar 
olundukda mazmûn-ı şerîfinde Hind zevci Zeyd’e beni infâk edip harc ve sar-
fım bir hoşça görürsen senin olsun deyû şu kadar esvâb [ve] eşyâsını Zeyd’den 
alıp zabta kādir olur mu deyû istift â olundukda cevâb-ı bâ savâbında olur 
deyû buyurulmağın gıbbe’s-suâl mezbûr Mehmed Bey cevâbında müvekkile-i 
mezbûre eşyâ-i mezkûreyi kendiye şart-ı mezkûr ile hibe eylediğin inkâr etme-
ğin vekîl-i mezbûrdan müdde‘âsını mütebeyyine beyine taleb olundukda udûl-i 
müslimînden olup mahalle-i mezbûre imâmı Mustafa Efendi b. Mehmed ve mü-
ezzini Mehmed Halîfe b. Mehmed ve ahâlîsinden el-Hâc İbrahim b. Ahmed ve 
el-Hâc Mustafa b. el-Hâc Veli ve İbrahim Çelebi b. Muslihiddin nâm kimesne-
ler li ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ müvekkile-i 
mezbûre İft ihar eşyâ-i mezkûresini zevc-i mezbûr Mehmed Bey’e beni infâk edip 
harc ve sarfım bir hoşça görürsen senin olsun deyû bizim huzûrumuzda hibe ve 
teslîm ol dahi bu şartla kabûl ve kabz eyledi bu husûsa şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde ba‘de ri‘âyeti şerâiti’l-
kabûl şehâdetleri makbûle olmağın ber mûceb-i fetvâ-yı şerîfe eşyâ-i mezbûreyi 
müvekkile-i mezbûreye teslîm etmek üzre merkūm Mehmed Bey’e tenbîh olunup 
mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Rebî‘ilâhir li sene seb‘a ve seb‘în ve elf
Şuhûdü’l-hâl: Mehmed Çelebi ed-Dellâl, İbrahim b. Mehmed, Yusuf b. ( ), Hasan 
b. Kasım, Şükrullah b. ( )

67 [10a-1, Arapça] Ebûbekir ve [R]abia ibney Ahmed adlı çocuklara 
nafaka takdir edildiği
Hâkim, Ebûbekir ve [R]âbia ibney Ahmed nâm sagīreynin nafaka, kisve ve sâir 
havâic-i zarûriyyeleri için medîne-i mahmiye-i Kostantıniyye mahallâtından Çık-
rıkçı Kemal mahallesinde sâkine olan hâmile-i hâze’l-kitâb Fâtıma bt. Abdullah 
nâm mutallaka anneleri ve hâdinelerinin talebiyle mezbûr babaları Ahmed üzeri-
ne zeylde mezkûr târihden i‘tibâren her birine râyicü’l-vakt beşer akçe olmak üzre 
yevmî on akçe farz ve takdîr etti. Hâkim, meblağayn-i mefrûzayn-ı merkūmeyni, 
sagīreyn-i mezbûreynin nafaka, kisve ve sâir havâic-i lâzımelerine sarf etmesine 
ve vakt-i hâcette istidâne edip vakt-i zaferde rücû‘ etmesine mezbûre Fâtıma’ya 
izin verdi.
Cerâ zâlike ve hurrire fî gurreti Cumâdelûlâ sene seb‘a ve seb‘în ve elfŞuhûdü’l-hâl: 
Mustafa b. Mehmed, Mustafa b. Hamza, Şükrullah Bey b. Mustafa, Abdi Çelebi b. 
Hüseyin, İbrahim b. Mehmed.

68 [10a-2] Ölen Mustafa ve Hasan’ın terekesinin kardeşleri Hüseyin 
b. Papa’ya ait olduğunun tespiti
Fi’l-asl vilâyet-i Rumeli’nde İlbasan kazâsına tâbi‘ Birce nâm karyeden olup 
vilâyet-i Anadolu’da Pazarköyü kazâsına tâbi‘ Katırlı nâm karyede müsâfiren vefât 
eden Mustafa ve Hasan ibney Papa nâm kimesnelerin li ebeveyn karındaşları ve 
hasren vârisi olan Hüseyin b. Papa nâm kimesne meclis-i şer‘de işbu râfi‘ü’l-kitâb 
Hasan b. Abdullah nâm kimesne mah za rın da üzerine da‘vâ ve takrîr-i kelâm edip 
mûrislerim müteveff â-yı mezbûrân Mustafa ve Hasan’ın merkūm Hasan zimme-
tinde cihet-i karz-ı şer‘îden bin akçe hakları olup kable’l-ahz vefât edip meblağ-ı 
mezkûr merkūm Hasan zimmetinde kalmağla hâlâ terekeleri bi hasebi’l-irs bana 
isâbet etmekle suâl olunup meblağ-ı mezbûrun alıverilmesi matlûbumdur de-
dikde, gıbbe’s-suâl merhûm Hasan cevâbında fi’l-vâki‘ müteveff iyân-ı mezbûrân 
Mustafa ve Hasan’a cihet-i mezbûreden zimmetimde bin akçe deynim vardır deyû 
ikrâr lâkin müdde‘î-i merkūm Hüseyin müteveff iyân-ı mezbûrânın li ebeveyn ka-
rındaşı ve hasren vârisi olduğu ma‘lûmum değildir deyû verâsetini inkâr edicek 
müdde‘î-i merkūm Hüseyin’den müdde‘âsını mübeyyine beyyine taleb olunduk-
da fi’l-asl zikr olunan İlbasan kazâsına tâbi‘ Draç nâm karyeden olup mahmiye-i 
İstanbul’da Acemî meydanı başında sâkin hayyât tâifesinden Mehmed b. Hüseyin 
ve Hüseyin b. Mustafa nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında müteveff iyân-ı mezbûrân Mustafa ve Hasan müdde‘î-i 
merkūm Hüseyin ile li ebeaceveyn karındaşlar olup babaları ismi Papa ve anaları 
ismi Mara ve maskat-ı re’sler[i] zikr olunan İlbasan kazâsına tâbi‘ Birce nâm kar-
yeden olup müteveff iyân-ı mezbûrânın müdde‘î-i mezbûr Hüseyin’den gayrı vârisi 
ve terekesinde müstahık olduğu ma‘lûmumuz değildir biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de gıbbe ri‘âyeti şerâiti’l-kabûl şehâdetleri makbûle olmağın mûcebince meblağ-ı 
mezbûr bin akçeyi müdde‘î-i mezbûr Hüseyin’e edâ ve teslîme merkūm Hasan’a 
tenbîh birle mâ vaka‘a bi’t-taleb ketb olundu.
Fi’l-yevmi’s-sânî min Cumâdelûlâ li sene seb‘a ve seb‘în ve elf
Şuhûdü’l-hâl: Hasan Çavuş b. Ali, Gazanfer b. Tevekkül, Abdi Çelebi b. Hüseyin, 
Şükr[ullah] Bey b. Mustafa.

69 [10a-3] Rabia Hatun bt. Hasan’ın boşandığı kocasına açtığı nafaka 
davasında sulh yolu ile anlaştığı
Mahmiye-i İstanbul’da Nişancı Paşa-yı Atîk mahallesi sâkinelerinden Râbia 
Hâtun bt. Hasan meclis-i şer‘de zevc-i mutallıkı Mustafa b. Mehmed nâm kimes-
ne mah za rın da ikrâr edip mezbûr Mustafa’nın firâşından olup târih-i kitâba ge-
lince hidânemde olan oğlum Süleyman nâm sagīrin yevmî beşer akçe nafaka-i 
mefrûza-i müstedânesinden târih-i kitâba değin yedi yüz yetmiş beş günde müc-
temi‘ olan üç bin sekiz yüz yetmiş beş akçeyi bundan akdem mezbûr Mustafa’dan 
taleb ve da‘vâ eylediğimde muslihûn tavassut edip merkūm Mustafa ile beyni-
mizde üç bin akçe üzerine inşâ-i akd-i sulh ettiklerinde ben dahi sulh-i mezbûru 
kabûl edip bâkī sekiz yüz yetmiş beş akçeden mezbûr Mustafa’nın zimmetini ibrâ 
eyledim, bedel-i sulh-i mezbûr olan üç bin akçeden mâ‘adâ târih-i kitâba gelince 
sagīr-i mezbûr Süleyman’ın nafakasına müte‘allika mezbûr Mustafa ile da‘vâ ve 
nizâ‘ım yokdur dedikde gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’s-sâlis min Cumâdelûlâ sene [10]77.
Şuhûdü’l-hâl: Şükrullah b. Mustafa, Abdi Çelebi b. Hüseyin, Mustafa b. el-Hâc 
Ahmed, İbrahim Çelebi b. Ahmed, Mehmed b. Ramazan, Ali b. Pîrî Mirahor ma-
hallesinden, Veli Çelebi b. Osman Küçükpazar’dan.

70 [10a-4] Sultana bt. İlya’nın, câriyesini âzat ettiği
Mahmiye-i İstanbul hısnı ebvâbından Balatkapısı hâricinde Abdi Subaşı ma-
hallesinde mütemekkine Sultana bt. İlya nâm Yahudiye’nin zevci ve tarafından 
zikri âtî ikrâra vekîl olup merkūmenin zâtını ma‘rifet-i şer‘iyye ile ârifân olan 
Arslan v. Simarya ve Yasef v. Salamon nâm Yahudi’lerin şehâdetleri ile şer‘an 
vekâleti sâbite olan Yako v. Simarya nâm Yahudi meclis-i şer‘-i şerîf-i enver-
de bi’l-vekâle ikrâr ve takrîr-i kelâm edip müvekkilem merkūme Sultana ken-
diye rıkkıyyetini mu‘terife olan işbu orta boylu, açık kara kaşlı, kara gözlü 
Gürciyyetü’l-asl nasrâniyyetü’l-mille bâ‘isetü’l-vesîka Urbana bt. Gabril nâm 
câriye-i memlûkesini tahrîr ve i‘tâk ve zümre-i harâir-i asliyyâta idrâc ve ilhâk 
eyledi ba‘de’l-yevm mevsûfe-i mezkûre sâir harâir-i asliyyât gibi hürre olup üze-
rinde müvekkilemin velâdan gayrı hakkı kalmadı dedikde mâ vaka‘a bi’t-taleb 
ketb olundu.
Fi’l-yevmi’s-sâlis min Cumâdelûlâ li sene 1077.
Şuhûdü’l-hâl: Receb Çavuş el-Mübâşir, el-Hâc Piyâle b. Abdullah, Hasan b. Ab-
dullah, Abdullah b. Abdullah, Musli b. Abdullah.

71 [10a-5] Vefat eden Meryem bt. Ali’nin mirasçılarının davalarının 
sulhle neticelendiği
Vilâyet-i Rumeli’nde Premedi kazâsına tâbi‘ Paskal nâm karye sükkânından 
iken bundan akdem vefât eden Meryem bt. Ali nâm hâtunun verâsetini zevc-i 
metrûkü Osman b. Timur nâm kimesne ile babası Ali b. Mustafa ve vâlidesi Ruha 
bt. Abdullah nâm hâtuna münhasıra olduğu şer‘an zâhir ve mütehakkik olduk-
dan sonra merkūm Ali meclis-i şer‘-i hatîr-i lâzımü’t-tevkīrde kendi tarafından 
asâleten ve zevcesi merkūme Ruha tarafından husûs-ı âti’l-beyâna vekîl olup 
bimâ hüve nehcü’s-sübût şer‘an vekâleti sâbite olmağla vekâleten meclis-i şer‘de 
tereke-i müteveff ât-ı mezbûre vâzı‘ü’l-yed olan zevci merkūm Osman mah za rın-
da ikrâr ve takrîr-i kelâm edip mûrisem müteveff ât-ı mezbûreden bana ve zevcem 
mezbûreye bi’l-irsi’ş-şer‘î isâbet eden terekesi mukābelesinde şerâit-i sıhhat-i sul-
hü hâvî ve mevâni‘-i müfsideden ârî tehârüc-i şer‘î tarîki üzre tavassut-ı muslihîn 
ile merkūm Osman benimle bin iki yüz akçe üzerine inşâ-i akd-i sulh ettikde ben 
dahi asâleten ve vekâleten sulh-i mezbûru kabûl ve bedel-i sulh olan meblağ-ı 
mezbûr bin iki yüz akçeyi [10b] merkūm Osman yedinden tamâmen ahz u kabz 
edip ba‘de’l-yevm tereke-i müteveff â-yı mezbûreye müte‘allika âmme-i de‘âvî ve 
mütâlebâtdan merkūm Osman’ın zimmetini asâleten ve vekâleten ibrâ-i âmm-ı 
kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîk mâ hüve’l-vâki‘ bi’t-
taleb ketb olundu.
Fî gurreti Cemâziyelevvel li sene 1077.
Şuhûdü’l-hâl: Sinan Beşe b. Mehmed, Hüseyin Beşe b. Haydar, Oruc b. Ali, Derviş 
b. Mustafa, Hüseyin Beşe b. Mustafa.







72 [10b-1] Vefat eden Ali Bey b. Hasan’ın mirasçısı olan kızı Hatice’nin 
vasîsi Abdullah Efendi ile zevcesi Havva bt. Rıdvan’ın miras 
taksiminde anlaştıkları
Mahmiye-i İstanbul’da Kabasakal Sinan mahallesinde sâkin iken bundan akdem 
vefât eden Ali Bey b. Hasan nâm kimesnenin verâseti zevce-i metrûkesi Havva bt. 
Rıdvan nâm hâtuna ve sulbiye kızı Hatice nâm sagīreye ve babası mezbûr Hasan’a 
münhasıra olup ba‘dehû mezbûr Hasan dahi vefât edip verâseti zevce-i metrûkesi 
Selime bt. Davud’a ve sulbî kebîr oğlu Hasan’a ve sulbî sagīr oğlu Mehmed’e mün-
hasıra olduğu şer‘an zâhir ve müte‘ayyin oldukdan sonra kendi tarafından asîl 
ve sadriye kızı sagīre-i mezbûre Hatice’nin kıbel-i şer‘den mansûbe vasîsi olan 
mezbûr Havva, meclis-i şer‘de sagīre-i mezbûrenin mukaddemâ vasîsi olan işbu 
sâhibü’l-kitâb Abdullah Efendi b. Mustafa mah za rın da asâleten ve vesâyeten ikrâr 
edip bundan akdem mahmiye-i mezbûrede kassâm-ı askerî olan efendiye tahrîr 
ettiğimizde nakid ve kıyem-i eşyâ on dört bin iki yüz seksen sekiz akçeye bâliğ 
oldukdan sonra mezbûr Abdullah Efendi meblağ-ı mezbûrun üç bin yedi yüz kırk 
sekiz akçesini ma‘rifetimle müteveff â-yı mezbûr Hasan’ın verese-i mezbûresine ve 
altı yüz elli akçesini resm-i mer‘â için kassâm-ı mezbûra ve dellâla ve sâir levâzım 
için verip ve nakid iki bin sekiz yüz doksan iki akçe, dört bin yedi yüz on beş 
akçe kıymetli eşyâ cem‘an yedi bin altı yüz yedi akçesini kendi mehr-i müecce-
lim ve sümün hissem ve sagīre-i mezbûrenin hissesiçin ben kabz edip ba‘dehû 
meblağ-ı mezbûrdan bin sekiz yüz akçesini mezbûr Abdullah Efendi’ye red ve 
teslîm eylediğimden sonra sagīre-i mezbûrenin hissesinden merkūm Abdullah 
Efendi yedinden dört bin seksen üç akçe bâkī kaldıkda mezbûr Abdullah vesâyet-i 
mezbûreden azl olunmağla meblağ-ı mezbûrun dört bin akçesini bana def ‘ ve 
teslîm ben dahi sagīre-i mezbûre için bi’l-vesâye kabz ve tesellüm edip ve sek-
sen üç akçesi sagīre-i mezbûre için aldığı hüccet-i lâzıme için harcına tutulmağın 
sagīre-i mezbûrenin ve benim hakkımdan mezbûr Abdullah Efendi yedinde bir 
akçe bâkī kalmadı, ba‘de’l-yevm mezbûr ile kat‘â da‘vâ ve husûmetim yokdur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Rebî‘ilâhir sene [10]77.
Şuhûdü’l-hâl: Mahmud Efendi b. Receb, Mustafa Efendi b. Muharrem, Mustafa 
Çavuş b. Sinan, Şeyh İvaz Efendi b. İshak, Musa Efendi b. Davud, Mehmed Efendi 
b. Ahmed, Şaban Ağa b. Süleyman, Ahmed Ağa b. Süleyman, Hasan Çelebi b. Ab-
dullah, Mehmed b. Mustafa, Sâlih b. Abdullah, Hacı Nimetullah Efendi.

73 [10b-2] el-Hâc Ali b. Abdi’nin, Ali b. Pîrî’den alacaklı olduğu
Mahmiye-i İstanbul’da Ali Paşa-yı Atîk mahallesi sâkinelerinden işbu bâ‘isü’l-
kitâb el-Hâc Ali b. Abdi nâm kimesne meclis-i şer‘-i şerîf-i lâzımü’t-teşrîfde Ali 
b. Pîrî mah za rın da üzerine da‘vâ ve takrîr-i kelâm edip mezbûr Ali zimmetin-
de cihet-i karz-ı şer‘îden yirmi dokuz esedî guruş hakkım vardır hâlâ taleb ede-
rim suâl olunsun dedikde gıbbe’s-suâl mezbûr Ali cevâbında fi’l-vâki‘ müdde‘î-i 
mezbûra minvâl-i muharrer üzre cihet-i karz-ı şer‘îden yirmi dokuz esedî guruş 
zimmetimde vâcibü’l-edâ ve lâzımü’l-kazâ deynim vardır deyû bi tav‘ihî ikrâr ve 
i‘tirâf etmeğin mûcebince meblağ-ı mezbûru müdde‘î-i mezbûra edâ ve teslîme 
mezbûr Ali’ye tenbîh birle mâ vaka‘a bi’t-taleb ketb olundu.
Fi’l-yevmi’s-sâlis min Cumâdelûlâ sene seb‘a ve seb‘în ve elf
Şuhûdü’l-hâl: Şükrullah Bey b. Mustafa, Mehmed b. Ramazan, Mustafa b. Ahmed, 
Resul b. Rıdvan, Abdi Çelebi b. Hüseyin

74 [10b-3] Fâtıma Hatun bt. Hüseyin’in, evini Hasan Efendi 
b. Mustafa’ya sattığı
Dârü’l-hilâfeti’l-aliyye Kostantıniyye el-mahmiyye mahallâtından Kâtib Mus-
lihiddin mahallesi sâkinelerinden Fâtıma Hâtun bt. Hüseyin tarafından husûs-ı 
âti’l-beyâna vekîl olduğu zâtını ma‘rifet-i şer‘iyye ile ârifân olup mahmiye-i 
mezbûrede Fethiye câmi‘-i şerîfi müezzini olan Mehmed Halîfe b. Abdünnebi 
ve Derviş Ali mahallesi sâkinlerinden İbrahim Çelebi b. Ahmed nâm kimesne-
ler şehâdetleriyle şer‘an sâbit olan Mehmed Ağa b. Ahmed nâm kimesne meclis-i 
şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda işbu bâ‘isü’l-
kitâb umdetü kuzâti’l-İslâm zübdetü vülâti’l-enâm Hasan Efendi b. Mustafa nâm 
kimesne mah za rın da ikrâr ve takrîr-i kelâm edip müvekkile-i mezbûre Fâtıma 
Hâtun bey‘-i âti’z-zikr sudûruna değin yedinde mülkü ve hakkı olup mahmiye-i 
mezbûrede Yenibahçe kurbunda Karabaş mahallesinde vâki‘ bir tarafdan suyolcu 
el-Hâc Abbas menzili ve bir tarafdan Payidar nâm hâtun menzili ve ba‘zen el-
Hâc Osman vakfı ve ba‘zen merkūm suyolcu el-Hâc Abbas menzili ve bir tarafdan 
Fershan nâm hâtun men[zili] ve bir tarafdan tarîk-i âm ile mahdûd fevkānî üç 
bâb oda ve iki sofa ve tahtânî bir bâb oda ve bir matbah ve bir kenîf ve hadîka 
ve iki su kuyusu ve havluyu müştemil menzilini bi cümleti’t-tevâbi‘ tarafeynden 
îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile dört yüz 
yirmi beş kıt‘a esedî guruşa Hasan Efendi’ye bey‘ ve teslîm edip ol dahi iştirâ ve 
kabûl ve tesellüm eyledikden sonra semeni olan meblağ dört yüz yirmi beş kıt‘a 
esedî guruşu mûmâ-ileyh Hasan Efendi yedinden tamâmen alıp kabz eyledim, 
menzil-i mahdûd mezbûr müşârün-ileyh Hasan Efendi’nin mülk-i müşterâsı ol-
muşdur, keyfe mâ yeşâ’ ve yahtâr mutasarrıf ol[sun] dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel sene [107]7.
Şuhûdü’l-hâl: Mehmed Ağa b. Osman, Şaban Efendi b. Receb El-İmâm, Ahmed 
Efendi b. Mehmed, Solak Mehmed Bey b. Mustafa, Muharrem Çelebi b. ( ).

75 [11a-1] Ekmekçilerin, Şehzade Sultan Mehmed Han’ın 
imâretinden fakirlere dağıtılan ekmeklerin tevziatı ve tayini 
ile ilgili aralarında anlaşmaları
Ekmekçi tâifesinin şeyhleri olan Mehmed Dede b. İbrahim ve ihtiyârlarından 
Mehmed Dede b. Fazlullah ve Dilâver b. Abdullah ve Zülfikār b. Mehmed ve Meh-
med b. Abdülganî ve Mehmed Dede b. Abdullah ve İsa b. Musa ve Osman b. Meh-
med ve Nurullah b. İvaz nâm kimesnelerden her biri meclis-i şer‘-i şerîf-i Ahmedî 
ve mahfil-i dîn-i münîf-i Muhammedî’de takrîr-i kelâm ve ta‘bîr ani’l-merâm edip 
merhûm ve mağfûrun leh Şehzâde Sultan Mehmed Hân hazretlerinin imâret-i 
âmirelerinden umyâna ta‘yîn olunan ekmekden şart-ı vâkıf üzre içimizden ekmek 
ta‘yîn olunanlardan biri vefât edip ekmeği âhara ta‘yîn olunmak lâzım oldukda 
ihtiyârlarımızdan ba‘zı bundan akdem birer mikdâr akçe rüşvet alıp ta‘yîn etmele-
ri ile fukarâya gadr olmağın ba‘de’l-yevm zikr olunan imâretden vech-i muharrer 
üzre ekmeğe mutasarrıf olanlardan biri vefât edip ekmeği âhara ta‘yîn olunmak 
lâzım geldikde ta‘yîn için rüşvet almayıp ve aldırmayıp bilâ-garaz bir müstahıkka 
ta‘yîn etmek üzre kavl ve ittifâk ve ahd-i mîsâk eyledik dediklerinde mâ vaka‘a 
ketb olundu.
Fi’l-yevmi’s-sâbi‘ min Cumâdelûlâ li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Resul b. Rıdvan, 
Mehmed b. Ramazan.

76 [11a-2] İbrahim Çelebi b. Hasan’ın, Mehmed Çelebi b. Abdullah’taki 
alacağını kefil olan Ali Bey b. Ömer’den istediği
Mahmiye-i İstanbul’da Tahtakal‘a kurbunda Üskübî mahallesi sâkinlerinden İb-
rahim Çelebi b. Hasan nâm kimesne meclis-i şer‘-i şerîfde Ali Bey b. Ömer nâm 
kimesne mah za rın da üzerine da‘vâ ve takrîr-i kelâm edip gāib ani’l-meclis Meh-
med Çelebi b. Abdullah nâm kimesne zimmetinde cihet-i deyn-i şer‘îden hakkım 
olan kırk kıt‘a esedî guruşa mezbûr Ali Bey emr ve kabûlü hâviye kefâlet-i sahîha-i 
şer‘iyye ile kefîl olmağın suâl olunup kefâletine binâen meblağ-ı mezbûr kırk kıt‘a 
esedî guruşun merkūm Ali Bey’den alıverilmesi matlûbumdur dedikde gıbbe’s-
suâl mezbûr Ali Bey vech-i meşrûh üzre cihet-i mezbûreden gāib-i mezkûr Meh-
med Çelebi zimmetinde müdde‘î-i mezbûrun hakkı olan kırk kıt‘a esedî guruşa 
kefîl olduğunu bi tav‘ihî ikrâr etmeğin alâ mûcebi ikrârihî meblağ-ı mezkûr kırk 
kıt‘a esedî guruşu müdde‘î-i mezbûra edâya ba‘de’t-tenbîh mâ vaka‘a bi’t-taleb ketb.
Fî gurreti Cumâdelûlâ li sene seb‘a ve seb‘în ve elf.
Şuhûdü’l-hâl: El-Hâc Mansur b. el-Hâc Mansur, Mehmed Bey b. Ramazan, Dülger 
Yusuf, Abdi b. Hüseyin.

77 [11a-3] Belkıs Hatun bt. Abdullah’ın, evini vakfedip Halil Efendi 
b. Cafer’i mütevelli tayin ettiği
Mahmiye-i İstanbul’da Sultan Bayezid-i Cedîd mahallesi sâkinelerinden fahrü’l-
muhadderât Belkıs Hâtun bt. Abdullah meclis-i şer‘-i şerîf-i şâmihü’l-imâd ve 
mahfil-i dîn-i münîf-i râsihü’l-evtâdda işbu bâ‘isü’l-kitâb Kayyım Halil Efendi b. 
Cafer nâm kimesne mah za rın da ikrâr ve takrîr-i kelâm edip süknâ ve galle ve tev-
liyyet ve tasarrufu evvelâ kendi nefsime vefâtımdan sonra mahalle-i mezbûre mü-
ezzini Mustafa Efendi b. Kasım’a ba‘dehû mezbûr Mustafa Efendi’nin batnen ba‘de 
batnin karnen ba‘de karnin evlâdına ve evlâd u evlâdına ba‘de’l-inkırâz mahrûse-i 
Galata’ya tâbi‘ kasaba-i Beşiktaş’da vâki‘ Hanım Hâtun mescid-i şerîfi’nde müezzin 
olanlara her Cum‘a gecesi huzûrunda bir Yâsin-i şerîf ve bir Fâtiha-i şerîfe okuyup 
sevâbını rûhuma ihdâ etmek üzre meşrût vakfım olup mahalle-i mezbûrda vâki‘ 
bir tarafdan ba‘zen Receb Ağa bahçesi ve ba‘zen Mahmud Ağa bahçesi ve bir taraf-
dan İskender Paşa veresesi mülkleri ve bir tarafdan ba‘zen Fâtıma Hâtun ve ba‘zen 
Mısrî Çavuş mülkleri ve bir tarafdan tarîk-i hâs ile mahdûd menzilin umûr-ı tev-
liyyetini görmeğe tarafımdan mezbûr Halil Efendi’yi vekîl ve menâbıma nâib nasb 
ve ta‘yîn eyledim dedikde ol dahi vekâlet-i mezbûreyi kabûl ve hizmet-i tevliyyet-i 
mezkûreyi edâya ta‘ahhüd etmeğin mâ hüve’l-vâki‘ bi’t-taleb ketb olundu.
Fî gurreti Cumâdelûlâ li sene seb‘a ve seb‘în ve elf.
Şuhûdü’l-hâl: Mehmed Efendi el-İmâm, Hasan Efendi el-Müezzin, Mehmed Çe-
lebi b. Ahmed, Mustafa Çelebi b. Mehmed, Osman Bey b. Mehmed, Mustafa Beşe 
b. Abdullah, Gergerlioğlu Mustafa Ağa.

78 [11a-4] Belkıs Hatun bt. Abdullah’ın büyük yangında yanan vakıf ev 
yeri arsasını kiraladığı
Mahmiye-i İstanbul’da Sultan Bayezid-i Cedîd mahallesi sâkinelerinden fahrü’l-
muhadderât Belkıs Hâtun bt. Abdullah meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de işbu bâ‘iseyi’l-kitâb Kasab Mehmed Beşe b. Ab-
dullah ile zevce-i menkûhası Rahime Hâtun bt. Abdullah mahzarlarında ikrâr 
ve takrîr-i kelâm edip süknâ ve galle ve tevliyyet ve tasarrufu evvelâ kendi nef-
sime vefâtımdan sonra mahalle-i mezbûre müezzini Mustafa Efendi b. Kasım’a 
ba‘dehû mezbûra Mustafa Efendi’nin batnen ba‘de batnin karnen ba‘de karnin 
evlâdına ve evlâd u evlâdına ba‘de’l-inkırâz mahrûse-i Galata’ya tâbi‘ kasaba-i 
Beşiktaş’da vâki‘ Hanım Hâtun mescid-i şerîfi’nde müezzin olanlara her Cum‘a 
gecesi huzûrunda bir Yâsin-i şerîf ve bir Fâtiha-i şerîfe okuyup sevâbını rûhuma 
ihdâ etmek üzre meşrût vakfım olup mahalle-i mezbûrede vâki‘ bir tarafdan 
ba‘zen Receb Ağa bahçesi ve ba‘zen Mahmud Ağa bahçesi ve bir tarafdan İsken-
der Paşa veresesi mülkleri ve bir tarafdan ba‘zen Fâtıma Hâtun ve ba‘zen Mısrî 
Çavuş mülkleri ve bir tarafdan tarîk-i hâs ile mahdûd menzil bin yetmiş sene-
sinde vâki‘ harîk-i azîmde bi’l-külliye muhterik olup arsa-i sırfa kaldıkdan sonra 
üzerine binâya kudretim olmamağla nice müddet şöyle hâliye ve mu‘attala kal-
dıkda tevliyyet-i mahkiyem hasebiyle arsa-i menzil-i mahdûd-ı mezbûru icâre-i 
müeccele ve üzerine edeceği binâ mu‘accelesine mahsûb olmak üzre tâlibine 
arz eylediğimde vech-i muharrer üzre icâre-i müeccele ve üzerine edeceği binâ 
mu‘accelesine mahsûb olmak üzre istîcâra tâlib bulunmayıp ayda on akçe icâre-i 
müeccele ve üzerine edeceği binâ mülkü olmak üzre tevliyyetim hasebiyle izin 
vermek üzre tâlibine arz eylediğimde mezbûr kasab Mehmed Beşe ile zevcesi 
mezbûre Rahime tâlibler olmağın arsa-i menzil-i mahdûd-ı mezkûru bin yetmiş 
dört şehr-i Rebî‘ulâhiri gurresinde elli beş kıt‘a esedî guruş icâre-i mu‘accele ve 
ayda on akçe icâre-i müeccele ile mezbûrân [11b] kasab Mehmed Beşe ve Ra-
hime Hâtun’a ale’l-iştirâki’s-seviy îcâr ve teslîm edip anlar dahi istîcâr ve kabz 
ettiklerinden sonra mu‘accele-i mezbûre elli beş kıt‘a esedî guruşu tamâmen 
yedlerinden alıp kabz edip kendi malları ile mülkleri olmak üzre üzerine binâya 
mezbûrân kasab Mehmed Beşe ve Rahime’ye izin vermiş idim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fî gurreti Cumâdelûlâ li sene seb‘a ve seb‘în ve elf
Şuhûdü’l-hâl: Es-Sâbikūn, es-Sâbikūn, es-Sâbikūn

79 [11b-1, Arapça] Fâtıma bt. İbrahim’in muhâlaa yoluyla boşandığı
Mahmiye-i Kostantıniyye mahallâtından Murad Efendi mahallesinde sâkine olan 
Fâtıma bt. İbrahim nâm hâtun meclis-i şer‘-i şerîf ve mahfil-i dîn-i münîfe -el-
masûn ani’t-tağyîr ve’t-tahrîf- hâzıre olup Mehmed b. Bâli nâm zevc-i dâhil-i bihâsı 
ile hul‘ eyledi. Zevc-i mezbûr da nikâhında ma‘kūdun-aleyh olan râyicü’l-vakt iki 
bin akçe mehr-i müecceli ve me’ûnet-i süknâsı mukābilinde anınla muhâla‘a eyle-
di. Mezbûre Fâtıma bu sûretle yeni bir akd-i nikâh yapılmadan ve yeni bir mehir 
ödenmeden zevc-i mezbûruna helâl olmayacak şekilde andan ayrılmış oldu. Son-
ra her biri diğerinin zimmetini cemî‘ de‘âvîden ibrâ-i âmm-ı kātı‘ ile ibrâ eyledi.
Cerâ zâlike ve hurrire fi’l-yevmi’s-sâbi‘ min Cumâdelûlâ sene seb‘a ve seb‘în ve elf.
Şuhûdü’l-hâl: Ahmed Halîfe b. Bâli el-İmâm, el-Hâc Mustafa b. Ali, el-Hâc Mus-
tafa b. Mehmed, Ali b. Musa







80 [11b-2, Arapça] Borcu nedeniyle hapiste bulunan İsmail 
b. Ahmed’in borcunu fakirliğinden dolayı ödeyemediği 
anlaşıldığında tahliye edildiği
Her birisi Rumeli vilâyeti Kırçova kasabası ahâlîsinden olan, mahmiye-i Kostantı-
niyye mahallâtından Koruk Mahmud mahallesinde sâkin Mustafa Bey b. Hüseyin 
ve mahmiye-i mezbûre mahallâtından Mahmud Paşa mahallesinde sâkin Osman 
b. Tur Ali ve Bostancı Ahmed Bey b. Ali nâm kimesnelerin haber vermeleriyle ve 
dahi cemm-i gafîr ve cem‘-i kesîrenin ihbârıyla, Cafer Bey nâm kimesneye olan elli 
bin akçe deyni sebebiyle yedi aydan beri sicn-i sultânîde mahbûs bulunan, kasaba-i 
mezkûre köylerinden Ağaçlar köyü ahâlîsinden olan İsmail b. Ahmed’in fakīr, müf-
lis, ahvec-i nâs ve vâsıl ilâ gāyeti’l-ifl âs olduğu hâkim-i muvakki‘u a‘lâ hâze’l-kitâb bi 
tevkī‘ihi’ş-şerîfi’l-müstetâb indinde zâhir olup tebeyyün ettiğinde, hâkim-i mûmâ-
ileyh mahmiye-i mezkûrede vâki‘ Küçük Pazar kurbunda sâkin olan Yusuf Ağa b. 
Mehmed’in medyûn-ı mezbûrun nefsine ve hîn-i mütâlebede meclis-i şer‘-i şerîfe 
ihzârına kefîl olmasından sonra medyûn-ı mahbûs-i mezkûru ıtlâk edip tahliyye etti.
Cerâ zâlike ve hurrire fi’l-yevmi’s-sâbi‘ aşere min şehri Rebî‘ilâhir sene seb‘a ve 
seb‘în ve elf.
Şuhûdü’l-hâl: Şaban Ağa b. Süleyman Ser-muhzırân, Mehmed Çelebi b. Abdürra-
him, Osman b. Ömer Sarrâc, İsmail b. Mustafa, Mustafa Çelebi b. el-Hâc Ahmed.

81 [11b-3] Marat v. Maldar’ın, evini oğlu Serkis’e sattığı
Mahmiye-i İstanbul’da Büyük Langa kurbunda Çakır Ağa mahallesinde müte-
mekkin Marat v. Maldar nâm Ermeni mahfil-i kazâda sulbî kebîr oğlu hâmilü’r-
rakīm Serkis nâm [zimmî] muvâcehesinde ikrâr ve takrîr-i kelâm edip akd-i âtî 
sudûruna değin yedimde mülküm ve hakkım olup mahalle-i mezbûrede vâki‘ bir 
tarafdan Bogos nâm Ermeni mülkü ve bir tarafdan Rali nâm nasrânî mülkü ve 
bir tarafdan tarîk-i âm ile mahdûd bir bâb fevkānî oda ve bir sofa ve bir tahtânî 
oda ve bir sofa ve bir tahtânî oda ve bir sofa ve merkūm Rali ile müşterek su ku-
yusu ve kenîf ve havluyu müştemil menzilimi cümle tevâbi‘i ve levâhıkı ile oğlum 
mezkûr Serkis’e üç yüz kıt‘a esedî guruşa tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi iştirâ ve tesellüm eyledikden sonra 
semeni olan meblağ-ı mezbûr üç yüz kıt‘a esedî guruşu merkūm Serkis yedinden 
tamâmen ahz u kabz eyledim ba‘de’l-yevm mülk-i müşterâsıdır keyfe mâ yeşâ’ ve 
yahtâr mutasarrıf olsun dedikde gıbbe’t-tasdîk mâ vaka‘a bi’t-taleb ketb olundu.
Fi’l-hâmis min Cumâdelûlâ li sene seb‘a ve seb‘în ve elf.
Şuhûdü’l-hâl: Üstâd İsa Berber, Berber Ahmed Çelebi b. İbrahim, Berber Şaban 
Beşe, Abdullah Efendi, Hüseyin Beşe Langalı.







82 [11b-4] Fâtıma bt. Mustafa’nın Mehmed b. Hüseyin’den muhâlaa 
yoluyla boşandığı
Medîne-i Hazret-i Ebî Eyyûb-i Ensârî mahallâtından Davud Ağa mahallesi 
sâkinelerinden Fâtıma bt. Mustafa nâm hâtun mahfil-i kazâda zevci bâ‘isü’l-kitâb 
Mehmed b. Hüseyin mah za rın da ikrâr ve takrîr-i kelâm edip zevcim mezbûr Meh-
med zimmetinde ma‘kūdun-aleyh olan üç bin akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak üzre 
ve mezbûr Mehmed’in firâşından mütevellid[e] olan Hâmide nâm sagīreyi yedi 
yaşın tekmîl edince kendi malından infâk ve iksâ etmek üzre muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl eyledikden sonra zevciyye-
te müte‘allika da‘vâdan her birimiz âharın zimmetini ibrâ ve iskāt eyledik dedikde 
gıbbe’t-tasdîk mâ vaka‘a bi’t-taleb ketb olundu.
Fi’s-sâmin [min] Cumâdelûlâ li sene seb‘a ve seb‘în ve elf
Şuhûdü’l-hâl: Mahmud b. Mustafa, Veli Bey b. ( ), Mehmed Bey b. ( ), Mustafa 
Çelebi b. ( ), Veli b. Mahmud.

83 [11b-5] Fâtıma bt. Abdullah’ın Receb Beşe b. Sefer’den muhâlaa 
yoluyla boşandığı için mehir isteyemeyeceği
Mahmiye-i İstanbu[l’da] Âşık Paşa mahallesi sâkinelerinden Fâtıma bt. Abdullah 
nâm hâtun meclis-i şer‘-i şerîf-i lâzımü’t-teşrîfde zevc-i mutallıkı işbu bâ‘isü’l-
kitâb Receb Beşe b. Sefer nâm kimesne mah za rın da üzerine da‘vâ ve takrîr-i 
kelâm edip mezbûr Receb Beşe târih-i kitâbdan bir buçuk sene mukaddem beni 
bâyinen tatlîk etmeğin zimmetinde mütekarrir ve ma‘kūdun-aleyh olan bin akçe 
mehr-i müeccelim zimmetinde kalmışidi hâlâ taleb ederim suâl olunup meblağ-ı 
mezbûrun alıverilmesi matlûbumdur dedikde gıbbe’s-suâl mezbûr Receb Beşe 
cevâbında müdde‘iyye-i mezbûre ile târih-i mezbûrda huzûr-ı müslimînde [12a] 
zimmetimde olan bin akçe mehri üzerine muhâla‘a-i sahîha-i şer‘iyye ile muhâla‘a 
olmuşidik deyû def ‘le mukābele edicek gıbbe’l-istintâk merkūme Fâtıma mezbûr 
Receb Beşe ile târih-i mezbûrede vech-i muharrer üzre mehri üzerine muhâla‘a et-
tiklerini tâyi‘an ikrâr etmeğin müdde‘iyye-i mezbûre Fâtıma bî-vech mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilâhir li sene 1077.
Şuhûdü’l-hâl: Ahmed Beşe b. Abdullah, İbrahim Çelebi b. Ahmed, Şükrullah Bey 
b. Mustafa, Veli b. Mahmud.







84 [12a-1] Ümmügülsüm bt. Himmet’in vârisi olduğu Sitti 
bt. Mahmud’un eşyalarına komşularınca el konulduğu iddiasını 
ispatlayamadığı
Mahmiye-i İstanbul’da Mahmud Paşa mahallesinde çâşnigir odalarından birinde 
sâkine iken bundan akdem vefât eden Sitti bt. Mahmud nâm hâtunun zât-ı rahm 
cihetinden hasren vârisi olan Ümmügülsüm bt. Himmet nâm hâtun meclis-i şer‘-i 
hatîr-i lâzımü’t-tevkīrde zikr olunan odalarda sâkinler olan ashâb-ı hâze’l-kitâb 
Mustafa b. Yusuf nâm kimesne ile mezbûrun zevcesi Fâtıma bt. İlyas ve kızı Âişe 
bt. Mehmed nâm hâtunlar mahzarlarında üzerlerine da‘vâ ve takrîr-i kelâm edip 
bundan akdem mûrisem mezbûre Sitti ol odada fevt oldukda yanında mevcûd 
terekesinden seksen aded şerîfî altını ve yetmiş kıt‘a esedî guruş ile bir münakkaş 
iskarlet zenne ferâce ve bir sîm kuşak ve iki top ma‘lûmetü’l-cins ve’z-zirâ‘ ku-
maşı ve bir mâî atlas kaft anı ve iki kebîr tencere ve iki çuka yastık ve bir sîm ön 
kuşak bu cümle zikr olunan eşyâyı mezbûrlar ahz ve ihfâ etmeğin suâl olunup 
mârrü’z-zikr altın ve guruş ve eşyânın alıverilmesi matlûbumdur dedikde gıbbe’s-
suâl mezbûrlardan her biri cevâbında husûs-ı mezbûru bi’l-külliye inkâr edicek 
müdde‘iyye-i mezbûre Ümmügülsüm’den müdde‘âsını mübeyyine beyyine taleb 
olundukda ityân-ı beyyineden izhâr-ı acz ile istihlâf etmekle mezbûrdan Mustafa 
ve Fâtıma ve Âişe’den her birine fi’l-vâki‘ müteveff ât-ı mezbûrenin terekesinden 
sâlifü’z-zikr seksen aded şerîfî altın ve yetmiş kıt‘a esedî guruşu ve eşyâyı ahz ve 
ihfâ etmediklerine yemîn teklîf olundukda anlar dahi alâ vefk i’l-mes’ûl yemîn 
billâhi’l-aliyyi’l-azîm etmeğin mûcebiyle müdde‘iyye-i mezbûre Ümmügülsüm 
mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’l-hâmis min Cumâdelûlâ li sene seb‘a ve seb‘în ve elf
Şuhûdü’l-hâl: Fahrü’l-akrân Şaban Ağa Ser-muhzırân, Mehmed Çelebi b. Abdur-
rahman, İbrahim Çelebi b. Mehmed, Mehmed Beşe b. Ali Çukadâr, Yusuf Beşe b. 
Abdullah

85 [12a-2] Ölen Kerime bt. Ali Bey’in terekesinin vârisler 
arasında paylaşıldığı
Mahmiye-i İstanbul’da Şeyh Muhyiddin Kocavî mahallesi ahâlîsinden olup tarîk-i 
hacc-ı şerîfde vefât eden Kerime bt. Ali Bey’in verâseti zevc-i metrûkü el-Hâc Meh-
med b. Hoca Maksud ile vâlidesi Rahime’nin li ebeveyn kız karındaşı ve zî-rahm 
cihetinden vârisesi Eşme Hâtun bt. Ali Bey’e münhasıra olduğu şer‘an mütehak-
kik oldukdan sonra merkūme Eşme Hâtun meclis-i şer‘-i şerîf-i lâzımü’t-teşrîfde 
tereke-i müteveff ât-ı mezbûreye vâzı‘ü’l-yed olan işbu bâ‘isü’l-kitâb mezbûr el-
Hâc Mehmed mah za rın da bi’t-tav‘i’s-sâf ikrâr ve i‘tirâf edip tereke-i müteveff ât-ı 
mezbûreden bana isâbet eden hisse-i irsiyye-i şer‘iyyem mukābelesinde merkūm 
el-Hâc Mehmed ile şerâit-i sıhhat-i sulhü hâvî mevâni‘-i müfsideden ârî bi 
tarîki’t-tehârüci’ş-şer‘î kırk beş kıt‘a esedî guruş üzerine sulh olup bedel-i sulh 
olan meblağ-ı mezkûr kırk beş kıt‘a esedî guruşu tamâmen yedinden ahz u kabz 
edip tereke-i müteveff ât-ı mezbûreye müte‘allika âmme-i de‘âvî ve mütâlebâtdan 
merkūm el-Hâc Mehmed’i ibrâ-i âmm-ı kātı‘ü’n-nizâ‘ ile ibrâ ve iskāt eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene 1077.
Şuhûdü’l-hâl: Hasan Hoca b. Mustafa el-Müezzin, el-Hâc Hasan b. Mirza, Ali Beşe 
b. Mirza, navulcu Nasuh Beşe, Navulcu Hüseyin Beşe.

86 [12a-3] Ölen amca oğlu İstati v. Yuvan’ın, parasını el konulduğu 
iddiasında bulunan Yani’nin davasının reddi
Mahmiye-i İstanbul’da Çadırcı Ahmed mahallesi sükkânından iken bundan ak-
dem hâlik olan İstati v. Yuvan nâm zimmînin li ebeveyn ammi oğlu ve hasren 
vârisi olan Yani v. Nikola nâm zimmî meclis-i şer‘-i şerîf-i lâzımü’t-teşrîfde işbu 
ashâbü’s-sifr Ohan v. Toros nâm zimmî ve Potzon ve Gevher ibnetey (  ) nâm 
nasrâniyeler muvâcehelerinde üzerlerine da‘vâ ve takrîr-i kelâm edip mûrisim 
hâlik-i mezbûrdan Ohan ve Potzon ve Güher’in mahalle-i mezbûrede vâki‘ men-
zillerinde icâre ile sâkin iken hâlik oldukda mezbûrûn Ohan ve Potzon ve Gev-
her hâlik-i mezbûrun on bin yedi yüz akçesini fuzûlen ahz edip mesârifine sarf 
etmişler idi, suâl olunup alıverilmesi matlûbumdur dedikde, gıbbe’s-suâl ve’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı acz ile istihlâk etmeğin mezbûrûn Ohan ve Potzon ve 
Gevher’den her birine hâlik-i mezbûr terekesinden on bin yedi yüz akçeyi vech-i 
muharrer üzre ahz ve istihlâk etmeyip elân üzerlerine red ya zamân lâzım olma-
dığına yemîn teklîf olundukda anlar dahi alâ vefk i’l-mes’ûl yemîn billâhi enzele’l-
İncîle alâ İsa aleyhi’s-selâm etmeğin mûcebince müdde‘î-i mezbûr Yani bilâ-
beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’r-râbi‘ min Cemâziyelevvel li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed, el-Hâc İbrahim b. ( ), Sefer b. Abdullah, 
Mehmed b. Ramazan, el-Hâc Yusuf.

87 [12a-4] Lefter v. Zoti’nin et bahasından Ali b. Mahmud’dan 
alacaklı olduğu
Kasab tâifesinden işbu bâ‘isü’s-sifr Left er v. Zoti nâm zimmî mahfil-i kazâda Ali 
b. Mahmud nâm kimesne mah za rın da üzerine da‘vâ ve takrîr-i kelâm edip hâlâ 
te‘âtîsi memnû‘ olan hurda ve züyûf akçe ile her bir yaldız altını üçer yüz ellişer ak-
çeye râyic iken mezbûr Ali zimmetinde yedimden müşterâ ve makbûz beynimizde 
vakıyyesi ma‘lûm lahm-ı ganem semeninden dört bin yedi yüz akçe hakkım olup 
meblağ-ı mezbûr kâsid ve eydî-i nâsdan münkatı‘ olmağla suâl olunup altından 
kıymet-i şer‘iyyesi olan on üç tamâm ve beş çekirdek yaldız altını merkūm Ali’den 
alıverilmesi matlûbumdur dedikde gıbbe’s-suâl mezbûr Ali cevâbında kaziyye 
bâlâda zikr olunduğu üzre zimmetinde on üç tamâm ve beş çekirdek yaldız altını 
deyni olduğunu ikrâr etmeğin zikr olunan altını mezbûre Left er’e edâ ve teslîme 
mezbûr Ali’ye [12b] tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ min Cumâdelûlâ li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, Şükrullah Bey b. Mustafa, Mustafa Çelebi b. 
Ahmed, Mehmed Beşe b. Ramazan.

88 [12b-1] Sâliha bt. Yusuf ’un, Abdünnebi Beşe b. Yusuf ’tan muhâlaa 
yoluyla boşandığı
Mahmiye-i İstanbul’da Haydarhâne mahallesinde sâkine Sâliha bt. Yusuf nâm 
hâtun meclis-i şer‘-i hatîr-i lâzımü’t-tevkīrde zevci işbu râfi‘ü’l-kitâb Abdünne-
bi Beşe b. Yusuf nâm kimesne mah za rın da ikrâr ve takrîr-i kelâm edip zevcim 
mezbûr Abdünnebi Beşe zimmetinde mütekarrir ve ma‘kūdun-aleyh olan beş 
yüz akçe mehr-i müeccelim ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre zevcim mezbûr Abdünnebi Beşe ile 
muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl ettik-
den sonra zevciyyete müte‘allika âmme-i de‘âvâdan her birimiz âharın zimmeti-
ni ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene seb‘a ve seb‘în ve elf.
Şuhûdü’l-hâl: Ali Efendi b. Halil el-İmâm, Mehmed Subaşı b. Mustafa, Hasan Bey 
b. Abdullah, Ali Beşe b. Ebûbekir.

89 [12b-2] Hoca Hamza mahallesi avârız vakfından ödünç alan Şabatay’ın 
gaybubeti sebebiyle rehin eşyalarının satılması
Mahmiye-i İstanbul’da vâki‘ Hoca Hamza mahallesinin avârızına mevkūfe 
nukūdun bi’l-fi‘l mütevellîsi olan bâ‘isü’l-kitâb Ali Efendi b. Mustafa nâm kimes-
ne meclis-i şer‘-i hatîrde takrîr-i kelâm edip Mesine cemâ‘atinden Şabatay nâm 
Yahudiye târih-i kitâbdan on bir sene mukaddem vakf-ı mezbûr malından sek-
sen iki riyâlî kebîr guruşu ifrâz ve teslîm edip ol dahi ba‘de’l-ikrâz ve’t-tesellüm 
meblağ-ı mezkûr mukābelesinde eşyâ-i memlûkesinden altından masnû‘ incili bir 
istikan ve cevherî bir ön kuşak ve on üç aded incili saçlık ve bir mücevher sorguç 
ve bir tek zümrüd küpesini yedime rehin vaz‘ ve teslîm, ben dahi bi’t-tevliyye ahz 
u kabz etmişdim, merkūm Yahudi ol târihden beri gaybet-i münkatı‘a ile gāib ve 
meblağ-ı mezbûr mu‘attal olup cânib-i vakfa küllî noksân terettüb etmişdir hâlâ 
rihân-ı mezkûr ba‘de’l-müzâyede semen-i misilleri ile bey‘ ve semenlerinden 
mâl-ı vakf-ı mezkûr istîfâ ve fazla kalırsa gāib-i mezkûr için hıfza kıbel-i şer‘den 
izin verilmesi matlûbumdur dedikde, hakīkat-i hâl zeyl-i kitâbda mastûrü’l-esâmî 
olan müslimînden suâl olundukda her biri kaziyye mütevellî-i merkūmun takrîr 
ettiği vech üzre olduğunu ihbâr eylediklerinden sonra zikr olunan rihân ba‘de’l-
müzâyede semen-i misilleri ile bey‘ ve hâsıl olan meblağdan mâl-ı vakf-ı mezkûr 
istîfâ ve fazla kalırsa gāib merkūm için hıfz olunmak üzre mütevellî-i merkūm Ali 
Efendi’ye izin verilip mâ vaka‘a bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene seb‘a ve seb‘în ve elf
Şuhûdü’l-hâl: Ali Efendi b. Hacı Hasan, Osman b. (  ) el-Müteferrika, Mehmed 
Çelebi b. ( ), Süleyman Efendi el-Müezzin

90 [12b-3] Âişe bt. Hamza’nın, Abdi Beşe b. Mehmed’den muhâlaa 
yoluyla boşandığı
Mahmiye-i İstanbul’da Şeyh Resmî mahallesinde sâkine Âişe bt. Hamza nâm 
hâtun meclis-i şer‘-i hatîrde işbu bâ‘isü’l-kitâb zevc-i dâhilün-bihâsı Abdi Beşe b. 
Mehmed nâm kimesne mah za rın da ikrâr ve takrîr-i kelâm edip mezbûr Abdi Beşe 
zimmetinde mütekarrir ve ma‘kūdun-aleyh olan iki bin akçe mehr-i müeccelim 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre mezbûr Abdi Beşe ile muhâla‘a-i sahîha-i şer‘iyye ile muhâla‘a edip ol 
dahi hul‘-ı mezbûru kabûl eyledikden sonra zevciyyete müte‘allika da‘vâdan her 
birimiz âharın zimmetini ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-âşir min Cemâziyelevvel li sene 1077.
Şuhûdü’l-hâl: Mehmed Beşe b. Abdullah, Hüseyin b. Sinan, Şükrullah Bey b. Mus-
tafa, Mustafa Efendi b. Ahmed.

91 [12b-4] Bünyad bt. Abdullah’ın kölesi Yusuf ’u vasiyet yoluyla 
âzat ettiği
Mahmiye-i İstanbul’da Âşık Paşa kurbunda Hacı Ferhad mahallesinde sâkine Bün-
yad bt. Abdullah nâm hâtunun zâtı Mehmed Efendi b. İbrahim ve Yakub Çelebi b. 
Pîrî nâm kimesneler ile mu‘arrefe oldukdan sonra meclis-i şer‘-i şerîf-i lâzımü’t-
teşrîfde ikrâr ve takrîr-i kelâm edip bana rıkkıyyetini mu‘terif olan işbu orta boylu 
açık kaşlı sarı elâ gözlü Rûsiyyü’l-asl İslâm bi’l-mille bâ‘isü’l-vesîka Yusuf b. Ab-
dullah nâm abd-i memlûkümü tedbîr-i mutlak ile müdebber eyledim, vaktâ ki 
kazâ-i nahb eyledim, merkūm Yusuf sâir ahrâr-ı asliyyîn gibi hür olsun dedikde 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Cumâdelûlâ li sene seb‘a ve seb‘în ve elf.
Şuhûdü’l-hâl: İsmail Çelebi b. ( ) el-Müezzin, Süleyman Çelebi b. Abdullah, Hacı 
Hasan b. Mirza, Mehmed Çelebi b. Süleyman, Hacı Ali Çelebi Galatavî.

92 [12b-5] Mehmed Beşe b. Hasan’ın Mustafa Çelebi b. el-Hâc Ali’ye 
ödünç para verdiğini ispat edemediği
Dergâh-ı âlî yeniçerilerinin kırk birinci ağa bölüğüne mahsûs oda yoldaşlarından 
Mehmed Beşe b. Hasan nâm kimesne mahfil-i kazâda işbu bâ‘isü’l-kitâb Mustafa 
Çelebi b. el-Hâc Ali nâm kimesne mah za rın da üzerine da‘vâ ve takrîr-i kelâm edip 
târih-i kitâbdan beş sene mukaddem hâlâ te‘âtîsi memnû‘ olan hurda ve züyûf akçe 
ile her bir yaldız altını üç yüz akçeye râyic iken dokuz yüz kırk akçemi ve yedi gün 
mukaddem beş esedî guruşumu ve dört gün mukaddem on esedî guruşumu mezbûr 
Mustafa Çelebi’ye ikrâz ve teslîm ol dahi iktirâz ve tesellüm etmişidi, suâl olunup on 
beş esedî guruş ile meblağ-ı mezbûr dokuz yüz hurda akçenin kıymet-i şer‘iyyesi 
olan üç yaldız altını ile kırk akçeyi mezbûr Mustafa’dan alıverilmesi matlûbumdur 
dedikde, gıbbe’s-suâl ve akībe’l-inkâr müdde‘î-i mezbûrdan [13a] müdde‘âsını mü-
beyyine beyyine taleb olundukda ityân-ı beyyineden izhâr-ı acz ile istihlâf etmeğin 
müdde‘î-i mezbûrdan vech-i muharrer üzre bir def ‘a on esedî ve bir def ‘a dahi beş 
esedî guruş ve târih-i mezbûrda dokuz yüz kırk akçe iktirâz ve kabz etmeyip zimme-
tinde deyni olmadığına mezbûr Mustafa Çelebi’ye yemîn teklîf olundukda ol dahi 
alâ vefk i’l-mes’ûl yemîn billâhi te‘âlâ etmeğin mûcebince müdde‘î-i mezbûr bilâ-
beyyine mu‘ârazadan men‘ olunmağın mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelûlâ li sene 1077.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Halil b. Lütfullah, 
Süleyman Çelebi b. Hasan, Resul b. Rıdvan.

93 [13a-1] İbrahim b. Mustafa’nın Mustafa Efendi b. Muharrem’e 
borçlu olduğu
Fi’l-asl vilâyet-i Anadolu’da Bolu sancağında Yenice kazâsına tâbi‘ Kara Mehmed 
nâm karye sükkânından İbrahim b. Mustafa nâm kimesne meclis-i şer‘-i hatîr-i 
lâzımü’t-tevkīrde işbu bâ‘isü’l-kitâb Mustafa Efendi b. Muharrem mah za rın da 
bi’t-tav‘i’s-sâf ikrâr ve i‘tirâf edip merkūm Mustafa Efendi malından bana elli kıt‘a 
esedî guruş ikrâz ve teslîm ben dahi iktirâz ve kabz eyledim, meblağ-ı mezbûr 
merkūm Mustafa Efendi’ye zimmetimde lâzımü’l-edâ ve vâcibü’l-kazâ deynimdir 
dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Cumâdelûlâ li sene seb‘a ve seb‘în ve elf.
Şuhûdü’l-hâl: Hüseyin Beşe b. Yusuf, Osman Efendi b. Hatîbzâde, Feyzullah b. 
Musa, Habib b. Ramazan, Hacı Abdurrahman b. Hüseyin, Müezzinoğlu Ahmed.

94 [13a-2] Veli Beşe b. Mehmed’in câriye bahasından Mehmed 
b. Ahmed’den alacaklı olduğu
Mahmiye-i İstanbul’da Keçeci Pîrî mahallesinde sâkin işbu bâ‘isü’l-kitâb Veli 
Beşe b. Mehmed nâm kimesne mahfil-i kazâda Mehmed b. Ahmed nâm kimes-
ne mah za rın da üzerine da‘vâ ve takrîr-i kelâm edip gāibe [ani’l-]meclis Sâliha 
nâm hâtun zimmetinde yedimden müşterâ ve makbûz evsâfı beynimizde ma‘lûm 
Rûsiyyetü’l-asl Gülbûy nâm câriye semeninden seksen üç buçuk esedî guruş 
hakkım olup meblağ-ı mezbûru üçümüz bir meclisde iken mezbûr Mehmed’den 
havâle-i sahîha-i şer‘iyye ile havâle edip mezbûr Mehmed dahi havâle-i mezbûreyi 
kabûl etmişidi, suâl olunup alıverilmesi matlûbumdur dedikde, gıbbe’s-suâl 
mezbûr Mehmed cevâbında kaziyye bâlâda tafsîli mürûr ettiği vech üzre cihet-i 
havâleden müdde‘î-i mezbûra seksen üç buçuk esedî guruş zimmetimde vâcibü’l-
edâ ve lâzımü’l-kazâ deynimdir deyû bi tav‘ihî ikrâr etmeğin mûcebince meblağ-ı 
mezbûr seksen üç buçuk esedî guruşu müdde‘î-i mezbûra edâya ve teslîme 
merkūm Mehmed’e tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene 1077.
Şuhûdü’l-hâl: Abdi Çelebi b. Hüseyin, Şükrullah Bey b. Mustafa, Resul b. Rıdvan, 
İbrahim b. Mehmed.

95 [13a-3] Bir grup Ermeni’nin Nişancı mahallesindeki Meryem 
Ana Kilisesi’nde, Kudüs’teki rahipler için para toplayan vekili 
darbettikleri
Mahmiye-i İstanbul’da Kumkapı kurbunda Nişancı mahallesinde sâkin işbu 
bâ‘isü’l-kitâb Kestostor v. Baronak nâm Ermeni Dîvân-ı hümâyûn-ı sa‘âdet-
makrûnda akd olunan meclis-i şer‘-i hatîrde mahalle-i mezbûrede Sütçüoğlu As-
vador ve Parmaksız Asvador ve Reisoğlu Ponyad nâm Ermeniler muvâcehelerinde 
üzerlerine da‘vâ edip ben medîne-i Kudüs-i şerîf ’de olan râhiblerimiz tarafl arın-
dan mahalle-i mezbûrede vâki‘ Meryem Ana Kilisesi demekle ma‘rûf kilisemizde 
tâifemizin verdikleri akçeleri cem‘ ve irsâle vekîl olmağla ol kilisede husûs-ı mezbûr 
için oturur iken mezbûrlar bi’d-defe‘ât gelip bana şütûm-ı galîza ile şetm-i kabîha 
şekāvet eylediklerinden mâ‘adâ târih-i kitâbdan on gün mukaddem zikr olunan ki-
liseye gelip bilâ-vech-i şer‘î yumruk ve tabanca ile muhkem beni darb edip ve üze-
rimde olan esvâbımı yırtmışlardır, suâl olunup mûcebi icrâ olunmak murâdımdır 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mütebeyyine 
beyyine taleb olundukda mahalle-i mezkûre sükkânından kuyumcu Toros v. Bed-
ros ve Ronik v. Şadi ve kuyumcu Aci Kurd v. Bahtiyar ve Abraham v. Asvador nâm 
Ermeniler li ecli’ş-şehâde meclis-i şer‘a hâzırûn olup istişhâd olunduklarında fi’l-
vâki‘ târih-i mezbûrda merkūmûn Sütçüoğlu Asvador ve Parmaksız Asvador ve 
Reisoğlu Ponyad ol kiliseye gelip bizim huzûrumuzda bilâ-vech müdde‘î-i mezbûr 
Kestostor’u yumruk ve tabanca ile muhkem darb edip ve üzerinde olan esvâbını 
yırttılar, bu husûsa şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle olmağın 
mûcebiyle ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâbi‘ min Cumâdelûlâ li sene seb‘a ve seb‘în ve elf.
Şuhûdü’l-hâl: Umdetü’l-a‘yân İsmail Ağa b. ( ) Ser-çavûşân, Şaban Ağa b. Süley-
man Ser-muhzırân, Ali Beşe b. Abdullah, Abdullah b. Hamza ve gayruhüm.

96 [13a-4] Rahime bt. Ebûbekir’in Mustafa Bey b. Mehmed’den muhâlaa 
yoluyla boşandığı
Mahmiye-i İstanbul’da Derviş Ali mahallesinde sâkine Rahime bt. Ebûbekir nâm 
hâtun meclis-i şer‘-i hatîr-i lâzımü’t-tevkīrde zevci Mustafa Bey b. Mehmed nâm 
kimesne tarafından hul‘-ı âti’l-beyânı tasdîka vekîl olup es-Seyyid Receb Çele-
bi b. Musa ve Halil Çelebi b. İbrahim şehâdetleri ile şer‘an vekâleti sâbite olan 
Mehmed Efendi b. Mustafa nâm kimesne mah za rın da ikrâr ve takrîr-i kelâm edip 
zevcim müvekkil-i merkūm Mustafa Bey zimmetinde mütekarrir ve ma‘kūdun-
aleyh olan altı bin akçe mehr-i müeccelim ve nafaka-i iddet-i ma‘lûmem üzer-
lerine ve me’ûnet-i süknâm dahi kendi üzerime olmak üzre zevcim müvekkil-i 
mezbûr Mustafa Bey ile muhâla‘a-i sahîha-i şer‘iyye ile muhâla‘a edip ol dahi hul‘-ı 
mezbûru kabûl ettikden [sonra] zevciyyete ve gayra müte‘allika âmme-i de‘âvâdan 
her birimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik 
dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-âşir min Cumâdelûlâ li sene seb‘a ve seb‘în ve elf.
Şuhûdü’l-hâl: Mustafa Çelebi b. el-Hâc Ahmed, Şükrullah Bey b. Mustafa, Abdi 
Çelebi b. Hüseyin, Mustafa b. Abdi Çelebi, Resul b. Rıdvan, Mehmed b. Ramazan 
ve gayruhüm.







97 [13a-5] Ahmed Beşe b. Osman’ın, kölesi Rıdvan’ı âzat ettiği
Mahmiye-i İstanbul’da Haydarhâne mahallesinde sâkin Ahmed Beşe b. Osman 
nâm kimesne meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda ikrâr ve takrîr-i kelâm edip bana rıkkıyyetini mu‘terif olan işbu 
orta boylu açık kaşlı elâ gözlü mültehî ani’l-asl Rıdvan b. Abdullah nâm hükmî 
abd-i memlûkümü hasbeten lillâhi’l-Hallâk tahrîr ve i‘tâk ve zümre-i ahrâr-ı 
asliyyîne idrâc ve ilhâk eyledim ba‘de’l-yevm mevsûf-ı mezkûr Rıdvan sâir ahrâr-ı 
asliyyîn gibi hür olup üzerinde velâ-i şer‘îden gayrı hak ve alâkam kalmadı dedik-
de mâ vaka‘a bi’t-taleb ketb olundu.
Fi’l-yevmi’l-hâdî aşer min Cemâziyelevvel li sene seb‘a ve seb‘în ve elf.
Şuhûdü’l-hâl: Hacı Mustafa b. Mehmed, Hasan Çavuş b. Ebûbekir, Mehmed Beşe 
b. Hasan, Solak Hasan Çelebi b. İdris, Ahmed b. Ali.

98 [13b-1] Mehmed Çelebi b. Ebûbekir’in vakfa borcu için evinin 
satışının vekili tarafından gerçekleştirildiği ve borcun ödendiği
Efendi hazretleri imzâsıyla
Dârü’l-hilâfeti’l-aliyye Kostantıniyye el-mahmiyye’de el-Hâc Hamza mahalle-
si sükkânından Mehmed Çelebi b. Ebûbekir nâm kimesne tarafından menzil-i 
câi’z-zikri semen-i misli ile bey‘a ve semenini kabz ettikden sonra mahmiye-i 
mezbûrede merhûm el-Hâc İbrahim vakfı’na deyni olan sekiz yüz altmış kıt‘a 
esedî guruşu vakf-ı mezbûrun mütevellîsi hâzır bi’l-meclis diğer Mehmed Çelebi 
b. Kenan’a edâ ve teslîme ve meblağ-ı bâkīyi kendiye îsâle azl ve in‘izâlden elden 
masûne vekâlet-i devriye ile vekîl olup mahmiye-i mahkiyede Koca Mustafa Paşa 
mahallesinde sâkin müezzin Mehmed Halîfe b. Mazlum ve Sancakdâr Hayreddin 
mahallesi sükkânından Mustafa b. Ali ve İbrahim Çelebi b. Hasan ve Ömer b. Ali 
nâm kimesneler şehâdetleri ile mahzar-ı hasm-ı câhidde şer‘an vekâleti sâbite olan 
el-Hâc Hasan b. Mustafa nâm kimesne, meclis-i şer‘-i hatîr-i lâzımü’t-tevkīrde işbu 
sâhibü’l-kitâb Mahmud Ağa b. Mehmed tarafından menzil-i âti’l-beyânı iştirâ ve 
def ‘-i semene vekîl olup Hüseyin Bey b. Hasan ve Mustafa b. Ahmed nâm kimes-
neler şehâdetleri ile şer‘an vekâleti sâbite  olan el-Hâc Ramazan b. Abdullah nâm 
kimesne mah za rın da bi’l-vekâle ikrâr ve i‘tirâf edip müvekkil-i mezbûr Mehmed 
Çelebi b. Ebûbekir’in akd-i âtî sudûruna değin silk-i mülkünde münselik olup 
zikr olunan el-Hâc Hamza mahallesinde vâki‘ bir tarafdan Melek Hâtun mülkü ve 
bir tarafdan Ahmed Ağa zevcesi mülkü ve iki tarafdan tarîk-i âm ile mahdûd üç 
bâb fevkānî beyti ve iki sofa-i ulviyeyi ve iki kenîfi ve iki bâb beyt-i süfl îyi ve kileri 
ve matbahı ve mahtabı ve ahırı ve samanlığı ve üç su kuyusunu müştemil menzil 
ma‘rifet-i hâkimü’ş-şer‘le nice zamân sûk-ı sultânîde nidâ ve müzâyede olunup 
rağabât-ı nâs münkatı‘a oldukdan sonra vekîl-i mezbûr el-Hâc Ramazan üzerinde 
bin yüz kıt‘a esedî guruşda karâr edip ziyâde tâlib-i âhar zuhûr etmemeğin ben 
dahi vekâlet-i mahkiyem hasebiyle menzil-i mahdûd-ı mezbûru bin yüz kıt‘a esedî 
guruşa vekîl-i mezbûr el-Hâc Ramazan’a tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm edip ol dahi müvekkili mezbûr Mahmud Ağa 
için bi’l-vekâle iştirâ ve tesellüm eyledikden sonra semeni olan meblağ-ı mezbûr 
bin yüz kıt‘a esedî guruşu vekîl-i mezbûr Ramazan yedinden tamâmen ahz u kabz 
edip ba‘dehû ol meblağdan sekiz yüz altmış kıt‘a mezbûrü’n-na‘t guruşu müvek-
kilim mezbûr Mehmed Çelebi b. Ebûbekir’in cânib-i vakf-ı mezbûra olan deyn-i 
merkūmu için mütevellî-i mezbûr diğer Mehmed Çelebi b. Kenan’a edâ ve teslîm 
edip iki yüz kırk kıt‘a guruşu yedimde bâkīdir, ba‘de’l-yevm menzil-i mahdûd-ı 
mezbûr merkūm Mahmud Ağa’nın mülk-i müşterâsıdır keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î zeyl-i kitâbda muharrerü’l-esâmî 
olan müslimînden her biri meblağ-ı mezbûr bin yüz kıt‘a esedî guruşu yevm-i 
vukū‘-ı bey‘de menzil-i mahdûd-ı mezbûrun semen-i misli olduğunu ihbâr etme-
ğin mâ vaka‘a bi’t-taleb ketb olundu.
Fi’l-yevmi’s-sâmin min Cemâziyelevvel li sene seb‘a ve seb‘în ve elf.
Şuhûdü’l-hâl: Osman Bey b. el-Hâc Mehmed, Ali Dede b. Mehmed el-Müezzin, İb-
rahim b. Ahmed el-Kayyım, Fazlullah Çelebi b. Dilâver, Mehmed Halîfe b. Mustafa, 
Mustafa b. Ali, İbrahim Çelebi b. ( ), Mehmed b. Ali, Mehmed Çelebi b. Abdurrah-
man, İbrahim Çelebi b. Mehmed, Şaban Ağa b. ( ) Muhzırbaşı, Mehmed Beşe b. Ali.

99 [13b-2] Ölen Mardiros v. Kirakos’un terekesinin taksimine
 yapılan itirazın reddi
Vilâyet-i Anadolu’da Eğin kazâsına tâbi‘ Apçağa nâm karye ahâlîsinden olup 
mahmiye-i İstanbul’da Langa Bostanı kurbunda vâki‘ horasancı dükkânında ho-
rasancı iken bundan akdem hâlik olan Mardiros v. Kirakos’un sulbiye kızı ve has-
ren vârisesi olan Eriknaz nâm sagīrenin vasîsi ve kıbel-i şer‘den mansûb vasîsi 
olan Matyos v. Simaven nâm zimmî meclis-i şer‘-i şerîfde zikri âtî emlâkin cüm-
lesini kendilerin olmak üzre vâzı‘ateyi’l-yed olan bâ‘iseyi’l-kitâb Sahak ve Hob-
yar veledey Serkis nâm Ermeniler mahzarlarında üzerlerine da‘vâ ve takrîr-i 
kelâm edip karye-i mezbûre bağları hilâlinde vâki‘ bir tarafdan Kirakos bağı ve 
bir tarafdan Kurd Ağa bağı ve bir tarafdan Hüseyin bağı ve bir tarafdan dere ile 
mahdûd bir kıt‘a ve yine karye-i mezbûre kurbunda vâki‘ Hâce bağı demekle 
ma‘rûf ma‘lûmü’l-hudûd bir kıt‘a mülk bağların cümlesinin ve zikr olunan hora-
sancı dükkânı içinde mevcûd olup kābil-i kısmet olmayan horasancı âlâtının altı 
sehimden üç sehminin mâliki olup mezbûrân Sahak ve Hobyar’ın cedleri Kirakos 
v. Agop nâm zimmî zikr olunan bağların nısf-ı müfrezlerini ve âlât-ı mezbûreden 
hissesinin bir sehmin bin elli yedi senesinde sagīre-i mezbûrenin babası hâlik-i 
mezbûr Mardiros’a hibe ve teslîm ol dahi ittihâb ve kabûl ve tesellüm edip üç 
sene mürûr ettikden sonra mezbûr Kirakos zikr olunan bağların nısf müfrezlerini 
ve âlât-ı mezbûreden hissesinin bir sehmini mezbûrân Sahak ve Hobyar’a ale’s-
seviyye hibe ve bağlardan her birinin hissesini ba‘de’l-ifrâz ve eşyâ-i mezbûreyi 
sâbıkan teslîm anlar dahi ittihâb ve kabûl ve kabz ettiklerinden sonra mezbûr Ki-
rakos bin yetmiş dört Muharremi’nde zikr olunan bağların nısf-ı âharı ve âlât-ı 
mezbûreden hissesi olan iki sehmi dahi mezbûrân Sahak ve Hobyar[’a] semen-i 
mezbûra bey‘ ve teslîm anlar dahi iştirâ ve tesellüm ettiklerinden sonra seme-
ninden zimmetlerini ibrâ edip mezbûr Mardiros dahi hâlik olup hissesi sagīre-i 
mezbûreye intikāl edip sagīre olmağla da‘vâya kādire olma[ma]ğla mezbûrân Sa-
hak ve Hobyar zikr olunan bağlardan sagīre-i mezbûrenin nısf hissesi ile âlât-ı 
mezbûreden bir sehim hissesine bi gayrı hak vaz‘-ı yed eder, suâl olunup kasr-ı 
yedlerine tenbîh olunmak matlûbumdur dedikde, gıbbe’s-suâl mezbûrân Sahak 
ve Hobyar cevâblarında ceddimiz mezbûr Kirakos zikr olunan bağların nısf-ı 
müfrezlerini ve âlât-ı mezbûreden hissesinin bir sehmini bin altmış senesinde 
vech-i muharrer üzre bize hibe ve teslîm edip biz dahi ittihâb ve kabûl ve tesel-
lüm eylediğimizden sonra mezbûr Kirakos zikr olunan bağların nısf-ı âharı ile 
âlât-ı mezbûreden iki sehim hissesini dahi bin yetmiş dört senesinde bize semen-i 
ma‘lûme bey‘ ve teslîm biz dahi iştirâ ve tesellüm ettiğimizden sonra semeninden 
zimmetlerimizi ibrâ etmişidi, bizden mukaddem bin elli yedi senesinde sagīre-i 
mezbûrenin babası hâlik-i mezbûra vech-i muharrer üzre hibe ettiği ma‘lûmumuz 
değildir dediklerinde, müdde‘î-i mezbûrdan müdde‘âsını mübeyyine beyyine ta-
leb olundukda ityân-ı beyyineden izhâr-ı acz edip istihlâf etmeğin mezbûr Kira-
kos zikr olunan bağların nısf-ı müfrezleri ile âlât-ı mezbûreden hissesi olan üç 
sehminin bir sehmini sagīre-i mezbûrenin babaları hâlik-i mezbûr Markos’a bin 
elli yedi senesinde hibe ve teslîm edip mezbûr Markos dahi ittihâb ve kabûl ettiği-
ni bilmediklerine mezbûrân Sahak ve Hobyar’a yemîn teklîf olundukda anlar dahi 
yemîn billâhi enzele’l-İncîle alâ İsa aleyhi’s-selâm etmeğin mûcebince müdde‘î-i 
mezbûr mu‘ârazadan men‘ olunup mâ vaka‘a bi’t-taleb [14a] ketb olundu.
Fi’l-yevmi’t-tâsi‘ min Cumâdelûlâ li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Şükrullah Bey b. Mustafa, Abdi Çelebi 
b. Hüseyin, İbrahim Çelebi b. Ahmed.

100 [14a-1] Ahmed Beşe b. Receb’in Abdullah Beşe b. Mustafa’ya açtığı 
yaralama davasını ispat edemediği
Mahmiye-i İstanbul’da Edirnekapısı dâhilinde Mihrimah Sultan câmi‘-i şerîfi 
kurbunda sâkin Ahmed Beşe b. Receb nâm kimesne mahfil-i kazâda işbu 
bâ‘isü’l-kitâb Abdullah Beşe b. Mustafa nâm kimesne mah za rın da üzerine da‘vâ 
ve takrîr-i kelâm edip târih-i kitâbdan iki gün mukaddem mezbûr câmi‘-i şerîfin 
havlusunda vakt-i işâda mezbûr Abdullah Beşe bir kara saplı bıçak ile sol memem 
üstünü darb edip beni mecrûh eylemişdir, suâl olunup takrîri tahrîr ve mûceb-i 
şer‘îsi icrâ olunmak matlûbumdur dedikde gıbbe’s-suâl ve akībe’l-inkâr müdde‘î-i 
mezbûrdan müdde‘âsını mübeyyine beyyine taleb olundukda ityân-ı beyyineden 
izhâr-ı acz edip istihlâf etmeğin mezbûr Abdullah Beşe’ye yemîn teklîf olundukda 
ol dahi alâ vefk i’l-mes’ûl yemîn billâhi’l-aliyyi’l-a‘lâ etmeğin müdde‘î-i mezbûr bî-
vech mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’l-âşir min Cemâziyelevvel li sene seb‘a ve seb‘în ve elf.
Şuhûdü’l-hâl: Mustafa b. Müstakīm, İbrahim Çavuş b. ( ), Hüseyin Beşe b. Abdul-
lah el-Mübâşir, Mehmed Halîfe b. Mustafa.

101 [14a-2] Hâcce Âmine Hatun bt. Mustafa’nın evini ölene kadar 
kendisine bakması karşılığında amcası oğlu Hüseyin Beşe b. Ali’ye 
hibe ettiği
Mahmiye-i İstanbul’da Ördek Kasab mahallesi sâkinelerinden Hâcce Âmine 
Hâtun bt. Mustafa zâtını ma‘rifet-i şer‘iyye ile ârifân olan İmâm Hasan Efendi 
b. Mustafa ve Hasan Beşe b. Aydın nâm kimesneler ta‘rîfl eriyle mu‘arrefe olduk-
dan sonra meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda ammi oğlu bâ‘isü’l-kitâb Hüseyin Beşe b. Ali nâm kimesne mah za rın da 
bi’t-tav‘i’s-sâf ikrâr ve i‘tirâf edip hibe-i âtiyyetü’z-zikrin sudûruna değin yedimde 
mülküm ve hakkım olup mahalle-i mezbûrede vâki‘ bir tarafdan Arabacı Hâtun 
demekle ma‘rûfe Pedermâh Hâtun mülkü ve bir tarafdan Avârız vakfı olan men-
zil ve iki tarafdan tarîk-i âm ile mahdûd iki bâb tahtânî oda ve bir sofa ve bir su 
kuyusu ve hadîka ve kenîfi müştemil menzilimi târih-i kitâbdan bir sene mukad-
dem mezbûr Hüseyin Beşe’ye ölünce beni görüp gözetip beslemek üzre hibe ve 
ba‘de’t-tahliyyeti’ş-şer‘iyye teslîm edip ol dahi ittihâb ve tesellüm etmiş idi dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene 1077.
Şuhûdü’l-hâl: Abdullah b. Ramazan, Hüseyin Çelebi b. Hasan, Yusuf b. Abdullah, 
Şükrullah Bey b. Mustafa, Abdi Çelebi b. Hüseyin, Mehmed Bey b. Ramazan.

102 [14a-3] Alacak-verecek davasında Hasan Beşe ile Mustafa 
Bey’in sulh olduğu
Dergâh-ı âlî yeniçerilerinin doksan birinci cemâ‘atine mahsûs oda ahâlîsinden 
iken bundan akdem Azak kal‘ası muhâfazasında iken vefât eden Ali Beşe b. 
Hüseyin nâm kimesnenin verâseti li ebeveyn karındaşı oğlu Hasan Beşe b. Meh-
med nâm kimesneye münhasıra olduğu şer‘an zâhir ve müte‘ayyin oldukdan sonra 
merkūm Hasan Beşe meclis-i şer‘-i hatîrde yine kal‘a-i mezbûrede bundan akdem 
vefât eden Mehmed Beşe b. Kasım nâm kimesnenin sulbî kebîr oğlu ve hasren 
vârisi Mustafa Bey b. Mehmed Beşe nâm kimesne mah za rın da ikrâr ve takrîr-i 
kelâm [edip] mûrisim müteveff â-yı mezbûr Ali Beşe hâl-i hayâtında merkūm 
Mustafa Bey’in babası müteveff â-yı mezbûr Mehmed Beşe’ye on bin akçe ikrâz ve 
teslîm edip ol dahi iktirâz ve kabz ve tesellüm ettikden sonra mûrisim müteveff â-
yı merkūm Ali Beşe vefât edip meblağ-ı mezbûr merkūm Mustafa Bey’in babası 
müteveff â-yı mezbûr Mehmed Beşe zimmetinde kalmağın meblağ-ı mezbûr bi 
hasebi’l-irsi’ş-şer‘î bana intikāl eyledikden sonra merkūm Mehmed Beşe dahi 
vefât etmekle meblağ-ı merkūm on bin akçemi terekesine vâzı‘ü’l-yed olan oğlu 
merkūm Mustafa Bey’den mukaddemâ da‘vâ ve taleb ettiğimde ol dahi inkâr et-
mekle beynimizde münâza‘ât-ı kesîre vakı‘a olmuşidi el-hâletü hâzihî muslihûn 
tavassut edip merkūm Mustafa Bey ile beynimizde üç bin akçe üzerine inşâ-i akd-i 
sulh ettiklerinde ben dahi sulhü kabûl ve bedel-i sulh olan meblağ-ı mezbûr üç 
bin akçe merkūm Mustafa Bey yedinden tamâmen ahz u kabz ettiğimden sonra 
husûs-ı mezbûra müte‘allika âmme-i de‘âvâdan merkūm Mustafa Bey’in zimme-
tini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’t-tâsi‘ min Cumâdelûlâ sene [10]77.
Şuhûdü’l-hâl: Ebûbekir b. Mustafa, Mustafa Beşe b. Ahmed, Mehmed b. Mazlum?, 
Mustafa b. Mehmed, Abdi Beşe b. İlyas.

103 [14a-4] Nikola’nın, Yorgi v. Sudor’daki alacağını, Yorgi’nin 
kaybolması üzerine kefilleri Dimitri v. Yorgi ile Sudor v. İstirati’den 
talep ettiği
İşbu râfi‘ü’s-sifr Minhon v. Nikola nâm zimmî meclis-i şer‘-i şerîf-i şâmihü’l-
imâd ve mahfil-i dîn-i münîf-i râsihü’l-evtâdda Dimitri v. Yorgi nâm zimmî 
mah za rın da üzerine da‘vâ ve takrîr-i kelâm edip gāib ani’l-meclis Nikola v. (  ) 
nâm zimmînin cihet-i karzdan Yorgi v. Sudor nâm zimmî zimmetinde on üç bin 
akçe hakkı olup meblağ-ı mezbûra merkūm Dimitri ile gāib ani’l-meclis Sudor 
v. İstirati nâm zimmîlerden her biri başka başka kefîl olup hattâ vech-i muharrer 
üzre kefâletlerini târih-i kitâb Saferi’nin on beşinci günü Havâss-ı aliyye kazâsı 
müzâfâtından kasaba-i Hasköy’de nâibü’ş-şer‘ olan Mehmed Efendi b. Meh-
med huzûrunda ikrâr edip ikrârları hüccet olunup ve mezbûr Nikola meblağ-ı 
mezbûru kefâletlerine binâen mezbûrân Sudor ile Dimitri’den veya ikisinden 
birinden taleb ve da‘vâ ve ahz u kabz ve kendiye îsâle beni vekîl etmekle suâl 
olunup meblağ-ı mezbûrun cümlesini kefâlet-i mezbûresine binâen merkūm 
Dimitri’den alıverilmesi matlûbumdur deyû mazmûnu min külli’l-vücûh takrîr-i 
meşrûhunu nâtıka ve târih-i mezbûr ile müverraha ve nâib-i mezbûrun hat ve 
hatmini hâviye hüccet-i şer‘iyye ibrâz eyledikde, gıbbe’s-suâl ve’l-inkâr müdde‘î-i 
mezbûrdan vekâletine ve mazmûn-ı hüccet-i mezbûreye tenbîh taleb olundukda 
udûl-i müslimînden el-Hâc Ali b. Mehmed ve Ali b. Abdülkerim nâm kimes-
neler li ecli’ş-şehâde meclis-i şer‘-i şerîfe hâzırân olup istişhâd olunduklarında 
fi’l-hakīka mezbûr Nikola cihet-i kefâletden mezbûrân Sodoro ile Dimitri zim-
metlerinde olan on üç bin akçe hakkını mezbûrândan ya ikisinden birinden 
taleb ve da‘vâ ve ahz u kabz ve kendiye îsâle tarafından bizim huzûrumuzda 
müdde‘î-i mezbûr Minhon vekîl ve menâbına nâib nasb ve ta‘yîn edip ol dahi 
vekâlet-i mezbûreyi kabûl ve merâsimini edâya ta‘ahhüd etmiş idi, biz bu husûsa 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de’t-ta‘dîl [14b] ve’t-tezkiyye şehâdetleri makbûle olup mûcebince 
müdde‘î-i mezbûrun vech-i muharrer üzre vekâletine hükm olundukdan son-
ra zeyl-i hüccet-i mezkûrede isimleri mastûr olan müslimînden Dilâver Bey b. 
Abdullah ve Mehmed b. Mehmed nâm kimesneler li ecli’ş-şehâde meclis-i şer‘a 
hâzırân olup istişhâd olduklarında fi’l-hakīka işbu hâzır bi’l-meclis mezbûr 
Dimitri ile gāib-i mezbûr Sodoro’dan her biri başka başka müdde‘î-i mezbûr 
Minhon’un müvekkili merkūm Nikola’nın merkūm Yorgi v. Sodoro zimmetinde 
cihet-i karzdan hakkı olan on üç bin akçeye kefîl olduklarını târih-i mezbûrda 
nâib-i mûmâ-ileyh Mehmed Efendi huzûrunda ikrâr ve bizi işhâd etmişler idi, 
biz mazmûn-ı hüccet-i mezbûreye bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince meblağ-ı mezbûr on üç bin akçeyi 
müdde‘î-i mezbûr Minhon’a edâya merkūm Dimitri’ye tenbîh olunmağın mâ 
vaka‘a bi’t-taleb ketb olundu.
Fi’l-yevmi’s-sânî aşer min Cemâziyelevvel sene 1077.
Şuhûdü’l-hâl: Mehmed Çelebi b. Abdullah, Şükrullah Bey b. Mustafa, Abdi Çelebi 
b. Hüseyin, Mustafa Çelebi b. Ahmed.

104 [14b-1] Şaban Beşe b. Musli’nın, kölesi Yusuf b. Abdullah ile âzatlık 
sözleşmesi yaptığı
Mahmiye-i İstanbul’da Seferikoz mahallesinde sâkin Şaban Beşe b. Musli nâm 
kimesne meclis-i şer‘-i şerîf-i lâzımü’t-teşrîfde kendiye rıkkıyyetini mu‘terif olan 
orta boylu, açık kaşlı, sarı elâ gözlü Macariyyü’l-asl bâ‘isü’l-kitâb Yusuf b. Abdul-
lah nâm abd-i memlûkü mah za rın da ikrâr ve takrîr-i kelâm edip mezbûr Yusuf 
bana yüz elli esedî guruş vermek üzre kitâbete kat‘ edip yüz guruşu hâlâ yedinden 
ahz u kabz edip bâkī elli guruşu dahi merkūm Yusuf bana edâ ve teslîm eyledik-
den sonra sâir ahrâr-ı asliyyîn gibi hür olsun dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-âşir min Cemâziyelevvel li sene seb‘a ve seb‘în ve elf.
Şuhûdü’l-hâl: Murad Beşe b. Mustafa, Hacı Kadri Beşe b. Abdülkādir, Hüseyin 
Beşe b. Abdullah, Mustafa Beşe b. Şaban.

105 [14b-2, Arapça] Âsiye bt. Osman adlı çocuğa nafaka takdir edildiği
Hâkim, Âsiye bt. Osman nâm sagīrenin nafakası, kisvesi ve sâir havâic-i zarûriyyesi 
için, mahmiye-i Kostantıniyye mahallâtından Keçeci Pîrî mahallesinde sâkine 
olan Huri bt. Ahmed nâm mutallaka annesi ve hâdinesinin talebiyle mezbûr ba-
bası üzerine, zeylde mezkûr târihden i‘tibâren yevmî râyicü’l-vakt dört akçe farz 
ve takdîr etti. Hâkim ilâveten, meblağ-ı mefrûz-i mezkûru sagīre-i merkūmenin 
havâic-i lâzımesine sarf etmesine ve vakt-i hâcette istidâne edip vakt-i zaferde 
mezbûr babaya rücû‘ etmesine mezbûre Huri’ye izin verdi.
Cerâ zâlike ve hurrire fi’l-yevmi’s-sâlis aşere min Cumâdelûlâ sene 1077.
Şuhûdü’l-hâl: Süleyman b. Sinan, Mehmed b. Ramazan, Abdi Çelebi b. Hüseyin, 
Şükrullah Bey b. Mustafa.

106 [14b-3] İvaz Efendi b. İshak’ın câriyesi Şahbaz’ı âzat ettiği
Dârü’l-hilâfeti’l-aliyye Kostantıniyye el-mahmiyye mahallâtından Hacı Hasanzâde 
Muhyiddin Efendi mahallesi sâkinlerinden umdetü’s-sâlikîn zübdetü’l-vâ‘izîn 
İvaz Efendi b. İshak meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de tav‘an ve rağbeten ikrâr ve takrîr-i kelâm edip bana rıkkıyyetini 
mu‘terife olan uzun boylu, kara gözlü, kara kaşlı, Rûsiyyetü’l-asl bâ‘isetü hâze’l-
kitâb Şahbaz bt. Abdullah nâm câriye-i memlûkemi hasbeten lillâhi te‘âlâ ve 
taleben li marzâti‘r-Rabbi’l-a‘lâ tahrîr ve i‘tâk ve zümre-i harâir-i asliyyâta ilhâk 
eyledim ba‘de’l-yevm mevsûfe-i mezbûre Şahbaz sâir harâir-i asliyyât gibi hürre 
olup üzerinde mevâlî için sâbit olan hakk-ı velâ-i şer‘îden gayrı hakkım kalmadı 
dedikde mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Müstakīm Efendi el-İmâm, Osman Efendi el-İmâm, İbrahim Çele-
bi el-Müezzin, Muharrem Çelebi el-Müezzin, el-Hâc Mustafa b. Mehmed, Molla 
Mehmed b. Ali, Bogasici Receb Beşe b. Mahmud, Ekmekçi Receb Beşe b. Hasan, 
fahrü’l-akrân Yusuf Çelebi el-Müezzin, Hakkâk Hüseyin Çelebi b. Mehmed, Saka 
Musa b. Cafer, Abdi Çelebi b. Hüseyin.







107 [14b-4] Hüseyin Ağa b. İbrahim’in, halasının kızı Ümmühani 
bt. Abdullah’a açtığı tereke davasında sulh yoluyla anlaştıkları
Mahrûse-i Galata a‘mâlinden kasaba-i Kasımpaşa’da Câmi‘-i Kebîr mahallesi 
sükkânından Hüseyin Ağa b. İbrahim nâm kimesne meclis-i şer‘-i şerîf-i lâzımü’t-
teşrîfde kasaba-i mezbûrede Yahya Kethüdâ mahallesi ahâlîsinden iken bundan 
akdem vefât eden Fâtıma bt. Mehmed nâm hâtunun sadriye kebîre kızı olup has-
ren vârisesi olmak üzre terekesine vâzı‘atü’l-yed olan bâ‘isetü’l-kitâb Ümmühâni bt. 
Hüseyin’in zevci ve tarafından husûs-ı âti’l-beyâna vekîli olduğu zâtını ma‘rifet-i 
şer‘iyye ile ârifân Mehmed Ağa b. İshak ve el-Hâc Mustafa b. Hasan nâm kimesne 
şehâdetleriyle şer‘an sâbit olan Abdi Çelebi b. Yusuf nâm kimesne mah za rın da 
ikrâr ve takrîr-i kelâm edip müteveff ât-ı mezbûre ile benim babam li ebeveyn ka-
rındaşlar olup ben müteveff ât-ı mezbûrenin usûbet-i nesebiyye cihetinden vârisi 
olmağla terekesinden nısf hissemi bundan akdem mezbûre Ümmühâni’den ta-
leb ve da‘vâ ettiğimde ol dahi verâsetimi inkâr etmekle beynimizde nizâ‘-ı küllî 
vukū‘undan sonra muslihûn tavassut edip merkūme Ümmühâni ile beynimiz-
de otuz kıt‘a esedî guruş üzerine inşâ-i akd-i sulh ettiklerinde ben dahi sulh-i 
mezbûru kabûl ve bedel-i sulh olan meblağ-ı mezkûru vekîl-i mezbûr yedin-
den işbu meclisde tamâmen ahz u kabz ettiğimden sonra tereke-i müteveff ât-ı 
mezbûreye müte‘allika âmme-i de‘âvîden mezbûre Ümmühâni’yi ibrâ-i âmm-ı 
kātı‘ü’n-nizâ‘ ile ibrâ eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sânî aşer min Cemâziyelevvel li sene seb‘a ve seb‘în ve elf.Şuhûdü’l-
hâl: El-Hâc Muharrem b. Yusuf el-Attâr, Mustafa Çelebi b. Halil el-Müezzin, Şük-
rullah Bey b. Mustafa, Abdi Çelebi b. Hüseyin, Mehmed Çelebi b. Fethi?.

108 [15a-1] Pilaşe ve Vasilaki adlı kardeşlerin annelerinden kalan evi 
Yanaki v. Dilho’ya sattıkları
Mahmiye-i İstanbul’da Mirahor mahallesi sâkinelerinden Piruze bt. Dimitri nâm 
zimmiye tarafından husûs-ı âti’l-beyâna vekîl olup mezbûrenin zâtını ma‘rifet-i 
şer‘iyye ile ârifân Left er v. Yuvan ve Dimitri v. Nikola nâm zimmîler şehâdetleriyle 
şer‘an vekâleti sâbite olan Lavrende v. Korla nâm zimmî vekâleten ve mahmiye-i 
mezbûrede Seydî Ömer mahallesi sâkinelerinden Pilaşe ve Vasilaki bintey Dimitri 
nâm zimmiyeler asâleten meclis-i şer‘-i şerîf-i lâzımü’t-teşrîfde Yanaki v. Dilho 
nâm zimmî muvâcehesinde her biri ikrâr ve takrîr-i kelâm edip vâlidemiz Firuze 
nâm zimmiyeden irs-i şer‘î ile bize intikāl edip mahmiye-i mezbûrede Hocapaşa 
mahallesinde vâki‘ bir tarafdan Hasan Ağa mülkü ve iki tarafdan Polihroni nâm 
zimmî mülkü ve bir tarafdan tarîk-i âm ile mahdûd fevkānî bir oda ve bir sofa ve 
altında bir ahır ve hadîkayı müştemil mülk menzilimizi bi cümleti’t-tevâbi‘ ve’l-
levâhık ve kâff eti’l-menâfi‘ ve’l-merâfık tarafeynden îcâb ve kabûlü hâvî bey‘-i 
bâtt-ı sahîh-i şer‘î ile mezbûr Yanaki’ye nakid râyic fi’l-vakt on bin akçeye bey‘ ve 
teslîm edip ol dahi iştirâ ve tesellüm ve kabûl ve kabz eyledikden sonra semeni 
olan meblağ-ı mezbûr on bin akçeyi mezbûr Yanaki yedinden tamâmen ahz u 
kabz eyledik, ba‘de’l-yevm menzil-i mahdûd-ı mezbûr merkūm Yanaki’nin mülk-i 
müşterâsıdır keyfe mâ yeşâ’ ve yahtâr mutasarrıf olsun dediklerinde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Cumâdelûlâ li sene seb‘a ve seb‘în ve elf.
Şuhûdü’l-hâl: Ahmed Efendi b. Abdullah el-İmâm, Lütfullah Efendi b. Osman el-
Müezzin, Halil Çelebi b. İbrahim, Şükrullah Bey b. Mustafa, Papa Yanaki v. Papa 
Yani, Papa Trandafilo v. Yorgi, Todori v. Paros, Dimitri v. Nikola.

109 [15a-2] Mustafa b. Hasan’ın komşusunun arsasına diktiği meyve 
ağaçlarını sökmesine mani olunmaması
Vilâyet-i Rumeli’nde Premedi kazâsına tâbi‘ Pireşne nâm karye ahâlîsinden işbu 
bâ‘isü’l-kitâb Mustafa b. Hasan nâm kimesne mahfil-i kazâda Mehmed Beşe b. 
Haydar nâm kimesne mah za rın da üzerine da‘vâ ve takrîr-i kelâm edip karye-i 
mezbûrede vâki‘ bir tarafdan Hasan Beşe mülkü ve bir tarafdan Mehmed Beşe 
menzili ve bir tarafdan benim menzilim ve bir tarafdan tarîk-i âm ile mahdûd olup 
mezbûr Mehmed Beşe’nin mülkü olan arsası üzerine nefsim için fuzûlen altı asma 
ve dört incir ve beş erik ve üç vişne eşcârı gars etmişdim, eşcâr-ı mezbûreyi kal‘ ve 
ref ‘ arsa-i mezbûreye muzır olmamağla kal‘ ve ref ‘ murâd ettiğimde mezbûr Meh-
med Beşe bi gayrı vechin mâni‘ olur suâl olunup vech-i muharrer üzre mâni‘ ol-
mamak üzre mezbûr Mehmed Beşe’ye suâl olunup tenbîh olunmak matlûbumdur 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine 
beyyine taleb olundukda udûl-i müslimînden olup karye-i mezbûre ahâlîsinden 
Mehmed b. Mustafa ve Mustafa b. Hasan nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-vâki‘ merkūm Mehmed Beşe’nin 
arsa-i mahdûde-i mezbûresi üzerine olan altı asma ve dört incir ve beş erik ve üç 
vişne eşcârın bizim huzûrumuzda müdde‘î-i mezbûr gars etmişidi, biz bu husûsa 
bu vech üzre şâhidleriz şehâdet ederiz deyû her biri edâ-i şehâdet-i şer‘iyye ettik-
lerinde gıbbe ri‘âyeti şerâiti’l-kabûl şehâdetleri makbûle olup eşcâr-ı mezbûreyi 
kal‘ arsa-i mezbûreye muzır olmadığı lede’ş-şer‘i’l-mutahhar zâhir olmağın vech-i 
muharrer üzre eşcâr-ı mezbûreyi kal‘ ve ref ‘a müdde‘î-i mezbûra mâni‘ olmamak 
üzre mezbûr Mehmed Beşe’ye tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâmin min Cumâdelûlâ li sene seb‘a ve seb‘în ve elf.
Şuhûdü’l-hâl: İbrahim Çelebi b. Ahmed, Hasan Çelebi b. Mustafa, Şükrullah Bey 
b. Mustafa, Abdi Çelebi b. Hüseyin.

110 [15a-3] Bedri bt. Mustafa’nın, Mehmed b. Abdullah’tan muhâlaa 
yoluyla boşandığı
Mahmiye-i İstanbul’da Şehremîni mahallesinde sâkine Bedri bt. Mustafa nâm 
hâtun meclis-i şer‘-i hatîrde zevci işbu râfi‘ü’l-kitâb Mehmed b. Abdullah nâm 
kimesne mah za rın da ikrâr ve takrîr-i kelâm edip zevcim merkūm Mehmed zim-
metinde mütekarrir ve ma‘kūdun-aleyh olan beş yüz akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre merkūm Mehmed ile muhâla‘a-i sahîha-i şer‘iyye ile muhâla‘a edip 
ol dahi hul‘-ı merkūmu kabûl eyledikden sonra zevciyyete müte‘allika da‘vâdan 
her birimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik 
dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis aşer min Cemâziyelevvel li sene 1077.
Şuhûdü’l-hâl: Hasan Çelebi b. Ahmed, Resul b. Rıdvan, Mehmed b. Ramazan, 
Mustafa b. Mehmed.

111 [15a-4] Sava v. Yorgi’nin meyhanesinin üçte birini Asani 
v. Dimitri’ye sattığı
Kuyumcu tâifesinden olup mahrûse-i Galata mahallâtından Sultan Bayezid-i 
Cedîd mahallesi sükkânından olan Sava v. Yorgi nâm zimmî meclis-i şer‘-i şerîf-i 
şâmihü’l-imâd ve mahfil-i dîn-i münîf-i râsihü’l-evtâdda işbu bâ‘isü’s-sifr Asani v. 
Dimitri nâm zimmî muvâcehesinde bi’t-tav‘i’s-sâf ikrâr ve i‘tirâf edip bey‘-i âti’z-
zikrin sudûruna değin sülüsân şâyi‘i benim ve sülüs-i şâyi‘-i Panayot v. ( ) nâm 
zimmînin mülkümüz olup mahrûse-i mezbûre hısnı ebvâbından Balıkpazarı kapı-
sı dâhilinde Kürkçüler sûku tarafından vâki‘ iki tarafdan tarîk-i âm ve bir tarafdan 
kürkçü dükkânı ve bir tarafdan tavukçu dükkânları ile mahdûd Eşekçi Meyhânesi 
demekle ma‘rûf meyhâneden vech-i muharrer üzre olan sülüsân hissemin nısf-ı 
şâyi‘ini tarafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i 
şer‘î ile dört yüz elli kıt‘a esedî guruş ile min haysi’l-keyfiyyeti ma‘lûme ve min 
haysi’l-kemiyyeti mechûle meclis-i akidde mevcûde ve müşârün-ileyhâ ve ba‘de’l-
kabz mudika bir kabza fülûsa merkūm Asani’ye bey‘ ve teslîm edip ol dahi iştirâ 
ve kabûl ve tesellüm eyledikden sonra semen-i mezkûru tamâmen yedinden alıp 
kabz eyledim ba‘de’l-yevm zikr olunan meyhânenin sülüs-i şâyi‘i benim ve sülüs-i 
şâyi‘i merkūm Panayot’un ve sülüs-i şâyi‘i merkūm Asani’nin mülk-i müşterâsı 
olmuşdur keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâmis-i aşer min Cemâziyelevvel li sene 1077.
Şuhûdü’l-hâl: Halil Beşe b. Mustafa, Ahmed Çelebi b. el-Hâc Kadri, Şükrullah Bey 
b. Mustafa, Abdi Çelebi b. Hüseyin, Gazanfer Bey b. Tevekkül, Resul b. Rıdvan,
Yanaki v. Dimitri, Palaki v. Dimitri, Yakomi v. Yani, Yorgi v. ( ).

112 [15b-1, Arapça] Kocası kaybolan Şerife Fâtıma Hatun bt. Seyyid 
Hüseyin Efendi’ye ve çocuklarına nafaka takdir edildiği
Mahmiye-i medîne-i Kostantıniyye mahallâtından Davud Paşa mahallesinde 
sâkine olan Şerîfe Fâtıma Hâtun bt. merhûm Seyyid Hüseyin Efendi nâm hâtun, 
dört aydan beri gāib olan Mehmed Ağa b. Ebûbekir nâm zevcinin kendisine beş 
yüz akçeden başka nafaka bırakmadığına ve gaybûbetinden sonra da nafaka cin-
sinden bir şey irsâl etmediğine dâir yemîn ettiğinde, hâkim kendisinin ve Mu-
ammer bt. Abdullah nâm hizmetçisinin nafakası için zeylde mezkûr târihden 
i‘tibâren zevc-i gāibi üzerine yevmî râyicü’l-vakt yirmi akçe farz ve takdîr etti. 
Hâkim-i mûmâ ileyh ilâveten Şerîfe ve Âişe nâm sagīreteyn-i şerîfeteynin nafaka, 
kisve ve sâir havâic-i zarûriyyeleri için, mezbûre Şerîfe Fâtıma Hâtun nâm annele-
ri ve hâdinelerinin talebiyle mezbûr babaları Mehmed Ağa üzerine, zeylde mezkûr 
târihden i‘tibâren, her birine onar akçe olmak üzre yevmî râyicü’l-vakt yirmi akçe 
farz ve takdîr etti ve meblağ-ı mefrûz-i mezbûru sagīreteyn-i mezkûreteynin 
havâicine sarf etmesine ve vakt-i hâcette istidâne edip vakt-i zaferde zevc-i gāibi 
üzerine rücû‘ etmesine izin verdi.
Cerâ zâlike ve hurrire fi’l-yevmi’s-sânî aşere min Cumâdelûlâ sene seb‘a ve seb‘în 
ve elf.
Şuhûdü’l-hâl: El-Hâc Kalender b. Mustafa, el-Hâc Hasan b. Mustafa, Hüseyin Ağa 
b. Hasan, Fîruz Bey b. Abdullah.

113 [15b-2] Emta v. Hadar’ın ekmekçi fırınında kendine ait eşyaları, 
ortakları Manol v. Ovanes ile Bedros v. Şerit’e sattığı
Ekmekçi tâifesinden Emta v. Hadar? nâm zimmî meclis-i şer‘-i şerîf-i şâmihü’l-
imâd ve mahfil-i dîn-i münîf-i râsihü’l-evtâdda tâife-i mezbûreden şerîkleri işbu 
râfi‘ü’s-sifr Manol v. Ovanes ve Bedros v. Şerit nâm zimmîler muvâcehesinde bi’t-
tav‘i’s-sâf ikrâr ve i‘tirâf edip bey‘-i âti‘z-zikrin sudûruna değin sülüs şâyi‘i benim 
ve sülüs şâyi‘i merkūm Manol’ün ve sülüs-i şâyi‘i mezbûr Bedros’un mülkümüz 
ve hakkımız olup Dârü’l-hilâfeti’l-aliyye Kostantıniyye el-mahmiyye’de Salma-
tomruk kurbunda Ali Paşa-yı Atîk mahallesinde vâki‘ sultânü’l-muhadderât 
tâcü’l-muvakkarât-ı aliyyetü’z-zât safiyyetü’s-sıfât Fâtıma Sultan -dâmet 
ismetühâ- hazretlerinin fırınlarında mevcûd olan yirmi re’s bârgir, kırk aded 
panakot ve yirmi aded tekne ve iki aded balta ve altı aded elek ve sâir beynimiz-
de ma‘lûme ekmekçi tâifesine mahsûs olan âlât-ı lâzımeden vech-i meşrûh üzre 
mülküm ve hakkım olan sülüs hisse-i şâyi‘amı merkūmân Manol ve Bedros’a 
ale’l-iştirâki’s-seviy yüz elli kıt‘a esedî guruşa bi safk atin vâhidetin bey‘ ve teslîm 
edip anlar dahi vech-i muharrer üzre iştirâ ve kabûl ve kabz ve tesellüm eyle-
diklerinden sonra semenleri olan meblağ-ı mezkûr yüz elli aded esedî guruşun 
yetmiş beş kıt‘asını merkūm Manol yedinden ve yetmiş beş kıt‘asını merkūm 
Bedros yedinden tamâmen alıp kabz eyledim ba‘de’l-yevm eşyâ-i mezkûrenin 
nısf-ı şâyi‘i merkūm Manol’ün ve nısf-ı şâyi‘-i âharı mezbûr Bedros’un mülk-i 
müşterâları olup eşyâ-i mezkûrede ve semenlerinde kat‘â benim alâka ve med-
halim kalmamışdır dedikde, gıbbe’t-tasdîki’ş-şer‘î mâ hüve’l-vâki‘ bi’l-ibtigā 
ketb ve imlâ olundu.
Fi’l-yevmi’t-tâsi‘ min Cumâdelûlâ li sene seb‘a ve seb‘în ve elf.
Şuhûdü’l-hâl: Mustafa Efendi b. Durak el-İmâm, Yusuf Halîfe b. Abdullah el-
Müezzin, es-Seyyid Ahmed Çelebi b. Nasrullah, iç edikçi Abdülkādir b. Halil, Ab-
dullah b. Halil.

114 [15b-3] Mühtediye olup bir müslümanla evlenen Fâtıma 
bt. Abdullah’ın boşandığı kocası Mosis’ten olan çocuklarının 
bakımını kendisinin üstleneceği
Mahmiye-i İstanbul’da Sultanhamamı kurbunda Kefeli mahallesi sâkinelerinden 
Fâtıma bt. Abdullah nâm mühtediye meclis-i şer‘-i şerîf-i şâmihü’l-imâd ve 
mahfil-i dîn-i münîf-i râsihü’l-evtâdda hâl-i küfründe zevci olan Mosis v. Bâli 
nâm Ermeni muvâcehesinde ikrâr ve takrîr-i kelâm edip mezbûr Mosis’in 
firâşından mütevellid olup bana tebâ‘iyyet ile İslâm’larına hükm olunup hâlâ yedi 
yaşında olan sadrî sagīr oğlum ile dört yaşında olan sadriye sagīre kızım Âişe’yi 
bi hakki’l-hidâne terbiye ve imsâk üzre iken nefsimi sagīrân-ı mezbûrâna ecnebî 
olan Mehmed nâm kimesneye tezvîc edip benden hakk-ı hidâne sâkıt olmağla 
sagīrân-ı mezbûrânı hidânemden almış idi, lâkin ülfet-i küfre ve tanassur ihtimâli 
olmağla sagīrân-ı mezbûrânı hâkim-i muvakki‘-i sadr-ı kitâb tûbâ-leh ve hüsnü 
me’âb hazretleri bana teslîm ben dahi tesellüm edip sagīrân-ı mezkûrânı ücretsiz 
besleyip kendi malımdan teberru‘an infâk ve iksâ eylemeğe ta‘ahhüd eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Şükrullah Bey b. Mustafa, Abdi Çelebi 
b. Hüseyin, Mehmed Bey b. Ramazan.







115 [15b-4] Proşka bt. Prakoli’nin, kocası Dimitri v. Gürhan’a 
borçlu olduğu
Mahmiye-i İstanbul’da Kefeli mahallesi sâkinelerinden Proşka bt. Prakoli nâm 
zimmiye meclis-i şer‘-i hatîr-i lâzımü’t-tevkīrde işbu râfi‘ü’s-sifr zevci Dimitri v. 
Gürhan nâm zimmî mah za rın da tav‘an ve rağbeten ikrâr ve takrîr-i kelâm edip 
mezbûr Dimitri’ye cihet-i karz-ı şer‘îden zimmetimde vâcibü’l-edâ ve lâzımü’l-
kazâ on beş bin iki yüz râyic fi’l-vakt akçe deynim vardır minvâl-i meşrûh 
üzre ikrârım tahrîr ve hüccet olunup merkūm Dimitri’nin yedine verilmesi 
matlûbumdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Abdi Çelebi b. Receb, Şükrullah Bey b. Mustafa, Mustafa Çelebi b. 
Ahmed, Mehmed b. Ramazan,
David v. Agasar, İsrail v. Sahak, Arslan v. Panayot.

116 [16a-1] Koçi v. Kiro’nun ölen Lamberi v. Kiro’daki alacağını 
vârislerinden talep ettiği
Kürkçü tâifesinden bâ‘isü’s-sifr Koçi v. Kiro nâm zimmî meclis-i şer‘de tâife-i 
merkūmeden olup bundan akdem hâlik olan Lamberi v. Kiro nâm zimmînin ana-
sı ve terekesine vâzı‘ü’l-yed olan Fagona bt. Yorgi nâm nasrâniye muvâcehesinde 
üzerine da‘vâ ve takrîr-i kelâm edip hâlik-i merkūm zimmetinde yedimden 
müşterâ ve makbûz beynimizde ma‘lûm samur paçası kürk semeninden yüz 
esedî guruş hakkım olup hattâ hayâtında meblağ-ı mezbûr vech-i mübeyyen üzre 
zimmetinde bana deyni olduğunu bin yetmiş altı Şevvâli’nin dördüncü gününde 
mahmiye-i İstanbul’da Bâb mahkemesi’nde hilâfete müvellâ olan Mehmed Efendi 
b. Mustafa huzûrunda ikrâr ve mûcebince yedime hüccet-i şer‘iyye dahi vermeğin 
meblağ-ı mezbûrun kırk dört buçuk guruşunu hayâtında yedinden ahz u kabz 
edip bâkī elli beş buçuk esedî guruşu kable’l-edâ hâlik olup zimmetinde kalmağla 
suâl olunup tereke-i vâfiyesinden alıvermek matlûbumdur deyû târih-i mezbûr ile 
müverraha ve mûmâ-ileyhin imzâ ve hatmini hâviye hüccet-i şer‘iyye ibrâz edip 
mezbûre Fagona muvâcehesinde feth ve kırâat ve istintâk olundukda mezbûre 
Fagona bi’l-külliye inkâr edicek müdde‘î-i merkūmdan mazmûn-ı hüccet-i 
mezbûreye beyyine taleb olundukda zeyl-i hüccet-i merkūmede mastûrü’l-esâmî 
olan müslimînden Osman Çelebi b. Mustafa ve Ramazan b. Abdullah nâm kimes-
neler li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
merkūme Fagona’nın mûrisi hâlik-i mezkûr Lamberi müdde‘î-i merkūm Koçi’ye 
yedinden müşterâ ve makbûz beynlerinde ma‘lûm samur paçası kürk semeninden 
yüz esedî guruş deyni olduğunu târih-i mezkûrda Bâb mahkemesi’nde hilâfete 
müvellâ olan mûmâ-ileyh Mehmed Efendi huzûrunda ikrâr edip mûcebince 
mezbûrun yedine işbu hüccet-i şer‘iyyeyi vermişdir biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerinde 
gıbbe ri‘âyeti şerâiti’l-kabûl şehâdetleri makbûle oldukdan sonra meblağ-ı bâkī-i 
mezbûru hâlik-i merkūmdan hayâtında küllen ve ba‘zen ahz ve istîfâ veya hibe 
veya âhara havâle ve turûk-ı şer‘iyyeden bir tarîk ile zimmetini ibrâ etmediği-
ne müdde‘î-i merkūma yemîn teklîf olundukda ol dahi alâ vefk i’l-mes’ûl yemîn 
billâhi’llezî enzele’l-İncîle alâ İsa aleyhi’s-selâm etmeğin mûcebince meblağ-ı 
bâkī-i mezbûreyi hâlik-i merkūmun terekesinden müdde‘î-i mezbûra edâ ve 
teslîme merkūme Fagona’ya tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Mehmed Bey b. Ramazan, Baba Resul b. 
Rıdvan, Yusuf b. Hasan.

117 [16a-2] Yani v. Mihal’in ölen Lamberi v. Kiro’da alacağı olduğu
Kürkçü tâifesinden Yani v. Mihal nâm zimmî meclis-i şer‘de tâife-i merkūmeden 
olup bundan akdem hâlik olan Lamberi v. Kiro nâm zimmînin kezâlik beynimiz-
de ma‘lûm samur paçası kürk semeninden yetmiş bir buçuk esedî guruşun otuz 
bir tamâm ve bir rub‘ esedî guruşunu hayâtında yedinden ahz u kabz edip bâkī 
kırk tamâm ve bir rub‘ esedî guruşu kable’l-edâ hâlik olup zimmetinde kalmağla 
suâl olunup terekesinden meblağ-ı bâkī edâya merkūme Fagona’ya [tenbîh birle].
Şuhûdü’l-hâl: Es-Sâbikūn

118 [16a-3] Argiri v. Nikola’nın, ölen Lamberi v. Kiro’da alacağı olduğu
Kürkçü tâifesinden bâ‘isü’s-sifr Argiri v. Nikola nâm zimmî Lamberi v. Kiro nâm 
zimmîde beynimizde ma‘lûm samur paçası kürk semeninden otuz üç tamâm ve 
bir sülüs esedî guruş hakkımın on beş guruşunu hayâtında ahz u kabz edip bâkī 
on sekiz tamâm ve bir sülüs esedî guruşu edâya merkūm Fagona’ya tenbîh birle.
Şuhûdü’l-hâl: Es-Sâbikūn

119 [16a-4] Apostol v. Papa Dimo’nun, mum imali için selhhaneden iç 
yağı alma taahhüdü
Mumcu tâifesinden Papadya demekle ma‘rûf Apostol v. Papa Dimo nâm zimmî 
meclis-i şer‘-i şerîf-i lâzımü’t-teşrîfde işbu ashâbü’l-kitâb umdetü’l-muhadderât 
Rukiye Hanım bt. el-merhûm Ahmed Paşa’nın mahmiye-i İstanbul hısnı 
ebvâbından Kumkapı hâricinde vâki‘ mumhânesinde mumcu olan Yani v. Rizo 
ve Rizo v. Baros nâm zimmîler muvâcehelerinde ikrâr ve takrîr-i kelâm edip zikr 
olunan kapı hâricinde vâki‘ Mahmud Ağa selhhânesinde her otuz günde zebh 
olunan koyunların bügrek ve iç yağlarından on beş günde müctemi‘ olan yağı 
müvekkile-i müşârün-ileyhânın zikr olunan mumhânesinde mumcu olanlar ve 
on beş günde dahi müctemi‘ olan yağı sâir mumcular alagelmişken birkaç gün 
ben ziyâde almışdım hâlâ yine kasr-ı yed eyledim zikr olunan selhhânede her otuz 
günde zebh olunan koyunun yağlarından on beş günde müctemi‘ olan yağı ke’l-
evvel mûmâ-ileyhânın mumhânesinde mumcu olanlar alsın benim alâkam yok-
dur dedikde, gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-âşir min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı Muhzırân, İbrahim Çelebi 
b. Ahmed, Şükrullah Bey b. Mustafa, Veli b. Mahmud, Hasan Çelebi b. Ahmed, 
Abdi Çelebi b. Hüseyin.

120 [16a-5] Mülâyim bt. Abdullah’ın evini kendisine ölene kadar bakmak 
şartıyla Abdullah Çelebi b. Mustafa’ya hibe ettiği
Mahmiye-i İstanbul’da Seferikoz mahallesi sâkinelerinden Mülâyim bt. Abdullah 
nâm hâtun zâtını ma‘rifet-i şer‘iyye ile ârifân olan İmâm Mehmed Efendi b. Mustafa 
ve müezzin Ahmed Efendi b. Mehmed nâm kimesneler ta‘rîfl eriyle mu‘arrefe olduk-
dan sonra meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda velîsi kızı oğlu işbu bâ‘isü’l-kitâb Abdullah Çelebi b. Mustafa nâm kimes-
ne mah za rın da bi’t-tav‘i’s-sâf ikrâr ve i‘tirâf edip hibe-i âtiyyetü’z-zikrin sudûruna 
değin yedimde mülküm ve hakkım olup mahalle-i mezbûrede vâki‘ bir tarafdan 
Hatice Hâtun bt. Mustafa mülkü ve bir tarafdan Medîne-i Münevvere vakfı ve bir 
tarafdan Ahmed Efendi b. Mehmed mülkü ve bir tarafdan tarîk-i âm ile mahdûd 
fevkānî bir bâb oda ve dehlizi ve kenîfi ve havluyu müştemil menzili târih-i kitâbdan 
bir sene mukaddem mezbûr Abdullah Çelebi’ye ölünce[ye] beni görüp gözetip bes-
lemek üzre hibe ve ba‘de’t-tahliyyeti’ş-şer‘iyye teslîm edip ol dahi ittihâb ve tesellüm 
etmiş idi dedikde, gıbbe’t-tasdîk mâ vaka‘a bi’t-taleb [ketb] olundu.
Fi’l-yevmi’l-âşir min Cumâdelûlâ li sene seb‘a ve seb‘în ve elf.
[16b] Şuhûdü’l-hâl: El-Hâc Abdülkādir b. Abdülvehhâb, Ahmed Halîfe b. Meh-
med, Murad Beşe b. Mustafa, Musli Çelebi b. Emrullah, es-Seyyid Hüseyin Çelebi 
b. es-Seyyid Mahmud Çelebi.

121 [16b-1] Mustafa b. Kadri’nin, kölesi Yusuf ’u vasiyet yoluyla âzat ettiği
Mahmiye-i İstanbul’da Manisavî Çelebi mahallesinde sâkin Mustafa b. Kadri nâm 
kimesne meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip bana 
rıkkıyyetini mu‘terif olan işbu orta boylu, açık kaşlı, sarı elâ gözlü, Rûsiyyü’l-asl 
hâmil-i hâze’l-kitâb Yusuf b. Abdullah nâm abd-i memlûkümü tedbîr-i mutlak 
ile müdebber eyledim vaktâ ki kazâ-i nahb eyleyem mevsûf-ı mezkûr Yusuf sâir 
ahrâr-ı asliyyîn gibi hür olsun dedikde mâ hüve’l-vâki‘ bi’t-taleb ketb olundu.
Fi’l-yevmi’l-hâmisi aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Mustafa b. Mehmed, diğer Mustafa b. Murad, Rıdvan b. Abdullah, 
Habib b. Musli, İbrahim b. Mehmed, Sinan b. Mehmed, Kadri b. Eyüb Dede.

122 [16b-2] Ölen Ahmed Efendi b. Mehmed’in terekesinin vârisler 
arasında sulh yoluyla paylaşıldığı
Mahmiye-i İstanbul’da Haraççı Muhyiddin mahallesi sükkânından iken bundan 
akdem vefât eden Ahmed Efendi b. Mehmed’in verâseti zevce-i metrûkesi Rahime 
bt. Kurd ve li ebeveyn karındaşı kızı Râbia’ya münhasıra olduğu şer‘an sâbit olduk-
dan sonra mezbûr Râbia meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de tereke-i müteveff â-yı mezbûra vâzı‘atü’l-yed olan mezbûre Rahi-
me mah za rın da bi’t-tav‘i’s-sâf ikrâr ve i‘tirâf edip tereke-i müteveff â-yı mezbûrdan 
dört sehimden üç sehim hissem mukābelesinde mezbûre Rahime ile altı bin akçe 
ve meclis-i akd-i sulhda mevcûde ve müşârün-ileyhâ yeşil iskarlet çukaya kaplı bir 
cılkava kürk ve pirinçden masnû‘ bir asma sâ‘at üzerlerine sulh ve bedel-i sulh-i 
mezbûru yedinden ahz u kabz edip tereke-i müteveff â-yı mezbûrân[a] müte‘allika 
âmme-i de‘âvîden mezbûre Rahime’yi ibrâ-i âmm-ı kātı‘ü’n-nizâ‘ ile ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Cemâziyelevvel li sene seb‘a ve seb‘în ve elf.
Şuhûdü’l-hâl: Mehmed Efendi b. Ramazan el-İmâm, Mehmed Efendi b. Mehmed, 
el-Hâc Ahmed Efendi el-Müezzin, Mehmed Bey b. Abdullah, Mustafa b. Ali.

123 [16b-3] Seydi Ali b. Abdülhalim’in, dükkânında kaybolan parası için 
açtığı davadan vazgeçtiği
Mahmiye-i İstanbul’da Gül câmi‘-i şerîfi kurbunda Mustafa Paşa sûkunda vâki‘ 
fırında çörekçi olan Seydî Ali b. Abdülhalim nâm kimesne işbu ashâbü’l-kitâb 
Hacı Mehmed b. Hicâzî ve Hacı Yusuf b. Nasuh ve Ahmed b. Abdullah ve Ali 
b. Abdullah nâm kimesneler mahzarlarında bi’t-tav‘i’s-sâf ikrâr ve takrîr-i kelâm 
edip bundan akdem zikr olunan dükkânda yüz otuz esedî guruşum zâyi‘ olmağ-
la meblağ-ı mezkûru merkūmûndan taleb ve da‘vâ eylediğimde anlar dahi bi’l-
külliye inkâr etmişler idi el-hâletü hâzihî da‘vâ-yı mezkûremden merkūmûn Hacı 
Mehmed ve Hacı Yusuf ve Ahmed ve Ali’den her birinin zimmetlerini ibrâ-i âmm-ı 
kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-hâmis aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Mehmed b. el-Hâc İsmail, Mehmed Ebüssürûr b. Ali, Rıdvan b. el-
Hâc Ali, Şeyh Mehmed b. Süleyman.

124 [16b-4] Hüseyin b. Ömer’in kardeşi Hacı Mehmed’in oturduğu ev 
üzerindeki odayı kendi parasıyla yaptırdığı iddiasının reddi
Mahmiye-i İstanbul’da Mesih Paşa mahallesinde sâkin Hüseyin b. Ömer nâm 
kimesne meclis-i şer‘de li eb karındaşı olup zikri âtî odaya vâzı‘ü’l-yed olduğu 
şer‘an sâbit olan el-Hâc Mehmed mah za rın da üzerine da‘vâ ve takrîr-i kelâm 
edip merhûm Veznedâr Ahmed Ağa vakfı’ndan olup mahalle-i mezkûrede vakı‘a 
lede’l-ahâlî ve’l-cîrân ma‘lûmü’l-hudûd icâreteyn-i ma‘lûmeteyn ile mezbûr 
Hacı Mehmed’in tasarrufunda olan menzil hissesi üzerine mukaddemâ kendi 
malım ve mezbûr Hacı Mehmed emri ve izn-i mütevellî ile bir bâb tahtânî oda 
binâ etmişidim, hâlâ oda-i mezkûrenin binâsına mezkûr Hacı Mehmed bi gayrı 
hakkın vaz‘-ı yed eder suâl olunup ihkāk-ı hak olunmak matlûbumdur dedik-
de, gıbbe’s-suâl mezkûr Hacı Mehmed zikr olunan odaya vaz‘-ı yedini ikrâr, lâkin 
vech-i meşrûh üzre merkūm Hüseyin kendi malıyla binâ eylediğini inkâr edicek 
müdde‘î-i mezbûr Hüseyin’den müdde‘âsını mübeyyine beyyine taleb olundukda 
ityân-ı beyyineden izhâr-ı acz edip istihlâf etmeğin fi’l-hakīka zikr olunan arsa 
üzerine kendi malıyla ve izn-i mütevellî ile mülkü olmak üzre bir bâb tahtânî oda 
binâ eyleyip müdde‘î-i merkūm Hüseyin’e emr edip ol dahi vech-i muharrer üzre 
zikr olunan odayı kendi malıyla mülkü olmak üzre binâ ettiğine merkūm Hacı 
Mehmed’e yemîn teklîf olundukda ol dahi alâ vefk i’l-mes’ûl yemîn billâhi te‘âlâ 
etmeğin mûcebiyle bilâ-beyyine mu‘ârazadan merkūm Hüseyin men‘ olunup mâ 
vaka‘a bi’t-taleb ketb olundu.
Fi’l-yevmi’s-sânî aşer min Cumâdelûlâ li sene [10]77.
Şuhûdü’l-hâl: İbrahim Çelebi [b.] Ahmed, Şükrullah Bey b. Mustafa, Abdi Çelebi 
b. Hüseyin, Mustafa Çelebi [b.] Ahmed.

125 [16b-5] Yani v. Kosta’nın kirayla oturduğu vakıf evin yarısından 
izinsiz ferağ etmesinin uygun olmadığı
Mahmiye-i İstanbul’da Abdi Subaşı mahallesi sâkinlerinden Yani v. Kos-
ta nâm zimmî meclis-i şer‘-i hatîr-i lâzımü’t-tevkīrde Mihal v. Erihan zimmî 
muvâcehesinde takrîr-i da‘vâ edip mahrûse-i Galata’ya tâbi‘ kasaba-i Beşiktaş’da 
vâki‘ merhûm Sinan Paşa vakfı’ndan icâreteyn-i ma‘lûmeteyn ile tasarrufumda 
olan beynimizde ma‘lûmü’l-hudûd menzilimin nısfını târih-i kitâbdan iki sene 
mukaddem elli kıt‘a esedî guruş ile esedî yüz kırkar akçeye râyic olan üç bin akçe 
bedel-i makbûza ferâğ ve teslîm eylemiş idim, lâkin ferâğ-ı mezkûr izn-i mütevellî 
ile olmayıp ferâğ mu‘teber bulunmamağın suâl olunup bedel deyû verdiği meblağ-ı 
mezkûru alıp menzil-i mezbûru bana red ve teslîme mezbûr Mihal’e tenbîh olun-
mak matlûbumdur dedikde, gıbbe’s-suâl mezbûr Mihal kaziyye bâlâda şerh ve 
beyân olunduğu üzre olup ferâğ mu‘teber bulunmadığını bi tav‘ihî [17a] ikrâr 
etmeğin alâ mûcebi ikrârihî bedel deyû verdiği meblağ-ı mezkûru alıp menzil-i 
mezkûru müdde‘î-i mezbûr Yani’ye red ve teslîme mezbûr Mihal’e tenbîh olunma-
ğın mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene seb‘a ve seb‘în ve elf.
Şuhûdü’l-hâl: Ali b. Abdullah, Abdi Çelebi b. Hüseyin, Baba Resul b. Rıdvan, İb-
rahim Çelebi b. Ahmed, Mehmed Bey b. Ramazan.

126 [17a-1] Gümrük emîni Siyavuş Ağa’nın, Şıkk-ı sânî defterdarı 
Mehmed Efendi’deki buğday bahasından olan alacağını 
vârislerinden tahsil ettiği
Efendi hazretleri imzâsıyla
Dârü’l-hilâfeti’l-aliyye Kostantıniyye el-mahmiyye’de sâbıkan gümrük emîni olan 
Mefh arü’l-emâsil ve’l-akrân Siyavuş Ağa b. Abdülmennân tarafından husûs-ı 
âti’l-beyânı ikrâra vekîl olup Hasan Bey b. Abdurrahman ve Sinan Bey b. Mustafa 
şehâdetleriyle şer‘an vekâleti sâbite olan Ali Bey b. Ahmed nâm kimesne meclis-i 
şer‘-i hatîr-i lâzımü’t-tevkīrde mahmiye-i mahkiyede şıkk-ı sânî deft erdârı iken 
bundan akdem vefât eden Mehmed Efendi’nin verâseti zevce-i metrûkesi Mü-
ferrah Hâtun bt. Abdullah’a ve sulbî kebîr oğlu Abdülkerim Çelebi’ye ve sulbi-
ye kebîre kızı Havva’ya münhasıra olduğu şer‘an zâhir ve mütehakkik oldukdan 
sonra mezbûrûn Müferrah ve Abdülkerim Çelebi ve Havva tarafl arından vech-i 
câ’î üzre müvekkil-i müşârün-ileyh Siyavuş Ağa ile sulha ve bedelini teslîme vekîl 
olup mezbûretânı ma‘rifet-i şer‘iyye ile ârifân İbrahim Bey b. Mehmed ve Mus-
tafa Bey b. Mehmed şehâdetleri ile şer‘an vekâleti sâbite olan işbu bâ‘isü’l-kitâb 
Ebûbekir Efendi b. Ahmed mah za rın da bi’l-vekâle ikrâr ve takrîr-i kelâm edip 
bin altmış sekiz senesinde müvekkil-i müşârün-ileyh Siyavuş Ağa müteveff â-yı 
mezbûr Mehmed Efendi’ye hayâtında her keyli altmış beş akçeye olmak üzre iki 
bin keyl buğdayını yüz otuz bin râyic fi’l-vakt akçeye bey‘ ve teslîm edip ol dahi ber 
vech-i mübeyyen iştirâ ve tesellüm eyledikden sonra meblağ-ı mezbûrdan otuz iki 
bin akçesini mezbûr Mehmed Efendi yedinden alıp kabz edip doksan sekiz bin 
akçesi zimmetinde bâkī deyni iken fevt olmağın müvekkil-i mûmâ-ileyh Siyavuş 
Ağa meblağ-ı bâkī doksan sekiz bin akçe hakkını müteveff â-yı mezbûrun tereke-i 
vâfiyesine vaz‘-ı yedleri şer‘an sâbit olan müvekkilûn-ı mezbûrûndan vekîl-i mezbûr 
muvâcehesinde da‘vâ ve taleb eylediğinde vekîl-i mezbûr cevâbında müteveff â-yı 
mezbûr Mehmed Efendi hayâtında bin altmış sekiz senesinde ol mikdâr buğdayı 
senden yüz otuz bin râyic fi’l-vakt akçeye senden iştirâ ve tesellüm eylediğinden 
sonra meblağ-ı mezbûru tamâmen yine ol târihde sana def ‘ ve teslîm etmişidi 
deyip müvekkilim müşârün-ileyh Siyavuş Ağa dahi mezbûr Mehmed Efendi bin 
yetmiş iki senesinde zikr olunan buğday bahâsından meblağ-ı bâkī doksan sekiz 
bin akçe zimmetinde bana lâzımü’l-edâ deyni olduğunu mahzar-ı müslimînde 
ikrâr ve i‘tirâf etmişidi dedikde gıbbe’l-inkâr beynlerinde münâza‘ât-ı şedîde 
vukū‘undan sonra beyinlerine muslihûn tavassut edip müvekkil-i müşârün-ileyh 
Siyavuş Ağa’yı da‘vâ-yı merkūmesinden vekîl-i mezbûr Ebûbekir Efendi ile beş 
yüz elli kıt‘a esedî guruş üzerine sulh eylediklerinde müvekkil-i müşârün-ileyh 
Siyavuş Ağa dahi sulh-i mezbûru kabûl ve bedel-i sulh olan meblağ-ı mezbûr beş 
yüz elli kıt‘a mezbûrü’n-na‘t guruşu tereke-i mezbûreden vekîl-i mezbûr Ebûbekir 
Efendi yedinden alıp kabz edip mâ‘adâsı da‘vâsından müvekkilûn-ı mezbûrûn 
Müferrah ve Abdülkerim Çelebi ve Havva’nın zimmetlerini ibrâ-i âmm-ı kātı‘ü’n-
nizâ‘la ibrâ ve iskāt eyledi ba‘de’l-yevm husûs-ı mezbûra müte‘allika müvekkilûn-ı 
mezbûrûn ile kat‘â da‘vâ ve husûmeti yokdur sudûr dahi ederse lede’l-hükkâmi’l-
kirâm istimâ‘ olunmasın dedikde vekîl-i mezbûr Ali Bey’i ber vech-i meşrûh cârî 
ve sâdır olan ikrârında vekîl-i mezbûr Ebûbekir Efendi vicâhen tasdîk ve şifâhen 
tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâlis aşer min Cumâdelûlâl li sene 1077.
Şuhûdü’l-hâl: Hasan Çavuş el-Mübâşir, Hasan Çukadâr b. Hüseyin, Ebûbekir Ağa 
b. Mahmud Ağa, Osman Ağa b. Abdullah, Ali Bey b. Abdullah, Hasan Çelebi b. 
Abdullah, İbrahim Efendi Müft üzâde.

127 [17a-2] Karabit v. Kirakor’un tasarrufundaki tarlalarına el konulduğu 
ile ilgili iddiasının asılsız olduğu
Efendi hazretleri imzâsıyla
Vilâyet-i Anadolu’da Divriği kazâsına tâbi‘ Mekrinoz? nâm karye ahâlîsinden 
Karabit v. Kirakor nâm Ermeni meclis-i şer ‘-i hatîr-i lâzımü’t-tevkīrde karye-i 
mezbûre ahâlîsinden olup kendiler tarafından asîller ve yine karye-i mezbûre 
ahâlîsinden Arakil v. Varan ve Küçük v. Ferhad ve Kübük v. Baran ve Baron v. 
Dadar nâm Ermeniler tarafl arından husûs-ı âti’l-beyâna sâbitü’l-vekâle vekîller 
olup zikirleri câ’î tarlalara vaz‘-ı yedleri sâbit olan ashâbü’l-vesîka Arakil v. 
Marat ve Danik v. Dadar ve Toros v. Serkis ve Manuk v. Bâli nâm Ermeniler 
muvâcehelerinde üzerlerine da‘vâ edip karye-i mezbûrede vâki‘ bir tarafdan İb-
rahim Ağa tarlası ve bir tarafdan çay ve bir tarafdan Kurdoğlu tarlası ve bir ta-
rafdan tarîk-i âm ile mahdûd bir kıt‘a ve yine karye-i mezbûre sınırında Kesme 
Deresi’nde vâki‘ bir tarafdan Ecanisoğlu Agya tarlası ve bir tarafdan Babekoğlu 
zimmî tarlası ve bir tarafdan çay ve bir tarafdan yine kendi bağım ile mahdûd bir 
kıt‘a debbâğ altında vâki‘ bir tarafdan hark ve bir tarafdan kendi bağım ve bir ta-
rafdan çay ve bir tarafdan tarîk-i âm ile mahdûd bir kıt‘a bu cümle üç kıt‘a tarlamı 
mezbûrlar nâ-hak vaz‘-ı yed ederler suâl olunup kasr-ı yedlerine tenbîh olunmak 
murâdımdır dedikde, gıbbe’s-suâl mezbûrûn Arakil ve Danik ve Toros ve Manuk 
cevâblarında müdde‘î-i mezbûr Karabit bin yetmiş dört senesi Zilka‘desi’nin al-
tıncı günü zikr olunan üç kıt‘a tarlasının hakk-ı tasarrufl arını ma‘rifet-i sâhib-i 
arz ile bi safk atin iki yüz altmış kıt‘a riyâlî guruş mukābelesinde bizim ile mü-
vekkillerimize ferâğ ve tefvîz biz dahi tefevvuz ve kabûl eylediğimizden sonra 
mezbûr Karabit bedel-i merkūm iki yüz altmış kıt‘a riyâlî guruşu yine bizim ile 
müvekkillerimize yedimizde olan hüccet-i şer‘iyye mûcebince deyni olan iki yüz 
altmış kıt‘a mezbûrü’n-na‘t guruşa takās biz dahi mukāssa ve kabûl edip hattâ 
mezbûr Karabit husûs-ı mezbûru Müslimîn ve Ermeniler huzûrunda ikrâr ve 
i‘tirâf dahi etmeğin ol tarlalar hakk-ı müfevvazım olduğuna binâen vaz‘-ı yed eder 
deyicek gıbbe’l-istintâk ve’l-inkâr mezbûrûn Ermenilerden takrîrlerine muvâfıka 
beyyine taleb olundukda udûl-i müslimînden Mehmed b. Abdullah nâm kimes-
ne ile Kiryak v. Bergos nâm Ermeni li ecli’ş-şehâde meclis-i şer‘-i şerîfe hâzırân 
olup isre’l-istişhâd fi’l-vâki‘ müdde‘î-i mezbûr Karabit târih-i mezbûrda bizim 
huzûrumuzda zikr olunan üç kıt‘a tarlanın hakk-ı tasarrufl arını ma‘rifet-i sâhib-i 
arz ile bi safk atin iki yüz altmış kıt‘a riyâlî guruş mukābelesinde mezbûrûn Ara-
kil ve Danik ve Toros ve Manuk ve müvekkilleri merkūmûna ferâğ ve tefvîz edip 
anlar dahi tefevvuz ve kabûl eylediklerinden sonra bedel-i mezbûr iki yüz altmış 
kıt‘a riyâlî guruşu mezbûrlara yedlerinde olan hüccet-i şer‘iyye mûcebince zim-
metimde lâzımü’l-edâ deynim olan iki yüz altmış kıt‘a mezbûrü’n-na‘t guruşa 
takās edip anlar dahi mukāssa ve kabûl eylediler [17b] ol tarlalar mezbûrların 
dâhil-i tasarrufl arı olup min ba‘d benim alâkam yokdur deyû ikrâr ve i‘tirâf edip 
bizi işhâd eyledi bu husûsa şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle 
olmağın mûcebiyle müdde‘î-i mezbûr Karabit bî-vech ta‘arruzdan men‘ birle mâ 
vaka‘a bi’t-taleb ketb olundu.
Fi’l-yevmi’s-sâlis aşer min Cumâdelûlâ li sene 1077.
Şuhûdü’l-hâl: Mehmed Çelebi b. Abdurrahman, İbrahim Çelebi b. Mehmed, Meh-
med Beşe b. Ali, Yusuf Çelebi b. Abdullah, Hasan Çelebi b. Abdullah.







128 [17b-1] Fâtıma Hatun bt. Mustafa’nın, câriyesi Ferah’ı âzat edip ev 
eşyalarını kendisine hibe ettiği
Vasiyyet
Mahmiye-i İstanbul’da Şeyh Muhyiddin Kocavî mahallesi sâkinelerinden Fâtıma 
Hâtun bt. Mustafa’nın zevci ve tarafından ikrâr-ı âti’l-beyâna vekîli olduğu zâtını 
ma‘rifet-i şer‘iyye ile ârifân mahalle-i mezbûre müezzini Hasan Efendi b. Musta-
fa ve ahâlîsinden Mustafa Efendi b. Murad nâm kimesneler şehâdetleriyle şer‘an 
sâbit olan Mustafa Efendi b. İsa nâm kimesne meclis-i şer‘-i şerîf-i şâmihü’l-imâd 
ve mahfil-i dîn-i münîf-i râsihü’l-evtâdda bi’l-vekâle ikrâr ve takrîr-i kelâm edip 
müvekkilem mezbûre Fâtıma Hâtun kendiye rıkkıyyetini mu‘terife olan bâ‘isetü’l-
kitâb açık kaşlı, elâ gözlü, orta boylu Rûsiyyetü’l-asl Ferah bt. Abdullah nâm 
câriye-i memlûkesini tedbîr-i mutlak ile müdebbere edip bi irâdeti’llâhi’l-meliki’l-
müte‘âl dâr-ı fenâdan dâr-ı bekāya intikāl ve irtihâl eylediğimde terekemden bir 
döşek, bir minder çarşafıyla bir yemeni yorgan ve bir döşek çarşafı ve iki zincir 
yastık ve bir tencere ve iki sahan ve bir el tavası ve bir hamam tası ve bir gül tütüsü? 
ve bir kilim ve bir Selânik yan keçesi ve iki gömlek ve iki don ve on makrama ve 
bir peşkir ve bir leğen ve bir ibrik ve bir baklava tepsisi ve bir kutnî kaft an ve bir 
zıbın ve on dirhem sîmden masnû‘ bir ön kuşağı ve bir sepet sandığı verile deyû 
vasiyyet eyledi dedikde mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelûlâ li sene seb‘a ve seb‘în ve elf.
Şuhûdü’l-hâl: eş-Şeyh Ahmed Efendi b. Mehmed Efendi, Mehmed Çelebi b. Ah-
med, kazzâz Mehmed Çelebi b. Mehmed, Mehmed Efendi b. ( ), Mustafa Beşe b. 
İsa.

129 [17b-2] Âişe bt. Rıdvan’ın evini borcundan dolayı kocası Solak Hasan 
Çelebi’ye rehin vermesi
Rehn-i menzil
Mahmiye-i İstanbul[’da] Arabacı Bayezid mahallesi sâkinelerinden Âişe bt. Rıdvan 
nâm hâtun meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
zevci bâ‘isü’l-kitâb Solak Hasan Çelebi b. Ali nâm kimesne mah za rın da ikrâr ve 
takrîr-i kelâm edip yedimde mülk ve hakkım olup mahalle-i mezbûrede vâki‘ bir 
tarafdan tarîk-i âm ve bir tarafdan Mahmud Bey mülkü ve bir tarafdan Medîne-i 
Münevvere vakfı ve bir tarafdan zevcim mezbûr Hasan Çelebi mülkü ile mahdûd 
fevkānî ve tahtânî büyût-ı adîdeyi müştemil menzilimi zevcim mezbûr Hasan 
Çelebi’ye zimmetimde deyn-i şer‘iyyeden hakkı olan üç yüz yirmi kıt‘a esedî gu-
ruş mukābelesinde rehn ve teslîm edip ol dahi vech-i muharrer üzre irtihân ve te-
sellüm eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Fahrü’l-eşbâh Selim Ağa b. Abdülmümin, fahrü’l-akrân Mehmed 
Çelebi b. Abdullah, Şükrullah Bey b. Hüseyin, Abdi Çelebi b. Mustafa, İbrahim 
Çelebi b. Ahmed.

130 [17b-3] Âişe bt. Rıdvan’ın evini kocası Solak Hasan Çelebi’ye sattığı 
ve bedelini borcuna takas ettiği
Takās
Mahmiye-i İstanbul’da Arabacı Bayezid mahallesinde sâkine Âişe bt. Rıdvan nâm 
hâtun meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
zevci bâ‘isü’l-kitâb Solak Hasan Çelebi b. Ali nâm kimesne mah za rın da ikrâr ve 
takrîr-i kelâm edip akd-i âtînin sudûruna değin yedimde mülküm ve hakkım olup 
mahalle-i mezbûrede vâki‘ bir tarafdan tarîk-i âm ve bir tarafdan ba‘zen tarîk-i hâs 
ve ba‘zen âhar mülküm ve bir tarafdan Medîne-i Münevvere vakfı ve bir tarafdan 
ba‘zen kuyumcu Ali Beşe tasarrufunda olan vakf menzil ve ba‘zen Mahmud Bey 
mülkü ile mahdûd tûlen yirmi beş ve arzen sekiz zirâ‘ arsa üzerinde mebnî biri 
ocaklı ve biri ocaksız iki bâb fevkānî oda ve iki sofa ve tahtânî bir matbah ve bir 
kiler ve bir kenîfi müştemil hâriciyye ta‘bîr olunur menzilimi zevcim mezbûr Ha-
san Çelebi’ye tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile dört yüz esedî guruşa bey‘ ve teslîm edip ol dahi iştirâ ve tesel-
lüm ettiğinden sonra semen-i mezbûru zevcim mezbûr Hasan Çelebi’nin cihet-i 
deyn-i şer‘îden zimmetimde hakkı olan dört yüz esedî guruşa takās edip ol dahi 
mukāssa eyledi min ba‘d menzil-i mahdûd-ı mezbûr merkūm Hasan Çelebi’nin 
mülk-i müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-
tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Es-Sâbikūn.

131 [17b-4] Ölen Kiragos v. Avanos’un Serkis v. Abraham’daki alacağını 
vârislerinden tahsil ettiği
İbrâ
Fi’l-asl mahmiye-i İstanbul’da Çakır Ağa mahallesi sükkânından olup medîne-i 
Belgrad’da ticâret üzre iken müsâfiren hâlik olan Kiragos v. Avanos nâm Ermeni’nin 
verâseti anası Ziyade bt. İstefan nâm nasrâniye ile li ebeveyn kız karındaşı Lustin 
bt. Asvador nâm nasrâniyeye münhasıra olduğu şer‘an zâhir ve mütehakkik olduk-
dan sonra merkūmetân Ziyade ve Lustin meclis-i şer‘-i hatîr-i lâzımü’t-tevkīrde 
işbu râfi‘ü’s-sifr Serkis v. Abraham nâm Ermeni muvâcehesinde her biri ikrâr ve 
takrîr-i kelâm edip mûrisimiz hâlik-i merkūm Kiragos’un merkūm Serkis zimme-
tinde cihet-i deyn-i şer‘îden yüz yirmi esedî guruş hakkı olup meblağ-ı mezbûr 
yüz yirmi guruşdan mukaddemâ hâl-i hayâtında sekiz esedî guruşunu merkūm 
Serkis yedinden ahz u kabz edip meblağ-ı bâkī zimmetinde kırk esedî guruş hakkı 
kalıp kable’l-ahz ve’l-istîfâ hâlik olmağla meblağ-ı mezbûr bi hasebi’l-irsi’ş-şer‘î 
ikimize intikāl etmeğin hâlâ meblağ-ı mezkûr kırk esedî guruşu merkūm Ser-
kis yedinden meclis-i şer‘de tamâmen ahz u kabz ettiğimizden sonra mûrisimiz 
hâlik-i merkūm Kiragos’un terekesinden merkūm Serkis zimmetinde bir akçe ve 
bir habbe hakkımız ve alacağımız kalmadı dediklerinde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Mehmed b. Ramazan, Hüseyin b. Receb, 
Resul b. Rıdvan.

132 [18a-1] Hacı Mehmed b. Ali’nin, Derviş Mehmed’deki kereste 
bedelinden alacağını taksitlendirdiği
Keresteci tâifesinden Hacı Mehmed b. Ali nâm kimesne meclis-i şer‘de mahmiye-i 
İstanbul’da Nişancı Paşa-yı Atîk mahallesinde sâkin Derviş Mehmed b. Yusuf nâm 
şâbb-ı emred mah za rın da ikrâr ve takrîr-i kelâm edip merkūm Derviş Mehmed 
zimmetinde yedimden müşterâ ve makbûz vasfı beynimizde ma‘lûm kereste se-
meninden ba‘de külli hesâb üç bin akçe hakkım olup merkūm Derviş Mehmed 
meblağ-ı mezkûru def ‘aten edâya iktidârı olmayıp taksîte tâlib olmağın her otuz 
günde bana fıddî râyic fi’l-vakt akçe vermek üzre târih-i kitâbdan dört yüz elli gün 
tamâmına değin taksît edip ol dahi kabûl ve meblağ-ı mezbûru vech-i meşrûh 
üzre edâya ta‘ahhüd eyledi dedikde gıbbe’t-tasdîki’l-mu‘teber mâ vaka‘a bi’t-taleb 
ketb olundu.
Fî 15 min Cumâdelûlâ sene [10]77.
Şuhûdü’l-hâl: İbrahim Çelebi b. Ahmed, Hasan Çelebi b. Ahmed, Mehmed b. Ra-
mazan, Resul b. Rıdvan.

133 [18a-2, Arapça] Hamile ve iddet bekleyen Rahime bt. Abdullah’a 
nafaka takdir edildiği
Hâkim, Musli b. İslâm nâm zevci tarafından kendisine talâk verilmiş olan ve 
medîne-i dârü’l-hilâfeti’l-aliyye mahmiye-i Kostantıniyye mahallâtından Kasım 
Gönânî mahallesinde sâkine bulunan Rahime bt. Abdullah nâm hâmile ve iddet 
bekleyen hâtunun nafakası için târih-i kitâbdan vaz‘-ı hamline kadar mutallık-ı 
mezbûru Musli üzerine yevmî râyicü’l-vakt beş akçe farz ve takdîr etti ve meblağ-ı 
mefrûz-i mezbûru havâicine sarf etmesine ve vakt-i hâcette istidâne edip vakt-i 
zaferde zevc-i mutallıkı üzerine rücû‘ etmesine izin verdi.
Cerâ zâlike ve hurrire fi’l-yevmi’s-sâbi‘ aşere min Cemâziyelevvel sene seb‘a ve 
seb‘în ve elf.
Şuhûdü’l-hâl: Süleyman Çavuş b. Mehmed, Mehmed Efendi b. İsmail, Mehmed 
Efendi b. Abdülkādir, Şükrullah Bey.

134 [18a-3] Müşerref bt. Abdullah’ın mirasının kocasına verilmesini 
vasiyet ettiği
Vasiyyet
Mahmiye-i İstanbul’da Akşemseddin mahallesi sâkinelerinden Müşerref bt. Ab-
dullah nâm hâtun tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân Hüseyin b. Halil ve Hasan b. Mehmed nâm kimesneler şehâdetleri 
ile şer‘an sâbit olup mahalle-i mezbûrede Yavaşça mescidinde imâm olan Şaban 
Efendi b. eş-Şeyh Ahmed Efendi meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de müvekkile-i mezbûrenin zevci bâ‘isü’l-kitâb Dilâver b. 
Abdullah nâm kimesne tarafından husûs-ı âti’l-beyâna vekîl olup vekâleti şâhidân-ı 
mezbûrân şehâdetleri ile şer‘an sâbite olan Mustafa Halîfe b. Emrullah nâm ki-
mesne mah za rın da bi’l-vekâle ikrâr ve takrîr-i kelâm edip müvekkile-i mezbûre 
Müşerref zevci mezbûr Dilâver’den gayrı vârisi olmamak ile şöyle vasiyyet eyledi 
ki bi emrillâhi te‘âlâ dâr-ı fenâdan dâr-ı bekāya intikāl ettikde muhallefâtının nıs-
fını zevci mezbûr Dilâver bi tarîki’l-farziye kabz ettiğinden sonra nısf-ı âharını 
dahi vasiyyet tarîki ile yine zevci mezbûr Dilâver alıp kabz eyleye deyip mezbûr 
Dilâver dahi vasiyyet-i mezbûreyi kabûl eyledi dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Hurrire fi’l-yevmi’s-sâmin aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Halil Efendi b. Mustafa el-Müezzin, Abdurrahman b. ( ), Hakkâk 
Ahmed Çelebi b. ( ), İbrahim Halîfe b. ( ), Receb Beşe b. ( ).

135 [18a-4] Dimo v. Lino’nun, Dimitri v. Mihal’i hırsızlıkla suçladığı 
ancak ispat edemediği
Yemîn
Mahmiye-i İstanbul’da Muhsine Hâtun mahallesinde sâkin Dimo v. Lino nâm 
zimmî mahfil-i kazâda işbu bâ‘isü’s-sifr Dimitri v. Mihal nâm zimmî mu vâ ce he-
sin de üzerine da‘vâ ve takrîr-i kelâm edip mezbûr Dimitri târih-i kitâbdan altı sene 
mukaddem benim iznim yoğiken menzilimden seksen dirhem bir sîm kadehim ve 
yüz yirmi dirhem bir sîm maşrabam ve on iki zirâ‘ bir top keten bezim ahz u kabz 
etmişdir suâl olunup alıverilmesi matlûbumdur dedikde, gıbbe’s-suâl ve akībe’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı acz ile istihlâf etmeğin târih-i mezbûrda müdde‘î-i 
mezbûrun izni yoğiken menzilinden zikr olunan eşyâsını ahz u kabz etmediği-
ne mezbûr Dimitri’ye yemîn teklîf olundukda ol dahi yemîn billâhi’llezî enzele’l-
İncîle alâ İsa -aleyhi’s-selâm- etmeğin müdde‘î-i mezbûr bî-vech mu‘ârazadan 
men‘ birle mâ vaka‘a bi’t-taleb ketb olundu.
Fi’l-yevmi’s-sâmin aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Ali Çavuş el-Mübâşir, Veli b. Mahmud, Abdi Çelebi b. Hüseyin, 
Şükrullah Bey b. Mustafa, Mehmed Beşe b. Ramazan,
İstati v. Yani, Yani v. Yorgi, Panayot v. Nikola, Manol v. Mihal, Polihroni v. Şiro.

136 [18a-5] Ümmühani bt. Mehmed’in, Sefer Beşe b. Ahmed’den muhâlaa 
yoluyla boşandığı
Muhâla‘a
Mahmiye-i İstanbul’da Sinan Paşa mahallesinde sâkine Ümmühâni bt. Mehmed 
nâm hâtun meclis-i şer‘-i hatîr-i lâzımü’t-tevkīrde zevci râfi‘ü’l-kitâb Sefer Beşe b. 
Ahmed nâm kimesne mah za rın da bi tav‘ihâ ikrâr ve takrîr-i kelâm edip zevcim 
mezbûr Sefer Beşe zimmetinde mütekarrir ve ma‘kūdun-aleyh olan beş bin akçe 
mehr-i müeccelim ve nafaka-i iddet-i ma‘lûmem üzerlerine ve me’ûnet-i süknâm 
dahi kendi üzerime olmak üzre ve kendi malımdan mezbûr Sefer Beşe’ye iki bin 
akçe def ‘ ve teslîm edip bedel-i hul‘ olmak üzre mezbûr Sefer Beşe ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru kabûl eyledikden sonra 
zevciyyete müte‘allika da‘vâdan her birimiz âharın zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledik dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Bektaş Bey b. Yusuf, İsa Bey b. Abdullah, Osman Bey b. Hasan, Kurd 
Beşe b. Nuh.

137 [18a-6] Ölen Hatice’nin vasîsi el-Hâc Ali’de kalan alacağın vârisleri 
tarafından sulh yolu ile tahsil edildiği
İbrâ da‘vâsı
Mahmiye-i İstanbul’da Dülgerzâde mahallesi sükkânından iken bundan akdem 
vefât eden Ali Beşe b. Hüseyin nâm kimesnenin verâseti sulbiye sagīre kızı Hatice 
ile li ebeveyn ammi oğulları Receb Beşe ve Osman Beşe ibney Zülfikār’a münhasıra 
olup ba‘de’l-kısme mezbûre Hatice dahi vefât edip verâseti mezbûrân Receb Beşe 
ve Osman Beşe’ye münhasıra olduğu şer‘an zâhir ve mütehakkik oldukdan son-
ra mezbûrân Receb Beşe ve Osman Beşe tarafl arından husûs-ı âti’l-beyâna vekîl 
olduğu Hüseyin Efendi b. Eyüb ve Paşazâde [18b] demekle ma‘rûf Ahmed Çavuş 
nâm kimesneler şehâdetleri ile şer‘an sâbit olan Ahmed Efendi b. Eyüb nâm ki-
mesne meclis-i şer‘-i şerîf-i lâzımü’t-teşrîfde bâ‘isü’l-kitâb el-Hâc Ali b. Abdünne-
bi nâm kimesne mah za rın da bi’l-vekâle ikrâr ve takrîr-i kelâm edip müvekkilân-ı 
mezbûrânın mûriseleri sagīre-i mezbûrenin merkūm el-Hâc Ali kıbel-i şer‘-i 
enverden mansûb vasîsi deft er-i kassâm mûcebince babasından isâbet eden otuz 
bir bin iki yüz seksen bir akçesini bi’l-vesâye kabz edip ba‘de’l-vefât meblağ-ı 
mezbûrun yirmi dört bin akçesini müvekkilân-ı mezbûrâna teslîm edip yedi bin 
iki yüz akçesini kendi mesârifine sarfl a istihlâk edip zimmetinde kalmağla bun-
dan akdem meblağ-ı mezbûru merkūm el-Hâc Ali’den müvekkilân-ı mezbûrân 
Receb Beşe ve Osman Beşe taleb ettiklerinde mezbûr el-Hâc Ali dahi inkâr et-
mekle beynlerinde münâza‘ât-ı kesîre vakı‘a olmuşidi el-hâletü hâzihî muslihûn 
tavassut edip meblağ-ı mezbûr da‘vâsından müvekkilân-ı mezbûrân Receb Beşe 
ve Osman Beşe ile merkūm el-Hâc Ali beynlerinde bin beş yüz akçe üzerine inşâ-i 
akd-i sulh ettiklerinde müvekkilân-ı mezbûrân dahi sulh-i mezbûru kabûl edip 
bedel-i sulh olan meblağ-ı mezbûr bin beş yüz akçeyi mezbûr el-Hâc Ali yedinden 
tamâmen ahz u kabz edip husûs-ı mezbûra müte‘allika da‘vâdan mezbûr el-Hâc 
Ali’nin zimmetini ibrâ-i âm ile ibrâ ve iskāt eylediler dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’r-râbi‘ min Cemâziyelevvel li sene seb‘a ve seb‘în ve elf.
Şuhûdü’l-hâl: İbrahim Çelebi b. Ahmed, Şükrullah Bey b. Mustafa, Abdi Çelebi b. 
Hüseyin, Baba Resul b. Rıdvan.

138 [18b-1] Solak Ahmed Ağa b. Ali’nin câriyesi Belkıs’ı âzat ettiği
İtâknâme
Dârü’l-hilâfeti’l-aliyye Kostantıniyye el-mahmiyye’de Hoca Halil Attâr mahalle-
si ahâlîsinden olup hâlâ mahrûse-i Edirne’de olan Solak Ahmed Ağa b. Ali tara-
fından vech-i âtî üzre ikrâra vekîl olan mahalle-i mezbûre sükkânından müezzin 
Ahmed Halîfe b. Himmet nâm kimesne ile Ümmühâni bt. Yusuf ve Vildan bt. Ab-
dullah nâm hâtunlar şehâdetleri ile şer‘an sâbit olup mahalle-i mezbûre imâmı 
olan Mustafa Efendi b. Siyâmi nâm kimesne meclis-i şer‘-i şerîf-i şâmihü’l-imâd 
ve mahfil-i dîn-i münîf-i râsihü’l-evtâdda bi’l-vekâle ikrâr ve takrîr-i kelâm edip 
müvekkil-i mezbûr kendiye rıkkıyyetini mu‘terife olan işbu orta boylu, açık kaşlı, 
sarı elâ gözlü Rûsiyyetü’l-asl bâ‘iset-i hâze’l-kitâb Belkıs bt. Abdullah nâm câriye-i 
memlûkesini târih-i kitâb senesi şehr-i Ramazân-ı şerîfinde hasbeten li’llâh ıtlâk, 
malımdan tahrîr ve i‘tâk ve zümre-i harâir-i asliyyâta ilhâk eyledi mevsûfe-i 
mezbûre şehr-i mezbûrdan beri hürre olup üzerinde müvekkil-i mezbûrun velâ-i 
şer‘îden gayrı hakkı kalmadı dedikde mâ vaka‘a bi’t-taleb ketb olundu.
Fi’l-yevmi’l-ışrîn min Cumâdelûlâ li sene seb‘a ve seb‘în ve elf
Şuhûdü’l-hâl: Şerbetçi el-Hâc Musa, el-Hâc Mehmed, pazarcı el-Hâc Ramazan, 
kapıcı İsmail Bey, Abdi Çelebi b. Hüseyin.

139 [18b-2] Hasan Beşe b. Mustafa’nın buğday bahasından Ahmed Çelebi 
b. Ali’de alacağı olduğu
İkrâr-ı deyn
Navluncu tâifesinden Hasan Beşe b. Mustafa nâm kimesne meclis-i şer‘-i hatîr-i 
lâzımü’t-tevkīrde Ahmed Çelebi b. Ali nâm kimesne mah za rın da üzerine da‘vâ 
ve takrîr-i kelâm edip merkūm Ahmed Çelebi zimmetinde yedimden müşterâ 
ve makbûz beher keyli otuz beşer akçeye olmak üzre iki yüz üç keyl buğday 
bahâsından cem‘an yedi bin üç yüz akçe hakkım olup hâlâ meblağ-ı mezbûru ta-
leb ettiğimde vermede ta‘annüd eder suâl olunup meblağ-ı mezbûrûn alıverilmesi 
matlûbumdur dedikde, gıbbe’s-suâl merkūm Ahmed Çelebi cevâbında fi’l-vâki‘ 
müdde‘î-i merkūm Hasan Beşe’ye cihet-i merkūmeden zimmetimde yedi bin üç 
yüz akçe deynim vardır deyû bi tav‘ihî ikrâr ve i‘tirâf etmeğin mûcebince meblağ-ı 
mezbûr yedi bin üç yüz akçeyi müdde‘î-i mezbûr Hasan Beşe’ye edâ ve teslîme 
mezbûr Ahmed Beşe’ye tenbîh birle mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Cumâdelûlâ li sene seb‘a ve seb‘în ve elf
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Resul b. Rıdvan, 
Hasan Çelebi b. Ahmed.

140 [18b-3] Maryem bt. Avanos’un, Haçador’daki alacak davasında 
sulh olduğu
Mahmiye-i İstanbul hısn-ı ebvâbından Kumkapı dâhilinde Nişancı Paşa mahallesi 
sâkinelerinden Maryem bt. Avanos nâm nasrâniye meclis-i şer‘-i şerîf-i lâzımü’t-
teşrîfde Papa Haçador v. Sagar nâm zimmî muvâcehesinde ikrâr ve takrîr-i kelâm 
edip bundan akdem mezbûr Papa Haçador’dan zimmetinde cihet-i karz-ı şer‘îden 
elli esedî guruş hakkım vardır deyû da‘vâ ettikde ol dahi inkâr etmekle beynimiz-
de münâza‘ât-ı kesîre vukū‘undan sonra muslihûn tavassut edip beynimizde on 
beş esedî guruş üzerine inşâ-i akd-i sulh ettiklerinde ben dahi sulh-i mezbûru 
kabûl ve bedel-i sulh olan meblağ-ı mezbûr on beş esedî guruşu mezbûr Papa 
Haçador yedinden tamâmen ahz u kabz edip husûs-ı mezbûra müte‘allika da‘vâ 
ve mütâlebât ve eymân ve muhâsamâtdan merkūm Papa Haçador’un zimmetini 
ibrâ-i [ve iskāt] eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, İbrahim Çelebi b. Ahmed, Hasan Çelebi 
b. Ahmed, Mustafa Çelebi b. Ahmed.

141 [18b-4] Mehmed Çelebi b. Ahmed’in, kız kardeşi Sâliha bt. Ahmed’de 
alacağı olduğunu ispat edemediği
Mahmiye-i İstanbul’da Muhtesib Keçeci Pîrî mahallesinde sâkin Mehmed Çelebi 
b. Ahmed nâm kimesne meclis-i şer‘-i hatîrde kız karındaşı Sâliha bt. Ahmed nâm 
hâtun mah za rın da üzerine da‘vâ ve takrîr-i kelâm edip merkūme Sâliha Hâtun 
zimmetinde yedimden müşterâ ve makbûz bir Selânik peştamalı bahâsından iki 
yüz akçe ve bir baş? peşkir bahâsından yüz elli akçe ve iki makrama bahâsından 
yüz yirmi akçe ve bir çift  beledî yastık bahâsından yüz yirmi akçe ve bir serpûş 
bahâsından yüz akçe ki eşyâ-i mezkûre bahâsından altı yüz doksan akçe ile cihet-i 
deyn-i şer‘îden beş bin sekiz yüz akçe ve beynimizde ma‘lûm menzil ücretinden 
dahi beş bin akçe ki cem‘an on bir bin dört yüz doksan akçe hakkım olmağın 
hâlâ meblağ-ı mezbûru merkūme Sâliha Hâtun’dan taleb ederim suâl olunsun de-
dikde, gıbbe’s-suâl ve’l-inkâr müdde‘î-i merkūm Mehmed Çelebi’den müdde‘âsını 
mütebeyyine beyyine taleb olundukda ityân-ı beyyineden izhâr-ı acz ile istihlâf 
etmeğin fi’l-vâki‘ eşyâ-i mezkûre semenlerinden altı yüz doksan akçe ve cihet-i 
deyn-i şer‘îden beş bin sekiz yüz akçe ve menzil ücretinden dahi beş bin akçe 
ki cem‘an müdde‘î-i mezbûra zimmetinde edâsı lâzım on bir bin dört yüz dok-
san akçe deyni olmadığına merkūme Sâliha Hâtun’a yemîn teklîf olundukda ol 
dahi yemîn etmeğin mûcebince müdde‘î-i merkūm Mehmed Çelebi bilâ-beyyine 
[21a]Fi’l-yevmi’l-hâmis aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, Şükrullah Bey b. Mustafa, Mehmed b. Ra-
mazan, Resul b. Rıdvan, İbrahim Çelebi b. Ahmed.

142 [19a-1] el-Hâc Ahmed b. Hasan’ın, değirmen ve içindeki eşyalarını el-
Hâc Mustafa Çelebi b. el-Hâc Mustafa’ya sattığı
Mahmiye-i İstanbul’da Sultan Selim Hân câmi‘-i şerîfi kurbunda Beyceğiz mahallesi sükkânından el-Hâc Ahmed b. Hasan nâm kimesne meclis-i şer‘-i 
hatîrde umdetü’l-eşbâh bâ‘is-i hâze’l-kitâb el-Hâc Mustafa Çelebi b. el-Hâc Mus-
tafa mah za rın da bi’t-tav‘i’s-sâf ikrâr ve i‘tirâf edip mahmiye-i mezbûrede Aksaray 
kurbunda Murad Paşa-yı Atîk mahallesinde hamam kurbunda vâki‘ Mehmed 
Ağa değirmeni içinde mevcûd olup akd-i âtînin sudûruna değin yedimde mül-
küm olan beynimizde ma‘lûm bir çift  değirmen taşımı ve dokuz bârgir ve beş elek 
ve iki kalbur ve dört çift  çuval ve beynimizde ma‘lûm değirmen bârgiri âlâtımı 
mûmâ-ileyh Hacı Mustafa’ya tarafeynden îcâb ve kabûlü hâvî bey‘-i bâtt-ı sahîh-i 
şer‘î ile on yedi bin akçeye bey‘ ve teslîm ol dahi iştirâ ve tesellüm eyledikden 
sonra semen-i mezbûru yedinden tamâmen ahz eyledim, min ba‘d zikr olunan 
bârgirler ile eşyâ-i mezbûre mûmâ-ileyh Hacı Mustafa’nın mülk-i müşterâsıdır 
keyfe mâ yeşâ’ ve yahtâr mutasarrıf olsun dedikde gıbbe’t-tasdîk mâ vaka‘a bi’t-
taleb ketb olundu.
Hurrire fi’l-yevmi’s-sânî min Cumâdelûlâ li sene seb‘a ve seb‘în ve elf.
Şuhûdü’l-hâl: Mehmed Beşe b. Âbidin, Ahmed Beşe b. Abdullah, Osman Efendi b. 
Mehmed, Halil Beşe, Mehmed Beşe b. Ali.

143 [19a-2] Mustafa b. el-Hâc Ali’nin ölen Hasan Ağa’daki alacağını 
kefillerinden tahsili
Mahmiye-i İstanbul’da merhûm Şeyh Ebülvefâ câmi‘-i şerîfi ve ma‘bed-i latîfi 
kurbunda Dâye Hâtun mahallesi sâkinlerinden bâ‘isü’l-kitâb es-Seyyid Musta-
fa b. el-Hâc Ali nâm kimesne meclis-i şer‘-i şerîfde Aslan v. Marat nâm zimmî 
mah za rın da üzerine da‘vâ ve takrîr-i kelâm edip mahmiye-i mezbûrede Kum-
kapı kurbunda Nişancı Paşa-yı Atîk mahallesinde sâkin iken vefât eden Hasan 
Ağa b. (  ) nâm kimesne zimmetinde cihet-i karzdan ve tülbent bahâsından 
hakkım olan bin esedî guruşa merkūm Aslan ile karındaşı Kazeros nâm 
zimmîden her biri emr ve kabûlü hâviye kefâlet-i sahîha-i şer‘iyye ile kefîl 
olmuşlar idi, suâl olunup kefâlet-i mezkûresine binâen meblağ-ı mezkûrun 
merkūm Aslan’dan alıverilmesi matlûbumdur dedikde, gıbbe’s-suâl mezbûr 
Aslan kaziyye minvâl-i muharrer üzre olup cihet-i kefâletden müdde‘î-i 
mezbûra bin esedî guruş deyni olduğunu bi tav‘ihî ikrâr etmeğin alâ mûceb-i 
ikrârihî meblağ-ı mezbûr bin kıt‘a esedî guruşu müdde‘î-i mezbûr es-Seyyid 
Mustafa’ya edâ ve teslîme merkūm Aslan’a ba‘de’t-tenbîh mâ vaka‘a bi’t-taleb 
ketb olundu.
Fi’l-yevmi’r-râbi‘ min Cumâdelûlâ li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, İbrahim Çelebi b. 
Ahmed, Mehmed Bey b. Ramazan.







144 [19a-3, Arapça] Sâliha bt. Şahin adlı çocuğa nafaka takdir edildiği
Hâkim, Sâliha bt. Şahin nâm sagīrenin nafakası, kisvesi ve sâir havâic-i zarûriyyesi 
için, medîne-i mahmiye-i Kostantıniyye mahallâtından Haydarpaşa mahallesinde 
sâkine olan Eğlence bt. Abdullah nâm annesi ve hâdinesinin talebiyle mezbûr ba-
bası Şahin üzerine, zeylde mezkûr târihden i‘tibâren yevmî râyicü’l-vakt dört akçe 
farz ve takdîr etti ve meblağ-ı mefrûz-i mezbûru sagīre-i merkūmenin havâicine 
sarf etmesine ve vakt-i hâcette istidâne edip vakt-i zaferde mezbûr Şahin’e rücû‘ 
etmesine merkūme Eğlence’ye izin verdi.
Cerâ zâlike ve hurrire fi’l-yevmi’s-sânî aşere min şehri Rebî‘ilevvel sene seb‘a ve 
seb‘în ve elf.
Şuhûdü’l-hâl: Mehmed Efendi b. Mustafa, Mehmed Efendi b. Abdülkādir, Ali 
Efendi b. Davud, Süleyman Çelebi b. Hasan.

145 [19a-4] Ümmühan bt. Mehmed’in, Mehmed Çelebi’den muhâlaa 
yoluyla boşandığı
Mahmiye-i İstanbul’da Hacı Kadın mahallesinde sâkine işbu bâ‘isetü’l-kitâb 
Ümmühan bt. Mehmed nâm hâtun mahfil-i kazâda zevci es-Seyyid Mehmed 
Çelebi b. es-Seyyid Ahmed tarafından husûs-ı âti’l-beyâna vekîl olup es-Seyyid 
Abdullah Çelebi lisânından es-Seyyid İbrahim Çelebi b. Mehmed ve Hüseyin b. 
Ömer ve Hasan lisânından dahi mezbûrân es-Seyyid İbrahim Çelebi ve Hasan 
nâm kimesneler şehâdetleri ile şer‘an vekâleti sâbite olan es-Seyyid İbrahim Çe-
lebi b. es-Seyyid Halil Çelebi mah za rın da ikrâr ve takrîr-i kelâm edip müvekkil-i 
mezbûr es-Seyyid Mehmed Çelebi zimmetinde mütekarrir ve ma‘kūdun-aleyh 
olan üç bin akçe mehr-i müeccelim ve nafaka-i iddet-i ma‘lûmem ve me’ûnet-i 
süknâm üzerlerine vekîl-i mezbûr es-Seyyid İbrahim Çelebi ile muhâla‘a-i 
sahîha-i şer‘iyye ile muhâla‘a edip ol dahi bi’l-vekâle hul‘-ı mezbûru kabûl ey-
ledikden sonra zevciyyete müte‘allika âmme-i da‘vâdan müvekkil-i mezbûrun 
zimmetini vekîl-i mezbûr dahi bi’l-vekâle benim zimmetimi ibrâ-i âmm-ı 
kātı‘ü’n-nizâ‘la ibrâ eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’r-râbi‘ min Cumâdelûlâ li sene seb‘a ve seb‘în ve elf.
Şuhûdü’l-hâl: Abdi Çelebi b. Receb, Şükrullah Bey b. Mustafa, İbrahim b. Meh-
med, Abdi b. Hüseyin.







146 [19a-5] Ömer Çelebi b. İbrahim’in, Mehmed b. Ahmed, 
Mehmed b. Ramazan ve Ebûbekir b. Nuh ile kavga davasında 
sulh yolu ile anlaştıkları
Mahmiye-i İstanbul’da Yenibahçe kurbunda Sinan Paşa mahallesi sükkânından 
bâ‘isü’l-kitâb Ömer Çelebi b. İbrahim nâm şâbb-ı emred meclis-i şer‘-i şerîfde, 
dergâh-ı âlî gulâm-ı acemiyânından yirmi altıncı cemâ‘ata mahsûs oda yoldaşla-
rından Mehmed b. Ahmed ve diğer Mehmed b. Ramazan ve Ebûbekir b. Nuh nâm 
kimesneler ile zikr olunan oda yoldaşlarından gāib ani’l-meclis Ahmed b. Meh-
med nâm kimesne tarafından husûs-ı âti’l-beyâna vekîl olduğu mezbûrân Meh-
med ve Ebûbekir şehâdetleri ile şer‘an sâbit olan çorbacı Mehmed Ağa b. Ahmed 
nâm kimesne mahzarlarında ikrâr ve takrîr-i kelâm [edip] mezbûrûn Mehmed ve 
diğer Mehmed ve Ebûbekir ile müvekkil-i mezbûr Ahmed târih-i kitâbdan iki ay 
mukaddem zikr olunan Yenibahçe kurbunda vakt-i işâda el satırı ile her birimizi 
darb ve cerh etmiş idin deyû benden da‘vâ eylediklerinde ben dahi ba‘de’l-inkâr 
mezbûrlardan başıma ve burnuma değnek ile vurup darb [ve] cerh eylemeleri ile 
ben dahi mûcebini mezbûrlardan da‘vâ ettiğimde ba‘de’n-nizâ‘ muslihûn tavassut 
edip mezbûrların da‘vâsı için ben mezbûr Mehmed b. Ahmed’e dört esedî guruş 
ve mezbûr diğer Mehmed b. Ramazan’a on iki esedî guruş ve mezbûr Ebûbekir 
ile müvekkil-i mezbûrdan her birine ikişer esedî guruş vermek üzre mezbûrlar 
ile beynimizde inşâ-i akd-i sulh ettiklerinde mezbûrûn Mehmed ve diğer Meh-
med ve Ebûbekir’den her biri asâleten ve merkūm Mehmed Ağa vekâleten sulh-i 
mezbûru kabûl ve her biri zikr olunan bedel-i sulhü yedimden ahz u kabz ettikle-
rinden sonra mezbûr Mehmed ve diğer Mehmed ve Ebûbekir asâleten ve merkūm 
Mehmed Ağa vekâleten husûs-ı merkūma müte‘allika âmme-i de‘âvîden zimme-
timi ibrâ-i âmm-ı kātı‘ü’n-nizâ‘ ile ibrâ etmişlerdir dedikde, mezbûr Mehmed ve 
diğer Mehmed ve Ebûbekir ile vekîl-i mezbûr Mehmed Ağa kaziyye minvâl-i mu-
harrer üzre olup vech-i muharrer üzre mezbûrûn Mehmed ve diğer Mehmed ve 
Ebûbekir’den her biri asâleten ve merkūm Mehmed Ağa vekâleten vech-i meşrûh 
üzre mezbûr Ömer ile bedel-i mezbûra sulh ve her biri bedel-i sulhü alıp kabz 
edip husûs-ı mezbûra müte‘allika âmme-i de‘âvîden mezbûr Ömer’in zimmetini 
ibrâ-i âmm-ı kātı‘ü’n-nizâ‘ ile ibrâ ettiklerini bi tav‘ihim ikrâr etmeğin mâ vaka‘a 
bi’t-taleb ketb olundu.
Fî selhi şehri Rebî‘ulâhir sene [10]77.
Şuhûdü’l-hâl: Mehmed Ağa b. el-Hâc Musa, Abdullah Efendi el-İmâm, Ahmed 
Halîfe el-Müezzin, Ahmed Çelebi b. el-Hâc Musa, İbrahim Beşe b. Mehmed el-
Mübâşir, Ali b. Mustafa, Mehmed b. Ali, Veli Çelebi b. Fazlullah, Hüseyin b. Mah-
mud, Halil b. Mehmed, Eyüb b. Mustafa, Ahmed Çelebi b. Ali, Ahmed b. Mehmed, 
Mehmed b. İsmail.







147 [19b-1, Arapça] Yorgi v. Kurd adlı çocuğa nafaka takdir edildiği
Hâkim, Yorgi v. Kurd nâm sagīrin nafakası, kisvesi ve sâir havâic-i zarûriyyesi için, 
mahmiye-i Kostantıniyye mahallâtından Çadırcı Ahmed mahallesinde sâkine 
olan hâmile-i hâze’l-kitâb Yarim bt. Şirvan nâm mutallaka annesi ve hâdinesinin 
talebiyle mersûm Kurd üzerine, zeylde mezkûr târihden i‘tibâren yevmî râyicü’l-
vakt dört akçe farz ve takdîr etti ve meblağ-ı mefrûz-i mezbûru sagīr-i merkūmun 
havâicine sarf etmesine ve vakt-i hâcette istidâne edip vakt-i zaferde mezbûr 
Kurd’a rücû‘ etmesine anneye izin verdi.
Cerâ zâlike ve hurrire fi’l-yevmi’l-hâmis min Cumâdelûlâ sene 1077.
Şuhûdü’l-hâl: Nasuh b. Yusuf, İbrahim b. Abdullah, Abdi Çelebi b. Hüseyin, Mus-
tafa b. Ahmed.

148 [19b-2] Ölen Ahmed Ağa b. Yakub’un para vakfına Ali Beşe 
b. Şaban’ın mütevelli tayin olduğu
Sâbıkan koyun emîni olup Dârü’l-hilâfeti’l-aliyye Kostantıniyye el-mahmiyye 
mahallâtından Neslişah Sultan mahallesinde sâkin iken bundan akdem vefât eden 
Ahmed Ağa b. Yakub’un vakfiye-i ma‘mûlün-bihâsı nâtıka olduğu üzre vakfı olan 
iki bin kıt‘a esedî guruşa meşrûtiyyet üzre mütevellî olan sulbî oğlu Mehmed Çe-
lebi sagīr olmağla edâ-i hizmet-i tevliyyet-i mezbûreye kādir olmayıp yerine bir 
kāimmakām nasb ve ta‘yîn olunmak lâzım olup sagīr-i mezbûrun üvey babası Ali 
Beşe b. Şaban her vechile mahal olmağın sagīr-i mezbûrun yerine edâ-i hizmet 
etmek için merkūm Ali Beşe taraf-ı şer‘-i şerîfden kāimmakām-ı mütevellî nasb 
ve ta‘yîn olunup ol dahi kabûl ve hizmet-i lâzımesini edâya ta‘ahhüd etmeğin mâ 
vaka‘a bi’t-taleb ketb olundu.
Fi’l-yevmi’s-sâdis min Cumâdelûlâ li sene seb‘a ve seb‘în ve elf.
Şuhûdü’l-hâl: Mustafa Efendi b. Ali el-İmâm, Mustafa Halîfe b. Mehmed el-
Müezzin, el-Hâc Mustafa b. Osman, Abdi Efendi b. ( ) el-Müezzin.

149 [19b-3] el-Hâc Abdülbâki’nin vakıf odasının sulehâdan Ahmed 
Çelebi’ye Kur’ân-ı Kerîm tilâvet etmek şartıyla verildiği
Merhûm el-Hâc Abdülbâkī nâm sâhibü’l-hayrın süknâsı sulehâ-yı mütezevvicînden 
kırâat-i Kur’ân-ı azîmü’ş-şâna kādir kimesne bulunursa günde bir cüz’-i şerîf, 
bulunmazsa günde bir Yâsin-i şerîf bulunmazsa günde üç İhlâs-ı şerîf ve bir 
Mu‘avvizeteyn ve bir Fâtiha-i şerîfe tilâvet etmek üzre her biri bir recül-i sâliha 
şurût-ı vakfı olup mahmiye-i İstanbul’da Hoca Üveys mahallesinde vâki‘ biri biri-
ne muttasıl beş bâb odalardan üç tarafdan vakf-ı mezbûr ve bir tarafdan tarîk-i âm 
ile mahdûd bir bâb odayı tevcîh-i hâkim ile mutasarrıf olan Mehmed b. Zülfikār 
nâm kimesne babasının kız karındaşı oğlu Ahmed Çelebi b. Mehmed nâm kimes-
neye fâriğ olup kasr-ı yed etmekle zikr olunan odanın süknâsı mahlûle ve işbu 
râfi‘ü’l-kitâb mezbûr Ahmed Çelebi sulehâdan olup her vechile mahal ve müsta-
hık olmağın ber mûceb-i şart-ı vâkıf oda-i mahdûd-ı mezbûrun süknâsı taraf-ı 
şer‘-i şerîfden mezbûr Ahmed Çelebi’ye tevcîh olunup tasarrufiyçün bu vesîka-i 
enîka ketb ve imlâ olunup yedine def ‘ ve i‘tâ olundu.
Fi’l-yevmi’s-sâbi‘ ve’l-ışrîn min şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Umdetü’l-eimme Mehmed Efendi b. Mustafa, İbrahim Çelebi b. 
Halil, Hasan Efendi b. Mustafa el-İmâm, Abdullah Efendi b. Mustafa el-Müezzin.

150 [19b-4] Avraham v. İlya’nın, Âişe bt. Mehmed’e sattığı Londrine 
çuka bahasına karşılık rehin aldığı yakut yüzüğü borcun 
ödenmesiyle geri verdiği
Mayora cemâ‘atinden Avraham v. İlya nâm Yahudi meclis-i şer‘-i hatîr-i lâzımü’t-
tevkīrde Mahmiye-i İstanbul’da Hoca Kasım Gönânî mahallesinde sâkine Âişe bt. 
Mehmed nâm hâtun tarafından husûs-ı câi’z-zikri tasdîka vekîl olup zât-ı mezbûreyi 
ma‘rifet-i şer‘iyye ile ârifân olan Mehmed b. Ali ve Abdülcelil b. Ahmed nâm kimes-
neler şehâdetleri ile şer‘an vekâleti sâbite olan babası Mehmed Beşe b. Ali mah za-
rın da ikrâr ve takrîr-i kelâm edip müvekkile-i mezbûre Âişe Hâtun târih-i kitâbdan 
üç ay mukaddem on altı riyâlî guruşa dört zirâ‘ al Londrine çuka bey‘ ve teslîm edip 
ol dahi iştirâ ve kabz ve tesellüm ettikden sonra meblağ-ı mezbûr mukābelesinde 
müvekkile-i mezbûre Âişe Hâtun bir gök yâkut taşlı hâtemini yedime rehin vaz‘ 
etmeğin mukaddemâ meblağ-ı mezbûr on altı guruşu müvekkile-i merkūmeden 
da‘vâ ve taleb ettiğimde meblağ-ı mezkûrun on iki guruşunu ikrâr mâ‘adâyı inkâr 
etmekle beynimizde münâza‘ât-ı kesîre [20a] vakı‘a olmuşidi el-hâletü hâzihî 
muslihûn tavassut edip müvekkile-i merkūme Âişe Hâtun ile beynimizde on dört 
riyâlî guruş üzerine inşâ-i akd-i sulh ettiklerinde ben dahi sulh-i mezbûru kabûl ve 
bedel-i sulh olan meblağ-ı mezbûr on riyâlî guruşu vekîl-i merkūm Mehmed Beşe 
yedinden tamâmen ahz u kabz ettiğimden sonra yedime rehin vaz‘ olunan mârrü’z-
zikr hâtemi vekîl-i merkūm Mehmed Beşe’ye teslîm ol dahi ahz u kabz edip husûs-ı 
mezbûra müte‘allika de‘âvâdan müvekkile-i merkūme Âişe Hâtun’un zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene 1077.
Şuhûdü’l-hâl: Hüseyin b. Abdullah, Davud Beşe b. Ramazan, el-Hâc İbrahim b. ( ), 
Mehmed b. Ramazan, Abdi Çelebi b. Hüseyin.







151 [20a-1] Hokas v. Bengi’nin, Avanos v. Aznavur’daki alacağını 
tahsil ettiği
Havâss-ı refî‘a kazâsı müzâfâtından kasaba-i Hasköy’de kiremitçi olup hâlâ 
ordu-yı hümâyûnda orducu olan Hokas v. Bengi nâm zimmînin oğlu ve tarafın-
dan husûs-ı âtîye vekîl olduğu Yani v. Serkis ve Hokar v. Zerker nâm zimmîler 
şehâdetleri ile şer‘an sâbite olan Harzar nâm Ermeni meclis-i şer‘de Avanos v. 
Aznavur nâm zimmî muvâcehesinde üzerine da‘vâ ve takrîr-i kelâm edip her bir 
esedî guruş yüz yirmi akçeye râyic olan akçeden müvekkilim mezbûr Hokas’ın 
yedinden müşterâ ve makbûz katır ve serhaddî çuka semenlerinden ve cihet-i 
karz-ı şer‘îden merkūm Avanos zimmetinde otuz altı bin yedi yüz akçe hakkı ol-
mağla mezbûr Avanos bundan akdem deyn-i mezbûrun sekiz bin dört yüz akçesi 
için bana yetmiş esedî guruş teslîm ben dahi yedinden ahz u kabz edip bâkī zim-
metinde kalmışidi suâl olunup alıverilmek matlûbumdur dedikde, gıbbe’s-suâl 
mezbûr Avanos müvekkil-i mezbûra vech-i meşrûh üzre deynim olan otuz altı bin 
yedi yüz akçeden müdde‘î-i mezbûrun ahzını i‘tirâf ettiği meblağ-ı mezbûrdan 
mâ‘adâ müvekkil-i mezbûra deyn-i mezbûrun altı bin akçesi için elli esedî guruş 
dahi def ‘ ve teslîm, ol dahi ahz u kabz etmişidi deyû müdde‘î-i mezbûru kabz 
da‘vâsında def ‘ ile mütâlebe edicek gıbbe’s-suâl ve’l-inkâr müdde‘î-i mezbûrdan 
def ‘-i mezbûru mübeyyine beyyine taleb olundukda mahmiye-i İstanbul’da Un-
kapanı dâhilinde Arabacılar meydanında sâkin Mıgırdiç v. Yani ve Mercan’da pa-
puçcu olan Marko v. Garabet nâm Ermeniler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka mezbûr Avanos müvekkil-i mezbûra 
deyn-i mezbûrunun altı bin akçesi için bizim huzûrumuzda elli esedî guruş 
def ‘ ve teslîm ol dahi ahz u kabz etmişidi biz bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle oldukdan sonra mûcebince deyn-i mezbûrdan bâkī 
yirmi iki bin üç yüz akçeyi müdde‘î-i merkūma edâya merkūm Avanos’a tenbîh 
olundukdan sonra müdde‘î-i merkūm dahi meclis-i mezbûrda merkūm Ava-
nos muvâcehesinde ikrâr ve takrîr-i kelâm edip merkūm Avanos ânifen edâsına 
tenbîh olunan meblağ-ı bâkī-i mezbûr yirmi iki bin üç yüz akçe için bana yüz 
seksen beş buçuk ve bir sülüs esedî guruş def ‘ ve teslîm edip ben dahi yedinden 
ahz u kabz eyledim min ba‘d meblağ-ı mezbûrdan merkūm Avanos zimmetinde 
bir akçe ve bir habbe bâkī kalmadı dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-hâmis [min] Cumâdelûlâ li sene seb‘a ve seb‘în ve elf
Şuhûdü’l-hâl: Receb Çavuş b. Mustafa, Abdi Çelebi b. Hüseyin, İbrahim Çelebi b. 
Hacı Ahmed,
Minas v. Yakob, Latof v. Andriyas, Ledros v. Latof, Evarek ve Harad.







152 [20a-2] Fâtıma bt. Ali’nin Mehmed Beşe b. Hasan’ı muhâlaa 
yoluyla boşadığı
Mahmiye-i İstanbul’da Müft ü Ali Çelebi mahallesinde sâkine Fâtıma bt. Ali nâm 
hâtun meclis-i şer‘-i şerîf-i Ahmedî ve mahfil-i dîn-i münîf-i Mustafavî’de zevci 
râfi‘ü’l-kitâb Mehmed Beşe b. Hasan nâm kimesne mah za rın da bi tav‘ihâ ikrâr 
ve takrîr-i kelâm edip zevcim merkūm Mehmed Beşe zimmetinde mütekarrir ve 
ma‘kūdun-aleyh olan üç bin akçe mehr-i müeccelim ve nafaka-i iddet-i ma‘lûmem 
üzerlerine ve me’ûnet-i süknâm dahi kendi üzerime olmak üzre merkūm Mehmed 
Beşe ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl 
eyledikden sonra zevciyyete ve gayra müte‘allika da‘vâdan her birimiz âharın zim-
metini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîk 
mâ vaka‘a bi’t-taleb ketb olundu.
Fi’l-yevmi’s-sâdis min Cumâdelûlâ li sene seb‘a ve seb‘în ve elf.
Şuhûdü’l-hâl: Osman Beşe b. ( ) Tahtakal‘a’dan, Mustafa Beşe b. Mehmed, Baba 
Resul b. Rıdvan, Veli b. Mahmud.

153 [20a-3] Mahmud Efendi b. Şaban’ın, Mehmed Çelebi b. Hasan’daki 
alacağını istediği
Mahmiye-i İstanbul’da Molla Şeref mahallesi sâkinlerinden bâ‘isü’l-kitâb Mahmud 
Efendi b. Şaban nâm kimesne meclis-i şer‘-i hatîr[de] Mehmed Çelebi b. Hasan 
nâm kimesne mah za rın da üzerine da‘vâ ve takrîr-i kelâm edip mezbûr Mehmed 
Çelebi zimmetinde kendi malımdan elli beş kıt‘a esedî guruş vasîsi olduğum Ah-
med b. Piyâle nâm sagīr malından yirmi esedî guruş cem‘an yetmiş beş esedî guruş 
hakkım olmağın asâleten ve vesâyetim hasebiyle taleb ederim suâl olunsun dedik-
de gıbbe’s-suâl mezbûr Mehmed Çelebi fi’l-hakīka vech-i meşrûh üzre müdde‘î-i 
mezbûra yetmiş beş kıt‘a esedî guruş zimmetinde lâzımü’l-edâ ve vâcibü’l-kazâ 
deyni olduğunu bi tav‘ihî ikrâr ve i‘tirâf etmeğin mûcebince meblağ-ı mezbûr yet-
miş beş kıt‘a esedî guruşu müdde‘î-i mezbûra edâ ve teslîme mezkûr Mehmed 
Çelebi’ye tenbîh olunup mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene seb‘a ve seb‘în ve elf.
Şuhûdü’l-hâl: İbrahim b. ( ) el-Müezzin, Ali b. Ramazan, Ahmed b. Mehmed Ali, 
Şükrullah b. ( ).

154 [20b-1] Sâliha bt. İbrahim’in eski kocası Eyüb b. Ali’den çocuklarının 
nafaka alacağını sulh yolu ile taksite bağladığı
Mahmiye-i İstanbul’da Molla Aşkī mahallesinde sâkine işbu bâ‘isetü’l-kitâb Sâliha 
bt. İbrahim nâm hâtun meclis-i şer‘-i hatîr-i lâzımü’t-tevkīrde sâbıkan zevci olan 
Eyüb b. Ali’nin hâlâ zevcesi ve tarafından husûs-ı âti’l-beyâna vekîl olup es-Seyyid 
Mehmed Çavuş b. es-Seyyid Mehmed ve Ebûbekir b. Mustafa nâm kimesneler 
şehâdetleri ile şer‘an vekâleti sâbite olan Fâtıma nâm hâtun mah za rın da ikrâr ve 
takrîr-i kelâm edip müvekkil-i mezbûrun firâşından hâsıl olan oğlum Mehmed’in 
ve kızım Hâmide’nin nafakaları için târih-i kitâbdan seksen ay mukaddem hâkime 
yevmî altışar buçuk akçe nafaka takdîr ettirip yedime hüccet-i şer‘iyye verildikde 
cem‘an seksen ayda müctemi‘ olan on beş bin altı yüz akçenin bin altı yüz akçesini 
bir def ‘a ve altı yüz akçesini bir def ‘a ve üç bin üç yüz akçesini bir def ‘a cem‘an beş 
bin beş yüz akçesini müvekkil-i mezbûr Eyüb yedinden ahz u kabz edip bâkī on 
bin yüz akçesi zimmetinde kalmağla meblağ-ı bâkī-i mezbûru merkūm Eyüb’den 
bundan akdem taleb ve da‘vâ eylediğimde beynimizde münâza‘ât-ı kesîre vakı‘a 
olmuşidi el-hâletü hâzihî muslihûn tavassut edip mezbûr Eyüb ile beynimizde 
dokuz bin akçe üzerine inşâ-i akd-i sulh eylediklerinde ben dahi sulh-i mezbûru 
kabûl eyledikden sonra mezbûr Eyüb bedel-i sulh olan meblağ-ı mezbûru def ‘aten 
edâya iktidârı olmayıp taksîte tâlib olmağın târih-i kitâbdan yirmi ay tamâmına 
değin her otuz gün tamâmında dörder yüz ellişer akçe verip edâ etmek üzre taksît 
edip hukūk-ı zevciyyete müte‘allika da‘vâdan mezbûr Eyüb’ün zimmetini ibrâ ey-
ledim dedikde gıbbe’t-tasdîk mezbûre Fâtıma meblağ-ı mukassat-ı mezbûra kefîl 
olmağın mâ vaka‘a bi’t-taleb ketb olundu.
Fi’l-yevmi’s-sâlis min Cemâziyelevvel li sene seb‘a ve seb‘în ve elf
Şuhûdü’l-hâl: Abdülkādir Ağa, Derviş Çavuş b. ( ), Mehmed Çavuş b. ( ), Ebûbekir 
Çavuş, diğer Mehmed Çavuş.

155 [20b-2] Mısır’dan gelirken yolda vefat eden el-Hâc Yusuf adlı tüccarın 
malının vârislerine teslim edildiği
Fi’l-asl mahmiye-i İstanbul’da Rüstem Paşa mahallesi sükkânından olup bundan 
akdem diyâr-ı Mısır’da ticâret üzre iken İstanbul’a gelir iken esnâ-i tarîkde vilâyet-i 
Anadolu’da Burdur kazâsına tâbi‘ Eski İkiz? nâm karyede vefât eden el-Hâc Yusuf 
b. Abdullah’ın zevce-i menkûha-i metrûkesi ve sulbî sagīr oğlu Mehmed’in kıbel-i 
şer‘-i enverden mansûbe vasîsi olan Fâtıma bt. Hasan nâm hâtun meclis-i şer‘de 
Ali Beşe b. Mehmed mah za rın da asâleten ve vesâyeten ikrâr ve takrîr-i kelâm 
edip merkūm Hacı Yusuf vech-i meşrûh üzre karye-i mezbûrede vefât eyledikde 
Gelendos voyvodası olup Hamid sancağında vâki‘ olan beytülmâli kabza memûr 
olan Mirza Ali Ağa nâm kimesnenin vekîli olan Ahmed Bey nâm kimesne mezbûr 
Hacı Yusuf ’un zâhirde vâris-i ma‘rûfu olmamak zu‘mu ile terekesini bi’l-emâne 
kabz etmekle mukaddemâ mezbûr Ali Beşe’yi emîn-i mezkûrdan makbûzu olan 
terekeyi da‘vâ ve taleb ve ahz u kabza ve bana îsâle ve ahz ve îsâl mütevakkıf ol-
duğu umûrun küllîsine tarafımdan vekîl ve menâbıma nâib nasb ve ta‘yîn edip ol 
dahi ba‘de kabûli’l-vekâle varıp ber mûceb-i deft er-i kassâm emîn-i mezkûrun ye-
dinde mevcûd olup müteveff â-yı mezbûr Hacı Yusuf ’un terekesi olan dört yüz on 
sekiz vakıyye keten ve üç yüz elli vakıyye aspur çiçeğini emîn-i mezkûr yedinden 
bi’l-vekâle ahz u kabz edip yedinde olan deft er mûcebince getirip bana teslîm ben 
dahi asâleten ve vesâyeten tesellüm ve kabz eyledim min ba‘d eşyâ-i mezkûreden 
vekîl-i mezbûrun yedinde bir şey kalmamışdır dedikde gıbbe’t-tasdîk mâ vaka‘a 
bi’t-taleb ketb olundu.
Fi’l-yevmi’l-hâmis min Cemâziyelevvel li sene seb‘a ve seb‘în ve elf.
Şuhûdü’l-hâl: Ahmed Beşe b. Mehmed, Osman Beşe b. Davud, Mahmud b. Mu-
rad, Hasan b. İhsan.

156 [20b-3] Kerime bt. Yusuf ’un, Yusuf b. Şaban’dan muhâlaa 
yoluyla boşandığı
Mahmiye-i İstanbul’da Müft ü Ali Çelebi mahallesinde sâkine Kerime bt. Yusuf 
nâm hâtun meclis-i şer‘-i hatîr-i lâzımü’t-tevkīrde zevci işbu râfi‘ü’l-kitâb Yusuf 
b. Şaban nâm kimesne mah za rın da ikrâr ve takrîr-i kelâm edip zevcim mezbûr 
Yusuf zimmetinde mütekarrir ve ma‘kūdun-aleyh olan iki bin beş yüz akçe mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olmak üzre zevcim mezbûr Yusuf ile muhâla‘a-i sahîha-i şer‘iyye ile 
muhâla‘a edip ol dahi hul‘-ı mezbûru kabûl ettikden sonra zevciyyete müte‘allika 
âmme-i de‘âvâdan her birimiz âharın zimmetini ibrâ-i âmm-ı kātı‘ü’n-nizâ‘ ile 
ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Cumâdelûlâ li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, İbrahim b. Mehmed, Mustafa b. , Meh-
med b. Ramazan, Resul b. Rıdvan.

157 [21a-1]tahsil ettiği
Mahmiye-i İstanbul’da Seferikoz mahallesi sükkânından Ramazan b. Ahmed nâm 
kimesne meclis-i şer‘-i şerîf-i lâzımü’t-teşrîfde işbu bâ‘isü’s-sifr Yamandi v. Dimo 
nâm zimmî muvâcehesinde ikrâr ve takrîr-i kelâm edip mezbûr Yamandi zimmetin-
de cihet-i karz-ı şer‘îden elli yedi kıt‘a esedî guruş hakkım olup meblağ-ı mezbûru 
merkūm Yamandi yedinden tamâmen ahz u kabz edip meblağ-ı mezbûr elli yedi 
kıt‘a esedî guruşdan merkūm Yamandi zimmetinde bir akçe ve bir habbe hakkım 
bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.Fi’l-yevmi’s-sânî ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Ali Beşe b. Ramazan, Şükrullah Bey b. Mustafa, Hasan Çelebi b. Ah-
med, Abdi Çelebi b. Hüseyin.

158 [21a-2] Ralne bt. Komyoni’nin, bakımını üstlendiği Panayot 
v. Mihal’in kızı için nafaka bedelini alması gerektiği
Cezîre-i Midilli’de Molova sâkinelerinden Ralne bt. Komyoni nâm nasrâniye tara-
fından husûs-ı âti’l-beyâna vekîl olup Mehmed b. Süleyman ve Cafer b. Musli nâm 
kimesneler şehâdetleri ile şer‘an vekâleti sâbite olan Diyako v. Manoli nâm zimmî 
meclis-i şer‘-i hatîr-i lâzımü’t-tevkīrde Panayot v. Mihal nâm zimmî muvâcehesinde 
üzerine da‘vâ ve takrîr-i kelâm edip müvekkilem mezbûre Ralne’nin hacr ve ter-
biyesinde olan mezbûr Panayot’un sulbiye kızı Kanakazini nâm sagīre için bin 
yetmiş dört Ramazân-ı gurresinde Medîne-i mezbûra kadı olan Mehmed Efendi 
b. Hasan külle yevm farz ve takdîr ettiği dört akçe nafakadan târih-i kitâba gelince 
müctemi‘ olan üç bin yüz kırk akçeyi vekâletim hasebiyle mezbûr Panayot’dan 
taleb ederim suâl olunup alıverilmesi murâdımdır dedikde, gıbbe’s-suâl mezbûr 
Panayot sagīre-i mezbûre sulbiye kızı olup ve mezbûre Ralne nasrâniyenin hacr ve 
terbiyesinde olduğunu ikrâr lâkin vech-i muharrer üzre nafaka takdîr olunduğu 
ma‘lûmum değildir deyû cevâb vermekle vekîl-i mezbûr Diyako dahi mûmâ-ileyh 
Mehmed Efendi’nin imzâsıyla mümzâ ve hatmi ile mahtûm ve târih-i mezbûr ile 
müverrah hüccet-i şer‘iyye ibrâz etmeğin mûcebince meblağ-ı mezbûr üç bin yüz 
kırk akçeyi vekîl-i mezbûr Diyako’ya edâ ve teslîme mezbûr Panayot’a tenbîh olu-
nup mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Mustafa Çavuş b. Abdullah, Şükrullah Bey b. Mustafa, Abdi Çelebi 
b. Hüseyin, Baba Resul b. Rıdvan.

159 [21a-3] Ölen Rıdvan b. Abdullah’ın evinin kızı Âişe’ye 
intikal ettiği
Mahmiye-i İstanbul’da Arabacı Bayezid mahallesi sükkânından iken bundan 
akdem vefât eden Rıdvan b. Abdullah’ın kızı ve hasren vârisesi olan Âişe nâm 
hâtundan vech-i âtî üzre istihbâr-ı şer‘î sudûrundan sonra mahalle-i mezbûre 
sükkânından Selim Ağa b. Abdülmümin ve Mehmed Çelebi b. Abdullah ve Hüse-
yin Ağa b. Hasan ve Mehmed Bey b. Abdullah ve Halil Efendi b. İbrahim el-İmâm 
ve diğer Mehmed Çelebi el-Müezzin ve Şükrullah Bey b. Mustafa nâm kimesneler 
li ecli’l-ihbâr meclis-i şer‘-i şerîf-i lâzımü’t-teşrîfde hâzırûn olup istihbâr olunduk-
larında mahalle-i mezbûrda vâki‘ bir tarafı tarîk-i âm ve bir tarafı tarîk-i hâs ve 
bir tarafı Medîne-i Münevvere vakfı ve bir tarafı ba‘zen kuyumcu Ali Beşe tasar-
rufunda olan vakıf menzil ve ba‘zen Mahmud Bey mülkü ile mahdûd olup büyût-ı 
adîdeyi müştemil olan menzil müteveff â-yı mezbûrun ilâ yevmi’l-mevt mülkü ve 
hakk-ı sırfı olup ba‘de vefâtihî bi hasebi’l-irsi’ş-şer‘î mezbûre Âişe’ye intikāl et-
mekle menzil-i mahdûd-ı mezbûr merkūme Âişe’nin mülk-i mevrûsudur deyû 
her biri alâ tarîki’ş-şehâde haber vermeğin mâ hüve’l-vâki‘ alâ vukū‘ihî gıbbe’t-
taleb ketb ve terkīm olundu.
Fi’l-yevmi’t-tâsi‘ aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Efendi b. (  ), 
Mehmed Beşe b. Ramazan.

160 [21a-4] Panayot v. Mihal’in kızına bakan Ralne bt. Komyoni’ye 
nafakasına karşılık incir bahçesini rehin verdiği
Fi’l-asl cezîre-i Midilli’de Medîne-i Molova sâkinlerinden olup hâlâ mahmiye-i 
İstanbul’da Ayasofya kurbunda sâkin hayyât tâifesinden Panayot v. Mihal nâm 
zimmî meclis-i şer‘de yine Medîne-i mezbûre sâkinelerinden Ralne bt. Kom-
yoni nâm nasrâniye tarafından husûs-ı âti’l-beyânı tasdîka vekîl olup Mehmed 
b. Süleyman ve Cafer b. Musli nâm kimesneler şehâdetleri ile şer‘an vekâleti 
sâbite olan Diyako v. Manoli nâm zimmî mah za rın da ikrâr ve takrîr-i kelâm 
edip mezbûr Diyako’nun müvekkilesi mezbûre Ralne’nin hacr ve terbiyesinde 
olan sulbiye sagīre kızım Kanakazini’nin nafakası için bin yetmiş dört Ramazân’ı 
gurresinde taraf-ı şer‘den külle yevm farz ve takdîr olunan dört akçeden târih-i 
kitâba gelince müctemi‘ olan otuz bir buçuk esedî guruş deynimin on buçuk 
guruşunu vekîl-i mezbûr Diyako’ya def ‘ ve teslîm edip bâkī yirmi bir guruş hâlâ 
edâya iktidârım olmamağla mukābelesinde Medîne-i mezbûre sınırı dâhilinde 
vâki‘ bir tarafdan tarîk-i hâs ve bir tarafdan Papuçcu oğlu mülkü ve bir taraf-
dan Duka nâm zimmî mülkü ve bir tarafdan âhar mülküm ile mahdûd bir kıt‘a 
mülk incir bahçemi târih-i kitâbdan yüz seksen gün tamâmına dek alâ tarîki’r-
rehn zabta mezbûr Diyako’ya taslît eyledim, eğer meblağ-ı merkūm yirmi bir 
esedî guruşu varıp yüz seksen gün tamâmında edâ edemezsem mezbûr Diyako 
tarafımdan vekîl olup mârrü’z-zikr bahçeyi semen-i misli ile âhara bey‘ ve se-
meninden deynim olan yirmi bir guruşu müvekkil-i mezbûre Ralne’ye edâ edip 
ziyâdesin benim için hıfz eylesin dedikde gıbbe’t-tasdîk mâ vaka‘a bi’t-taleb ketb 
olundu.
Fi’l-yevmi’l-ışrîn min Cemâziyelevvel li sene seb‘a ve seb‘în ve elf.
Şuhûdü’l-hâl: Mustafa Çavuş el-Mübâşir, Abdi Çelebi b. Hüseyin, Şükrullah Bey b. 
Mustafa, Hasan Çelebi b. Ahmed, Baba Resul b. [Rıdvan].







161 [21b-1] Ölen Samur’un oğlu Dimitri’nin bostan kirasından 
Kara Mustafa Paşa Vakfı’na borçlu olduğu
Merhûm vezîr-i a‘zam-ı sâbık Kara Mustafa Paşa vakfı’nın câbîsi ve vakf-ı 
mezbûrun bi’l-fi‘l mütevellîsi olan Ahmed Efendi b. ( ) nâm kimesne tarafından 
husûs-ı âti’z-zikre vekîl-i sâbitü’l-vekâlesi olan Mehmed Çelebi b. Hüseyin nâm 
kimesne meclis-i şer‘-i hatîr-i lâzımü’t-tevkīrde mahmiye-i İstanbul’da Kefeli 
mahallesinde sâkin iken bundan akdem hâlik olan Samur nâm zimmînin sulbî 
oğlu Dimitri nâm sagīrin vâlidesi ve tesviye-i umûruna kıbel-i şer‘-i mutahhar-
dan mansûb vasîsi olan Marçoka bt. Pirako nâm nasrâniye muvâcehesinde üze-
rine da‘vâ ve takrîr-i kelâm edip vakf-ı mezbûr müstagallâtından olup mahalle-i 
mezbûrede vâki‘ icâreteyn-i ma‘lûmeteyn ile sagīr-i merkūmun tasarrufunda olan 
bostan icâresinden bin yetmiş altı senesi Rebî‘ulevvel’i gurresinden bin yetmiş yedi 
Safer’i gāyetine gelince sagīr-i mezbûrun zimmetinde müctemi‘ olan beş bin akçe 
ücretin mukaddemâ merkūm Marçoka yedinden beş yüz akçesini ahz u kabz edip 
dört bin beş yüz akçeyi dahi hâlâ vasiyy-i mezbûreden taleb ederim suâl olunsun 
dedikde gıbbe’s-suâl merkūm Marçoka fi’l-vâki‘ zikr olunan bostan ücretinden 
sagīr-i mezbûrun vakf-ı mezbûra dört bin beş yüz akçe deyni olduğunu bi tav‘ihâ 
ikrâr ve i‘tirâf etmeğin mûcebince meblağ-ı mezbûru mâl-i sagīr-i mezbûrdan 
müdde‘î-i merkūm Mehmed Çelebi’ye edâ ve teslîm mezbûre Marçoka’ya tenbîh 
birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Cemâziyelevvel li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, Şükrullah Bey b. Mustafa, Baba Resul b. 
Rıdvan, Veli b. Mehmed.

162 [21b-2] Norsiz v. Sahak’ın tarlasının tasarrufunu bedel karşılığı 
devr ve mülk bahçesini takas ettiği
Ekmekçi tâifesinden Norsiz v. Sahak nâm zimmî meclis-i şer‘-i hatîr-i lâzımü’t-
tevkīrde papuçcu tâifesinden olup kendi tarafından asîl ve li ebeveyn karında-
şı oğlu Mardiros v. Haçuk nâm zimmî tarafından husûs-ı âti’l-beyâna papuçcu 
tâifesinden Avanos v. Tator ve Vartan v. Bogos nâm zimmîler şehâdetleri ile 
sâbitü’l-vekâle vekîl olan Avanos v. Sivar nâm zimmî muvâcehesinde ikrâr ve 
takrîr-i kelâm edip tefvîz-i âti’z-zikrin sudûruna değin hakk-ı müfevvazım olup 
vilâyet-i Anadolu’da Divriği kazâsında Kesme nâm karyede vâki‘ bir tarafdan Hacı 
Rıdvan nâm kimesne ve bir tarafdan Evranosoğlu ve bir tarafdan Kılıççıoğlu tar-
laları ve bir tarafdan hark ile mahdûde tahmînen üç keyl-i İstanbulî tohum isti‘âb 
eder bir kıt‘a tarlamın hakk-ı tasarrufunu sâhib-i arz ma‘rifetiyle merkūm Avanos 
ile müvekkili mezbûr Mardiros’a ale’l-iştirâki’s-seviy on kıt‘a esedî guruş bedel-i 
ferâğ mukābelesinde ferâğ ve tefvîz edip anlar dahi vech-i muharrer üzre tefev-
vuz ve kabûl eyleyip bedel-i mezkûr on guruşu tamâmen yedlerinden alıp kabz 
eylediğimden sonra bey‘-i âti’z-zikrin sudûruna değin yedimde mülküm ve hak-
kım olup karye-i mezbûrede vâki‘ bir tarafdan tarîk-i âm ve bir tarafdan dere ve 
bir tarafdan Avram oğlu ve bir tarafdan Selveroğlu bahçeleri ile mahdûd bir kıt‘a 
bahçemi merkūm Avanos ile müvekkil-i merkūm Mardiros’a yirmi esedî guruşa 
bey‘ edip anlar dahi iştirâken iştirâ ve kabûl eyledikden sonra merkūm Avanos 
ile müvekkil-i mezbûr Mardiros dahi bey‘-i câi’z-zikrin sudûruna değin ale’l-
iştirâki’s-seviy yedlerinde mülkleri ve hakları olup karye-i mezkûrede harmanlık-
da vâki‘ bir tarafdan Sakanoğlu bağı ve bir tarafdan cebel ve bir tarafdan benim ta-
sarrufumda olan tarla ve bir tarafdan tarîk-i âm ile mahdûde tahmînen iki çapalık 
bir kıt‘a bağlarını yirmi kıt‘a esedî guruşa bana bey‘ edip ben dahi iştirâ ve kabûl 
eylediğimden sonra semeni olan meblağ-ı mezkûr yirmi esedî guruş sâlifü’z-zikr 
bahçe semeninden zimmetlerinde hakkım olup yirmi kıt‘a esedî guruşa takās edip 
anlar dahi mukāssa ve kabûl eylediklerinden sonra zikirleri mürûr eden bahçe ve 
tarlamı mahallerinde ahz u kabz ve zabt [ve] tasarrufuna ben mezbûr Avanos ile 
müvekkil-i merkūm Mardiros’u taslît edip mezbûr Avanos ile müvekkil-i mezbûr 
Mardiros dahi mârrü’z-zikr bağı mahallinde ahz u kabza beni taslît eylediler de-
dikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sâ[nî] aşer min Cumâdelûlâ li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Şükrullah Bey b. Mustafa, Abdi Çelebi 
b. Hüseyin, İbrahim Çelebi b. Ahmed, Mehmed Bey b. Ramazan.

163 [21b-3] Müezzin Mahmud Halife’nin müezzinlik ücretini ödemesi 
için Şaban Ağa vakıf mütevellisine tembih olunduğu
Havâss-ı aliyye kazâsına tâbi‘ Makrihorya nâm karyede sâkin Mahmud Halîfe b. 
Ahmed nâm kimesne meclis-i şer‘-i hatîr-i lâzımü’t-tevkīrde karye-i mezbûrede 
vâki‘ merhûm Şaban Ağa nâm sâhibü’l-hayrın binâ eylediği câmi‘-i şerîfin 
mütevellîsi olan Yusuf Ağa b. Şaban nâm kimesne mah za rın da üzerine da‘vâ ve 
takrîr-i kelâm edip zikr olunan câmi‘-i şerîfde yevmî yedi akçe vazîfe ile müez-
zin olmağla vech-i muharrer üzre yevmî yedişer akçe vazîfemden elli dört ayda 
müctemi‘ olan on bir bin üç yüz kırk akçe vazîfemi mütevellî-i merkūm Yusuf 
Ağa kendi müzâfına sarfl a istihlâk edip zimmetinde kalmağın meblağ-ı mezbûru 
bundan [akdem] mütevellî-i merkūm Yusuf Ağa’dan da‘vâ ve taleb ettiğimde bey-
nimizde münâza‘ât-ı kesîre vukū‘undan sonra muslihûn tavassut edip merkūm 
Yusuf Ağa ile beynimizde dört bin akçe üzerine inşâ-i akd-i sulh ettiklerinde ben 
dahi sulh-i mezbûru kabûl etmişidim hâlâ bedel[-i sulh] olan meblağ-ı mezbûru 
mütevellî-i merkūm Yusuf Ağa’dan taleb ederim suâl olunsun dedikde gıbbe’s-suâl 
mezbûr Yusuf Ağa cevâbında fi’l-vâki‘ kaziyye bâlâda tafsîli mürûr ettiği vech üzre 
olup bedel-i sulh-i mezbûrdan mezbûr Mahmud Halîfe’ye zimmetimde lâzımü’l-
edâ dört bin akçe deynim vardır deyû bi tav‘ihî ikrâr etmeğin mûcebince meblağ-ı 
mezbûru müdde‘î-i merkūm Mahmud Halîfe’ye edâ ve teslîme mütevellî-i mezbûr 
Yusuf Ağa’ya tenbîh birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Ebûbekir Çavuş b. Hızır el-Mübâşir, Abdülbâkī Efendi b. ( ) imâm-ı 
câmi‘, Muharrem Çelebi b. ( ) el-Müezzin, Mehmed b. Ramazan

164 [21b-4] Fâtıma bt. Yusuf ’un don ve gömlek bahasından Rabia 
bt. Ali’den alacaklı olduğu
Mahmiye-i İstanbul’da Burmalı Mescid mahallesi sâkinelerinden işbu bâ‘isetü’l-
kitâb Fâtıma bt. Yusuf nâm hâtun meclis-i şer‘-i şerîf-i lâzımü’t-teşrîfde Râbia bt. 
Ali nâm hâtun mah za rın da üzerine da‘vâ ve takrîr-i kelâm edip mezbûre Râbia 
zimmetinde yedimden müşterâ ve makbûz adedi beynimizde ma‘lûm don ve 
gömlek bahâsından üç bin yedi yüz akçe hakkım olup meblağ-ı mezbûrdan se-
kiz yüz elli akçesini mezbûre Râbia yedinden ahz u kabz edip meblağ-ı bâkī iki 
bin sekiz yüz elli akçe [22a] hakkım vardır hâlâ taleb ederim suâl olunup alıve-
rilmesi matlûbumdur dedikde, gıbbe’s-suâl mezbûre Râbia cevâbında fi’l-vâki‘ 
müdde‘iyye-i mezbûreye iki bin sekiz yüz elli akçe zimmetimde vâcibü’l-edâ ve 
lâzımü’l-kazâ deynimdir deyû bi tav‘ihî ikrâr ve i‘tirâf etmeğin ikrârı mûcebince 
müdde‘iyye-i mezbûreye iki bin sekiz yüz elli akçeyi edâya merkūme Râbia’ya 
tenbîh birle mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Hüseyin Çavuş b. Ali, Şükrullah Bey b. Mustafa, Abdi Çelebi b. Hü-
seyin, Resul b. Rıdvan.

165 [22a-1] Hüseyin Beşe’nin ev alımından bedelini sahiplerine 
ödediğinin tespiti
Mahmiye-i İstanbul’da Yenibahçe kurbunda Mi‘mâr Sinan mahallesi sâkinlerinden 
bâ‘isü’l-kitâb fahrü’l-eşbâh Hüseyin Beşe b. ( ) nâm kimesne meclis-i şer‘-i şerîf-i 
şâmihü’l-imâd ve mahfil-i dîn-i münîf-i râsihü’l-evtâdda mahalle-i mezbûre 
ahâlîsinden fahrü’l-akrân Hasan Çelebi b. Süleyman nâm kimesne ile ekāribinden 
Haçador ve Asvador veled[ey] Kestostor nâm zimmîler ve Mihrişah bt. Kestostor 
nâm nasrâniyenin zevci ve tarafından husûs-ı âti’l-beyâna vekîli olduğu mezbûrân 
Haçador ve Asvador şehâdetleriyle şer‘an sâbit olan Kosta v. Nikola nâm zimmîler 
mahzarlarında takrîr-i kelâm edip akd-i âti’z-zikrin sudûruna değin on sehim-
den beş sehm-i şâyi‘i mezbûr Hasan Çelebi’nin ve ikişer sehm-i şâyi‘i merkūmân 
Haçador ve Asvador’dan her birinin ve bir sehm-i şâyi‘i müvekkile-i mezbûre 
Mihrişah’ın mülkü olup mahalle-i mezbûrede vâki‘ bir tarafdan Mehmed Bey 
ve bir tarafdan Mahmud Çelebi ve bir tarafdan Süleyman Beşe nâm kimesneler 
mülkleri ve bir tarafdan tarîk-i âm ile mahdûd bir bâb fevkānî iki bâb tahtânî oda-
lar ve bir ahır ve bir su kuyusu ve cüneyneyi müştemil menzilden mezbûr Hasan 
Çelebi hisse-i mezbûresini bana nakid râyic fi’l-vakt altı bin akçeye ve merkūmân 
Haçador ve Asvador’dan her biri dahi hisselerini ikişer bin dörder yüz akçeye ve 
müvekkile-i mezbûre Mihrişah dahi hisse-i mezbûresini bin iki yüz akçeye bey‘ ve 
teslîm ben dahi vech-i muharrer üzre iştirâ ve tesellüm edip semen-i mezbûr altı 
bin akçeyi mezbûr Hasan Çelebi’ye ve ikişer bin dörder yüz akçeyi dahi merkūmân 
Haçador ve Asvador’dan her birine ve bin iki yüz akçeyi dahi müvekkile-i mezbûre 
Mihrişah’a teslîm edip anlar dahi yedimden ahz u kabz ve tesellüm eylediler, suâl 
olunup takrîrleri tahrîr olunmak matlûbumdur dedikde, gıbbe’s-suâl mezbûr Ha-
san Çelebi menzil-i mezbûrdan hisse-i mezbûresini altı bin akçeye mezbûr Hü-
seyin Beşe’ye bey‘ ve teslîm ve kabz-ı semen eylediğini ve merkūmân Haçador ve 
Asvador’dan her biri menzil-i mezbûrdan hisse-i mezbûrelerini ikişer bin dörder 
yüz akçeye mezbûr Hüseyin Beşe’ye bey‘ ve teslîm ve kabz-ı semen ettiklerini ve 
vekîl-i mezbûr dahi müvekkilesi mezbûre Mihrişah menzil-i mezbûrdan hisse-i 
mezbûresini bin iki yüz akçeye mezbûr Hüseyin Beşe’ye bey‘ ve teslîm ve kabz-ı 
semen ettiğini ikrâr etmeğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cemâziyelevvel li sene seb‘a ve seb‘în ve elf.
Şuhûdü’l-hâl: Mehmed Efendi b. Ali el-İmâm, Hüseyin Çelebi b. Mehmed el-
Müezzin, Ahmed Çelebi b. Mehmed el-Müezzin, Mehmed Çelebi b. Abdurrah-
man.

166 [22a-2] Üstat Süleyman b. Abdüsselâm’ın kölesi Yusuf ’u vasiyet 
yoluyla âzat ettiği
Mahmiye-i İstanbul’da Kaliçeci Hasan mahallesi sâkinlerinden üstâd Süleyman 
b. Abdüsselâm nâm kimesne meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de ikrâr ve takrîr-i kelâm edip bana rıkkıyyetini mu‘terif 
olan orta boylu, açık kaşlı, gök elâ gözlü Gürciyyü’l-asl Yusuf b. Abdullah nâm 
abd-i memlûkümü ente hürrün kable mevtî bi erba‘în yevmen kaydı ile mukayyed 
tedbîr ile müdebber eyledim bi irâdeti’llâhi te‘âlâ kazâ-i nahb edip kayd-ı mezbûr 
bulundukda mevsûf-ı mezbûr Yusuf hür olsun dedikde mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Üstâd Dilâver b. Abdullah, Koltukçu Süleyman Çelebi b. Mehmed, 
Hamza Çelebi b. Mehmed, el-Hâc Habil b. Mehmed, Abdurrahman Çelebi b. ( ), 
Şükrullah Bey b. Mustafa.

167 [22a-3] Âişe bt. Mustafa’nın, Mehmed b. Hüseyin’den muhâlaa 
yoluyla boşandığı
Mahmiye-i İstanbul hısnı ebvâbından Ayakapısı dâhilinde Mustafa Paşa mahallesi 
sâkinelerinden Âişe bt. Mustafa nâm hâtun meclis-i şer‘-i şerîf-i lâzımü’t-teşrîfde 
zevc-i dâhilün-bihâsı işbu bâ‘isü’l-kitâb Mehmed b. Hüseyin mah za rın da ikrâr ve 
takrîr-i kelâm edip zevcim mezbûr Mehmed zimmetinde cihet-i karz-ı şer‘îden 
olan beş yüz akçe hakkımı mezbûr Mehmed yedinden ahz u kabz eylediğimden 
sonra zevcim mezbûr Mehmed zimmetinde mütekarrir ve ma‘kūdun-aleyh olan 
bin beş yüz akçe mehr-i müeccelim ve nafaka-i iddetim üzerine ve me’ûnet-i 
süknâm dahi kendi üzerime olmak üzre muhâla‘a-i sahîha-i şer‘iyye ile muhâla‘a 
edip ol dahi muhâla‘a-i mezbûreyi kabûl eyledikden sonra zevciyyete müte‘allika 
âmme-i da‘vâdan her birimiz âharın zimmetini ibrâ-i âm ile ibrâ ve iskāt eyledik 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cemâziyelevvel li sene seb‘a ve seb‘în ve elf.
Şuhûdü’l-hâl: Ahmed Beşe b. Mehmed, Receb b. Mustafa, Mehmed b. Süleyman, 
Hasan Çelebi b. Ahmed, İbrahim Çelebi.

168 [22a-4] Ölen el-Hâc Süleyman b. Yusuf ’un Siyavuş b. Abdullah’taki 
alacağının tahsil edilip vârislerine verilmesi
Mahmiye-i İstanbul’da Haydarhâne mahallesinde sâkin iken bundan akdem vefât 
eden el-Hâc Süleyman b. Yusuf nâm kimesnenin verâseti zevce-i metrûkesi Âişe 
bt. Hızır nâm hâtun ile li ebeveyn karındaşı Receb b. Yusuf nâm kimesneye mün-
hasıra olduğu şer‘an zâhir ve mütehakkik oldukdan sonra merkūm Receb asâleten 
ve mezbûre Âişe Hâtun tarafından husûs-ı câi’z-zikre sâbitü’l-vekâle vekîli olan 
Mustafa Çelebi b. (  ) nâm kimesne vekâleten meclis-i şer‘-i hatîr-i lâzımü’t-
tevkīrde Siyavuş b. Abdullah nâm kimesne mah za rın da her biri üzerine da‘vâ ve 
takrîr-i kelâm edip müteveff â-yı mezbûr el-Hâc Süleyman’ın yedinden müşterâ 
ve makbûz velense bahâsından mezbûr Siyavuş zimmetinde hakkı olan yüz yet-
miş esedî guruşu kable’l-edâ vefât edip meblağ-ı mezbûr, mezbûr Siyavuş zimme-
tinde kalmağın suâl olunup meblağ-ı mezbûrun mezbûr Siyavuş’dan alıverilmesi 
matlûbumuzdur dediklerinde gıbbe’s-suâl [22b] mezbûr Siyavuş kaziyye minvâl-i 
muharrer üzre olup müteveff â-yı mezbûr el-Hâc Süleyman’ın cihet-i mezbûrdan 
zimmetinde vâcibü’l-edâ yüz yetmiş esedî guruş hakkı olduğunu bi tav‘ihî ikrâr 
ve i‘tirâf etmeğin mûcebince meblağ-ı mezbûru müdde‘iyân-ı mezbûrâna edâ ve 
teslîme mezbûr Siyavuş’a tenbîh birle mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene seb‘a ve seb‘în ve elf.
Şuhûdü’l-hâl: Receb Beşe b. Osman el-Mübâşir, Şükrullah Bey b. Mustafa, Musta-
fa Çelebi b. ( ), Mehmed b. Ramazan.

169 [22b-1] Ali Efendi b. Mehmed’in karısının vakfa olan borcunu 
ödedikten sonra geri isteyemeyeceği
Vilâyet-i Anadolu’da Yalakābâd kazâsına tâbi‘ Akköy nâm karye avârızına mevkūfe 
nukūdun mütevellîsi olan Ahmed Efendi b. Nebi nâm kimesne meclis-i şer‘de 
Ali Efendi b. Mehmed nâm kimesne mah za rın da takrîr-i kelâm ve ta‘bîr ani’l-
merâm edip mezbûr Ali Efendi’nin zevcesi ( ) nâm hâtunun vakf-ı mezbûra asl-ı 
mâldan bin akçe ve ribh-i şer‘îden yüz elli akçe cem‘an bin yüz elli akçe deyni olup 
mukābelesinde mahalle-i mezbûrede vâki‘ ma‘lûmü’l-hudûd mülk çift liği rehin 
almağla mezbûr Ali Efendi deyn-i mezbûru hâkim huzûrunda mukaddemâ bana 
teslîm edip ben dahi vakıf için alıp kabz ettiğimden sonra mezbûr Ali Efendi deyn-i 
mezbûru edâsına nâdim olmağla meblağ-ı mezbûru taleb ile rencîdeden hâlî de-
ğildir suâl olunup men‘ olunmak matlûbumdur dedikde gıbbe’s-suâl mezbûr Ali 
Efendi kaziyye minvâl-i muharrer üzre olup meblağ-ı mezbûru merkūm Ahmed 
Efendi zevcesi mezbûrenin deyni için verdiğini tâyi‘an ikrâr etmeğin mûcebince 
mu‘ârazadan men olunup mâ vaka‘a bi’t-taleb ketb olundu.
Fi’l-yevmi’l-hâmis aşer min Rebî‘ilevvel li sene seb‘a ve seb‘în ve elf.
Şuhûdü’l-hâl: Es-Sâbikūn.

170 [22b-2] Ölen Abdülhalim b. Fazlullah’la ticarî ortaklığı olan el-Hâc 
Mehmed’in kendi hissesinden sattığı mallar için borç tahsilinde 
kendisine mani olunmaması
Mahmiye-i İstanbul’da Deniz Abdal mahallesi sâkinlerinden el-Hâc Mehmed b. 
Ahmed nâm kimesne meclis-i şer‘-i hatîr-i lâzımü’t-tevkīrde mahalle-i mezbûre 
sâkinlerinden iken bundan akdem vefât eden Abdülhalim b. Fazlullah’ın sulbî oğlu 
Fazlullah Çelebi nâm sagīrin kıbel-i şer‘-i enverden mansûb vasîsi olan Nasuh 
Efendi b. Musa nâm kimesne mah za rın da takrîr-i da‘vâ edip müteveff â-yı mezbûr 
ile ale’l-münâsafa beynimizde müşterek eşyâmızdan iki bin yüz on kıt‘a esedî gu-
ruş kıymetli beynimizde ma‘lûm eşyâmızı medîne-i Selânik ahâlîsinden ba‘zı ki-
mesneler ve iki yüz guruş kıymetli beynimizde ma‘lûm eşyâmızı dahi medîne-i 
Bosnasaray ahâlîsinden ba‘zı kimesneler ve yüz yirmi guruş kıymetli beynimizde 
ma‘lûm eşyâmızı medîne-i Belgrad ahâlîsinden ba‘zı kimesneler müteveff â-yı 
mezbûrun hâl-i hayâtında bey‘ ve teslîm eylemiş idik hattâ müteveff â-yı mezbûr 
hâl-i hayâtında eşyâ-i mezkûre beynimizde ale’l-münâsafa müşterek olduğunu 
ikrâr dahi eylemiş idi, hâlâ eşyâ-i mezbûrenin semenlerinin nısfını müşterîlerden 
almak murâd eylediğimde vasiyy-i mezbûr mümâna‘at eder suâl olunup 
mümâna‘atdan men‘ olunması matlûbumdur dedikde gıbbe’s-suâl ve’l-inkâr 
müdde‘î-i mezbûrdan müdde‘âsını mübeyyine beyyine taleb olundukda udûl-i 
ricâl-i müslimînden olup mahalle-i mezbûre sâkinlerinden olan İbrahim Ağa b. 
el-Hâc Hasan ve mahmiye-i mezbûrede Mahmud Paşa mahallesi sâkinlerinden 
Mehmed Beşe b. Mahmud nâm kimesne li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka müteveff â-yı mezbûr hâl-i hayâtında bizim 
huzûrumuzda vech-i meşrûh üzre medâyin-i mezbûre ahâlîsinden ba‘zı kimes-
nelere bey‘ eyledikleri eşyâ beynlerinde ale’l-münâsafa müşterek olup semenleri-
nin nısfı müdde‘î-i mezbûrun olduğunu bizim huzûrumuzda ikrâr ve bizi işhâd 
eylemiş idi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye şehâdetleri 
makbûle oldukdan sonra mûcebiyle ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cemâziyelevvel li sene 1077.
Şuhûdü’l-hâl: El-Hâc Hasan b. el-Hâc Mehmed, el-Hâc Mirza b. el-Hâc Musa, el-
Hâc Osman b. İsmail, el-Hâc Hüseyin b. el-Hâc Mehmed.

171 [22b-3] Ramazan Çelebi b. Yusuf ’un Manol v. Mihal’den alacağı 
olduğunun tespiti
Mahmiye-i İstanbul’da Sofular mahallesinde sâkin Ramazan Çelebi b. Yusuf 
nâm kimesne meclis-i şer‘-i hatîr-i lâzımü’t-tevkīrde Manol v. Mihal nâm zimmî 
muvâcehesinde üzerine da‘vâ ve takrîr-i kelâm edip mezbûr Manol zimmetinde 
cihet-i deyn-i şer‘îden elli üç buçuk esedî guruş hakkım olup meblağ-ı mezbûru 
mezbûr Manol’den taleb ettiğimde vermede ta‘annüd eder suâl olunup meblağ-ı 
mezbûrun alıverilmesi matlûbumdur dedikde gıbbe’s-suâl mezbûr Manol 
cevâbında fi’l-vâki‘ müdde‘î-i mezbûr Ramazan Çelebi’ye cihet-i deyn-i şer‘îden 
zimmetimde elli üç buçuk esedî guruş deynim vardır deyû bi tav‘ihî ikrâr ve 
i‘tirâf etmeğin mûcebince meblağ-ı mezbûr elli üç buçuk esedî guruşu müdde‘î-i 
mezbûr Ramazan Çelebi’ye edâ ve teslîme mezbûr Manol’e tenbîh birle mâ vaka‘a 
bi’t-taleb ketb olundu.
Fi’l-yevmi’s-sâdis min Cemâziyelevvel li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Resul b. Rıdvan, 
Mehmed b. Ramazan.







172 [22b-4] Mustafa Ağa b. Abdullah’ın kölesi Cafer’i âzat ettiği
Mahmiye-i İstanbul’da Müft ü Ali Çelebi mahallesi sâkinlerinden olup muhâfaza 
için Kerş kal‘asına gider iken vefât eden merhûm Ankaralı Ömer Paşa’nın 
hazînedârı olan Mustafa Ağa b. Abdullah nâm kimesne meclis-i şer‘-i şerîfde 
tav‘an ve rağbeten ikrâr ve takrîr-i kelâm [edip] bana rıkkıyyetini mu‘terif olan 
orta boylu, kara kaşlı, kara gözlü Macariyyü’l-asl Cafer b. Abdullah nâm abd-i 
memlûkümü hasbeten lillâhi te‘âlâ tahrîr [ve] i‘tâk ve zümre-i ahrâr-ı asliyyîne 
ilhâk eyledim min ba‘d mevsûf-ı mezbûr sâir ahrâr-ı asliyyîn gibi hür olup mevâlî 
için sâbit olan hakk-ı velâ-i şer‘iyyeden gayrı üzerinde hakkım kalmadı dedikde 
mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Ahmed Ağa b. (  ), Pehlivanzâde Ali Bey, Mühürdâr Musli Ağa, 
Ömer Beşe b. Musa, Hüseyin Ağa, Musli Ağa b. Seydî Mehmed, Hüseyin Bey b. 
Abdullah.

173 [22b-5] Ölen Veli Efendi b. Osman’ın terekesi hususunda vârisleri 
arasında sulh olduğu
Mahmiye-i İstanbul’da Uzun Yusuf mahallesinde sâkin iken bundan akdem vefât 
eden Veli Efendi b. Osman’ın verâseti zevce-i metrûkesi Ümmühâni bt. Mehmed 
nâm hâtun ile sulbiye kebîre kızı Âlime’ye ve oğlu Abdullah b. Mustafa’ya münhasıra 
olduğu şer‘an zâhir oldukdan sonra merkūm Abdullah meclis-i şer‘de muhallefât-ı 
mezbûra vâzı‘atü’l-yed olan zevcesi merkūme Ümmühâni’nin tarafından husûs-ı 
âti’l-beyâna vekîl-i müsecceli olan Mehmed Efendi b. el-Hâc Ahmed nâm kimes-
ne mah za rın da ikrâr ve takrîr-i kelâm edip mûrisim müteveff â-yı mezbûr Veli 
Efendi’nin terekesinden bana isâbet eden hisse-i şer‘iyyem mukābelesinde şerâit-i 
sulhü hâvî mevâni‘-i müfsideden ârî tehârüc-i şer‘î üzre vesâtat-ı müslimîn ile 
nakid râyic fi’l-vakt yedi bin iki yüz akçe üzerine müvekkile-i merkūme ile inşâ-i 
akd-i sulh ettiklerinde, ben dahi sulh-i mezbûru kabûl ve bedel-i sulh-i meblağ-ı 
mezbûru müvekkile-i merkūme yedinden tamâmen ahz u kabz edip tereke-i 
müteveff â-yı mezbûra ve müteveff â-yı mezbûr zimmetinde cihet-i deyn-i [23a] 
şer‘îden yüz otuz esedî guruş hakkım vardır deyû bundan akdem terekesine 
vâzı‘atü’l-yed olan müvekkile-i merkūme Ümmühâni’den da‘vâ sadedinde olmuşi-
dim el-hâletü hâzihî ol da‘vâmdan dahi müvekkile-i mezbûrenin zimmetini ibrâ-i 
âmm-ı kātı‘ü’n-nizâ‘ [ile] ibrâ ve iskāt eyledim min ba‘d gerek tereke-i müteveff â-yı 
mezbûra ve gerek ol meblağa müte‘allika müvekkile-i mezbûre ile da‘vâ ve nizâ‘ım 
ve alâka ve medhalim kalmadı dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Hasan Çelebi b. Ahmed, Süleyman Çelebi b. Receb, İbrahim Çelebi 
b. Mehmed, Resul b. Rıdvan, Mehmed b. Ramazan.

174 [23a-1] Ölen Toros’un vârislerinin babalarından kalan bağı sattıkları
Vilâyet-i Anadolu’da Eğin kazâsına tâbi‘ Apçağa nâm karye sâkinlerinden iken 
bundan akdem hâlik olan Toros v. (  ) nâm zimmînin verâseti sulbî kebîr oğul-
ları Asvador ve Haçuk ve sulbiye kebîre kızı Marot nâm nasrâniyeye münhasıra 
olduğu şer‘an sâbit oldukdan sonra mezbûrân Asvador ve Haçuk kendi tarafl a-
rından asâleten ve mezbûr Haçuk li ebeveyn kız karındaşı mezbûre Marot ta-
rafından husûs-ı âti’l-beyâna vekîl olup Karaman v. Nekal ve Sefer v. Bâli nâm 
zimmîler şehâdetleri ile şer‘an vekâleti sâbite oldukdan sonra vekâleten meclis-i 
şer‘-i şerîf-i lâzımü’t-teşrîfde işbu bâ‘isü’s-sifr Marat v. Mardoros nâm zimmî 
muvâcehesinde her biri asâleten ve vekâleten ikrâr ve takrîr-i kelâm edip tereke-i 
hâlik-i mezbûrdan olup karye-i mezbûre sınırında Hacılar nâm mevzi‘de vâki‘ bir 
tarafdan İlbeğ Mustafa mülkü ve bir tarafdan Marko nâm zimmî bağı ve bir taraf-
dan Kalov nâm zimmî mülkü ve bir tarafdan Vartan nâm zimmî bağı ile mahdûd 
mülk bağı mezbûr Marat her biri dokuzar dirhem tâmmü’l-vezn ve sahîhü’l-ayâr 
seksen kıt‘a riyâlî kebîr guruşa bey‘-i bâtt-ı sahîh-i şer‘î ile bey‘ edip ol dahi iştirâ 
ve kabûl eyledikden sonra semeni olan meblağ-ı mezbûr seksen kıt‘a riyâlî guruşu 
mezbûr Marat yedinden ahz u kabz eylediğimizden sonra mebî‘-i mezbûru ma-
hallinde zabt ve tasarrufa mezbûr Marat’ı taslît eyledik min ba‘d zikr olunan bağ 
merkūm Marat’ın mülk-i müşterâsıdır keyfe mâ yeşâ’ ve yahtâr mutasarrıf olsun 
dediklerinde mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelûlâ li sene 1077.
Şuhûdü’l-hâl: Şükrullah Bey b. Mustafa, Abdi b. Hüseyin, İbrahim Çelebi b. Meh-
med, Hasan Çelebi b. Ahmed, Ömer Beşe, Yusuf Beşe, Hokez v. Serkis, Celyoz v. 
Marat, Markor v. Parcan, Agya v. Ferhad.

175 [23a-2] Havva bt. Ahmed’in Ahmed b. Abdullah’tan muhâlaa 
yoluyla boşandığı
Mahmiye-i İstanbul’da Akseki mahallesi sâkinelerinden Havva bt. Ahmed nâm 
hâtun meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
zevc-i dâhilün-bihâsı bâ‘isü’l-kitâb Ahmed b. Abdullah nâm kimesne mah za rın-
da ikrâr ve takrîr-i kelâm edip zevcim mezbûr Ahmed ile zimmetinde mütekarrir 
olan dört bin akçe mehr-i müeccelim ve nafaka-i iddet-i ma‘lûmem ve yedimden 
müşterâ ve makbûz her biri beynimizde ma‘lûm bir mor çuka ferâce ve bir sandal 
kaft an ve mükemmel hamam rahtı ve bir ayna ve arakiyye ve bir peçe ve bir iş-
lik ve çatma ta‘bîr olunur üç çift  kumaş yastık semenlerinden ve mezbûr Ahmed 
zimmetinde hakkım olan yedi bin dokuz yüz yetmiş akçe üzerlerine ve me’ûnet-i 
süknâm dahi kendi üzerime olmak üzre muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl ettikden sonra zevciyyete ve târih-i kitâba ge-
lince beynimizde cârî olan ahz ve i‘tâya müte‘allika âmme-i hukūk-ı ma‘lûme ve 
mechûle da‘vâsından her birimiz âharın zimmetini ibrâ-i âmm-ı kātı‘ü’n-nizâ‘ ile 
ibrâ ve iskāt eyledik dedikde gıbbe’t-tasdîki’l-mu‘teber mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Ali Efendi b. Müstakīm el-İmâm, Mehmed Beşe b. Abdullah, Meh-
med b. Hüseyin, Mehmed Halîfe b. Ali, Mehmed Çelebi b. İbrahim.

176 [23a-3] Âmine bt. el-Hâc Mansur’un, İsmail b. Mümin’den muhâlaa 
yoluyla boşandığı
Mahmiye-i İstanbul’da Çavuş Mescidi mahallesinde sâkine Âmine bt. el-Hâc 
Mansur nâm hâtun meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de İsmail b. Mümin nâm kimesne mah za rın da ikrâr-ı tâm ve ta‘bîr 
ani’l-merâm edip zevci mezbûr İsmail zimmetinde mütekarrir ve ma‘kūdun-aleyh 
olan yedi bin akçe mehr-i müeccelim ve nafaka-i iddet-i ma‘lûmem üzerlerine 
ve me’ûnet-i süknâm dahi kendi üzerime olmak üzre zevcim mezbûr İsmail’in 
firâşından hâsıl olan sagīr oğlum Mustafa’yı ve sagīre kızım İsmihan’ı târih-i 
kitâbdan yedi sene tamâmına değin kendi malımdan infâk ve iksâ etmek üzre 
mezkûr İsmail ile muhâla‘a-i sahîha-i şer‘iyye ile muhâla‘a edip zevciyyete ve gayra 
müte‘allika âmme-i de‘âvîden her birimiz âharın zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sâlis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Süleyman Çelebi b. Hasan, İbrahim Çele-
bi b. Ahmed, Baba Resul b. Rıdvan.

177 [23a-4] Musa b. Mehmed’in evini Fâtıma bt. Osman’a sattığı
Mahmiye-i İstanbul’da Sultan mahallesinde sâkin Musa b. Mehmed nâm kimesne 
meclis-i şer‘-i şerîf-i lâzımü’t-teşrîfde işbu bâ‘isetü’l-kitâb Fâtıma bt. Osman nâm 
hâtun mah za rın da ikrâr ve takrîr-i kelâm edip silk-i mülk-i sahîhimde münselik 
olup mahalle-i mezbûrede vâki‘ bir tarafdan Mustafa Beşe b. Cuma mülkü ve bir 
tarafdan Ahmed Çelebi b. ( ) mülkü ve bir tarafdan Abdi Efendi mülkü ve bir ta-
rafdan tarîk-i âm ile mahdûd iki bâb tahtânî odayı ve cüneyne ve müşterek kenîfi 
müştemil mülk menzilimi cümle tevâbi‘i ve levâhıkı ve kâff e-i menâfi‘ ve merâfıkı 
ile mezbûre Fâtıma’ya tarafeynden îcâb ve kabûlü hâvî şurût-ı müfsideden ârî on 
bin râyic fi’l-vakt akçeye bey‘-i bâtt-ı sahîh-i şer‘î ile bey‘ ve teslîm edip ol dahi 
vech-i muharrer üzre iştirâ ve kabz eyledikden sonra semen-i mezbûru yedinden 
ahz u kabz eyledim ba‘de’l-yevm menzil-i mahdûd-ı mezkûr mezbûre Fâtıma’nın 
mülk-i müşterâsıdır keyfe mâ teşâ’ ve tahtâr mutasarrıfe olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cemâziyelevvel li sene seb‘a ve seb‘în ve elf.
Şuhûdü’l-hâl: Mehmed b. Ahmed, Cezâyirli Mehmed, Mehmed b. Abdullah, Meh-
med b. ( ), İvaz b. Abdullah.

178 [23b-1] Ceyhun bt. Abdullah’ın ölen Ebûbekir Ağa’nın câriyesi iken 
çocuğu olmakla hür olduğunun ve kızının da babasının nesebine 
geçtiğinin tespiti
İşbu elâ gözlü, açık kaşlı, kasîrü’l-kāme Rûsiyyetü’l-asl râfi‘atü’l-kitâb Ceyhun bt. 
Abdullah sadriye sagīre kızı Lütfiye[’ye] taraf-ı şer‘-i şerîfden vasî nasb olunmağ-
la vesâyeti kabûl ettikden sonra meclis-i şer‘-i şerîf-i şâmihü’l-imâd ve mahfil-i 
dîn-i münîf-i râsihü’l-evtâdda rakīk olmak üzre kendiye ve sagīre-i mezbûre[ye] 
vâzı‘atü’l-yed olan Rukiye bt. Hüseyin nâm hâtun tarafından husûs-ı âti’l-beyâna 
vekîl olduğu zâtını ma‘rifet-i şer‘iyye ile ârifân Veli b. Mehmed ve Yusuf b. İb-
rahim nâm kimesneler şehâdetleriyle şer‘an sâbit olan Mustafa b. Mehmed nâm 
kimesne mah za rın da da‘vâ ve takrîr-i kelâm edip bundan akdem mahmiye-i 
İstanbul’da Sancakdâr Hayreddin mahallesinde sâkin iken vefât eden Ebûbekir 
Ağa b. Abdullah târih-i kitâbdan yedi sene mukaddem medîne-i Edirne’de 
mâlikimden semen-i ma‘lûma beni iştirâ ettikden sonra mahmiye-i mezbûreye 
getirip vaty ve ihbâl edip ba‘dehû âhar diyâra gittiğinden sonra benden işbu 
sagīre kızım mezbûre Lütfiye tevellüd edip ba‘dehû mezbûr Ebûbekir Ağa âhar 
diyârdan gelip sagīre-i mezbûre için bendendir deyû târih-i kitâbdan üç ay mu-
kaddem hayâtında da‘vet edip ba‘dehû fevt oldukda ben ümm-i veledi olmağla 
mu‘taka olup sagīre-i mezbûre dahi kızı olup hürre iken müteveff â-yı mezbûrun 
kayın anası Şâkire bt. Abdullah nâm hâtun beni hâmil iken fuzûlen Terzi Os-
man Çelebi’ye semen-i ma‘lûma bey‘ ve teslîm ol dahi ba‘de’l-iştirâ ve’t-tesellüm 
semen-i ma‘lûma müvekkile-i mezbûreye bey‘ etmekle müvekkile-i mezbûre bana 
ve sagīre-i mezbûreye rakīk olmak üzre bi gayrı hakkın vaz‘-ı yed eder suâl olunup 
üzerimizden kasr-ı yedine tenbîh ve sagīre-i mezbûrenin müteveff â-yı mezbûrdan 
nesebinin sübûtuna hükm olunmak matlûbumdur dedikde, gıbbe’s-suâl vekîl-i 
mezbûr cevâbında mezbûre Şâkire mevsûfe-i mezbûreyi sagīre-i mezbûreye hâmil 
iken mülkü olmak üzre semen-i ma‘lûma mezbûr Terzi Osman Çelebi’ye bey‘ ve 
teslîm edip mezbûr Osman Çelebi dahi ba‘de’l-iştirâ ve’t-tesellüm bin yetmiş dört 
Şa‘bân’ı evâhirinde müvekkile-i mezbûreye semen-i ma‘lûma bey‘ ve teslîm edip 
müvekkile-i mezbûre dahi iştirâ edip mülkü olmak ile vaz‘-ı yed ederim deyip 
mevsûfe-i mezbûre mukaddemâ mezbûr Ebûbekir Ağa’nın mülkü olduğu ma‘lûm 
değildir deyicek müdde‘iyye-i mezbûreden müdde‘âsını mübeyyine beyyine ta-
leb olundukda mahmiye-i mezbûrede Koca Mustafa Paşa mahallesi sükkânından 
Ahmed Çelebi b. Ramazan ve Ahmed Beşe b. Mehmed nâm kimesneler li ecli’ş-
şehâde meclis-i şer‘-i şerîfe hâzırân olup istişhâd olunduklarında fi’l-hakīka 
müteveff â-yı mezbûr Ebûbekir Ağa mevsûfe-i mezbûreyi târih-i kitâbdan yedi 
sene mukaddem medîne-i mezbûrede mâlikinden semen-i ma‘lûma iştirâ ve kabz 
edip ba‘dehû mahmiye-i mezbûreye getirip kendi menzilinde iskân edip ba‘dehû 
âhar diyâra gidip geldikden sonra târih-i kitâbdan üç ay mukaddem hayâtından 
sagīre-i mezbûre için mevsûfe-i mezbûreden mütevellid kızımdır deyû da‘vet 
edip mevsûfe-i mezbûre dahi ümm-i veledi olduğunu bizim huzûrumuzda ikrâr 
ve bizi işhâd etmiş idi, biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye ettiklerinde şâhidân-ı mezbûrânı ta‘dîl ve 
tezkiyye için küttâb-ı mahkemeden mevlânâ Ahmed Efendi b. Hanîfî irsâl olu-
nup ol dahi varıp her birini mahallelerinde ahâlîsinden sırren ve alâniyyeten suâl 
eyledikde Mehmed Efendi b. Osman ve Mesud Efendi b. Mehmed ve Terzi Halil 
Çelebi b. Mehmed ve Ahmed Beşe b. Nurullah ve Solak Mehmed Beşe b. Ramazan 
ve Mehmed b. Mustafa ve Ahmed b. Mustafa ve Berber Mehmed b. Nasuh ve Ali 
Beşe b. Abdullah ve Mehmed Çelebi b. Mustafa ve camcı Mehmed Çelebi b. Ke-
nan ve Mumcu Mustafa Çelebi b. Mehmed nâm kimesneler ve sâirleri şâhidân-ı 
mezbûrânın her biri için adl ve makbûlü’ş-şehâdelerdir dediklerini mahallerinde 
tahrîr, ba‘dehû huddâm-ı mahkemeden ma‘an irsâl olunan Hüseyin b. Ebûbekir ile 
meclis-i şer‘-i hatîre gelip alâ vukū‘ihî inhâ ve takrîr ettikde şehâdetleri makbûle 
olmağın mûcebince mevsûfe-i mezbûrenin hürriyetine ve sagīre-i mezbûrenin 
müteveff â-yı mezbûrdan nesebinin sübûtuna ba‘de’l-hükm mâ hüve’l-vâki‘ bi’t-
taleb ketb olundu.
Fi’l-yevmi’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: El-Hâc Abdullah b. el-Hâc Ebûbekir, Mehmed Çelebi b. Abdullah, 
Şükrullah Bey b. Mustafa, Abdi b. Hüseyin, İbrahim Çelebi b. Ahmed.

179 [23b-2] Ahmed Ağa b. Hasan’ın, câriyesi Üftâde’yi âzat ettiği
Mahmiye-i İstanbul’da Pirinççi Sinan mahallesinde sâkin Ahmed Ağa b. Hasan 
nâm kimesne meclis-i şer‘-i şerîfde ikrâr ve takrîr-i kelâm edip bana rıkkıyyetini 
mu‘terife olan uzun boylu, açık kaşlı, gök elâ gözlü, Rûsiyyetü’l-asl müslimetü’l-
mille bâ‘iset-i hâze’l-kitâb Üft âde bt. Abdullah nâm câriye-i memlûkemi hasbe-
ten lillâhi’l-Hallâk tahrîr ve i‘tâk ve silk-i harâir-i asliyyâta idrâc ve ilhâk eyledim 
ba‘de’l-yevm mevsûfe-i mezbûre Üft âde sâir harâir-i asliyyât gibi hürre olup üze-
rinde hakk-ı velâ-i şer‘îden gayrı hakkım kalmadı dedikde mâ hüve’l-vâki‘ bi’t-
taleb ketb olundu.
Fi’l-yevmi’l-hâmis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Abdullah Efendi b. Şaban el-İmâm, Hüseyin Halîfe b. ( ) el-Müezzin, 
el-Hâc Ali b. Abdullah, Ahmed Çelebi b. ( ).

180 [23b-3] Cemile Hatun bt. Mustafa’nın, Mehmed b. Abdullah’ı 
hırsızlıkla suçladığı ancak ispat edemediği
Mahmiye-i İstanbul’da Avcı Bey mahallesinde sâkine Cemile Hâtun bt. Musta-
fa meclis-i şer‘-i hatîr-i lâzımü’t-tevkīrde bâ‘isü’l-vesîka Mehmed b. Abdullah 
nâm kimesne mah za rın da üzerine da‘vâ ve takrîr-i kelâm edip mezbûr Mehmed 
târih-i kitâbdan on beş gün mukaddem gece ile sâkine olduğum menzilimin du-
varından aşıp içeriye girip eşyâ-i memlûkemden on iki sahan ve iki kahve ibri-
ği ve altı tencere ve bir leğen ve bir ibriğimi ahz etmişidi hâlâ eşyâ-i mezkûreyi 
merkūm Mehmed’den taleb eder[im] suâl olunsun dedikde gıbbe’s-suâl ve’l-inkâr 
müdde‘iyye-i mezkûreden müdde‘âsını mübeyyine beyyine taleb olundukda 
ityân-ı beyyineden izhâr-ı acz edip istihlâf etmeğin fi’l-vâki‘ târih-i mezkûrda 
müdde‘iyye-i mezbûrenin mahalle-i mezkûrede sâkine olduğu menzili duvarın-
dan gece ile aşıp menzil-i mezbûrun içinde mevcûd olan eşyâ-i memlûkesinden 
on iki sahan ve iki kahve ibriği ve altı tencere ve bir leğen ve bir ibriğini ahz u kabz 
etmediğine merkūm Mehmed’e yemîn teklîf olundukda ol dahi alâ vefk i’l-mes’ûl 
yemîn billâhi te‘âlâ etmeğin mûcebince bilâ-beyyine ve bî-vech mu‘ârazadan 
mezbûre Cemile Hâtun men‘ olunup mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cemâziyelevvel li sene 1077.
Şuhûdü’l-hâl: Musa Beşe b. ( ), Mustafa Çelebi b. Ahmed, Hasan Çelebi b. Meh-
med, İbrahim Çelebi b. Mehmed.

181 [24a-1] Mihalaki v. Hristodoki ve Kasandra’nın, Zağarcıbaşı Hüseyin 
Ağa’ya olan borçları karşılığı bahçe ve evlerini rehin verdikleri
Mahmiye-i İstanbul hısnı ebvâbından Balatkapısı dâhilinde Mustafa Paşa-yı Atîk 
mahallesi sükkânından olup kendi tarafından asîl ve li ebeveyn kız karındaşı Ka-
sandra nâm nasrâniye tarafından emlâk-i âtiyyetü’z-zikrden hissesini rehne ve 
asl-ı deyn olan bin iki yüz kıt‘a esedî guruşa kefâlete ikrâra vekîl olduğu zâtını 
ma‘rifet-i şer‘iyye ile ârifûn olan hatîb İsmail Efendi b. Mehmed ve İbrahim Çelebi 
b. Mustafa ve el-Hâc Mustafa b. Ali nâm kimesneler şehâdetleriyle şer‘an sâbit 
olan Mihalaki v. Hristodoki nâm zimmî meclis-i şer‘-i şerîf-i şâmihü’l-imâd ve 
mahfil-i dîn-i münîf-i râsihü’l-evtâdda sâbıkan zağarcıbaşı olan umdetü’l-emâcid 
ve’l-ekârim Hüseyin Ağa b. Sinan tarafından husûs-ı câ’i’l-beyâna nehc-i şer‘î ve 
tarîk-i mer‘î üzre sâbitü’l-vekâle vekîl olan Mustafa Çelebi b. Abdullah nâm ki-
mesne mah za rın da ikrâr ve takrîr-i kelâm edip müvekkil-i mûmâ-ileyh Hüseyin 
Ağa’ya cihet-i karzdan bin kıt‘a esedî guruş ve yedinden müşterâ ve makbûz se-
meni târih-i kitâbdan bir sene tamâmına değin müeccel ve mev‘ûd her bir zirâ‘ı 
dörder esedî guruşa olmak üzre elli zirâ‘ iskarlet çuka semeninde iki yüz kıt‘a esedî 
guruş cem‘an bin iki yüz kıt‘a esedî guruş deynim olup mukābelesinde sülüsânı be-
nim ve sülüsü kız karındaşım müvekkile-i mezbûre Kasandra’nın olan mahalle-i 
mezbûrede vâki‘ iki tarafdan tarîk-i âm ve bir tarafdan İbrahim Halîfe menzi-
li ve bir tarafdan ba‘zen Bayram Paşa vakfı ve ba‘zen Yamandi v. Dimo ve Kiro 
v. Toma mülkleri ile mahdûd etrâf-ı erba‘adan taş duvarı ve bir kasab dükkânını 
müştemile mülk hadîkamızı ve yine mahalle-i mezbûrede vâki‘ bir tarafdan Duka 
v. Todoraki ve bir tarafdan Petro v. Yorgi ve iki tarafdan tarîk-i âm ile mahdûd 
şehnişînli fevkānî bir oda ve bir [so]fa ve bir su kuyusu ve bir kenîfi müştemil 
mülk menzilimizi ve yine bâb-ı mezkûre dâhilinde Hacı İsa mahallesinde vâki‘ bir 
tarafdan tarîk-i hâs ve bir tarafdan tarîk-i âm ve bir tarafdan Fotini nâm zimmî 
mülkü ve bir tarafdan kilise vakfı menzili ile mahdûd fevkānî iki oda ve bir ahır 
ve bir su kuyusu ve hadîka ve bir kenîfi müştemil mülk menzilimizi kız karın-
daşım müvekkile-i mezbûre Kasandra’nın izniyle fâriğan ani’ş-şevâgil müvekkil-i 
mûmâ-ileyh Hüseyin Ağa’ya rehn vaz‘ ve teslîm edip ol dahi irtihân ve kabz ve 
tesellüm eylediğinden sonra asl-ı deyn-i mezbûr bin iki yüz kıt‘a esedî guruşa 
emr ve kabûlü hâviye kefâlet-i sahîha-i şer‘iyye ile kız karındaşım müvekkile-i 
mezbûre Kasandra kefîl oldu dedikde gıbbe’t-tasdîki’ş-şer‘î meclis-i mezbûrda 
mahmiye-i mezbûrede sâkin Yahudi tâifesinin Zeytun cemâ‘atinden olup zikr olu-
nan Mustafa Paşa-yı Atîk mahallesi sükkânından olan Haron v. Avram nâm Yahu-
di ile mahmiye-i mezbûre hısnı ebvâbından Samatyakapısı dâhilinde Arabkapısı 
kurbunda Hacı Hüseyin mahallesi sükkânından olan Foti v. Yorgi nâm zimmî 
vekîl-i merkūm Mustafa Çelebi mah za rın da ikrâr ve takrîr-i kelâm edip biz dahi 
asl-ı deyn-i mezbûr bin iki yüz kıt‘a esedî guruşa emr ve kabûlü hâviye kefâlet-i 
sahîha-i şer‘iyye ile kefîl olduk dediklerinde mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene 1077.
Şuhûdü’l-hâl: Odabaşı Mehmed Çelebi b. ( ) 49. [bölü]k, Sefer Beşe b. ( ) er-Râcil 
55. [bölü]k, Şükrullah Bey b. Mustafa, Abdi b. Hüseyin, İbrahim b. Ahmed.







182 [24a-2] Dimitri v. Kiryaki’nin üç yıllığına kiraladığı vakıf çörekçi 
dükkânına Receb Beşe’nin müdahaleden men‘i
Çörekçi tâifesinden Dimitri v. Kiryaki nâm zimmî meclis-i şer‘-i hatîr-i lâzımü’t-
tevkīrde Receb Beşe b. Mehmed nâm kimesne mah za rın da üzerine da‘vâ ve 
takrîr-i kelâm edip Mahmiye-i İstanbul’da Edirnekapısı kurbunda vâki‘ merhûm 
Canbaz Mustafa Ağa vakfı’ndan olup icâreteyn-i ma‘lûmeteyn ile merkūm Re-
ceb Beşe’nin tasarrufunda olan nısf çörekçi dükkânını târih-i kitâbdan yirmi dört 
gün mukaddem yevmî sekizer akçe icâre ile üç sene tamâmına değin bana îcâr ve 
teslîm ben dahi istîcâr ve tesellüm edip minvâl-i muharrer üzre hat ve hatmini 
hâvî yedime tezkire vermiş iken hâlâ mezbûr Receb Beşe zikr olunan dükkân bana 
lâzım oldu deyû beni ihrâc etmek murâd eder suâl olunup bî-vech mu‘ârazadan 
men‘ olunması matlûbumdur dedikde gıbbe’s-suâl mezbûr Receb Beşe kaziyye 
bâlâda tafsîli mürûr ettiği vech üzre zikr olunan dükkânı üç sene tamâmına de-
ğin merkūm Dimitri’ye îcâr ve teslîm ettiğini bi tav‘ihî ikrâr ve i‘tirâf etmeğin 
mûcebince müdde‘î-i mezbûr Receb Beşe bî-vech mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cemâziyelevvel li sene 1077.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Baba Resul b. 
Rıdvan, Mehmed Beşe b. Ramazan.

183 [24a-3, Arapça] Hasan Ağa’nın Afife ve Âişe adlı çocuklarına nafaka 
takdir edildiği
Hâkim, Afîfe ve Âişe ibnetey Hasan Ağa nâm sagīreteynin nafaka, kisve ve sâir 
havâic-i zarûriyyeleri için, medîne-i mahmiye-i Kostantıniyye mahallâtından 
Mi‘mâr Sinan mahallesinde sâkine olan Fâtıma bt. Abdi nâm anneleri ve 
hâdinelerinin talebiyle mezbûr babaları Hasan üzerine zeylde mezkûr târihden 
i‘tibâren her birine onar akçe olmak üzre yevmî râyicü’l-vakt yirmi akçe farz ve 
takdîr etti ve meblağ-ı mefrûz-i mezbûru, sagīreteyn-i merkūmeteynin havâicine 
sarf etmesine ve vakt-i hâcette istidâne edip vakt-i zaferde mezbûr Hasan Ağa’ya 
rücû‘ etmesine mezbûre Fâtıma’ya izin verdi.
Cerâ zâlike ve hurrire fi’l-yevmi’r-râbi‘ ve’l-ışrîn min Cemâziyelevvel sene seb‘a ve 
seb‘a ve elf.
Şuhûdü’l-hâl: Mehmed Çelebi b. Mustafa, Hasan Beşe b. Mustafa, Musa Çelebi b. 
Musli, İsmail Çelebi b. ( ), Hacı Mehmed mütevellî.







184 [24a-4] Noksan hüccet
&lt;&lt;Mahmiye-i İstanbul’da merhûm Molla Kestel mahallesi sâkinlerinden el-Hâc 
Kalender b. İbrahim’in li ebeveyn karındaşı tarafından husûs-ı âti’l-beyâna vekîli 
olduğu&gt;&gt;

185 [24a-5, Arapça] Mustafa b. Mehmed adlı çocuğa nafaka takdir edildiği
Hâkim, Mustafa b. Mehmed nâm sagīrin nafakası, kisvesi ve sâir havâic-i 
zarûriyyesi için, medîne-i mahmiye-i Kostantıniyye mahallâtından Akseki ma-
hallesinde sâkine olan bâ‘isetü’l-kitâb Âsiye bt. Hamza nâm mutallaka annesinin 
talebiyle babası mezbûr Mehmed üzerine zeylde mezkûr târihden i‘tibâren yevmî 
râyicü’l-vakt beş akçe farz ve takdîr etti ve meblağ-ı mefrûz-i mezbûru, sagīr-i 
merkūmun havâicine sarf etmesine ve vakt-i hâcette istidâne edip vakt-i zaferde 
mezbûr Mehmed’e rücû‘ etmesine mezbûre Âsiye’ye izin verdi.
Cerâ zâlike ve hurrire fi’l-yevmi’t-tâsi‘ ve’l-ışrîn min Cumâdelûlâ sene seb‘a ve 
seb‘în ve elf.
Şuhûdü’l-hâl: Hüseyin b. Ebîbekir, Şükrullah Bey b. Mustafa, sarrrâc Mustafa b. ( ), 
Osman Beşe b. Ömer, İbrahim Çelebi b. Mehmed.

186 [24b-1] Mehmed b. Abdullah’ın evini Musa Beşe b. Hasan’a sattığı ve 
alacağından bir kısmını borcuna takas ettiği
Mahmiye-i İstanbul’da Dülgerzâde mahallesinde sâkin Mehmed b. Abdullah nâm 
kimesne meclis-i şer‘-i hatîr-i lâzımü’t-tevkīrde bâ‘isü’l-kitâb Musa Beşe b. Hasan 
nâm kimesne mah za rın da ikrâr ve takrîr-i kelâm edip akd-i âtî sudûruna değin 
yedimde mülk ve hakkım olup mahmiye-i mahkiyede Nişancı Paşa-yı Atîk kur-
bunda Sarrâcbaşı İshak Bey mahallesinde vâki‘ bir tarafından Karakaş v. Marat 
nâm zimmî mülkü ve bir tarafdan Torfende nâm nasrâniye mülkü ve bir tarafdan 
Hamamcı Ömer Ağa mülkü ve bir tarafdan tarîk-i âm ile mahdûd bir bâb fevkānî 
oda ve bir bâb tahtânî oda ve bir mahzen ve bir su kuyusunu müştemil menzilimi 
cümle hukūk ve merâfıkı ile merkūm Musa Beşe’ye iki yüz elli kıt‘a esedî guruşa 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol 
dahi vech-i muharrer üzre iştirâ ve tesellüm ve kabûl ve kabz eyledikden sonra 
semeni olan meblağ-ı mezbûr iki yüz elli guruş müşterî-i merkūm Musa Beşe’ye 
cihet-i kefâletden deynim olan üç yüz esedî guruşun iki yüz elli guruşuna takās 
edip ol dahi mukāssa ve kabûl eyledi ba‘de’l-yevm menzil-i mahdûd-ı mezkûr 
merkūm Musa Beşe’nin mülk-i müşterâsıdır keyfe mâ yeşâ’ ve yahtâr tasarruf ey-
lesin dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene seb‘a ve seb‘în ve elf.
Şuhûdü’l-hâl: Mehmed Beşe b. Ser-oda-i 26. C[emâ‘at], Hacı Ahmed b. Mustafa, 
Ahmed Beşe b. Abdüsselâm, Keçeci Yakub, Mehmed Çelebi b. ( ).

187 [24b-2] Hüseyin Beşe b. Ali’nin Ali Beşe b. Mehmed’in tüfekle 
kulağından vurup yaralamasıyla ilgili davada sulh olduğu
Dergâh-ı âlî -dâme merci‘an li’l-e‘âlî yeniçerilerinin kırk dokuzuncu cemâ‘ati yol-
daşlarına mahsûs oda yoldaşlarından Hüseyin Beşe b. Ali nâm kimesne tarafından 
husûs-ı câ’i’l-beyâna vekîl olduğu es-Seyyid Ahmed Efendi b. es-Seyyid Cafer ve 
Sarrâc Mustafa Çelebi b. Mahmud nâm kimesneler şehâdetleriyle şer‘an sâbite olan 
fahrü’l-akrân odabaşı Mehmed b. Süleyman meclis-i şer‘-i şerîf-i şâmihü’l-imâd ve 
mahfil-i dîn-i münîf-i râsihü’l-evtâdda bâ‘isü’l-kitâb Ali Beşe b. Mehmed nâm ki-
mesnenin anasının anası ve tarafından husûs-ı âti’l-beyâna vekîli olduğumuza Be-
kir Beşe b. Ömer ve Abdülbâkī Beşe b. Mehmed nâm kimesneler şehâdetleri ile 
şer‘an sâbit olan Nesli Hâtun bt. Sevindik mah za rın da ikrâr ve takrîr-i kelâm edip 
müvekkil-i mezbûr Ali Beşe târih-i kitâbdan on dört gün mukaddem medîne-i 
Edirne’den İstanbul’a gelir iken Küçük Çekmece kurbunda Taşlık nâm mevzi‘de ara-
ba içinden tüfenk atıp kurşunu ile müvekkilim mezbûr Hüseyin Beşe’nin kulağı to-
zuna vurup cerh etmeğin bundan akdem müvekkil-i mezbûr Ali Beşe’den mûcebini 
da‘vâ eylediğinde muslihûn tavassut edip müvekkilim mezbûr Hüseyin Beşe ile 
beynlerinde yirmi üç kıt‘a esedî guruş üzre inşâ-i akd-i sulh ettiklerinde ol dahi 
sulh-i mezbûru kabûl ve bedel-i sulh olan meblağ-ı mezkûr yirmi üç kıt‘a esedî gu-
ruşu tamâmen yedinden alıp kabz edip da‘vâ-yı mezbûresinden ve ol cerhden nâşî 
ve hâdis olacak şeyden müvekkil-i mezbûr Ali Beşe’yi ibrâ-i âmm-ı kātı‘ü’n-nizâ‘ ile 
ibrâ eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Ali Çavuş b. Mahmud sekbânân-ı 34. [bölü]k, el-Hâc Hasan b. Ali 
bölük-i 43, el-Hâc Hasan Beşe b. Ali 43. [bölü]k, Mehmed Beşe b. Mustafa Ser-
oda, Sarrâc Muharrem b. Sefer.

188 [24b-3] Ölen Numanzâde Abdurrahman Efendi’nin terekesinden 
kalan arsanın beytülmâl emîni tarafından el-Hâc İbrahim 
b. Mehmed’e satıldığı ve paranın hazine-i âmireye teslim edildiği
Efendi hazretleri imzâsıyla
Dârü’l-hilâfeti’l-aliyye Kostantıniyye el-mahmiyye’de şıkk-ı evvel deft erdârı 
kāimmakāmı olan zü’l-kadri’r-refî‘ ve’l-câhi’l-menî‘ izzetlü Mehmed Paşa hazret-
leri dîvân-ı eyvân-ı adâlet-ünvânda ma‘kūd meclis-i şer‘-i hatîr-i lâzımü’t-tevkīrde 
işbu sâhibü’l-kitâb el-Hâc İbrahim b. Mehmed nâm kimesne mah za rın da ikrâr ve 
i‘tirâf edip bundan akdem ordu-yı hümâyûnda vefât eden Numanzâde Abdurrah-
man Efendi’nin zâhirde vâris-i ma‘rûfu olmamağla terekesi beytülmâle âid olma-
ğın tereke-i mezbûreden olup mahmiye-i mahkiyede Çoban Çavuş mahallesinde 
vâki‘ bir tarafdan yine tereke-i mezbûreden olan menzil ve bir tarafdan ba‘zen 
Çoban Çavuş vakfı ve ba‘zen tarîk-i âm ve bir tarafdan Hamza Çavuş mülkü ve 
bir tarafdan mezbûr el-Hâc İbrahim mülkü ile mahdûd etrâfında taş duvarı ve su 
kuyusunu müştemil mülk arsayı emânetim hasebiyle mîrî için kabz eylediğimden 
sonra li ecli’l-bey‘ sûk-ı sultânîde kirâren ve mirâren ba‘de’n-nidâ ve’l-müzâyede 
ve isre inkıtâ‘i’r-rağbe üç yüz otuz beş kıt‘a esedî guruşda mezbûr el-Hâc İbra-
him üzerinde karâr edip ziyâde ile tâlib-i âhar zuhûr etme[me]ğin ben dahi arsa-i 
mahdûde-i mezbûreyi üç yüz otuz beş kıt‘a esedî guruş ile meclis-i akidde mevcûde 
ve müşârün-ileyhâ ve kabzım ile mukabbaza aded-i nâ ma‘lûm bir kabza fülûsa 
mezbûr el-Hâc İbrahim’e bey‘ ve teslîm edip ol dahi ber vech-i muharrer iştirâ ve 
tesellüm eyledikden sonra meblağ-ı mezbûr üç yüz otuz beş kıt‘a mezbûrü’n-na‘t 
guruşu mezbûr el-Hâc İbrahim yedinden bi’t-tamâm ve’l-kemâl alıp kabz edip 
teslîm-i hazîne-i âmire eyledim ba‘de’l-yevm zikr olunan arsa merkūm el-Hâc 
İbrahim’in mülk-i müşterâsıdır keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Fahrü’l-akrân Muhzır Mustafa Ağa, fahrü’l-emâsil Fazlullah Ağa 
Kethüdâ-yı kapıcıyân, el-Hâc Mehmed b. Yunus, Abdullah Çelebi b. ( ) el-Haff âf, 
Receb Çelebi b. Abdullah, Mehmed Çelebi b. ( ) Dâmâd-ı Solakzâde, Hasan Ağa 
Vekîl-i harc, Mahmud Ağa b. Abdullah, Şaban Ağa b. Kemal Muhzırbaşı, Ali Beşe 
b. Mehmed Çukadâr.

189 [25a-1] Ölen es-Seyyid Eymir’in, alacağının vârislerce tahsil edildiği
Bi’l-fi‘l vilâyet-i Rumeli’nde medîne-i Hezargrad’da nâibü’ş-şer‘i’ş-şerîf olan es-
Seyyid Abdullah Efendi b. Mustafa b. Beytullah’ın hat ve hatmini hâvî târih-i 
kitâb şehrinin dördüncü günü ile müverrah es-Seyyid Umurlu b. es-Seyyid 
Alemşah nâm kimesne yediyle nakl-i şer‘î vârid olup mazmûnu medîne-i He-
zargrad müzâfâtından Ahmedçe nâm karye sükkânından olan es-Seyyid Umurlu 
b. es-Seyyid Alemşah nâm kimesneden vech-i âtî üzre da‘vâ-yı sahîha-i şer‘iyye 
ile mesbûk istişhâd-ı şer‘î sudûrundan sonra udûl-i ricâl-i müslimînden olup 
karye-i mezbûre sükkânından es-Seyyid Hasan b. es-Seyyid Fethullah b. Hüseyin 
ve es-Seyyid Umurlu b. Abdürrahim b. Abdurrahman nâm kimesneler nakl ve 
tahvîl için mahall-i cerh ve ta‘dîlde her biri edâ-i şehâdet-i şer‘iyye edip medîne-i 
Çorlu’da fevti mesmû‘umuz olan es-Seyyid Eymir müsteşhid-i mezbûr es-Seyyid 
Umurlu ile li ebeveyn karındaşlar olup babaları ismi es-Seyyid Alemşah ve de-
deleri ismi es-Seyyid Hüseyin ve anaları ismi Elif bt. Fenâî ve maskat-ı re’sleri 
karye-i mezbûredir, müteveff â-yı mezbûrun verâseti müsteşhid-i mezbûra mün-
hasırdır, gayrı vâris ve terekesine âhar müstahık olduğu ma‘lûmumuz değildir, 
müsteşhid-i mezbûr için tereke-i müteveff â-yı mezbûru vâzı‘ü’l-yed olanlardan 
hak taleb ve ahz vardır, biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylediklerinde gıbbe ri‘âyet-i şerâiti’l-
kabûl şehâdetleri makbûle olduğunu hâvî bulunmağın kitâb-ı merkūm mezbûr 
es-Seyyid Umurlu talebiyle kasab tâifesinden olup müteveff â-yı mezbûra cihet-i 
karzdan otuz bin akçe ve yirmi keyl arpa bahâsından beş yüz akçe medyûnlar 
Mehmed Ağa b. Mustafa Ağa ile şerîkleri Dimitri v. Manol ve Yorgi v. Takyeci 
Yani zimmîler mahzarlarında feth ve kırâat ve istintâk olunduklarında her biri 
deyn-i mezbûru ikrâr ve lâkin kitâb-ı merkūm nâib-i mezbûr es-Seyyid Abdullah 
Efendi’nin kıbelinden vârid kitâbı zeylinde olan hat ve hatmi olduğunu inkâr et-
tiklerinde mezbûr es-Seyyid Umurlu’dan kitâb-ı merkūm nâib-i mezbûr es-Seyyid 
Abdullah Efendi’nin kıbelinden vârid kitâbı ve zeylinde olan hat ve hatmi dahi hat 
ve hatmi olduğunu mübeyyine beyyine taleb olundukda kitâb-ı mezbûrun zeylin-
de isimleri terkīm olunan şuhûd-ı tarîkden Ali b. İmankulu ve es-Seyyid Halil b. 
Ahmed nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka kitâb-ı mesfûr nâib-i mezbûr es-Seyyid Abdullah Efendi 
kıbelinden vârid kitâb ve zeylinde olan hat ve hatmi dahi hatm ve hattıdır, biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye ettiklerinde gıbbe ri‘âyeti şerâiti’l-kabûl şehâdetleri makbûle olup mezbûr 
es-Seyyid Umurlu’nun verâsetine ba‘de’l-hükm meblağ-ı mezkûru mezbûr es-
Seyyid Umurlu’ya edâya merkūmûn Mehmed Ağa ve Dimitri ve Yorgi mahzarla-
rında ikrâr ve i‘tirâf edip ânifen edâsına tenbîh olunan meblağ-ı mezbûr otuz bin 
beş yüz akçeyi mezbûrûn Mehmed Ağa ve Dimitri ve Yorgi yedlerinden alıp kabz 
eyledim dedikde gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’s-sânî ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Berber Yusuf Bey b. Abdullah, Nasuh Beşe b. Veli, Abdi Beşe b. Veli, 
Ahmed Beşe b. Veli.

190 [25a-2] Sâlih Çelebi’nin kendisine amcasının oğlu Abdülmümin 
Çelebi’den veraset yoluyla intikal eden vakfa ait üç demirci 
dükkânını İsmihan Hatun’a bedeli karşılığı devrettiği
Mahmiye-i İstanbul’da Timurtaş mahallesi ahâlîsinden olup bundan akdem vefât 
eden deft er emîni merhûm Mehmed Efendi b. Mehmed’in verâseti sulbî oğlu Ab-
dülmümin Çelebi’ye münhasıra olup ba‘dehû mezbûr Abdülmümin Çelebi dahi 
vefât edip verâseti li ebeveyn ammi oğlu Sâlih Çelebi b. Şeyhî Efendi’ye münhası-
ra olduğu şer‘an sâbit oldukdan sonra merkūm Sâlih Çelebi meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de mahmiye-i mezbûrede Molla 
Gürânî mahallesi sâkinelerinden umdetü’l-muvakkarât zübdetü’l-muhadderât 
bâ‘isetü’l-kitâb İsmihan Hâtun bt. (  ) tarafından husûs-ı âti’l-beyâna vekîl ol-
duğu zâtını ma‘rifet-i şer‘iyye ile ârifân Mehmed Çelebi b. el-Hâc Derviş ve 
Abdüllatîf Efendi b. Mehmed şehâdetleri ile şer‘an sâbit olan fahrü’l-akrân Ali Ağa 
b. Abdülmennân mah za rın da ikrâr ve takrîr-i kelâm edip tereke-i müteveff â-yı 
evvel-i mezbûrdan olmağla akd-i âtî sudûruna değin bi tarîki’l-irs yedimde mül-
küm ve hakkım olup mahmiye-i mezbûre hısnı ebvâbından Odunkapısı dâhilinde 
vâki‘ iki tarafdan tarîk-i âm ve iki tarafdan Çakır Ağa vakfı’ndan olup Hacı Meh-
med nâm kimesne tasarrufunda olan dükkânlar ile mahdûd olup arsalarının vakf-ı 
mezbûra sene de beş yüz kırk akçe mukāta‘ası olan üç bâb demirci dükkânlarının 
arsalarını vekîl-i müşârün-ileyh Ali Ağa’ya izn-i mütevellî ile meccânen ferâğ ve 
tefvîz ol dahi müvekkilesi mûmâ-ileyhâ için tefevvuz ve kabûl eyledikden sonra 
zikr olunan üç bâb dükkânların mülk binâlarını dahi tarafeynden îcâb ve kabûlü 
hâvî şurût-ı müfsideden ârî bey‘-i bât ile vekîl-i mûmâ-ileyh Ali Ağa’ya elli bin 
râyic fi’l-vakt akçeye bey‘ ve teslîm ol dahi müvekkilesi müşârün-ileyhâ için iştirâ 
ve tesellüm eyledikden sonra semen-i mezbûr elli bin akçeyi tamâmen ahz ve istîfâ 
eyledim min ba‘d zikr olunan dükkânların arsası müvekkile-i müşârün-ileyhânın 
hakk-ı müfevvazı ve binâsı mülk-i müşterâsıdır mutasarrıf olsun benim alâkam 
ve medhalim kalmadı dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Kovacılar imâmı Ahmed Efendi, İvaz Beşe b. Mehmed, Ramazan 
Efendi b. Hasan Efendi, Mehmed b. Şaban Bevvâb-ı sultânî.

191 [25a-3] Ölen Abdülmümin Çelebi’nin vefat eden hazinedarına hibe 
ettiği alçı fırını üzerinde vârisinin hak iddia etmediği
Mahmiye-i İstanbul’da Sarıdemirci mahallesi ahâlîsinden olup ordu-yı hümâyûnda 
vefât eden Abdülmümin Çelebi b. Koyunoğlu Mehmed Efendi’nin ammi oğlu ve 
hasren vârisi olan fahrü’l-akrân Sâlih Çelebi b. Şeyhî Efendi nâm kimesne meclis-i 
şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda müteveff â-
yı mezbûrun hazînedârı olup hâlâ ordu-yı hümâyûnda fevt olan Ahmed Çelebi b. 
Mehmed’in li ebeveyn karındaşı ve hasren vârisi olan işbu bâ‘isü’l-kitâb İvaz Beşe 
nâm kimesne mah za rın da bi’t-tav‘i’s-sâf ikrâr ve i‘tirâf edip mûrisim müteveff â-yı 
mezbûr Abdülmümin Çelebi’den hâl-i hayâtında [25b] bin yetmiş iki târihinde 
merkūm İvaz Beşe’nin mûrisi müteveff â-yı merkūm Ahmed Çelebi’ye mahalle-i 
mezbûrede vâki‘ bir tarafdan Mehmed Ağa nâm kimesne mülkü ve bir tarafdan 
Koca Mi‘mâr vakfı’ndan olan değirmen ve bir tarafdan sedd-i kadîm ve bir taraf-
dan tarîk-i hâs ile mahdûd binâsı muhterik mülk alçı fırını arsasını üzerinde olan 
beynlerinde ma‘lûm nukzu ile fâriğaten ani’ş-şevâgil hibe-i sahîha-i şer‘iyye ile 
hibe ve teslîm edip ol dahi ittihâb ve kabûl ve kabz ve tesellüm edip kemâ fi’l-evvel 
üzerine bir alçı fırını binâ ettiğinden sonra hâliyâ fevt olmağın zikr olunan alçı 
fırını bi hasebi’l-irsi’ş-şer‘î karındaşı mezbûr İvaz Beşe’ye isâbet ve intikāl etmişdir 
zikr olunan alçı fırınında benim kat‘â alâka ve medhalim yokdur dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel li sene seb‘a ve seb‘în ve elf.
Şuhûdü’l-hâl: Abdüllatîf Efendi b. Mehmed, Mahmud Çelebi b. Hasan, Mehmed 
Çelebi b. Hacı Derviş, Mustafa Çelebi b. Mehmed, Deli Mehmed Beşe b. Mehmed, 
Şükrullah Bey b. Mustafa.

192 [25b-1] Ölen Ahmed Çelebi b. Mehmed’in eşyalarının oğlu 
tarafından teslim alındığı
Mahmiye-i İstanbul’da Sarıdemirci mahallesi ahâlîsinden olup ordu-yı hümâyûnda 
fevt olan merhûm Abdülmümin Çelebi b. Koyunoğlu Mehmed Efendi’nin 
hazînedârı iken fevt olan Ahmed Çelebi b. Mehmed’in li ebeveyn karındaşı ve 
hasren vârisi olan İvaz Beşe nâm kimesne meclis-i şer‘de merhûm-ı merkūm Ko-
yunoğlu Abdülmümin Çelebi’nin li ebeveyn ammi oğlu ve hasren vârisi olan işbu 
bâ‘isü’l-kitâb Sâlih Çelebi b. Şeyhî Efendi nâm kimesne mah za rın da bi’t-tav‘i’s-sâf 
ikrâr ve i‘tirâf edip mûrisim müteveff â-yı mezbûrun terekesinden olup mahdûmu 
merhûm-ı merkūm Abdülmümin Çelebi’nin mahalle-i mezbûrede vâki‘ menzille-
rinde olup merkūm Sâlih vaz‘-ı yed eylediği beynimizde ma‘lûme eşyâyı cemî‘an 
merkūm Sâlih Çelebi yedinden alıp kabz eyleyip mûrisim müteveff â-yı merkūm 
Ahmed Çelebi’nin terekesine müte‘allika âmme-i de‘âvî ve mütâlebâtdan merkūm 
Sâlih Çelebi’yi ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelûlâ li sene [10]77.
Şuhûdü’l-hâl: Mehmed Çelebi b. Hacı Derviş, Abdüllatîf Efendi b. Mehmed, Mah-
mud Çelebi b. Hasan, Mustafa Çelebi b. Mehmed, Deli Mehmed Beşe b. Mehmed.

193 [25b-2] Ölen el-Hâc Hasan b. Siyâmi’nin terekesinin vârisler 
arasında paylaşıldığı
Mahrûse-i Galata müzâfâtından kasaba-i Tophâne’de Mustafa Ağa mahallesinde 
sâkin iken bundan akdem vefât eden el-Hâc Hasan b. Siyâmi’nin verâseti zevce-i 
metrûkesi Âişe bt. Mehmed ve sulbî kebîr oğulları el-Hâc Mehmed ve el-Hâc Ali 
ve Mustafa Çelebi ve sagīr oğlu Abdullah ve sagīre kızı Emetullah ve kebîre kızları 
Âişe ve Fâtıma’ya münhasıra ve tashîh-i mes’elesi seksen sekiz sehimden olup on 
bir sehmi mezbûre Âişe’ye ve yedişer sehmi mezbûrât diğer Âişe ve Fâtıma ve 
Emetullah’dan her birine ve on dörder sehmi mezbûrûn el-Hâc Mehmed ve el-
Hâc Ali ve Mustafa Çelebi ve Abdullah’dan her birine isâbet edip mezbûre Âişe 
sıgār-ı mezbûrûnun kıbel-i şer‘den mansûbe vasîleri olduğu şer‘an sâbit ve müte-
hakkik oldukdan sonra mezbûr el-Hâc Ali meclis-i şer‘-i şerîf-i lâzımü’t-teşrîfde 
bâ‘isü’l-kitâb merkūm el-Hâc Mehmed mah za rın da bi’t-tav‘i’s-sâf ikrâr ve i‘tirâf 
edip nısf-ı şâyi‘i tereke-i müteveff â-yı mezbûrdan olup mezbûr el-Hâc Mehmed’in 
yedinde olan şayka ta‘bîr olunur yirmi arşın sefîne ve cemî‘ âlâtından mâ‘adâ tere-
keden hisseyi bundan akdem vâzı‘ü’l-yed olan mezbûr el-Hâc Mehmed yedinden 
ahz u kabz eylediğimden sonra zikr olunan nısf sefîne ve cemî‘ âlâtından dahi 
hisse-i şer‘iyyemi mezbûr el-Hâc Mehmed’den taleb ve da‘vâ ettiğimde mezbûr el-
Hâc Mehmed vasiyy-i mezbûr ile sâir verese sefîne-i mezbûre ile cemî‘ âlâtından 
sagīrân-ı mezbûrânın hisseleri ile kendi hisselerini bana semen-i ma‘lûma bey‘ ve 
teslîm ettiklerinde senin hisseni dahi fuzûlen semen-i ma‘lûma bey‘ edip ba‘dehû 
sefîne-i mezbûre ile cemî‘ âlâtından semen ile sâir tereke semenlerinden hissen on 
bin beş yüz akçe oldu deyû sana teslîm ettiğimde sefîne-i mezbûre ile âlâtından his-
sende bey‘i mücîz olup meblağ-ı mezbûru kabz etmişidin deyû def ‘ edip ben dahi 
meblağ-ı mezbûru kabz edip bey‘-i mezbûru mücîz olmamışidim demekle beyni-
mizde nizâ‘-ı küllî vâki‘ olmağın muslihûn tavassut edip mezbûr el-Hâc Mehmed 
ile beynimizde otuz beş esedî guruş üzerine inşâ-i akd-i sulh eylediklerinde ben 
dahi sulh-i mezbûru kabûl edip bedel-i sulh olan meblağ-ı mezbûr otuz beş esedî 
guruşu yedinden ahz u kabz eylediğimden sonra sefîne-i mezbûre ve âlâtına celîl 
ü hakīr kalîl ü kesîr evânî-i nühâsiyye ve gayr-ı nühâsiyye ve esâs-ı beyt ve akār 
ve menkūl müteveff â-yı mezbûrun cemî‘ terekesine müte‘allika âmme-i de‘âvâdan 
târih-i kitâba gelince sâir hukūk-ı ma‘lûmeden ve mechûle da‘vâsından mezbûr el-
Hâc Mehmed’i ve vasiyy-i mezbûr ile sâir vereseyi ibrâ-i âmm-ı kātı‘ü’n-nizâ‘ ile 
ibrâ ve iskāt eyledim dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene seb‘a ve seb‘în ve elf.
Şuhûdü’l-hâl: El-Hâc Halil b. el-Hâc Receb, el-Hâc Mehmed b. el-Hâc Ali, Ali Reis 
b. Mustafa, Yusuf Beşe b. Abdullah, Abdülbâkī Çelebi b. el-Hâc Ferhad, el-Hâc 
İbrahim b. el-Hâc Ahmed, el-Hâc Mahmud b. Abdullah.

194 [26a-1] Mehmed Ağa b. Mahmud Ağa’nın Ümmühani bt. Ahmed’deki 
alacağını tahsil ettiği
Mahmiye-i İstanbul’da Dülgerzâde mahallesinde sâkin Mehmed Ağa b. Mahmud 
Ağa nâm kimesne meclis-i şer‘-i hatîr-i lâzımü’t-tevkīrde işbu bâ‘isetü’l-kitâb 
Ümmühâni bt. Ahmed nâm hâtun mah za rın da ikrâr ve takrîr-i kelâm edip 
mezbûre Ümmühâni zimmetinde cihet-i deyn-i şer‘îden on bir bin cedîd akçe 
hakkım olup meblağ-ı mezbûrun yedi bin beş yüz akçesini mezbûre Ümmühâni 
yedinden ahz u kabz edip zimmetinde bâkī üç bin beş yüz akçe hakkım kalmağla 
meblağ-ı mezbûr üç bin beş yüz akçeye işbu hâzır bi’l-meclis olan Ali Çelebi b. 
Ebûbekir nâm kimesne tarafından emr ve kabûlü hâviye kefâlet-i sahîha-i şer‘iyye 
ile kefîl bi’l-mâl olmağın meblağ-ı mezbûr üç bin beş yüz akçeyi dahi kefîl-i 
mezbûr Ali Çelebi yedinden tamâmen ahz u kabz eyledim mezbûre Ümmühâni 
Hâtun zimmetinde bir akçe ve bir habbe hakkım bâkī kalmadı, husûs-ı mezbûra 
müte‘allika âmme-i de‘âvâdan zimmetini ibrâ-i âmla ibrâ ve iskāt eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Cemâziyelevvel li sene 1077.
Şuhûdü’l-hâl: Hüseyin Çavuş b. Abdullah, Şükrullah Çelebi b. Mustafa, Abdi Çe-
lebi b. Hüseyin, İbrahim Çelebi b. ( ).

195 [26a-2] Hüseyin b. Ali’nin, enseri bahasından Zakarya 
v. Kiragos’tan alacaklı olduğu
Mahmiye-i İstanbul’da Fethiye mahallesi sükkânından Hüseyin b. Ali nâm ki-
mesne meclis-i şer‘-i şerîf-i lâzımü’t-teşrîfde Zakarya v. Kiragos nâm zimmî 
muvâcehesinde üzerine da‘vâ ve takrîr-i kelâm edip mezbûr Zakarya zimmetinde 
yedimden müşterâ ve makbûz her vakıyyesi yirmi ikişer akçeye olmak üzre yüz 
yetmiş iki vakıyye enseri bahâsından üç bin beş yüz altmış dört akçe hakkım var-
dır suâl olunup alıverilmesi matlûbumdur dedikde gıbbe’s-suâl mezbûr Zakarya 
cevâbında müdde‘î-i mezbûra enseri bahâsından üç bin beş yüz altmış dört akçe 
deyni olduğunu tâyi‘an ikrâr etmeğin alâ mûcebi ikrârihî meblağ-ı mezbûr üç bin 
beş yüz altmış dört akçeyi müdde‘î-i mezbûr Hüseyin’eZakarya’ya tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: İbrahim Çelebi b. Ahmed, Mehmed Beşe b. Ramazan, Hasan Çelebi 
b. ( ), Veli b. Mahmud, Resul b. ( ).

196 [26a-3] Âmine bt. el-Hâc Ali’nin kocası İbrahim’den mehr-i 
müeccelini bin akçe dışında tahsil ettiği
Mahmiye-i İstanbul’da Haraçcı Muhyiddin mahallesi sâkinelerinden Âmine 
bt. el-Hâc Ali nâm hâtun tarafından husûs-ı âti’l-beyâna vekîl olup mezbûrenin zâtını ma‘rifet-i şer‘iyye ile ârifân mahalle-i mezbûre İmâmı Ahmed Efendi b. Ra-
mazan ve Mehmed b. Abdülkādir nâm kimesneler şehâdetleriyle şer‘an vekâleti 
sâbite olan Ali Çelebi b. Ahmed nâm kimesne meclis-i şer‘-i şerîfde müvekkile-i 
mezbûre Âmine’nin hâlâ zevci işbu bâ‘isü’l-kitâb İbrahim b. Şeyh Mehmed nâm 
kimesne mah za rın da bi’l-vekâle ikrâr-ı tâm ve ta‘bîr ani’l-merâm edip mezbûr 
İbrahim zimmetinde mütekarrir ve ma‘kūdun-aleyh olan on bin akçe mehr-i 
müeccelinden dokuz bin akçesini müvekkilem mezbûre Âmine’ye teslîm ol 
dahi meblağ-ı mezbûru merkūm İbrahim yedinden ahz u kabz ve tesellüm edip 
meblağ-ı mezbûr on bin akçeden bâkī zimmetinde bin akçeden mâ‘adâ âmme-i 
de‘âvîden her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Ahmed Efendi b. Bâli, Hamamcı Ahmed Ağa, el-Hâc Ali b. İsmail, 
Mustafa Çelebi b. Mehmed, Süleyman b. Hasan.

197 [26a-4] Cafer Ağa b. Abdurrahman’ın terekesinin vârisler 
arasında paylaşıldığı
Efendi hazretleri imzâsıyla
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlde mevlânâ Ömer Efendi b. İsmail irsâl olunup ol dahi dâr-ı 
hilâfeti’l-aliyye Kostantıniyye el-mahmiyye mahallâtından merhûm Hızır Bey 
mahallesinde umdetü’l-emâsil ve’l-ekâbir Emrullah Çelebi b. Cafer Ağa’nın men-
ziline varıp zeyl-i rakīmde isimleri terkīm olunan müslimîn mahzarlarında akd-i 
meclis-i şer‘-i mübîn eyledikde mahalle-i mezbûre sâkinlerinden iken bundan ak-
dem vefât eden Cafer Ağa b. Abdurrahman’ın verâseti zevce-i metrûkesi fahrü’l-
muhadderât Âişe Hâtun bt. Mehmed Efendi ile sulbî kebîr oğlu mûmâ-ileyh 
Emrullah Çelebi ve sulbiye kebîre kızı Nazife Hâtun’a münhasıra olup ba‘dehû 
merkūme Nazife Hâtun dahi fevt olup verâseti vâlidesi müşârün-ileyhâ Âişe 
Hâtun ile li ebeveyn karındaşı mûmâ-ileyh Emrullah Çelebi’ye münhasıra oldu-
ğu şer‘an mütehakkik oldukdan sonra müşârün-ileyhâ Âişe Hâtun zâtı ma‘rifet-i 
şer‘iyye ile ârifân olup mahalle-i mezbûre sâkinlerinden fahrü’l-eşbâh Yusuf Ağa 
b. Mehmed ve mahmiye-i mezbûrede Üsküblü mahallesi sâkinlerinden umdetü’l-
a‘yân Esad Çelebi b. Mesud nâm kimesneler ta‘rîfl eri ile mu‘arrefe oldukdan son-
ra meclis-i ma‘kūd-ı mezbûr ve tereke-i müteveff â-yı mezbûra vâzı‘ü’l-yed olan 
sulbî kebîr oğlu mûmâ-ileyh Emrullah Çelebi mah za rın da bi’t-tav‘i’s-sâf ikrâr ve 
ve i‘tirâf edip tereke-i müteveff â-yı mezbûrun akārât ve menkūlât ve nukūdundan 
bi tarîki’l-münâsahati’ş-şer‘iyye benim hisse-i irsiyye-i şer‘iyyeme isâbet eden 
kalîl ü kesîr ve celîl ü hakīr eşyâmı bi’t-tamâm ve’l-kemâl alıp kabz edip tereke-i 
müteveff â-yı mezkûra müte‘allika âmme-i de‘âvî ve mütâlebâtdan ve sâir hukūk-ı 
ma‘lûme ve mechûle da‘vâsından oğlum mûmâ-ileyh Emrullah Çelebi’nin zim-
metini ibrâ-i âmm-ı kātı‘ü’n-nizâ‘ ile ibrâ eyledim dedikde gıbbe’t-tasdîki’ş-şer‘î 
husûs-ı mezbûru mevlânâ-yı mezbûr mahallinde tahrîr ba‘dehû ma‘an irsâl olu-
nan İbrahim Çelebi b. Ahmed ile meclis-i şer‘-i hatîre gelip alâ vukū‘ihî inhâ ve 
takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Fahrü’l-akrân Ebussuûd Çelebi b. Mesud, Seferikoz mahallesi 
İmâmı Mehmed Efendi b. Mustafa, Hüseyin Çelebi b. Cafer, Bâli Bey b. Mehmed.

198 [26a-5] Ahmed b. Abdullah’ın kölesini İbrahim Beşe 
b. Abdullah’a sattığı
Mahmiye-i İstanbul’da Dîvâne Ali mahallesi sükkânından Ahmed b. Abdullah 
nâm kimesne tarafından husûs-ı âti’l-beyâna vekîl olduğu Ahmed b. Kara Meh-
med ve Mustafa b. Ahmed nâm kimesneler şehâdetleri ile şer‘an sâbit olan Kâtibe 
bt. Abdullah nâm hâtun meclis-i şer‘-i şerîf-i lâzımü’t-teşrîfde bâ‘isü’l-kitâb [26b] 
İbrahim Beşe b. Abdullah nâm kimesne mah za rın da ikrâr ve takrîr-i kelâm edip 
müvekkilim mezbûr Ahmed orta boylu, açık kaşlı, elâ gözlü Moskoviyyetü’l-asl 
doksan üç esedî guruş kıymetli dâyeyi târih-i kitâbdan üç haft a mukaddem idlâl 
etmişidik deyû mezbûr İbrahim Beşe’den bundan akdem da‘vâ eylemiş idi hâlâ 
müvekkilimi mezbûr Ahmed da‘vâ-yı mezbûresinden merkūm İbrahim Beşe’nin 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledi dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Mehmed Efendi b. el-Hâc İsmail, Ahmed Efendi b. Hanefi, Sofu 
Mehmed Efendi b. Mustafa, Ali b. Mehmed.

199 [26b-1] Rahime Hatun bt. Ramazan Ağa’nın câriyesi İsmihan’ı 
âzat ettiği
Mahmiye-i İstanbul’da Dülgerzâde mahallesinde sâkine Rahime Hâtun bt. Ra-
mazan Ağa tarafından husûs-ı âti’l-beyâna vekîl olduğu merkūmenin zâtını 
ma‘rifet-i şer‘iyye ile ârifân olup mahalle-i mezkûre sükkânından Yusuf b. Meh-
med ve Mehmed Bey b. Bayram nâm kimesneler şehâdetleri ile şer‘an sâbit olan 
Ali Efendi b. İbrahim nâm kimesne meclis-i şer‘-i hatîr-i lâzımü’t-tevkīrde bi’l-
vekâle ikrâr ve takrîr-i kelâm edip müvekkilem mezbûre Rahime Hâtun rıkkıyye-
tini kendiye mu‘terife olan uzun boylu, açık kaşlı, koyun elâ gözlü, Rûsiyyetü’l-asl 
bâ‘isetü’l-kitâb İsmihan bt. Abdullah nâm câriye-i memlûkesini hasbeten lillâhi’l-
Hallâk tahrîr ve i‘tâk ve silk-i harâir-i asliyyâta idrâc ve ilhâk eyledi ba‘de’l-yevm 
mevsûfe-i mezkûre sâir harâir-i asliyyât gibi hürre olup üzerinde velâ-i şer‘îden 
gayrı hakkı kalmadı dedikde vâki‘ü’l-hâl bi’t-taleb ketb olundu.
Fî gurreti Cumâdelâhire li sene seb‘a ve seb‘în ve elf.
Şuhûdü’l-hâl: Ahmed Çelebi b. ( ) Sarrâc, Hacı Ali el-Kayyım, Mustafa Halîfe el-
Kayyım, Mehmed Çelebi b. Mustafa, Şükrullah Bey.

200 [26b-2] Osman’ın evini kardeşi Ali’ye sattığı
Vilâyet-i Rumeli’nde İstarova kazâsına tâbi‘ Seliçe nâm karye sükkânından iken 
bundan akdem vefât eden Hasan nâm kimesnenin verâseti sulbî kebîr oğulları Os-
man ve Ali ve Hüseyin ve Mehmed nâm kimesnelere münhasıra olduğu şer‘an zâhir 
ve mütehakkik oldukdan sonra mezbûr Osman meclis-i şer‘de karındaşı bâ‘isü’l-
vesîka mezkûr Ali mah za rın da ikrâr ve takrîr-i kelâm edip babam müteveff â-yı 
merkūm Hasan’ın muhallefâtından olup karye-i mezkûrede vâki‘ bir tarafdan Hü-
seyin b. Mahmud mülkü ve bir tarafdan Demirci Mustafa mülkü ve bir tarafdan 
Hüseyin nâm kimesne mülkü ve bir tarafdan tarîk-i âm ile mahdûd bir bâb oda ve 
bir ahır ve bir samanlık ve bir mülk harman yeri ve zât-ı eşcâr-ı müsmire ve gayr-ı 
müsmire hadîkayı ve havluyu müştemil menzilden bi’l-irsi’ş-şer‘î bana isâbet eden 
rub‘ hisse-i şer‘iyyemi tarafeynden îcâb ve kabûlü hâvî bey‘-i sahîh-i kat‘î ile ka-
rındaşım merkūm Ali’ye iki bin yedi yüz nakid râyic fi’l-vakt akçeye bey‘ edip ol 
dahi vech-i muharrer üzre iştirâ ve kabûl eyledikden sonra semeni olan meblağ-ı 
mezbûr iki bin yedi yüz akçeyi merkūm Ali yedinden tamâmen alıp kabz edip 
menzil-i mahdûd-ı mezbûra vech-i mübeyyen üzre olunan rub‘ hisseyi mahallin-
de zabt ve tasarrufa merkūm Ali’yi taslît eyledim min ba‘d benim alâka ve medha-
lim kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Hüseyin b. Ali, Ali b. Ali, İsmail b. Mustafa, Ali b. Abdullah, Ahmed 
Beşe b. ( ).

201 [26b-3] Ali b. Hasan’ın tarlasını kardeşi Osman’a sattığı
Fi’l-asl vilâyet-i Rumeli’nde İstarova kazâsına tâbi‘ Seliçe nâm karyeden olup hâlâ 
mahmiye-i İstanbul’da ( ) mahallesinde sâkin Ali b. Hasan nâm kimesne meclis-i 
şer‘-i hatîr-i lâzımü’t-tevkīrde li ebeveyn karındaşı bâ‘isü’l-kitâb Osman nâm ki-
mesne mah za rın da ikrâr ve takrîr-i kelâm edip tefvîz-i âtî sudûruna değin taht-ı ta-
sarrufunda olup karye-i mezbûre sınırı dâhilinde vâki‘ bir tarafdan Hüseyin b. Mah-
mud tarlası ve bir tarafdan Hüseyin b. Şaban nâm kimesne tarlası ve bir tarafdan 
Hüseyin b. Abdullah tarlası ve bir tarafdan tarîk-i âm ile mahdûd ve tahmînen dört 
keyl tohum isti‘âb eder bir kıt‘a tarlamın hakk-ı tasarrufunu sâhib-i arz ma‘rifetiyle 
karındaşım merkūm Osman’a yedi yüz akçe bedel mukābelesinde ferâğ ve tefvîz 
edip ol dahi vech-i muharrer üzre tefevvuz ve kabûl eyledikden sonra bedeli olan 
meblağ-ı mezbûr yedi yüz akçeyi merkūm Osman yedinden tamâmen ahz u kabz 
edip mârrü’z-zikr tarlayı mahallinde zabt ve tasarrufa merkūm Osman’ı taslît eyle-
dim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Hüseyin b. Ali, Ali b. Ali, İsmail b. Mustafa, Ali b. Abdullah, Ahmed 
Beşe b. Abdullah.

202 [26b-4] Bedirmâh bt. Abdullah’ın, Ahmed Ağa b. Ali’den muhâlaa 
yoluyla boşandığı
Mahmiye-i İstanbul’da Sofular mahallesi sâkinelerinden Bedirmâh bt. Abdullah 
nâm hâtun meclis-i şer‘-i şerîfde zevc-i dâhilün-bihâsı Ahmed Ağa b. Ali nâm 
kimesne mah za rın da ikrâr ve takrîr-i kelâm edip zevcim mezbûr Ahmed Ağa ile 
zimmetinde mütekarrir ve ma‘kūdun-aleyh olan iki bin akçe mehr-i müeccel-i 
müsemmâm ve nafaka-i iddet-i mu‘ayyene-i ma‘lûmem ve deyn-i şer‘îden zim-
metinde hakkım olan on bin akçenin altı bin akçesi üzerlerine ve me’ûnet-i 
süknâm dahi kendi üzerime olmak üzre muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl eyledikden sonra vech-i muharrer üzre deyn-i 
şer‘îden bâkī zimmetinde hakkım olan dört bin akçeden mâ‘adâ zevciyyete ve gay-
ra müte‘allika hukūkdan ben mezbûr Ahmed Ağa’yı ve merkūm Ahmed Ağa beni 
ibrâ-i âmm-ı kātı‘ü’n-nizâ‘ ile ibrâ eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fî evâhiri şehri Rebî‘ilâhir li sene seb‘a ve seb‘în ve elf.
Şuhûdü’l-hâl: Osman Efendi b. Osman el-İmâm, Mustafa b. Ali, Mehmed b. Se-
vindik, Mustafa b. Mahmud, Süleyman Çelebi b. Hasan.

203 [27a-1] Âişe bt. Şaban’ın izni olmadan evlendirilen küçük kızı 
Rabia’nın nikâhının geçersiz olduğu
Mahmiye-i İstanbul’da Arpa Emîni mahallesi sâkinelerinden işbu bâ‘isetü’l-kitâb 
Âişe bt. Şaban nâm hâtun meclis-i şer‘de Ebûbekir b. Demir nâm kimesne mah-
za rın da üzerine da‘vâ ve takrîr-i kelâm edip hâzır bi’l-meclis sadriye sagīre kı-
zım Râbia bt. Mehmed’in benden gayrı velîsi yok iken mürebbîsi Ali b. Mehmed 
nâm kimesne târih-i kitâbdan on dört gün mukaddem benim iznimsiz bin akçe 
mehr-i müeccel ile mezbûr Ebûbekir’e inkâh ve tezevvüc etmekle akd-i mezbûr 
sahîh değil iken mezbûr Ebûbekir sagīre-i mezbûre için zevce-i menkûhamdır 
deyû mu‘ârazadan hâlî değildir, suâl olunup men‘ olunmak matlûbumdur de-
dikde, gıbbe’s-suâl mezbûr Ebûbekir cevâbında müdde‘iyye-i mezbûre sagīre-i 
mezbûreyi mehr-i mezbûr ile bana tezvîce mezbûr Ali’yi vekîl edip mezbûr Ali 
dahi ba‘de kabûli’l-vekâle bana vekâleten mehr-i mezbûr ile tezvîc ve inkâh edip 
ben dahi tezevvüc etmişidim deyû def ‘le mukābele edicek gıbbe’l-istintâk ve’l-
inkâr mezbûr Ebûbekir’den sıdk-ı makāline mutâbık mübeyyine beyyine taleb 
olundukda ityân-ı beyyineden izhâr-ı acz edip istihlâf etmeğin müdde‘iyye-i 
mezbûre Âişe’ye on dört gün mukaddem sagīre-i mezbûreyi mezbûr Ebûbekir’e 
bin akçe mehr-i müeccel ile tezvîc ve inkâha mezbûr Ali’yi vekîl etmediğine yemîn 
teklîf olundukda ol dahi alâ vefk i’l-mes’ûl yemîn billâhi’l-aliyyi’l-a‘lâ etmeğin 
mûcebince mezbûr Ebûbekir bilâ-beyyine vech-i mübeyyen üzre mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cemâziyelevvel li sene seb‘a ve seb‘în ve elf.
Şuhûdü’l-hâl: Mehmed b. Ali, Mustafa Beşe b. Hasan, Mehmed b. Ramazan, Şük-
rullah Bey b. Mustafa.

204 [27a-2] Dimitri v. Yani’nin Abdurrahman b. Osman’dan 
alacaklı olduğu
Uncu tâifesinden işbu bâ‘isü’s-sifr Dimitri v. Yani nâm zimmî mahfil-i kazâda 
çörekçi tâifesinden Abdurrahman b. Osman nâm kimesne mah za rın da üzerine 
da‘vâ ve takrîr-i kelâm edip mezbûr Abdurrahman zimmetinde cihet-i deyn-i 
şer‘îden iki bin akçe hakkım vardır suâl olunup alıverilmesi murâdımdır dedik-
de gıbbe’s-suâl mezbûr Abdurrahman cevâbında fi’l-hakīka müdde‘î-i mezbûra 
cihet-i deyn-i şer‘îden zimmetimde vâcibü’l-edâ ve lâzımü’l-kazâ iki bin akçe dey-
nim vardır deyû ikrâr ve i‘tirâf etmeğin mûcebince meblağ-ı mezbûr iki bin akçeyi 
müdde‘î-i mezbûra edâ ve teslîme mezbûr Abdurrahman’a tenbîh birle mâ hüve’l-
vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, Şükrullah Bey b. Mustafa, İbrahim Çelebi b. 
Mehmed, Baba Resul b. [Rıdvan].

205 [27a-3] Mehmed Beşe b. Veli’nin arpa bahasından Receb 
b. Mehmed’de alacaklı olduğu
Arpacı tâifesinden bâ‘isü’l-kitâb Mehmed Beşe b. Veli nâm kimesne meclis-i şer‘-i 
hatîr-i lâzımü’t-tevkīrde Receb b. Mehmed nâm kimesne mah za rın da üzerine 
da‘vâ ve takrîr-i kelâm edip mezbûr Receb zimmetinde yedimden müşterâ ve 
makbûz keyli beynimizde ma‘lûm arpa bahâsından ba‘de küll-i hesâb yirmi beş 
kıt‘a esedî guruş hakkım vardır hâlâ taleb ederim suâl olunsun dedikde gıbbe’s-suâl 
mezbûr Receb fi’l-vâki‘ müdde‘î-i mezbûr Mehmed Beşe’ye yedinden müşterâ ve 
makbûz keyli beynimizde ma‘lûm arpa bahâsından ba‘de küll-i hesâb zimmetim-
de yirmi beş kıt‘a esedî guruş lâzımü’l-edâ ve vâcibü’l-kazâ deynim vardır deyû bi 
tav‘ihî ikrâr ve i‘tirâf etmeğin mûcebince meblağ-ı mezbûr yirmi beş esedî guruşu 
müdde‘î-i mezbûra edâ ve teslîme mezbûr Receb’e tenbîh birle mâ vaka‘a bi’t-taleb 
ketb olundu.
Fi’l-yevmi’s-sânî min Cumâdelâhire li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Mehmed b. Ra-
mazan, Baba Resul b. Rıdvan.

206 [27a-4] Ölen el-Hâc Hüseyin Beşe b. Mehmed’den karısı ve 
çocuklarına kalan evin Safiye bt. Abdülmümin’e satıldığı
Mahmiye-i İstanbul’da Çukur mahalle[si] sükkânından iken bundan akdem vefât 
eden el-Hâc Hüseyin Beşe b. Mehmed’in verâseti zevce-i metrûkesi Safiye bt. Şa-
ban ve oğlu Mehmed ve kızı Âişe’ye münhasıra olduğu şer‘an sâbit oldukdan son-
ra mezbûrûn Mehmed ve Âişe ve Safiye meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de bâ‘isetü’l-kitâb diğer Safiye bt. Abdülmümin nâm 
hâtun mah za rın da her biri ikrâr ve takrîr-i kelâm edip tereke-i müteveff â-yı 
mezbûrdan olup mahalle-i mezbûrede vâki‘ bir tarafdan Mehmed Beşe b. ( ) mül-
kü ve bir tarafdan tarîk-i âm ve iki tarafdan es-Seyyid Mehmed Yorgānî vakfı’ndan 
olan menziller ile mahdûd iki bâb fevkānî ve bir bâb tahtânî odaları ve havlu ve 
kenîfi müştemil mülk menzili mezbûre diğer Safiye Hâtun’a tarafeynden îcâb ve 
kabûlü hâvî şurût-ı müfsideden ârî bey‘-i bâtt-ı şer‘î ile iki yüz on esedî guruşa 
bey‘ ve teslîm edip ol dahi iştirâ ve tesellüm ettiğinden sonra semen-i mezbûrdan 
her birimiz hissemizi mezbûre diğer Safiye yedinden tamâmen ahz u kabz eyle-
dik, min ba‘d menzil-i mahdûd-ı mezbûr merkūme diğer Safiye Hâtun’un mülk-i 
müşterâsıdır keyfe mâ teşâ’ ve tahtâr mutasarrıfe olsun dediklerinde gıbbe’t-tasdîk 
mâ vaka‘a bi’t-taleb ketb olundu.
Fi’l-yevmi’s-sânî min Cumâdelâhire li sene seb‘a ve seb‘în ve elf.
Şuhûdü’l-hâl: Hüseyin Efendi b. Abdülfettâh, umdetü’l-küttâb Mehmed Çelebi b. 
Mahmud, zahrü’l-emsâl Abdullah Çelebi b. Mehmed Çelebi, Receb Halîfe b. el-
Müezzin, Abdi Çelebi b. Hüseyin.







207 [27a-5] Timurhan bt. Abdullah’ın kocası Dellâl Mustafa Beşe’den 
mehr-i müeccel bahasından alacaklı olduğu
Mahmiye-i İstanbul’da Çivizâde mahallesi sâkinelerinden Timurhan bt. Abdul-
lah nâm hâtun meclis-i şer‘-i hatîr-i lâzımü’t-tevkīrde zevc-i dâhilün-bihâsı Dellâl 
Mustafa Beşe b. Abdullah nâm kimesne tarafından husûs-ı âti’l-beyâna vekîl ol-
duğu mahalle-i mezbûre sükkânından Mehmed Beşe b. Mustafa ve kapıcı Meh-
med Çelebi b. Abdullah nâm kimesneler şehâdetleri ile şer‘an sâbit olan Mehmed 
Bey b. Ahmed nâm kimesne mah za rın da bi’t-tav‘i’s-sâf ikrâr ve i‘tirâf edip zevcim 
müvekkil-i mezbûr târih-i kitâbdan on sene mukaddem sekiz miskāl altından 
masnû‘ bir bilezik ile elli dirhem sîmden masnû‘ bir raht kuşağını bana hibe ve 
teslîm edip ben dahi meclis-i hibede ittihâb ve kabûl ve tesellüm eylemiş idim, 
hâliyâ zevcim müvekkil-i mezbûr dahi zimmetinde mütekarrir ve ma‘kūdun-
aleyh olan bin beş yüz akçe mehr-i müeccel müsemmâmın bin akçesini bana 
edâ ve teslîm edip ben dahi yedinde ahz u kabz eyledim, zikr olunan bilezik ile 
kuşak târih-i mezbûrdan beri benim mülk-i mevhûbum olup zevcim müvekkil-i 
mezbûrun kat‘â alâka ve medhali kalmayıp benim dahi zevcim müvekkil-i mezbûr 
zimmetinde mehr-i müeccel-i müsemmâmdan ancak semeninden beş yüz akçe 
hakkım bâkī kalmışdır dedikde, vekîl-i mezbûr Mehmed Bey mukırre-i mezbûreyi 
cemî‘ kelimâtından vicâhen tasdîk ve tahkīk etmeğin mâ hüve’l-vâki‘ bi’t-taleb 
ketb olundu.
Fi’l-yevmi’t-tâsi‘ ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, korucu Hasan Beşe b. Mahmud, Meh-
med Bey b. (  ), Ahmed Çelebi b. Abdullah, Mustafa b. Ali, nakkaş Ali Çelebi, 
Çorbacızâde Ahmed Çelebi, İmâm Hasan Efendi b. Habib.

208 [27b-1] Dellâl Mustafa Beşe’nin ölümü durumunda ev eşyalarının 
satılıp karısı Timurhan bt. Abdullah’a olan borcun ödenmesi için 
Mehmed Beşe’yi vekil tayin ettiği
Mahmiye-i İstanbul’da Çivizâde mahallesi sâkinlerinden Dellâl Mustafa Beşe b. 
Abdullah nâm kimesne tarafından husûs-ı âti’l-beyâna vekîl olduğu mahalle-i 
mezbûre sükkânından Mehmed Beşe b. Mustafa ve kapıcı Mehmed Çelebi b. Ab-
dullah nâm kimesneler şehâdetleriyle şer‘an sâbit olan mahalle-i mezbûre İmâmı 
Hasan Efendi b. Habib nâm kimesne meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de işbu bâ‘isü’l-kitâb Mehmed Bey b. Ahmed nâm ki-
mesne mah za rın da ikrâr ve takrîr-i kelâm edip müvekkil-i mezbûr Mustafa Beşe 
bi irâdeti’llâhi’l-meliki’l-müte‘âl dâr-ı fenâdan dâr-ı bekāya intikāl ve irtihâl ey-
lediğinde emlâkinden bir köhne mâî ferâce ve bir köhne benefşi-i Kürdiye ve bir 
köhne mâî dolama ve bir köhne sarık ve bir köhne çakşır ve bir mâî çukaya kaplı 
köhne tilki kürkü bey‘ olunup semenlerinden ve nakid olan on beş kıt‘a riyâlî 
guruşdan zimmetinde zevcesi Timurhan bt. Abdullah nâm hâtunun mehr-i mü-
eccelinden bâkī beş yüz akçe mehir deynini edâ ve bâkīden mezbûre Timurhan’ın 
hisse-i irsiyyesi ihrâc olundukdan sonra her ne kalırsa techîz ve tekfînine ve 
eyyâm-ı mu‘tâde de tabh-ı ta‘âm olunup fukarâya it‘âm olunmağa harc ve sarf 
oluna deyû vasiyyet edip tenfîzine mezbûr Mehmed Bey’i vasiyy-i muhtâr nasb 
ve ihtiyâr edip ol dahi vesâyet-i mezbûreyi kabûl eyledi ve müvekkil-i mezbûrun 
zevcesi mezbûre Timurhan ile mahalle-i mezbûrede sâkin oldukları menzil için-
de eşyâ-i mezbûreden gayrı her ne var ise mezbûre Timurhanı’ndır dedi dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Es-Sâbikūn.

209 [27b-2] Âişe bt. Mehmed’e ölen kocası Nişastacı Mehmed 
b. Abdullah’tan intikal eden nişasta ve aletleri Yusuf Beşe 
b. Ali’ye sattığı
Mahmiye-i İstanbul’da Sultan Selim Hân -aleyhi’r-rahmetü ve’l-gufrân- câmi‘-i 
şerîfi ve ma‘bed-i latîfi kurbunda Çukurbostan mahallesi sâkinlerinden iken vefât 
eden nişastacı Mehmed b. Abdullah’ın verâseti zevce-i metrûke-i hâmili Âişe bt. 
Mehmed’e münhasıra olduğu şer‘an mütehakkik oldukdan sonra haml-i mezbûrun 
kıbel-i şer‘-i enverden mansûb vasîsi olup merkūme Âişe tarafından husûs-ı câ’i’l-
beyâna vekîli olduğu nişastacılar kethüdâsı olup mahmiye-i mezbûrede Veled-i 
Karabaş mahallesi sâkinlerinden olan fahrü’l-akrân ve’l-ekfâ Halil Beşe b. Mirza ve 
mahmiye-i merkūmede Karabaş mahallesi sâkinlerinden Mumcu Murtaza Beşe b. 
Mustafa nâm kimesneler şehâdetleriyle sâbit olan Ali Beşe b. Mehmed nâm kimes-
ne meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda 
işbu bâ‘isü’l-kitâb Yusuf Beşe b. Abdullah nâm kimesne mah za rın da vekâleten 
ve vesâyeten ikrâr ve takrîr-i kelâm edip tereke-i müteveff â-yı mezbûrdan olup 
mahmiye-i mezbûrede Yenibahçe kurbunda Neslişah Sultan mahallesinde vâki‘ 
Mehmed b. Şaban nâm sagīrin nişastacı kârhânesinde mevcûd olan yedi yüz elli 
vakıyye a‘lâ nişastasını her vakıyyesi beşer akçeye olmak üzre üç bin yedi yüz elli 
akçeye ve bin vakıyye ednâ nişastasını dahi her vakıyyesi üçer akçeye olmak üzre 
üç bin akçeye ve zikr olunan kârhânede mevcûd beynimizde ma‘lûm yedi fıçı ve 
iki elek ve altı sergi ve sâir nişastacı tâifesine mahsûs beynimizde ma‘lûm âlât-ı 
lâzımeyi dört bin beş yüz elli akçeye merkūm Yusuf Beşe’ye bi safk atin vâhidetin 
bey‘ ve teslîm edip ol dahi iştirâ ve kabûl ve tesellüm eyledikden sonra mecmû‘ 
semenleri olan on bir bin üç yüz akçeyi vesâyet ve vekâletim hasebiyle mezbûr 
Yusuf Beşe yedinden tamâmen alıp kabz eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Mustafa Efendi b. Ali el-İmâm, Mustafa Halîfe b. Mehmed el-
Müezzin, Mehmed b. Sinan, Mustafa b. Mehmed, diğer Mustafa b. ( ).

210 [27b-3] Yani v. Niko’nun Dimo v. Todori’den kefaleti sebebiyle 
alacaklı olduğu
Bakkal tâifesinden Yani v. Niko nâm zimmî tarafından husûs-ı âti’l-beyâna vekîl 
olduğu şer‘an sâbit olan Minho v. Niko nâm zimmî meclis-i şer‘-i şerîfde bâ‘isü’s-
sifr Dimo v. Todori nâm zimmî muvâcehesinde üzerine da‘vâ ve takrîr-i kelâm 
edip müvekkil-i mezbûr cihet-i deyn-i şer‘îden mezbûr Dimo’nun babası Todori 
nâm zimmî zimmetinde hakkı olan on üç bin akçeyi ahz u kabza beni tevkîl etmek-
le ben dahi meblağ-ı mezbûrun sekiz bin akçesini mezbûr Todori’den ahz u kabz 
ettiğimden sonra bâkī beş bin akçesine oğlu mezbûr Dimo kefîl olmağın suâl olu-
nup meblağ-ı bâkī-i mezbûr beş bin akçenin kefâletine binâen mezbûr Dimo’dan 
alıverilmesi matlûbumdur dedikde gıbbe’s-suâl mezbûr Dimo cevâbında meblağ-ı 
bâkī-i mezbûr beş bin akçeye vech-i muharrer üzre kefîl olduğumdan sonra 
meblağ-ı bâkī-i mezbûrun dört bin beş yüz akçesi için vekîl-i mezbûr Minho’ya 
târih-i kitâbdan beş gün mukaddem onu bir guruşluk dört yüz elli sümün ve-
rip edâ edip ol dahi kabz etmişidi deyû müdde‘î-i mezbûru ba‘zı da‘vâsında def ‘ 
ile mukābele edicek gıbbe’s-suâl ve’l-inkâr mezbûr Dimo’dan def ‘-i mezbûrunu 
mübeyyine beyyine taleb olundukda mahmiye-i İstanbul hısnı ebvâbından Ba-
latkapısı hâricinde Hacı İsa mahallesi sükkânından Panayot v. Kostantin ve Zey-
rek mahallesi sükkânından yoğurtçu Panayot v. Nikola ve Eyüb’de Çömlekçiler 
mahallesi sükkânından Yani v. Dimo nâm zimmîler li ecli’ş-şehâde meclis-i şer‘a 
hâzırûn olup istişhâd olunduklarında fi’l-hakīka mezbûr Dimo vech-i muhar-
rer üzre müvekkil-i mezbûra cihet-i kefâletden deyni olan beş bin akçenin dört 
bin beş yüz akçesi için vekîl-i mezbûra onu bir guruşluk dört yüz elli sümününü 
târih-i kitâbdan dört gün mukaddem bizim huzûrumuzda edâ ve teslîm edip ol 
dahi ahz ve istîfâ etmiş idi biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince meblağ-ı bâkī-i mezbûr beş bin akçeden 
bâkī beş yüz akçeyi vekîl-i mezbûra edâya merkūm Dimo’ya tenbîh olunup dört 
bin beş yüz akçesini da‘vâdan vekîl-i mezbûr Minho men‘ olunup mâ hüve’l-vâki‘ 
bi’t-taleb ketb olundu.
Fi’l-yevmi’s-sânî ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Receb Çavuş el-Mübâşir, Şükrullah Bey b. Mustafa, Abdi Çelebi b. 
Hüseyin, Resul b. Rıdvan.

211 [27b-4] Hüseyin Bey b. Abdullah’ın ev eşyalarını karısı Rahime 
Hatun’a hibe ettiği
Mahmiye-i İstanbul’da Akseki mahallesi sâkinlerinden Hüseyin Bey b. Abdul-
lah nâm kimesne tarafından husûs-ı âti’l-beyâna vekîl olduğu Veli Beşe b. Şük-
rullah ve Mehmed Çelebi b. Rıdvan ve Abdi Çelebi b. Hüseyin nâm kimesneler 
şehâdetleriyle şer‘an sâbit olan [28a] İbrahim Çelebi b. Mehmed nâm kimesne 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de müvekkil-i 
mezbûrun zevce-i menkûhası Rahime Hâtun bt. Abdullah tarafından husûs-ı 
câ’i’l-beyâna vekîl olduğu zâtını ma‘rifet-i şer‘iyye ile ârifûn olan şâhidûn-ı 
mezbûrûn şehâdetleriyle şer‘an sâbit olan mahalle-i mezbûre müezzini fahrü’l-
akrân Mehmed Çelebi b. Ali nâm kimesne mah za rın da ikrâr ve takrîr-i kelâm 
edip müvekkil-i mezbûr Hüseyin Bey emlâkinden bir döşek ve iki minder ve bir 
beyaz velense ve dört yastık kılıfı ve üç köhne yorgan ve bir sünbülü altmış merre 
kaft an ve bir yeşil muvahhidi ve bir beyaz terlik ve bir siyah kapama ve iki bakır 
tencere ve iki bakır sahan ve bir bakır kahve ibriği ile nakid otuz beş aded şerîfî 
altınını zevce-i menkûhası müvekkile-i merkūme Rahime hâtuna hibe-i sahîha-i 
şer‘iyye ile hibe ve teslîm edip ol dahi meclis-i hibede ittihâb ve kabûl ve kabz 
ve tesellüm eyledi ve müvekkil-i mezbûr Hüseyin Bey’in zevcesi müvekkile-i 
merkūme Rahime Hâtun ile mahalle-i mezbûrede müezzine meşrût sâkin o[l]
dukları menzil içinde eşyâ-i mezbûreden gayrı her ne var ise zevcem müvekkile-i 
mezbûre Rahime Hâtunu’ndur dedi dedikde gıbbe’t-tasdîki’l-vicâhî ve’t-tahkīki’ş-
şifâhî mâ hüve’l-vâki‘ bi’t-taleb ketb olundu.
Fi’l-yevmi’s-sânî min Cemâziyelâhir li sene seb‘a ve seb‘în ve elf.
Şuhûdü’l-hâl: Yusuf Efendi b. ( ), Mustafa Ağa b. Mehmed, Veli Beşe b. Abdüşşekûr, 
Ahmed Çelebi b. Sefer el-Müezzin, Mehmed Efendi.

212 [28a-1] Petro v. Nikola’nın Yani v. Zaho’daki alacağını tecil ettiği
Papuçcu tâifesinden Petro v. Nikola nâm zimmî meclis-i şer‘-i hatîr-i lâzımü’t-
tevkīrde Yani v. Zaho nâm zimmî muvâcehesinde ikrâr ve takrîr-i kelâm edip 
mezbûr Yani’ye târih-i kitâbdan iki sene mukaddem papuç dikmek için yevmî 
yirmişer akçe ücret ile nefsimi îcâr edip ol dahi istîcâr ettikden sonra ba‘de külli 
hesâb dokuz buçuk ayda merkūm Yani zimmetinde müctemi‘ olan bin dokuz yüz 
akçe ücretimi mukaddemâ merkūm Yani’den da‘vâ ve taleb ettiğimde ol dahi inkâr 
etmekle beynimizde münâza‘ât-ı kesîre vakı‘a olmuşidi el-hâletü hâzihî muslihûn 
tavassut edip mezbûr Yani ile beynimizde bin akçe üzerine inşâ-i akd-i sulh ettik-
lerinde ben dahi sulh-i mezbûru kabûl ve bedel-i sulh olan meblağ-ı mezbûr bin 
akçeyi târih-i kitâbdan otuz gün tamâmına değin bana edâya te’cîl edip husûs-ı 
mezbûra müte‘allika da‘vâdan merkūm Yani’nin zimmetini ibrâ ve iskāt eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min Cumâdelâhire li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Resul b. Rıdvan, 
Veli b. Mahmud.

213 [28a-2] Hatice bt. Mehmed’in, Ali b. Ahmed’den muhâlaa 
yoluyla boşandığı
Mahmiye-i İstanbul’da Molla Aşkī mahallesi sâkinelerinden Hatice bt. Meh-
med nâm hâtun meclis-i şer‘-i hatîr-i lâzımü’t-tevkīrde işbu bâ‘isü’l-kitâb zevc-i 
dâhilün-bihâ[sı] Ali b. Ahmed nâm kimesne mah za rın da ikrâr ve takrîr-i kelâm 
edip mezbûr Ali zimmetinde mütekarrir ve ma‘kūdun-aleyh olan dört bin akçe 
mehr-i müeccelim ve nafaka-i iddet-i ma‘lûmem üzerlerine ve me’ûnet-i süknâm 
dahi kendi üzerime olmak üzre mezbûr Ali ile muhâla‘a-i sahîha-i şer‘iyye ile 
muhâla‘a edip ol dahi hul‘-ı mezbûru kabûl eyledikden sonra zevciyyete müte‘allika 
da‘vâdan her birimiz âharın zimmetini ibrâ ve iskāt eyledik dedikde gıbbe’t-tasdîk 
mâ vaka‘a bi’t-taleb ketb olundu.
Fi’l-yevmi’s-sâlis min Cumâdelâhire li sene seb‘a ve seb‘în ve elf.
Şuhûdü’l-hâl: Mahmud b. Veli, Mehmed b. Mahmud, Mustafa b. Mehmed, Meh-
med b. Ahmed, Hızır b. Ebûbekir, Mehmed b. Ramazan.

214 [28a-3] Mihriban bt. Abdullah’ın Mehmed b. Davud’dan muhâlaa 
yoluyla boşandığı
Mahmiye-i İstanbul’da Dülgerzâde mahallesi sâkinelerinden Mihriban bt. Ab-
dullah nâm hâtun meclis-i şer‘-i şerîf-i lâzımü’t-teşrîfde zevc-i dâhilün-bihâ hicr 
işbu bâ‘isü’l-kitâb Mehmed b. Davud nâm kimesne mah za rın da ikrâr ve takrîr-i 
kelâm edip zevcim mezbûr Mehmed zimmetinde mütekarrir ve ma‘kūdun-aleyh 
olan beş yüz akçe mehr-i müeccelim ve nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olmak üzre zevcim mezbûr Mehmed ile 
muhâla‘a-i sahîha-i şer‘iyye ile muhâla‘a edip ol dahi muhâla‘a-i mezbûreyi kabûl 
eyledikden sonra zevciyyete müte‘allika âmme-i de‘âvîden her birimiz âharın zim-
metini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâlis min Cumâdelâhire li sene seb‘a ve seb‘în ve elf.
Şuhûdü’l-hâl: Hüseyin b. Ebûbekir, Mehmed b. el-Hâc Ahmed, Abdi b. Hüseyin, 
Baba Resul b. Rıdvan.

215 [28a-4] Fâtıma bt. Ali’nin Ahmed b. Mustafa’dan muhâlaa 
yoluyla boşandığı
Mahmiye-i İstanbul’da Altıpoğaça mahallesinde sâkine Fâtıma bt. Ali nâm hâtun 
meclis-i şer‘-i şerîf-i lâzımü’t-teşrîfde zevci işbu bâ‘isü’l-kitâb Ahmed b. Mustafa 
nâm kimesne mah za rın da ikrâr ve takrîr-i kelâm edip mezbûr Ahmed zimmetin-
de mütekarrir ve ma‘kūdun-aleyh olan iki bin akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre mezbûr Ahmed ile muhâla‘a-i sahîha-i şer‘iyye ile muhâla‘a edip ol dahi 
muhâla‘a-i mezbûreyi kabûl eyledikden sonra zevciyyete müte‘allika da‘vâdan her 
birimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Yahya Efendi b. ( ) el-İmâm, Receb Çelebi b. Hasan el-Müezzin, el-
Hâc Mustafa b. Ali, Sinan el-Müezzin.

216 [28a-5] Osman Ağa b. Musli’nin Çukadar Mehmed Çelebi’ye bey‘ 
bi’l-istiğlâl yoluyla sattığı evini kiraladığı
Mahmiye-i İstanbul’da Hüsrev Paşa türbesi kurbunda Kazasker Mehmed Efendi 
mahallesi sâkinlerinden olup dergâh-ı âlî -dâme merci‘an li’l-e‘âlî- yeniçerilerinin 
onuncu ağa bölüğü yoldaşlarına mahsûs odanın çavuşu olan Osman Ağa b. Musli 
tarafından husûs-ı âti’l-beyâna vekîl olduğu Ömer Efendi b. İsmail ve Mehmed 
Çelebi b. Abdurrahman nâm kimesneler şehâdetleriyle şer‘an sâbit olan korucu 
Hasan Beşe b. Abdullah nâm kimesne meclis-i şer‘-i şerîf-i lâzımü’t-teşrîfde zikr 
olunan onuncu ağa bölüğü yoldaşlarının mühimmâtlarına mevkūfe nukūdun bi’l-
fi‘l mütevellîsi olan çukadâr Mehmed Çelebi b. İsa nâm kimesne mah za rın da ikrâr 
ve takrîr-i kelâm edip müvekkilim merkūm Osman Ağa mahalle-i mezbûrede 
vâki‘ bir tarafdan bakkal Hasan mülkü ve bir tarafdan merhûm Haydar Ağazâde 
kızının kızı Fâtıma Hâtun bt. Ali Ağa mülkü ve bir tarafdan Medîne-i Münevvere 
vakfı’ndan Bakkal Ali Beşe tasarrufunda olan menzil ile mahalle-i mezbûre mü-
ezzinine meşrût vakf menzil ve bir tarafdan tarîk-i âm ile mahdûd dâhiliyyesinde 
fevkānî bir oda ve bir sofa ve bir tahta-pûşu ve tahtânî bir oda ve bir matbah ve 
mezbûr Bakkal Ali Beşe ile müşterek bir su kuyusu ve bir kenîf ve hâriciyyesinde 
fevkānî bir oda ve tahtânî bir oda ve bir ahır ve bir kenîfi müştemil mülk menzilini 
bi tarîki’l-istiğlâl mütevellî-i merkūm çukadâr Mehmed Çelebi’ye iki yüz kıt‘a 
esedî guruşa bey‘ ve teslîm ol dahi yedinde olan mâl-ı vakf-ı mezbûr ile iştirâ 
ve tesellüm eyledikden sonra semeni olan meblağ-ı mezkûr iki yüz kıt‘a esedî 
guruşu tamâmen yedinden ahz u kabz eylediğinden sonra mütevellî-i mezkûr 
menzil-i mahdûd-ı mezbûru ba‘de’t-tahliyyeti’ş-şer‘iyye ve’t-tekābuzi’l-mer‘î 
târih-i kitâbdan bir sene tamâmına değin yirmi dört kıt‘a esedî guruşa müvekki-
lim mezbûr Osman Ağa’ya îcâr ve teslîm edip ol dahi istîcâr [28b] ve kabz ve te-
sellüm eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti Cumâdelâhire li sene 1077.
Şuhûdü’l-hâl: Mustafa Ağa b. İsmail Ağa, Osman Beşe b. Receb Ser-oda, Mahmud 
Efendi b. Rüstem, Mehmed Çelebi b. Ali.

217 [28b-1] Mustafa Ağa b. İsmail Ağa’nın evini Osman Ağa 
b. Musli’ye sattığı
Dârü’l-hilâfeti’l-aliyye Kostantıniyye el-mahmiyye mahallâtından Sarı Nasuh 
mahallesi ahâlîsinden umdetü’l-emâsil ve’l-ekfâ Mustafa Ağa b. İsmail Ağa nâm 
kimesne tarafından husûs-ı âti’l-beyâna vekîl olduğu Ömer Efendi b. İsmail ve 
Mehmed Çelebi b. Abdurrahman nâm kimesneler şehâdetleriyle şer‘an sâbit 
olan çukadâr Mehmed Çelebi b. İsa nâm kimesne meclis-i şer‘-i şerîf-i Nebevî ve 
mahfil-i dîn-i münîf-i Mustafavî’de dergâh-ı âlî -dâme mahfûfen bi’l-me‘âlî- yeni-
çerilerinin onuncu ağa bölüğü yoldaşlarına mahsûs odanın çavuşu olan mefh ar-i 
akrân Osman Ağa b. Musli nâm kimesne tarafından husûs-ı câ’i’l-beyâna vekîl 
olduğu şâhidân-ı mezbûrân şehâdetleriyle şer‘an sâbit olan korucu Hasan Beşe 
b. Abdullah nâm kimesne mah za rın da ikrâr ve takrîr-i kelâm edip bey‘-i âti’z-
zikrin sudûruna değin müvekkilim mûmâ-ileyh Mustafa Ağa’nın yedinde mül-
kü ve hakkı olup mahmiye-i mezbûrede Hüsrev Paşa türbesi kurbunda Kazasker 
Mehmed Efendi mahallesinde vâki‘ bir tarafdan bakkal Hasan mülkü ve bir taraf-
dan merhûm Haydar Ağazâde kızının kızı Fâtıma Hâtun bt. Ali Ağa mülkü ve bir 
tarafdan Medîne-i Münevvere vakfı’ndan Bakkal Ali Beşe nâm kimesne tasarru-
funda olan menzil ile zikr olunan Kazasker Mehmed Efendi müezzinine meşrût 
vakf menzili ve bir tarafdan tarîk-i âm ile mahdûd dâhiliyyesinde fevkānî bir oda 
ve bir sofa ve bir tahta-pûş ve tahtânî bir oda ve bir matbah ve mezbûr Bakkal Ali 
Beşe ile müşterek bir su kuyusu ve bir kenîf ve hâriciyyesinde fevkānî bir oda ve 
tahtânî bir oda ve bir ahır ve bir kenîfi müştemil menzili cemî‘ tevâbi‘i ve levâhıkı 
ve âmme-i hukūk ve merâfıkı ile tarafeynden îcâb ve kabûlü hâvî şurût-ı müfside-
den ârî bey‘-i bâtt-ı sahîh-i şer‘î ile beş yüz kıt‘a esedî guruşa müvekkil-i mezbûr 
Osman Ağa’ya bey‘ ve teslîm edip ol dahi iştirâ ve kabûl ve tesellüm eyledikden 
sonra semeni olan meblağ-ı mezbûr beş yüz kıt‘a esedî guruşu tamâmen yedinden 
alıp kabz eyledi ba‘de’l-yevm menzil-i mahdûd-ı mezbûr müvekkil-i merkūm Os-
man Ağa’nın mülk-i müşterâsı olmuşdur keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî selh-i Cumâdelâhire sene 1077.
Şuhûdü’l-hâl: Osman Beşe b. Receb, Mahmud Efendi b. Rüstem, Mehmed Çelebi 
b. Ali, kazzâz Hasan Çelebi.

218 [28b-2] Fâtıma Hatun bt. el-Hâc Mehmed Ağa’nın câriyesi Zamâne’yi 
âzat ettiği ve ölümünden sonra ev eşyalarının ona verilmesini 
vasiyet ettiği
Mahmiye-i İstanbul’da Hoca Resmî mahallesi sâkinelerinden umdetü’l-muhad-
derât Fâtıma Hâtun bt. el-Hâc Mehmed Ağa tarafından husûs-ı âti’l-beyâna vekîl 
olduğu zâtını ma‘rifet-i şer‘iyye ile ârifân Ahmed Çelebi b. Ebûbekir ve Resul Efen-
di b. Mustafa nâm kimesneler şehâdetleri ile şer‘an sâbit olan umdetü’l-a‘yân Meh-
med Ağa b. Abdüddeyyân meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de bi’l-vekâle ikrâr ve takrîr-i kelâm edip müvekkilem mûmâ-ileyhâ 
Fâtıma Hâtun bin yetmiş dört senesi Cumâdelûlâsı’nda kendiye rıkkıyyetini 
mu‘terife olan uzun boylu, açık kaşlı, kara gözlü Moskoviyyetü’l-asl Zamâne bt. 
Abdullah nâm câriye-i memlûkesini hasbeten lillâhi’l-Hallâk malından tahrîr ve 
i‘tâk ve zümre-i harâir-i asliyyâta idrâc ve ilhâk edip mevsûfe-i mezbûre târih-i 
mezbûrdan beri hürre olup üzerinde velâ-i şer‘îden gayrı müvekkilemin hakkı 
kalmamışidi hâlâ müvekkilem mûmâ-ileyhâ Fâtıma Hâtun bi emrillâhi te‘âlâ dâr-ı 
fenâdan dâr-ı bekāya intikāl ve irtihâl ettiğimde malımdan mezbûre Zamâne’ye 
iki yorgan ve iki döşek ve iki minder ve iki yastık ve iki sahan ve iki tencere ve 
bir tepsi ve bir ibrik ve bir leğen ve yüz esedî guruş ve esvâbından iki ferâce ve 
iki kaft an ve bir zıbın ve bir entari ve iki gömlek ve iki don verile deyû vasiy-
yet edip tenfîzine hâzır bi’l-meclis fahrü’l-akrân Musli Ağa b. Ahmed’i vasiyy-i 
muhtâr nasb ve ihtiyâr edip ol dahi vesâyet-i merkūmeyi kabûl ve merâsimini 
edâya ta‘ahhüd eyledi dedikde mûmâ-ileyh Musli Ağa dahi tasdîk etmeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sânî min Cumâdelâhire li sene seb‘a ve seb‘în ve elf.
Şuhûdü’l-hâl: Mahmud Ağa b. Receb, Mustafa Efendi b. Müstakīm, Süleyman 
Efendi b. ( ), Mustafa Çelebi b. Mehmed, Ahmed Çelebi Kâtib, Mehmed Efendi, 
Abdi Çavuş, Mustafa Efendi, Mehmed Bey b. İlyas, Mehmed Çavuş b. Abdullah, 
Mehmed Çelebi b. Abdullah.







219 [28b-3] Fâtıma Hatun’un câriyesi Şahbaz’ı âzat ettiği
Müvekkilem mûmâ-ileyhâ Fâtıma Hâtun bin yetmiş dört senesi Cumâdelûlâsı’nda 
kendiye rıkkıyyetini mu‘terife olan uzun boylu, açık kara kaşlı, sarı elâ gözlü 
Rûsiyyetü’l-asl Şahbaz bt. Abdullah nâm câriyesini hasbeten lillâhi’l-Hallâk ma-
lından tahrîr ve i‘tâk ve zümre-i harâir-i asliyyâta idrâc ve ilhâk edip mevsûfe-i 
mezbûre târih-i mezbûrdan.
Şuhûdü’l-hâl: Es-Sâbikūn.

220 [28b-4] Fâtıma Hatun’un câriyesi Payidar’ı âzat ettiği
Müvekkilem mûmâ-ileyhâ Fâtıma Hâtun kendiye rıkkıyyetini mu‘terife olan orta 
boylu açık kaşlı sarı elâ gözlü Rûsiyyetü’l-asl Payidar bt. Abdullah nâm abd-i 
memlûke-i câriyesini târih-i kitâbdan üç sene mukaddem hasbeten lillâhi’l-
Hallâk malından tahrîr [ve] i‘tâk ve zümre-i harâir-i asliyyâta idrâc ve ilhâk edip 
mevsûfe-i mezbûre târih.
Şuhûdü’l-hâl: Es-Sâbikūn.

221 [28b-5] Fâtıma Hatun’un kölesi Ali’yi âzat edip öldükten sonra ona 
bir miktar para verilmesini vasiyet ettiği
Müvekkilem mûmâ-ileyhâ Fâtıma Hâtun bin yetmiş dört senesi Cumâdelûlâsı’nda 
nefsinden ta‘bîre kādir olup kendiye rıkkıyyetini mu‘terif olan açık kaşlı gök gözlü 
Moskoviyyü’l-asl Ali b. Abdullah nâm sagīr gulâmını hasbeten lillâhi te‘âlâ ma-
lından tahrîr ve i‘tâk ve zümre-i ahrâr-ı asliyyîne idrâc ve ilhâk edip mevsûfe-i 
mezbûr târih-i mezbûrdan beri hür olup üzerinde velâ-i şer‘îden gayrı müvekkile-
min hakkı kalmamışdır hâlâ müvekkilem mûmâ-ileyhâ Fâtıma Hâtun bi emrillâhi 
te‘âlâ dâr-ı fenâdan dâr-ı bekāya intikāl ettiğimde malımdan mezbûr Ali’ye yüz 
esedî guruş verile deyû vasiyyet edip tenfîzine hâzır bi’l-meclis fahrü’l-akrân.
Şuhûdü’l-hâl: Es-Sâbikūn.

222 [28b-6] Fâtıma Hatun’un câriyesi Nâdiri’yi vasiyet yoluyla âzat ettiği
Müvekkilem mûmâ-ileyhâ Fâtıma Hâtun kendiye rıkkıyyetini mu‘terife olan orta 
boylu, açık kara kaşlı, kara gözlü, Moskoviyyetü’l-asl Nâdiri bt. Abdullah nâm 
câriyesini ente hürrün kable mevtî erba‘în yevmen kaydı ile mukayyed müdeb-
bere edip bi emrillâhi te‘âlâ dâr-ı fenâdan dâr-ı bekāya intikāl ettiğimde kayd-ı 
mezbûr bulunmağla mevsûfe-i mezbûre sâir harâir-i asliyyâta.
Şuhûdü’l-hâl: Es-Sâbikūn.







223 [29a-1] Fâtıma Hatun’un ölümünden sonra malının üçte birini 
Medine-i Münevvere fukarasına gönderilmesi için Musli Ağa’yı 
vekil tayin ettiği
Mahmiye-i İstanbul’da Hoca Resmî mahallesi sükkânından umdetü’l-muhadderât 
Fâtıma Hâtun bt. el-Hâc Mehmed Ağa tarafından husûs-ı âti’l-beyâna vekîl oldu-
ğu zâtını ma‘rifet-i şer‘iyye ile ârifân Ahmed Çelebi b. Ebûbekir ve Resul Efendi 
b. Mustafa nâm kimesneler şehâdetleri ile şer‘an sâbit olan fahrü’l-akrân Meh-
med Ağa b. Abdülmennân meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de fahrü’l-akrân bâ‘is-i hâze’l-kitâb Musli Ağa b. Ahmed nâm kimes-
ne mah za rın da bi’l-vekâle ikrâr ve takrîr-i kelâm edip müvekkilem mûmâ-ileyhâ 
Fâtıma Hâtun bi emrillâhi te‘âlâ dâr-ı fenâdan dâr-ı bekāya intikāl ettiğimden son-
ra sülüs malım ifrâz ve vakf-ı lâzım ile vakf ve yed-i mütevellî ile istirbâh ve istiğlâl 
olunup bi fazlillâh hâsıl olan gallesi beher sene surre emîni ile Medîne-i Münevve-
re fukarâsına irsâl oluna deyû vasiyyet edip vasiyyet-i mezbûresini tenfîze mûmâ-
ileyh Musli Ağa’yı vasiyy-i muhtâr nasb ve ihtiyâr edip ol dahi vesâyet-i mezbûreyi 
kabûl ve merâsimini edâya ta‘ahhüd eyledi dedikde gıbbe’t-tasdîki’l-mu‘teber mâ 
hüve’l-vâki‘ bi’t-taleb ketb olundu.
Fi’l-yevmi’s-sânî min Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

224 [29a-2] Şaban Beşe’nin çayır hissesi ile ilgili beyanı
Mahmiye-i İstanbul’da Paçacı tâifesinden Şaban Beşe b. Hasan nâm kimesne 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de Meh-
med Beşe b. Hüseyin nâm kimesne mah za rın da bi’t-tav‘i’s-sâf ikrâr ve i‘tirâf edip 
vilâyet-i Rumeli’nde İstarova kazâsına tâbi‘ Asnav nâm karye sınırında Tavile nâm 
mevzi‘de vâki‘ beyne’l-ahâlî ve’l-cîrân ma‘lûmü’l-hudûd kadîmî çayır olup hâlâ 
zirâ‘at olunan bir dönüm tarlanın on iki hisseden bir hissesi benim mülk ve hak-
kım olup bâkī on bir hissesi merkūm Mehmed Beşe’nin mülk-i sırfıdır dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Cumâdelâhire li sene seb‘a ve seb‘în ve elf.
Şuhûdü’l-hâl: Ali Beşe b. Hüseyin, Hasan Beşe b. Kasım, Ömer Beşe b. Hasan, Ali 
Beşe b. Süleyman, Abdi Çelebi b. ( ).

225 [29a-3] Hüseyin Bey b. Abdullah’ın vasiyeti için Mehmed Çelebi’yi 
vekil tayin ettiği
Dârü’l-hilâfeti’l-aliyye Kostantıniyye el-mahmiyye mahallâtından Akseki ma-
hallesi sâkinlerinden Hüseyin Bey b. Abdullah nâm kimesne tarafından husûs-ı 







âti’l-beyâna vekîl olduğu Veli Beşe b. Şükrullah ve Mehmed Çelebi b. Rıdvan ve 
Abdi Çelebi b. Hüseyin nâm kimesneler şehâdetleriyle şer‘an sâbit olan İbrahim 
Çelebi b. Mehmed nâm kimesne meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de mahalle-i mezbûre müezzini fahrü’l-akrân Mehmed 
Çelebi b. Ali nâm kimesne mah za rın da ikrâr ve takrîr-i kelâm edip müvekkil-i 
mezbûr Hüseyin Bey vaktâ ki bu dâr-ı bevâr mahall-i temekkün ve karâr olma-
yıp nâzil olana irtihâl mukarrer ve mukīm olan intikāle muztar olduğuna câzim 
ve küllü nefsin zâ’ikatü’l-mevt âyet-i kerîmesi mefh ûm-ı şerîfine âlim olmağın 
âlem-i fenâ ve şuhûddan menzil-i bekā ve hulûda rıhlet eylemezden mukaddem 
hulûs-ı niyet ve safâ-yı taviyyet ile etyab-ı malından ve ahsen-i menâlinden üç 
bin akçe ifrâz ve sâir emlâkinden mümtâz kılıp müzâfen ilâ mâ ba‘de’l-mevt şöy-
le vasiyyet eyledi ki bi irâdeti’l-meliki’l-celîl hazret-i Azrâil girîbân-ı hayâtımı 
çâk ve cism-i nâ-tuvânımın menzilgehin hâk ettiğinde meblağ-ı mezbûr üç bin 
akçenin iki bin akçesini techîz ve tekfînime ve bin akçesini iskāt-ı salâtıma sarf 
oluna deyû merkūm Mehmed Çelebi’yi vasiyy-i muhtâr nasb ve ihtiyâr edip ol 
dahi vesâyet-i mezbûreyi kabûl ve merâsimini edâya ta‘ahhüd eyledikden sonra 
meblağ-ı mezbûr üç bin akçeyi mezbûr Mehmed Çelebi’ye teslîm edip ol dahi alıp 
kabz eyledi dedikde gıbbe’t-tasdîki’l-vicâhî ve’t-tahkīki’ş-şifâhî mâ hüve’l-vâki‘ 
bi’t-taleb ketb olundu.
Fi’l-yevmi’s-sânî min Cumâdelâhire li sene seb‘a ve seb‘în ve elf.
Şuhûdü’l-hâl: Yusuf Efendi b. ( ), Ahmed Çelebi b. Sefer el-Müezzin, Ali Bey b. ( ) 
Tabbâh-ı hâssa, Mehmed Efendi b. ( ).

226 [29a-4, Arapça] Ümmühani bt. Ali adlı çocuğa nafaka takdir edildiği
Hâkim, Ümmühâni bt. Ali nâm sagīrenin nafakası, kisvesi ve sâir havâic-i 
zarûriyyesi için, mahmiye-i Kostantıniyye mahallâtından Molla Aşkī mahal-
lesinde sâkine olan râfi‘at-i hâze’l-kitâb Hatice bt. Mehmed nâm mutallaka an-
nesi ve hâdinesinin talebiyle mezbûr babası üzerine, zeylde mezkûr târihden 
i‘tibâren yevmî râyicü’l-vakt beş akçe farz ve takdîr etti ve meblağ-ı mefrûz-i 
mezbûru, sagīre-i merkūmenin havâicine sarf etmesine ve vakt-i hâcette 
istidâne edip vakt-i zaferde mezbûr Ali’ye rücû‘ etmesine mezbûre Hatice’ye 
izin verdi.
Cerâ zâlike ve hurrire fi’l-yevmi’s-sâlis min Cumâdelâhire sene seb‘a ve seb‘în ve 
elf.
Şuhûdü’l-hâl: Hızır b. Ebûbekir, Mehmed b. Mahmud, Mehmed b. Ahmed, Mu-
zaff er b. Mehmed, Abdi Çelebi b. ( ).







227 [29a-5] Âişe bt. Mehmed’in, Ahmed Beşe b. Mehmed’den muhâlaa 
yoluyla boşandığı
Mahmiye-i İstanbul’da Molla Hüsrev mahallesinde vâki‘ ekmekçi oğlu odaları 
sâkinelerinden Âişe bt. Mehmed nâm hâtun meclis-i şer‘-i şerîf-i şâmihü’l-imâd 
ve mahfil-i dîn-i münîf-i râsihü’l-evtâdda zevc-i dâhilün-bihâsı Ahmed Beşe 
b. Mehmed nâm kimesne mah za rın da bi’t-tav‘i’s-sâf ikrâr ve i‘tirâf edip zevcem 
mezbûr Ahmed Beşe ile yedimden makbûz nakid râyic fi’l-vakt iki bin akçe ve 
zimmetinde mütekarrir ve ma‘kūdun-aleyh olan dört bin akçe mehr-i müeccel-i 
müsemmâm ve nafaka-i iddet-i mu‘ayyene-i ma‘lûmem üzerlerine ve me’ûnet-i 
süknâm dahi kendi üzerime olmak üzre muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl eyledikden sonra zevciyyete müte‘allika âmme-i 
de‘âvîden her birimiz âharı ibrâ eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fî gurreti Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Efendi b. İbrahim, Hüseyin Ağa b. ( ) Subaşı hâlâ, Receb 
Ağa Asesbaşı, Abdullah Çelebi b. ( ).

228 [29a-6] Ticaret için gittiği Tebriz’de vefat eden Seyyid 
Musa’nın terekesi hususunda hanımı ve kardeşi arasındaki davada, 
daha sonra kardeşiyle nikâhlanıp boşanacak olan hanımının 
haksız olduğu
Efendi hazretleri imzâsıyla
Tüccâr tâifesinden olup bundan akdem diyâr-ı Acem’de medîne-i Tebriz’de 
ticâret üzre iken vefât eden es-Seyyid Musa Çelebi b. Hacı Ali’nin verâseti zevce-i 
metrûkesi Safa Hâtun bt. Osman ile sulbiye kızı Şerîfe Fâtıma’ya ve li ebeveyn 
karındaşı Seyyid Mustafa Çelebi’ye münhasıra olup ba‘de’l-kısme mezbûre Şerîfe 
Fâtıma dahi vefât edip verâseti vâlidesi merkūme Safa Hâtun ile ammisi [29b] 
merkūm Seyyid Mustafa Çelebi’ye münhasıra olduğu şer‘an zâhir ve mütehakkik 
oldukdan sonra merkūme Safa Hâtun tarafından husûs-ı âti’l-beyâna vekîl-i mü-
secceli olan Hüseyin Çelebi nâm kimesne meclis-i şer‘-i şerîf-i şâmihü’l-imâd ve 
mahfil-i dîn-i münîf-i râsihü’l-evtâdda tereke-i müteveff â-yı evvel mezbûr Sey-
yid Musa Çelebi’ye vâzı‘ü’l-yed olan merkūm Seyyid Mustafa Çelebi mah za rın da 
bi’l-vekâle da‘vâ ve takrîr-i kelâm edip müvekkilem mezbûre Safa Hâtun’un zevci 
müteveff â-yı merkūm zimmetinde mütekarrir ve ma‘kūdun-aleyh olan otuz bin 
akçe mehr-i müeccelini ve deft er-i kassâm mûcebince cümle muhallefâtı olan on 
bin dokuz yüz yirmi guruşdan sümün hissesi olan bin üç yüz altmış beş guruşu ve 
sagīre-i merkūmeden dahi ber mûceb-i deft er-i kassâm kendiye isâbet eden sülüs 
hisse-i ma‘lûmesini mukaddemâ merkūm Seyyid Mustafa Çelebi yedinden ahz 
u kabz edip ba‘dehû müvekkilem merkūmeyi merkūm Seyyid Mustafa Çelebi on 
yedi bin beş yüz akçe mehr-i müeccel ile tezevvüc edip iki sene mürûrundan sonra 
merkūmeyi bâyinen tatlîk eylediğinde mehr-i müecceli olan meblağ-ı mezbûr on 
yedi bin beş yüz akçeyi ve nafaka-i iddet ve me’ûnet-i süknâsı için ta‘yîn olunan 
iki bin beş yüz akçe ki cem‘an yirmi bin akçeyi dahi merkūm Seyyid Mustafa Çe-
lebi yedinden merkūme Safa Hâtun tamâmen alıp kabz etmişidi, lâkin müteveff â-
yı evvel merkūm Seyyid Musa Çelebi’nin deft er-i kassâmdan hâric medîne-i 
mezbûrede beytülmâl emîni yedinde olan bin beş yüz guruş terekesini dahi ahz u 
kabz etmeğin meblağ-ı mezbûrdan dahi müvekkile-i mezbûreye isâbet eden hisse-i 
şer‘iyyesini merkūm Seyyid Mustafa Çelebi’den bi’l-vekâle taleb ederim suâl olun-
sun dedikde gıbbe’s-suâl ve’l-inkâr vekîl-i merkūmdan müdde‘âsını mübeyyine 
beyyine taleb olundukda ityân-ı beyyineden izhâr-ı acz edip istihlâf etmeğin fi’l-
vâki‘ tereke-i müteveff â-yı mezbûrdan medîne-i mezbûrede beytülmâl emîni ye-
dinden minvâl-i muharrer üzre deft er-i kassâmdan harîc bin beş yüz guruşu ahz 
u kabz etmediğine merkūm Seyyid Mustafa Çelebi’ye yemîn teklîf olundukda ol 
dahi alâ vefk i’l-mes’ûl yemîn billâhi te‘âlâ etmeğin mûcebince bilâ-beyyine vekîl-i 
merkūm mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’r-râbi‘ min Cemâziyelevvel li sene seb‘a ve seb‘în ve elf.
Şuhûdü’l-hâl: eş-Şeyh İvaz Efendi, Mehmed Bey b. İsmail, Mehmed Çavuş el-
Mübâşir, Şaban Ağa b. Süleyman.

229 [29b-1] Todori v. Nikola’nın Süleyman Ağa Vakfı’ndan borç aldığı
Mahmiye-i İstanbul’da Acemî Gulâmı meydanı kurbunda bakkal olan Todori v. 
Nikola nâm zimmî meclis-i şer‘-i hatîrde mahmiye-i mezkûrede Kalenderhâne 
mahallesinde vâki‘ merhûm Davud Ağa binâ eylediği çeşmenin mühimmât-ı 
lâzımesine merhûm Süleyman Ağa nâm sâhib-i hayrın vakf[ı] olan nukūddan 
meşrûtiyyet üzre mütevellî olan Hacı Mehmed Ağa b. Süleyman nâm kimesne 
mah za rın da tav‘an ikrâr ve takrîr-i kelâm edip târih-i kitâbdan iki yüz dokuz gün 
mukaddem mütevellî-i merkūm Hacı Mehmed Ağa yedinde olan mâl-ı vakf-ı 
mezbûrdan iktirâz ve kabz eylediğim altı yüz yirmi beş kâmilü’l-ayar riyâlî kebîr 
guruş ve semeni târih-i mezbûrdan üç yüz altmış gün tamâmına değin müeccel 
ve mev‘ûd mütevellî-i merkūm Hacı Mehmed Ağa yedinden müşterâ ve makbûz 
levn ve zirâ‘ı beynimizde ilm-i şer‘î ile ma‘lûm çuka bahâsından dahi doksan üç 
riyâlî kebîr guruş ki cem‘an vakf-ı mezbûra zimmetimde yedi yüz on sekiz kıt‘a 
riyâlî kebîr guruş lâzımü’l-edâ ve vâcibü’l-kazâ deynimdir dedikde gıbbe’t-tasdîk 
mukırr-ı merkūm Todori’nin sulbî kebîr oğlu Yani ile Dimitri v. Draga ve Nikola v. 
Maskona ve Dimitri v. Olaş ve Panayot v. Kiryaki ve diğer Panayot v. Roş ve Yani 
v. İskarlet ve Yani v. Toros ve Dimitri v. Verz ve diğer Dimitri v. Lalo ve Dimitri v. 
Anto[n], Nikola v. Yanmış nâm zimmîlerden her biri meblağ-ı mezbûr yedi yüz on 
sekiz riyâlî kebîr guruşa emr ve kabûlü hâviye kefâlet-i sahîha ile kefîl olup ve her 
biri âharın zimmetine lâzım gelen meblağa dahi kefîller olmağın mâ hüve’l-vâki‘ 
bi’l-ibtigā ketb olundu.
Fi’l-yevmi’l-hâmis min Cumâdelâhire li sene seb‘a ve seb‘în ve elf.
Şuhûdü’l-hâl: Nurizâde İbrahim Çelebi, el-Hâc Mehmed Keresteci, Sinan Bey el-
Cündî, Hasan Çelebi Helvâyî, Durmuş Çelebi Câbî-i Sultan Bayezid, Şükrullah 
Bey b. Mustafa.

230 [29b-2] Todori v. Nikola’nın el-Hâc Mehmed Ağa’daki alacağını 
tahsil ettiği
Mahmiye-i İstanbul’da Acemî Gulâmı meydanı kurbunda bakkal olan Todori v. 
Nikola nâm zimmî meclis-i şer‘-i hatîrde işbu bâ‘isü’l-kitâb el-Hâc Mehmed Ağa 
b. Süleyman nâm kimesne mah za rın da ikrâr ve takrîr-i kelâm edip bin yetmiş 
senesi Zilka‘desi’nde merkūm Mehmed Ağa’ya malımdan otuz beş bin yedi yüz 
akçe ikrâz ve teslîm ol dahi iktirâz ve kabz etmişidi meblağ-ı merkūm otuz beş 
bin yedi yüz akçeyi merkūm Hacı Mehmed Ağa yedinden tamâmen ahz u kabz 
eyledim min ba‘d meblağ-ı merkūm otuz beş bin yedi yüz akçeden merkūm Hacı 
Mehmed Ağa zimmetinde bir akçe ve bir habbe hakkım kalmamışdır dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

231 [29b-3] el-Hâc Mehmed Ağa’nın dükkân kirasından Todori 
v. Nikola’daki alacağını tahsil ettiği
Mahmiye-i İstanbul’da Kalenderhâne mahallesinde sâkin el-Hâc Mehmed Ağa b. 
Süleyman nâm kimesne meclis-i şer‘-i hatîr-i lâzımü’t-tevkīrde bakkal tâifesinden 
bâ’isü’r-rakīm Todori v. Nikola nâm zimmî muvâcehesinde ikrâr ve takrîr-i kelâm 
edip merkūm Todori mahmiye-i mezbûrede Acemî Gulâmı meydanı kurbunda 
vâki‘ ma‘lûmü’l-hudûd mülküm olan bakkal dükkânında beher sene üç bin se-
kiz yüz akçe icâre ile müste’cir olmağın bin yetmiş senesi rûz-ı Hızırı’ndan bin 
yetmiş altı senesi rûz-ı Hızırı’na gelinceye değin vech-i meşrûh üzre zikr olu-
nan dükkân ücretini merkūm Todori yedinden tamâmen ahz ve istîfâ eyledim 
min ba‘d merkūm Todori zimmetinde târih-i mezbûra gelince ücret-i dükkân-ı 
mezbûrdan bir akçe ve bir habbe hakkım kalmamışdır dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâmis min Cumâdelâhire li sene seb‘a ve seb‘în ve elf
Şuhûdü’l-hâl: Es-Sâbikūn.

232 [29b-4] Ölen İbrahim Çorbacı’nın çocuklarının Ali b. Mehmed’e 
açtıkları alacak ve tereke davasından vazgeçtikleri
Fi’l-asl vilâyet-i Anadolu’da kasaba-i Bilecik sükkânından olup bundan ak-
dem mahmiye-i İstanbul’da Kırkçeşme kurbunda sâkin iken vefât eden İbra-
him Çorbacı’nın verâseti sulbî kebîr oğlu İsmail Çelebi ile sulbiye kebîre kızları 
Âişe ve Fâtıma’ya münhasıra olduğu şer‘an zâhir ve mütebeyyin oldukdan sona 
mezbûretân Âişe ve Fâtıma meclis-i şer‘-i hatîrde müteveff â-yı mezbûrun li ebe-
veyn kız karındaşı oğlu Ali b. Mehmed nâm kimesne mah za rın da [30a] her biri 
tâyi‘aten ikrâr ve takrîr-i kelâm edip babamız müteveff â-yı mezbûr İbrahim Çor-
bacı târih-i kitâbdan on beş sene mukaddem hâl-i hayâtında mezbûr Ali Beşe’ye 
yüz yirmi yedi re’s koyun def ‘ ve teslîm ol dahi ahz u kabz edip ba‘dehû babamız 
mezbûr vefât ettikde zikr olunan koyunun yüz on yedi re’sinden bize isâbet eden 
hissemizi merhûm Ali Beşe yedinden alıp kabz edip bâkī on koyun ile zikr olunan 
koyunun on beş senede hâsıl olan mahsûlâtından dahi bize isâbet eden hissemizi 
merkūm Ali Beşe’den da‘vâ ve taleb eylediğimizde ol dahi vech-i muharrer üzre 
on beş senede zikr olunan koyunun harcını bizden da‘vâ etmeğin beynimizde 
küllî nizâ‘ vâki‘ olmuşidi el-hâletü hâzihî vech-i meşrûh üzre olan da‘vâmızdan 
ve sâir babamız müteveff â-yı mezbûrun terekesine müte‘allika cemî‘ de‘âvî ve 
mütâlebâtdan her birimiz mezbûr Ali Beşe’nin zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâlis min Cumâdelâhire li sene seb‘a ve seb‘în ve elf.
Şuhûdü’l-hâl: El-Hâc Halil Çorbacı, Şükrullah Bey b. Mustafa, Gazanfer Bey b. 
Tevekkül, Mehmed Çelebi b. Abdullah.

233 [30a-1] Raziye Hatun bt. Abdullah’ın câriyesi Gülbûy’u vasiyet 
yoluyla âzat ettiği
Dârü’l-hilâfeti’l-aliyye Kostantıniyye el-mahmiyye hısn-ı ebvâbından Edirneka-
pısı dâhilinde Hatice Sultan mahallesi sâkinelerinden Râziye Hâtun bt. Abdullah 
zâtı ma‘rifet-i şer‘iyye ile ârifân olup mahalle-i mezbûre imâmı Hasan Efendi b. 
Bayram ve müezzini Abdülkerim Hoca b. Ali ta‘rîfl eriyle mu‘arrefe oldukdan son-
ra meclis-i şer‘-i şerîf-i Ahmedî ve mahfil-i dîn-i münîf-i Muhammedî’de tav‘an 
[ve] rağbeten ikrâr ve takrîr-i kelâm edip bana rıkkıyyetini mu‘terife olan orta 
boylu, açık sarı kaşlı, gök elâ gözlü, Rûsiyyetü’l-asl bâ‘iset-i hâze’l-kitâb Gülbûy 
bt. Abdullah nâm câriye-i memlûkemi tedbîr-i mutlak ile müdebbere eyledim bi 
irâdeti’l-meliki’l-müte‘âl dâr-ı fenâdan dâr-ı bekāya intikāl ve irtihâl eylediğim-
de mevsûfe-i mezbûre Gülbûy sâir harâir-i asliyyât gibi hürre olsun dedikde mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis min Cumâdelâhire li sene seb‘a ve seb‘în ve elf.
Şuhûdü’l-hâl: Es-Seyyid Mustafa Çelebi b. es-Seyyid Mahmud Çelebi, İmâm Ab-
dullah Efendi b. Ahmed Efendi, Solak Hüseyin Çelebi b. Mehmed Bey, Receb Çe-
lebi b. Solak Mehmed Beşe.

234 [30a-2] Fâtıma bt. Abdullah’ın, Mustafa Çelebi b. Ahmed’den 
muhâlaa yoluyla boşandığı
Mahmiye-i İstanbul’da Karabaş mahallesinde sâkine Fâtıma bt. Abdullah nâm 
hâtun tarafından husûs-ı âti’l-beyâna vekîl olduğu merkūmenin zâtını ma‘rifet-i 
şer‘iyye ile ârifân olup mahalle-i mezkûre sükkânından İbrahim Çelebi b. Ha-
san ve Hüseyin Çelebi b. Hasan nâm kimesneler şehâdetleriyle şer‘an sâbit olan 
Abdullah Çelebi b. Ramazan el-Müezzin meclis-i şer‘-i hatîrde müvekkile-i 
mezbûrenin zevci bâ‘isü’l-vesîka Mustafa Çelebi b. Ahmed nâm kimesne mah za-
rın da bi’l-vekâle ikrâr ve takrîr-i kelâm edip müvekkilem merkūme Fâtıma Hâtun 
zevci mezbûr Mustafa Çelebi zimmetinde mütekarrir ve ma‘kūdun-aleyh olan on 
bin akçe mehr-i müecceli ve nafaka-i iddet-i ma‘lûmesi üzerlerine ve me’ûnet-i 
süknâm dahi kendi üzerine olmak üzre mezbûr Mustafa Çelebi ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru kabûl eyledikden son-
ra zevciyyete müte‘allika cemî‘ de‘âvî ve mütâlebâtdan her biri âharın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledi dedikde vekîl-i mezkûr Abdul-
lah Çelebi’nin bi’l-vekâle cârî ve sâdır olan ikrârı el-mukarru lehü’l-mezkûr bi’l-
muvâcehe tasdîk ve bi’l-müşâfehe tahkīk etmeğin mâ vaka‘a bi’t-taleb ketb olundu.
Fi’l-yevmi’l-hâmis min Cumâdelâhire li sene seb‘a ve seb‘în ve elf.
Şuhûdü’l-hâl: Yusuf Beşe b. Ali, Hasan Efendi b. Mustafa, Ali Beşe b. Abdullah, 
Hüseyin Beşe b. Abdullah.

235 [30a-3] Mahmud Beşe b. Abdullah’ın câriyesi Mülâyim 
bt. Abdullah’ı âzat ettiği
Dârü’l-hilâfeti’l-aliyye Kostantıniyye el-mahmiyye’de Kırkçeşme kurbunda 
Sekbânbaşı İbrahim Ağa mahallesi sâkinlerinden Mahmud Beşe b. Abdullah nâm 
kimesne meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda tav‘an ve rağbeten ikrâr ve takrîr-i kelâm edip bana rıkkıyyetini mu‘terife 
olan açık sarı kaşlı, gök gözlü, orta boylu Rûsiyyetü’l-asl Mülâyim bt. Abdullah 
nâm câriye-i memlûkeyi hasbeten lillâhi te‘âlâ ve taleben li merzâti’r-Rabbi’l-a‘lâ 
tahrîr ve i‘tâk ve zümre-i harâir-i asliyyâta ilhâk eyledim ba‘de’l-yevm mevsûfe-i 
mezbûre Mülâyim sâir harâir-i asliyyât gibi hürre olup üzerinde mevâlî için sâbit 
hakk-ı velâ-i şer‘îden gayrı hak ve alâkam kalmadı dedikde mâ hüve’l-vâki‘ bi’t-
taleb ketb olundu.
Fi’l-yevmi’r-râbi‘ min Cumâdelâhire li sene 1077.
Şuhûdü’l-hâl: Hasan Beşe b. Oruc, Mehmed Çelebi b. Osman, el-Hâc Bâli b. Veli, 
Veli Beşe b. Ali, Mehmed Çelebi.

236 [30a-4] Ümmühani bt. Hüseyin’in boşandığı kocası İbrahim 
Çelebi’deki alacaklarını tahsil ettiği
Mahmiye-i İstanbul’da Hoca Hayreddin mahallesinde sâkine Ümmühâni bt. Hü-
seyin nâm hâtun meclis-i şer‘-i hatîr-i lâzımü’t-tevkīrde zevc-i mutallıkı işbu 
bâ‘isü’l-kitâb İbrahim Çelebi b. Abdullah nâm kimesne mah za rın da ikrâr ve 
takrîr-i kelâm edip zevcim mezbûr İbrahim Çelebi beni tatlîk etmeğin zimmetin-
de mütekarrir ve ma‘kūdun-aleyh olan yedi esedî guruş ile bir zolota guruş mehr-i 
müeccelimi ve üç aylık nafaka-i iddet-i ma‘lûmem için ta‘yîn olunan dört yüz elli 
akçe nafaka-i iddet-i ma‘lûmemi zevcim mezbûr İbrahim Çelebi yedinden hâlâ 
meclis-i şer‘de bi’t-tamâm ahz u kabz eyledim dedikde, gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâdis min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Abdi Çelebi b. Hüseyin, Şükrullah Bey 
b. Mustafa, İbrahim Çelebi b. Ahmed.

237 [30a-5] Ahmed b. Mehmed’in, Yasef v. İlya’ya yirmi adet kösele 
verdiğinin tespiti
Mahmiye-i İstanbul’da Kethüdâ Hâtun mahallesinde sâkin işbu bâ‘isü’l-kitâb Ah-
med b. Mehmed nâm kimesne mahfil-i kazâda Yanbolu cemâ‘atinden Yasef v. İlya 
nâm Yahudi muvâcehesinde üzerine da‘vâ ve takrîr-i kelâm edip târih-i kitâbdan 
dört ay mukaddem mahmiye-i mezbûrede bi’l-fi‘l gümrük emîni olan Mahmud 
Ağa’ya def ‘ ve teslîm eyle deyû şerîkim olup oğlum olan gāib ani’l-meclis Mehmed 
nâm kimesne bir def ‘a on aded kösele ve bir def ‘a dahi on aded kösele cem‘an yirmi 
aded köseleyi def ‘ ve teslîm, ol dahi yedinden ahz u kabz edip emîn-i mezbûra on 
aded köseleyi teslîm edip bâkī zimmetinde on aded kösele kalmışdır suâl olunsun 
dedikde, gıbbe’s-suâl mezbûr Yasef cevâbında mezbûr Mehmed yedinden ancak 
on aded köseleyi ahz ve emîn-i mûmâ-ileyhe teslîm eyledim deyû on aded kösele 
ahz eylediğini ikrâr ve ziyâdeyi inkâr edicek müdde‘î-i mezbûrdan müdde‘âsını 
mübeyyine beyyine taleb olundukda İsa Beşe b. Ahmed ve Ali b. Zülfikār nâm 
kimesne li ecli’ş-şehâde meclis-i şer‘a hâzırân olup isre’l-istişhâd fi’l-hakīka târih-i 
mezbûrda merkūm Mehmed mezbûr Yasef ’e emîn-i müşârün-ileyhe teslîm eyle 
deyû bir def ‘a on aded kösele [30b] ve bir def ‘a dahi on aded kösele cem‘an yirmi 
aded köseleyi bizim huzûrumuzda ref ‘ ve teslîm ol dahi yedinden ahz u kabz eyledi 
bu husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle olmağın 
mûcebince emîn-i mezbûra teslîm olunan on aded köseleden mâ‘adâ mezbûr Ya-
sef zimmetinde bâkī kalan on aded köseleyi müdde‘î-i mezbûr Ahmed’e def ‘ ve 
teslîme merkūm Yasef ’e tenbîh birle mâ vaka‘a bi’t-taleb ketb olundu.
Fi’l-yevmi’s-sânî min Cumâdelâhire li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, Şükrullah Bey b. Mustafa, İbrahim Çelebi 
b. Ömer, Hasan Çelebi b. ( ).

238 [30b-1] Todoraki Reis’in Mustafa Çavuş’a olan borçlarına karşılık 
bağlarını rehin verdiği
Mahrûse-i Galata müzâfâtından Kapıdağı nâhiyesinde Muhaniye nâm karye 
ahâlîsinden Todoraki Reis v. Dimitraki nâm zimmî meclis-i şer‘-i şerîf-i Ahmedî 
ve mahfil-i dîn-i münîf-i Muhammedî’de dergâh-ı âlî -dâme merci‘an li’l-e‘âlî- ça-
vuşlarından fahrü’l-eşbâh bâ‘isü’l-kitâb Mustafa Çavuş b. Abdullah mah za rın da 
ikrâr ve takrîr-i kelâm edip mûmâ-ileyh Mustafa Çavuş’a def ‘ eylediğim hüccet 
nâtıka olduğu üzre akd-i âtî sudûruna değin yedinde mülküm ve hakkım olup 
karye-i mezbûrede Ornete nâm mevzi‘de vâki‘ sekiz bin çubuklu bir kıt‘a bağımı 
ve Hankorahi nâm mevzi‘de vâki‘ bin beş yüz çubuklu bir kıt‘a bağımı ve Kelem 
nâm mevzi‘de vâki‘ cümlesi üç bin çubuklu üç kıt‘a bağımı ve yine zikr olunan Ke-
lem nâm mevzi‘de vâki‘ üç armud ağaçlı bin çubuklu bir kıt‘a bağımı ve Elyot Te-
rize nâm mevzi‘de vâki‘ beş yüz çubuklu bir kıt‘a bağımı ve Marviz nâm mevzi‘de 
vâki‘ beş yüz çubuklu bağımı ve Kınalı nâm mevzi‘de vâki‘ beş yüz çubuklu bağımı 
ve Sultar nâm mevzi‘de vâki‘ bin çubuklu iki kıt‘a bağımı cem‘an on altı bin çu-
buklu her birinin hudûdu beynimizde ma‘lûme zikirleri mürûr eden on bir kıt‘a 
bağlarımı mûmâ-ileyh Mustafa Ağa’ya cihet-i karzdan deynim olan yüz doksan 
iki buçuk esedî guruş ve semeni târih-i kitâb şehri gurresinden bir sene tamâmına 
değin müeccel yedinden müşterâ ve makbûz beynimizde ma‘lûm yirmi beş zirâ‘ 
iskarlet çuka bahâsından deynim olan yüz altmış iki buçuk esedî ki cem‘an üç 
yüz elli beş esedî guruş deynim mukābelesinde mûmâ-ileyh Mustafa Çavuş’a 
rehn verip ol dahi irtihân ve kabûl edip zikr olunan rihânı mahallerinde kabza 
tarafından nâhiye-i mezbûreye tâbi‘ Yehreme? nâm karye ahâlîsinden hâzır bi’l-
meclis Lambirnos Reis v. Yani nâm zimmîyi vekîl edip ol dahi vekâlet-i mezbûremi 
kabûl eyledikden sonra müddet-i mezbûre tamâmında rihân-ı mezbûreyi bey‘a 
ve semenlerinden deyn-i mezbûru edâya ve fazla kalırsa bana îsâle tarafımdan 
mezbûr Lambirnos Reis’i küllemâ azeltüke fe-ente vekîli mazmûnu üzre azl ve 
in‘izâlden masûne vekâlet-i devriye ile vekîl ve menâbıma nâib nasb ve ta‘yîn edip 
ol dahi vekâlet-i mezbûremi kabûl ve merâsimini edâya ta‘ahhüd eyledi dedikde, 
mukırr-ı mezbûru mûmâ-ileyh Mustafa Çavuş ile mezbûr Lambirnos Reis cemî‘ 
kelimâtında vicâhen tasdîk ve şifâhen tahkīk eylediklerinden sonra mezbûr Lam-
birnos Reis emr ve kabûlü hâviye kefâlet-i sahîha-i şer‘iyye ile deyn-i mezbûre üç 
yüz elli beş guruşa kefîl olmağın mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’l-hâmis min Cumâdelâhire li sene seb‘a ve seb‘în ve elf.
Şuhûdü’l-hâl: Fahrü’l-kuzât Mehmed Efendi b. Abdülbâkī, Mehmed Çelebi b. Ab-
dullah Kethüdâ-yı muhzırân, Şükrullah Bey b. Mustafa, Abdi Çelebi b. Hüseyin, 
Hasan Çelebi b. Ahmed.

239 [30b-2] Müslüman ve zimmi boyacıların bogasi kumaşı boyama ve 
perdahlamayla ilgili anlaşmaları
Efendi hazretleri imzâsıyla
Mahmiye-i İstanbul’da boyacı tâifesinin kethüdâları Mustafa Bey b. Veli ve 
ihtiyârlarından Zekeriya b. Mehmed ve Hacı Süleyman b. Mehmed ve Musta-
fa b. Ali ve Hasan Beşe b. Mustafa ve Mehmed b. Abdullah ve Dilâver Beşe b. 
Abdullah ve Hacı Hızır b. Abdi ve Mehmed b. Sefer ve Ali b. Mahmud nâm ki-
mesneler meclis-i şer‘-i hatîr-i lâzımü’t-tevkīrde tâife-i mezbûre zimmîlerin yi-
ğitbaşıları Zakari v. Aleksandra ve Manol v. Dimo ve Zaharya v. Yorgi ve Aleksi v. 
Kolo ve Yanaki v. Lamberlu ve Yani v. Nikola ve Dimitri v. Zakari nâm zimmîler 
muvâcehelerinde her biri takrîr-i kelâm ve ta‘bîr ani’l-merâm edip kadîmden 
bâzirgân ve ehl-i dükkân metâ‘ı olan bogasiyi biz boyayı gelip zimmîler pâreci ta‘bîr 
olunup ancak kebeci bogasisini boyayıp anların boyadığı bogasiyi müslümânlar 
perdâht edegelmiş iken bu yakında zimmîler dahi bâzirgân ve ehl-i dükkân bo-
gasilerini istedikleri boyaya boyamak ile bize küllî ihtilâl vermekle olagelmişe 
muhâlif iş etmemeleri bâbında taraf-ı saltanat-ı aliyyeden yedimize emr-i şerîf-i 
cihân-mu‘tâ‘ dahi verilip lâkin biz dahi mezbûrların boyadıkları bogasiyi perdâht 
etmemekle beynimizde nice kīl u kāl vâki‘ olmuşidi el-hâletü hâzihî hırfetimiz-
den zimmî tâifesi kat‘â hanlardan yâhud yolcu bâzirgânlardan bogasi almayıp ve 
boyamayıp ancak çarşılarımızda olan ehl-i dükkânın donluk ta‘bîr olunan bogasi-
lerini perçemî? ve al ve innâbî ve lâciverdîden istedikleri levne boyayıp gayrı levne 
boyamayıp ve kebeci bogasisini ve ipek ve kumaş ve iplik ve çuka ve dimi her 
kimin olursa istedikleri levne boyayıp zimmîlerin boyadığı bogasiyi kadîmden 
olageldiği üzre müslümânlar perdâht edip müslümânlar dahi gerek bâzirgân ve 
gerek ehl-i dükkânın acem ve donluk ve sâir bogasileri elvân-ı mezkûre ve sâir 
elvândan istedikleri levne boyayıp tarafeynden birine ta‘yîn olunan[a] taraf-ı 
âhardan kimesne müdâhale etmeyip içimizden her kim tecâvüzlük ederse zecr ve 
men‘ olunmak üzre kavl ve ittifâk ve ahd [ve] vifâk eyledik vech-i muharrer üzre 
olan ittifâkımız tağyîr olunmamak üzre hüccet olunmak matlûbumuzdur dedikle-
rinde mezbûrlara intizâm-ı umûrları için müsâ‘ade olunup vech-i muharrer üzre 
olan ittifâkları tegayyür olunmamak üzre bu vesîka-i enîka ketb ve terkīm olunup 
yed-i tâlibe def ‘ ve i‘tâ olundu.
Fi’l-yevmi’s-sâdis min Cumâdelâhire li sene seb‘a ve seb‘în ve elf.
Şuhûdü’l-hâl: eş-Şeyh İvaz Efendi b. İshak, Mehmed Çavuş el-Mübâşir, Şaban 
Ağa-yı muhzırân, Mehmed Çelebi Kethüdâ-yı muhzırân.

240 [30b-3] Veli b. Osman’ın terekesi davasında karısı Ümmühani ile kızı 
Âlime’nin anlaştıkları
Mahmiye-i İstanbul’da Uzun Yusuf mahallesinde sâkin iken bundan akdem vefât 
eden Veli b. Osman’ın verâseti zevce-i metrûkesi Ümmühâni bt. Mehmed ile sul-
biye kebîre kızı Âlime’ye ve oğlunun oğlu Abdullah b. Osman’a münhasıra olduğu 
şer‘an müte‘ayyin oldukdan [sonra] mezbûre Âlime meclis-i şer‘-i şerîf-i lâzımü’t-
teşrîfde tereke-i müteveff â-yı mezbûra vâzı‘atü’l-yed olan işbu bâ‘isetü’l-kitâb 
mezbûre Ümmühâni mah za rın da ikrâr ve takrîr-i kelâm edip tereke-i müteveff â-
yı mezbûrdan sekiz sehimden dört sehim hissem mukābelesinde şerâitini hâvî ve 
da‘vâ eylediğimde bi tarîki’t-tehârüci’ş-şer‘î mezbûr Ümmühâni ile üç bin yedi yüz 
altmış akçe üzerine sulh olup bedel-i sulh olan meblağ-ı mezbûr üç bin yedi yüz 
altmış akçeyi mezbûre Ümmühâni yedinden tamâmen ahz u kabz edip tereke-i 
müteveff â-yı mezbûra müte‘allika âmme da‘vâdan mezbûre Ümmühâni’yi ibrâ ve 
iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Cumâdelâhire li sene 1077.
Şuhûdü’l-hâl: ( ).

241 [31a-1] Fâtıma Hatun bt. el-Hâc Mehmed Ağa’nın para vakfı
Elhamdülillâhi el-vâkıfı alâ külli hâl el-muttali‘i alâ mâ lâhe bi’l-bâl ve’s-salâtü 
ve’s-selâmu alâ Seyyidinâ Muhammedin azîmi’l-hulkı kerîmi’l-hisâl ammâ ba‘d 
bâ‘is-i tahrîr-i kitâb-ı şer‘î oldur ki mahmiye-i İstanbul’da Kadı çeşmesi kurbun-
da Hoca Resmî mahallesi sâkinelerinden umdetü’l-muhadderât sâhibetü’l-hayrât 
Fâtıma Hâtun bt. el-Hâc Mehmed Ağa tarafından vakf-ı âti’z-zikri ikrâr ve 
itmâm-ı emrü’t-tescîl ve ihkâm ber tesbîl için da‘vâ-yı rücû‘a vekîl olduğu zâtını 
ma‘rifet-i şer‘iyye ile ârifân Ahmed Çelebi b. el-Hâc Bekir ve Resul Efendi b. 
Mustafa nâm kimesneler şehâdetleri ile şer‘an sâbit olan fahrü’l-a‘yân Mehmed 
Ağa b. Abdüddeyyân meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de vakf-ı âti’z-zikrde li ecli’t-tescîl mütevellî nasb ve ta‘yîn olunan 
umdetü’l-akrân Musli Ağa b. Ahmed mah za rın da ikrâr ve takrîr-i kelâm edip 
müvekkilem mezbûre Fâtıma Hâtun târih-i kitâbdan üç sene mukaddem ahlas-ı 
mal ve etyab-ı menâlinden tâmmü’l-vezn sahîhü’l-ayâr bin iki yüz esedî guruşu-
nu ifrâz ve kemâl-i imtiyâz ile mümtâz kıldıkdan sonra hasbeten lillâhi’l-meliki’l-
cemîl vakf ve tesbîl edip şöyle şart eyledi ki meblağ-ı mezbûreye mütevellî ile beher 
sene onu on bir hesâbı üzre rehn-i kavî ve kefîl-i melî ya ikisinden biri ile hasbe 
mâ yaktazîhi’l-hâl istirbâh ve istiğlâl olunup hâsıl olan gallesine hayâtda oldukça 
kendi mutasarrıfe ola vefâtından sonra galle-i vakf-ı mezbûrdan yevmî iki akçesi 
beher yevm vakt-i subhda bir Yâsin-i şerîf tilâvet edip sevâbını kendi rûhuna ihdâ 
etmek üzre mahalle-i mezbûrede imâm olanlara verile ve yevmî bir akçesi dahi 
mescid-i mezbûrda îkād olunacak şem‘-i revgan ve zeyte harc oluna ve yevmî bir 
akçesi dahi mescid-i mezbûrda müezzin olup îkād-ı kandil ve şem‘ edenlere verile 
ve günde ikişer akçe vazîfe ile mahalle-i mezbûre mescidinde Kur’ân-ı azîmü’ş-
şândan beş nefer kimesneye kendi rûhiyçün beş cüz’-i şerîf tilâvet ettirile ve yevmî 
ikişer akçe vazîfe ile dahi mahmiye-i mezbûrede Hocapaşa kurbunda vâki‘ Hobyar 
mahallesi mescidinde beş nefer kimesneye beher yevm rûhiyçün Kur’ân-ı azîmü’ş-
şândan birer cüz’-i şerîf tilâvet ettirile ve yevmî beş akçe vazîfe ile bir müstakīm 
kimesne mütevellî ola ve bir akçe vazîfe ile bir müstakīm kimesne câbî ola ve 
bir akçe vazîfe ile bir ehl-i kalem kimesne kâtib ola ve hayâtda oldukça vakf-ı 
mezbûrun tevliyyetine kendi mutasarrıfe ola vefâtından sonra mûmâ-ileyh Mus-
li Ağa mutasarrıf ola ba‘de vefâtihî batnen ba‘de batnin ile’l-inkırâz evlâdının ve 
evlâd-ı evlâdının esenni mutasarrıf olalar ve kitâbetine mezbûr Ahmed Çelebi b. 
Ebûbekir mutasarrıf ola ve cibâyetine dahi İbrahim Çelebi b. Osman nâm kimes-
ne mutasarrıf ola zikr olunan Hoca Resmî mahallesi ahâlîsinden umdetü’l-a‘yân 
Mahmud Ağa b. Receb Efendi ile sâiri hasbî nâzır olup sene-be-sene mütevellînin 
muhâsebesini göreler ve tevcîh-i cihât nâzır-ı mezbûr Mahmud Ağa’nın re’yine 
müfevvaz ola deyû meblağ-ı mezbûru târih-i mezbûrda mütevellî-i mûmâ-ileyhe 
teslîm ol dahi kabz edip vakfiyyet üzre tasarruf eyledi dedikde mütevellî-i mezbûr 
dahi vekîl-i mûmâ-[ileyh] Musa cemî‘ kelimâtında tasdîk ve tahkīk ettikden son-
ra vekîl-i mezbûr da‘vâ-yı rücû‘a şürû‘ edip vakf-ı nukūd ve eğer müteferri‘ olan 
şurût ve kuyûd inde’l-eimmeti’s-selâse meşrû‘ olmamağla vakf-ı mezbûrdan bi’l-
vekâle rücû‘ eyledim mütevellî-i mezbûr meblağ-ı mezbûru bana red ve teslîm 
eylesin dedikde isre’l-istintâk mütevellî-i mezbûr gerçi hâl inde’l-eimmeti’s-selâse 
bast olunan minvâl üzredir lâkin-i vakf-ı nukūd hazret-i İmâm-ı Züfer’den Ensârî 
rivâyeti üzre sahîhdir rivâyet-i mezbûre üzre hüküm taleb ederim deyû red ve 
teslîmden imtinâ‘ edip ve hâkim-i muvakki‘-i sadr-ı kitâba mürâfa‘a olduklarında 
hâkim-i mûmâ-ileyh ba‘de (  ) cânib-i vakfı evlâ görüp bu bâbda fetvâ rivâyet-i 
mezbûre üzre olduğuna binâen sıhhat-i vakf-ı mezbûra hükm ettiğinden sonra 
vekîl-i mezbûr kelâmını semt-i âhara atf edip eğerçi vakf-ı mezbûr hükm-i mersûm 
ile sıhhat buldu lâkin inde’l-İmâm-ı A‘zam sıhhat mültezim-i lüzûm değildir ana 
binâen bâb-ı rücû‘ meft ûhdur deyû tekrâr husûmet ve nizâ‘ edip mütevellî-i 
mezbûr dahi rivâyet-i mezbûre üzre sıhhatine hükm olunmağla sâir eimme kavil-
leri üzre vakf-ı mezbûr sahîh olup sıhhat ise lâ-siyemâ ba‘de’t-tesellümi’l-mütevellî 
imâmeyn-i hümâmeyn katlarında müfârık ani’l-lüzûm değildir deyû cevâb ve-
rip tekrâr mürâfa‘a olduklarında hâkim-i mûmâ-ileyh imâmeyn kavli üzre vakf-ı 
mezbûrun lüzûmuna dahi hüküm etmeğin min ba‘d vakf-ı mezbûr sahîh ve lâzım 
olup tebdîl ve tağyîrine mecâl muhâl oldu fe-men beddelehû ba‘de mâ semi‘ahû 
fe-inne mâ ismuhû ale’llezîne yübeddilûnehû innallâhe semî‘un alîm ve ecrü’l-
vâkıfı ale’l-hayyi’l-cevâdi’l-kerîm.
Cerâ zâlik ve hurrire fi’l-yevmi’s-sâmin Cumâdelâhire li sene seb‘a ve seb‘în ve elf.
Şuhûdü’l-hâl: Mahmud Ağa b. Receb Efendi, Mustafa Efendi b. Müstakīm, Süley-
man Efendi b. ( ), İbrahim Çelebi b. Osman, Mustafa Çelebi b. Mehmed.

242 [31a-2] İsmihan bt. Mehmed’in terekesi davasında 
anlaşma sağlandığı
Mahmiye-i İstanbul’da el-Hâc Evhad mahallesinde sâkine iken bundan akdem 
fevt olan İsmihan bt. Mehmed nâm hâtunun verâseti zevci Mustafa Halîfe b. Yah-
ya nâm kimesneye ve li ebeveyn kız karındaşı Âişe nâm hâtuna münhasıra ol-
duğu şer‘an zâhir ve mütehakkik oldukdan sonra mezbûre Âişe meclis-i şer‘-i 
hatîr-i lâzımü’t-tevkīrde tereke-i müteveff ât-ı mezbûra vâzı‘ü’l-yed olan zevci 
mezbûr Mustafa Halîfe mah za rın da ikrâr ve takrîr-i kelâm edip kız karındaşım 
müteveff ât-ı mezbûre İsmihan’ın mezbûr Mustafa Halîfe zimmetinde mütekarrir 
ve ma‘kūdun-aleyh olan bin beş yüz akçe mehr-i müecceli ve sâir terekesinden 
bi hasebi’l-irsi’ş-şer‘î ile bana âid olan hisse-i şer‘iyyemi mukaddemâ taleb ve 
da‘vâ eylediğimde beynimizde münâza‘ât-ı kesîre vakı‘a olmuşidi el-hâletü hâzihî 
muslihûn tavassut edip mezbûr Mustafa Halîfe ile beynimizde bin beş yüz akçe 
üzerine inşâ-i akd-i sulh eylediklerinde ben dahi sulh-i mezbûru kabûl ve bedel-i 
sulh olan meblağ-ı mezbûr bin beş yüz akçeyi mezbûr Mustafa Halîfe yedinden 
ahz u kabz edip tereke-i müteveff ât-ı mezbûra müte‘allika da‘vâdan mezbûrun 
zimmetini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’t-tâsi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Mustafa Çavuş b. Abdullah, Mustafa Çelebi b. ( ), Ahmed Çavuş b. 
( ) el-Mübâşir, Arslan Çavuş b. Ahmed.

243 [31a-3] Trandafilo v. Yani’nin karısı Afendire bt. Vasil’den talâk-ı 
bâinle boşandığı
Mahmiye-i İstanbul’da Abdi Subaşı mahallesinde sâkin Trandafilo v. Yani nâm 
zimmî meclis-i şer‘-i hatîr-i lâzımü’t-tevkīrde zevce-i menkûhası Afendire bt. Va-
sil nâm nasrâniye muvâcehesinde ikrâr ve takrîr-i kelâm edip zevcem merkūme 
Afendire’yi talâk-ı bâyin ile tatlîk edip eşyâ-i memlûkemden merkūmenin menzi-
linde olan bir köhne sandık ve bir çini tabak ve bir hasırımı hâlâ merkūm Afen-
dire yedinden ahz u kabz edip zevciyyete ve gayra müte‘allika da‘vâdan her biri-
miz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Cumâdelâhire li sene 1077.
Şuhûdü’l-hâl: Süleyman Çelebi b. Hasan, Abdi Çelebi b. Hüseyin, Şükrullah Bey b. 
Mustafa, Hasan Çelebi b. Ahmed, Dimitri v. Yani, Diğer Dimitri v. ( ).

244 [31b-1] Emine Hatun bt. Abdullah’ın, ölümünden sonra ev eşyalarını 
âzatlı câriyesi Gülbûy’a vasiyet ettiği
Mahmiye-i Kostantıniyye hısnı ebvâbından Edirnekapısı dâhilinde Hatice Sultan 
mahallesi sâkinelerinden Emine Hâtun bt. Abdullah zâtı ma‘rifet-i şer‘iyye ile 
ârifân mahalle-i mezbûre imâmı Hasan Efendi b. Bayram ve müezzini Abdülke-
rim Hoca b. Ali nâm kimesneler ta‘rîfl eriyle mu‘arrefe oldukdan sonra meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de işbu bâ‘isü’l-kitâb 
Ahmed Çelebi b. Mehmed nâm kimesne mah za rın da bi’t-tav‘i’s-sâf ikrâr ve i‘tirâf 
edip bi irâdeti’l-meliki’l-müte‘âl dâr-ı fenâdan dâr-ı bekāya intikāl ve irtihâl ey-
lediğimde silk-i mülk-i sahîhimde münselike olan emlâkimden iki yüz dirhem 
sîmden masnû‘ bir raht kuşak ve bir takye ve entari zıbın ve bir kutnî entari ve bir 
al şal ve bir beyaz zıbın ve bir neft î ferâce ve bir ak kenarlı gömlek ve bir hamam 
rahtı ve dört bohça ve üç münakkaş makrama ve bir çarşaf ve bir makrama ve 
dokuz çarşaf ve iki sini ve iki peşkir ve bir ocak yaşmağı ve bir beledî döşek yüzü 
ve altı yemeni yorgan ve yüzüyle bir beledî döşek ve dört münakkaş yastık ve altı 
yemeni yastık ve üç minder ve orta Selânik keçesi ve iki Selânik yan keçesi ve bir 
köhne seccâde ve yedi fağfurî fincan ve bir sagīr kazan ve iki tencere ve bir baklava 
tepsisi ve üç kebîr sahan ve iki sagīr sahan ve bir kebîr bakır ibrik ve bir sagīr leğen 
ve bir sagīr ibrik ve iki keçe ve bir bakraç ve iki hamam tası ve bir keyl tütsü ve bir 







şamdan ve bir mikrâs ve bir havan ve iki tava ve iki sepet sandığı ve bir kebîr tahta 
sandığımı müdebberem olan Gülbûy bt. Abdullah’a verile deyû vasiyyet edip bu 
vasiyyetimin tenfîzine mezbûr Ahmed Çelebi’yi vasiyy-i muhtâr nasb ve ihtiyâr 
eyleyip ol dahi vesâyet-i mezbûreyi kabûl ve merâsimini edâya ta‘ahhüd eyledik-
den sonra eşyâ-i mezkûreyi mezbûr Ahmed Çelebi’ye def ‘ ve teslîm eyleyip ol 
dahi tesellüm ve kabz eyledi dedikde mezbûr Ahmed Çelebi mukırre-i mezbûreyi 
cemî‘ kelimâtında vicâhen tasdîk ve şifâhen tahkīk etmeğin mâ hüve’l-vâki‘ bi’t-
taleb ketb olundu.
Fi’l-yevmi’l-hâmis min Cumâdelâhire li sene seb‘a ve seb‘în ve elf.
Şuhûdü’l-hâl: Abdullah Efendi b. Ahmed Efendi el-İmâm, Hasan b. Bayram el-
İmâm, Solak Hüseyin Çelebi b. Mehmed, es-Seyyid Mustafa Çelebi b. es-Seyyid 
Mahmud Çelebi.

245 [31b-2] Âişe Hatun bt. el-Hâc Mustafa’nın câriyesi Müstakim’i 
âzat ettiği
Mahmiye-i İstanbul’da Şahhuban mahallesi sâkinelerinden Âişe Hâtun bt. el-Hâc 
Mustafa’nın zevci ve tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân olan Mehmed Beşe b. Hasan ve İbrahim b. Yusuf nâm kimes-
neler şehâdetleriyle şer‘an sâbit olan Süleyman Çelebi b. Mustafa nâm kimesne 
meclis-i şer‘-i şerîf-i lâzımü’t-teşrîfde bi’l-vekâle ikrâr ve takrîr-i kelâm edip mü-
vekkilem mezbûre Âişe kendiye rıkkıyyetini mu‘terife orta boylu, açık kara kaş-
lı, koyun elâ gözlü, Rûsiyyetü’l-asl bâ‘isetü’l-kitâb Müstakīm bt. Abdullah nâm 
câriye-i memlûkesini hasbeten lillâhi’l-azîmi’l-Hallâk malından tahrîr ve i‘tâk ve 
zümre-i harâir-i asliyyâta idrâc ve ilhâk eyledi min ba‘d mevsûfe-i mezbûre sâir 
harâir-i asliyyât gibi hürre olup üzerinde velâ-i şer‘îden gayrı müvekkilemin hakkı 
kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Cumâdelâhire li sene seb‘a ve seb‘în ve elf.
Şuhûdü’l-hâl: Hasan Efendi b. Mustafa el-İmâm, Hacı Mustafa b. el-Hâc Beşir, 
Mehmed Beşe b. Ali, Yusuf b. Abdullah.

246 [31b-3] Zamâne bt. Abdullah’ın evinin yarısını kocası Receb b. Ali’ye 
borcuna karşılık takas yoluyla sattığı
Mahmiye-i İstanbul’da Küçükpazar kurbunda Hâcce Hâtun mahallesinde sâkine 
Zamâne bt. Abdullah nâm hâtun meclis-i şer‘-i hatîrde zevci işbu bâ‘isü’l-kitâb 
Receb b. Ali nâm kimesne mah za rın da ikrâr ve takrîr-i kelâm edip silk-i mülküm-
de münselik olup mahalle-i mezbûrede vâki‘ bir tarafdan Terzi Mehmed mülkü 
ve bir tarafdan Hammâmî Hâtun mülkü ve bir tarafdan ( ) mülkü ve bir tarafdan 
tarîk-i âm ile mahdûd bir bâb fevkānî ve bir bâb tahtânî odaları ve bir su kuyusu-
nu ve bir kenîf ve cüneyneyi müştemil menzilimin nısfını merkūm Receb’e tara-
feynden îcâb ve kabûlü hâvî bey‘-i bâtt-ı sahîh-i şer‘le on beş bin akçeye bey‘ ve 
teslîm ol dahi vech-i muharrer üzre iştirâ ve tesellüm ve kabûl eyledikden sonra 
semeni olan meblağ-ı mezkûr on beş bin akçeyi merkūm Receb cihet-i deyn-i 
şer‘îden deynim olan on beş bin akçeye takās ol dahi mukāssa ve kabûl eyledi, 
ba‘de’l-yevm vech-i muharrer üzre menzil-i mahdûd-ı mezbûrun nısfı merkūm 
Receb’in mülk-i müşterâsı olmuşdur keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire li sene seb‘a ve seb‘în ve elf.
Şuhûdü’l-hâl: Ahmed Efendi b. Şaban el-İmâm, Mehmed Efendi b. İbrahim el-
İmâm, Fazlı b. Mustafa, Ahmed b. Kadri, Mustafa b. Abdullah, Mehmed b. Sefer, 
Mehmed b. Mustafa, Osman el-Hallâc, Yusuf b. Mehmed, Veli b. Ebûbekir.

247 [31b-4] Zamâne bt. Abdullah’ın eşyalarını Payidar 
bt. Abdullah’a hibe ettiği
Mahmiye-i İstanbul’da Küçükpazar kurbunda Hâcce Hâtun mahallesinde sâkine 
Zamâne bt. Abdullah nâm hâtun meclis-i şer‘-i hatîr-i lâzımü’t-tevkīrde mu‘takası 
işbu bâ‘isetü’l-kitâb Payidar bt. Abdullah nâm hâtun mah za rın da tâyi‘aten ikrâr 
ve takrîr-i kelâm edip silk-i mülkümde münselike eşyâmdan bir orta keçesi ve 
bir yan keçesi ve üç minder ve üç beledî yastık ve üç yemeni yorgan ve bir beledî 
döşek ve iki tencere ve iki sahan ve bir güğüm ve bir sini ve bir mâî atlas kaft an 
ve on yedi baft e sîm kuşak ve bir tek altın bilezik ve bir mâî kebe ve bir el tavamı 
merkūme Payidar’a hibe-i sahîha-i şer‘iyye ile hibe ve teslîm edip ol dahi meclis-i 
hibede ittihâb ve tesellüm ve kabûl ve kabz eyledi ba‘de’l-yevm eşyâ-i mezkûre 
merkūme Payidar’ın mülk-i mevhûbesidir keyfe mâ teşâ’ ve yahtâr mutasarrıfe 
olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

248 [31b-5, Arapça] Hatice bt. İbrahim adlı çocuğa nafaka takdir edildiği
Hâkim, Hatice bt. İbrahim nâm sagīrenin nafakası, kisvesi ve sâir havâic-i 
zarûriyyesi için medîne-i mahmiye-i Kostantıniyye mahallâtından Hâce Hayred-
din mahallesinde sâkine olan hâmile-i hâze’l-kitâb Ümmühâni bt. İbrahim nâm 
mutallaka annesi ve hâdinesinin talebiyle, mezbûr babası üzerine, zeylde mezkûr 
târihden i‘tibâren yevmî râyicü’l-vakt beş akçe farz ve takdîr etti ve meblağ-ı 
mefrûz-i mezbûru, sagīre-i merkūmenin havâicine sarf etmesine ve vakt-i 
hâcette istidâne edip vakt-i zaferde mezbûr İbrahim’e rücû‘ etmesine mezbûre 
Ümmühâni’ye izin verdi.
Cerâ zâlike ve hurrire fi’l-yevmi’s-sâdis min Cumâdelâhire sene seb‘a ve seb‘în ve 
elf.
Şuhûdü’l-hâl: Ahmed Efendi b. Mahmud el-İmâm, Mehmed Çelebi b. ( ), Abdi 
Çelebi b. Hüseyin, Şükrullah Bey b. Mustafa.

249 [32a-1] Simaven’e babasından kalan vakıf değirmende Serkis’in hakkı 
olmadığının ispat edildiği
Mahmiye-i İstanbul’da Balat kurbunda Çavuş Mescidi mahallesinde sâkin 
iken bundan akdem hâlik olan Kazeros v. Mosil nâm Ermeni’nin sulbî oğlu ve 
hasren vârisi işbu bâ‘isü’l-kitâb Simaven nâm Ermeni meclis-i şer‘-i hatîr-i 
lâzımü’t-tevkīrde zikri âtî değirmene vâzı‘ü’l-yed olan Serkis v. Kelâm nâm Er-
meni muvâcehesinde üzerine da‘vâ edip merhûm ve mağfûrun leh Sultan Ba-
yezid Hân-ı Velî -tâbe serâhû-nun mahmiye-i mezbûrede vâki‘ câmi‘-i şerîf ve 
imâret-i âmireleri evkāfından Demirkapı cihetine tâbi‘ vilâyet-i Anadolu’da 
Edincik kazâsında Yenice nâm karye toprağında Büyükdere demekle ma‘rûf 
mevzi‘de vâki‘ bir tarafdan Nerave ve bir tarafdan Papa Ovanes Parsik nâm Er-
meniler tarlaları ve bir tarafdan vâdi ile mahdûd tarlayı mutasarrıfı olup karye-i 
mezbûre sükkânından olan Semerci Ronik oğlu Bedros nâm Ermeni otuz seneden 
mütecâviz zirâ‘at etmeyip hâlî ve mu‘attal kalmağın bin altmış üç senesinde vakf-ı 
mezbûrun câbîsi ve vekîl-i mütevellî olan Mehmed Ağa nâm kimesne zikr olunan 
tarladan hark ile ol Büyükdere suyunu icrâ ve üzerine kendi malıyla nefsiyçün 
bir göz değirmen binâ edip mâ‘adâsını zirâ‘at etmek üzre senede yüz yirmi akçe 
mukāta‘a ile ol tarlayı babam mezbûr Kazeros’a hayâtında tefvîz, ol dahi ber vech-i 
muharrer tefevvuz ve kabûl edip yedime hat ve hatmini hâvî ve târih-i mezbûr ile 
müverrah temessük verdikden sonra babam mezbûr Kazeros târih-i merkūmdan 
zikr olunan tarladan hark ile ol suyu icrâ ve üzerine kendi malıyla nefsiyçün 
müceddeden bir göz değirmen binâ ve ihdâs edip mutasarrıf iken mezbûr Ser-
kis bin yetmiş senesinde zikr olunan değirmene nâ-hak vaz‘-ı yed etmekle sene-i 
mezbûre Cumâdelâhiresi’nin on beşinci günü kazâ-i mezbûrda hâkimü’ş-şer‘i’ş-
şerîf olan Abdülhalim Efendi b. Ahmed huzûrunda babam mezbûr Kazeros 
merkūm Serkis ile mürâfa‘a olup mülkü olan mârrü’z-zikr değirmeni mezbûr 
Serkis’den da‘vâ ve taleb eylediğinde mezbûr Serkis dahi babam merkūm Kazeros 
için sen âhar diyârda iken baban mezbûr Mosil sâlifü’z-zikr değirmeni kendi mül-
kü olmak üzre semen-i ma‘lûma bana bey‘ ve teslîm ben dahi iştirâ ve tesellüm 
ve def ‘-i semen edip binâ-i evvelini hedm ve kerestesiyle bi’l-evvel binâ eyledim 
deyip ber vech-i meşrûh babam mezbûr Kazeros’un mülkü olduğunu inkâr etme-
ğin babam mezbûr Kazeros bâlâda zikr olunduğu üzre bin altmış üç senesinde 
mârrü’z-zikr tarlayı senede yüz yirmi akçe mukāta‘a ile vakf-ı mezbûrun câbîsi 
ve vekîl-i mütevellî olan mezbûr Mehmed Ağa’dan tefevvuz eylediğini nâtık ol 
temessükü ibrâz ve mazmûnunu ve zikr olunan tarladan mârrü’z-zikr suyu hark 
ile icrâ ve üzerine kendi malıyla nefsiyçün ol bir göz değirmeni müceddeden binâ 
ve ihdâs edip bu vechile mülkü ve hakkı olduğunu şuhûd-ı udûlle mezbûr Serkis 
muvâcehesinde isbât eylediğinde mezbûr Abdülhalim Efendi mûcebiyle ba‘de’l-
hükm mezbûr Serkis’in ol değirmenden kasr-ı yedine tenbîh edip babam mezbûr 
Kazeros’un yedine hüccet-i şer‘iyye verip zabt eylediğinden sonra hâlik olmağla 
zikr olunan değirmen irs-i şer‘le bana intikāl etmişken mezbûr Serkis zikr olunan 
değirmeni bilâ-vech-i şer‘î vaz‘-ı yed etmeğin suâl olunup kasr-ı yedine tenbîh 
olunmak matlûbumdur deyû mezbûr Abdülhalim Efendi’nin imzâ ve hatmiyle 
mümzât ve mahtûme ve târih-i mezbûr ile müverraha min külli’l-vücûh takrîr-i 
meşrûhunu nâtıka hüccet-i şer‘iyye ibrâz edip mezbûr Serkis muvâcehesinde feth 
ve kırâat olunup istintâk olundukda cevâbında müdde‘î-i mezbûr Simaven’in ba-
bası merkūm Kazeros’un babası mersûm Mosil ol değirmeni kendi mülkü olmak 
üzre mezbûr Kazeros’un gıyâbında semen-i ma‘lûma bana bey‘ ve teslîm edip ben 
dahi iştirâ ve tesellüm ve def ‘-i semen eyledim ana binâen vaz‘-ı yed ederim deyû 
hüccet-i mezbûrenin mazmûnunu inkâr edicek müdde‘î-i mezbûr Simaven’den 
mazmûn-ı hüccet-i merkūmeye tenbîh taleb olundukda udûl-i müslimînden Ali 
Beşe b. İvaz ve es-Seyyid Abdülvehhâb Çelebi b. Abdülhalim nâm kimesneler li 
ecli’ş-şehâde meclis-i şer‘de hâzırân olup isre’l-istişhâd fi’l-vâki‘ bin yetmiş se-
nesi Cumâdelâhiresi’nin on beşinci günü kazâ-i mezbûrda hâkimü’ş-şer‘-i şerîf 
olan mezbûr Abdülhalim Efendi huzûrunda müdde‘î-i mezbûr Simaven’in ba-
bası mezbûr Kazeros zikr olunan değirmene vâzı‘ü’l-yed merkūm Serkis’den ol 
değirmeni da‘vâ ve mezbûr Serkis inkârdan sonra merkūm Kazeros mârrü’z-
zikr değirmen minvâl-i meşrûh üzre mülkü ve hakkı olduğunu şuhûd-ı udûlle 
mezbûr Serkis muvâcehesinde bizim huzûrumuz[da] isbât edip merkūm Abdül-
halim Efendi dahi mûcebiyle ba‘de’l-hükm merkūm Serkis ol değirmenden kasr-ı 
yedine tenbîh etmişidi bu husûsa şâhidleriz şehâdet dahi ederiz deyû mezbûru 
mazmûn-ı hüccet-i mezbûreye muvâfık edâ-i şehâdet-i şer‘iyye eylediklerinde 
ba‘de’t-ta‘dîl ve’t-tezkiyye şehâdetleri makbûle olmağın mûcebiyle ba‘de’l-hükm 
mezbûr Serkis’in mârrü’z-zikr değirmenden kasr-ı yedine tenbîh olunup mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Ömer Beşe b. Davud?, Hüseyin Efendi b. Mehmed, Şaban Ağa b. ( ), 
Mehmed Çelebi b. Abdurrahman, Ali Beşe b. Mehmed.







250 [32a-2] el-Hâc Hüseyin b. Abdullah’ın hac yolculuğunda el-Hâc 
İbrahim’e verdiğini iddia ettiği borcu ispat edemediği
Mahmiye-i İstanbul’da ( ) mahallesinde sâkin el-Hâc Hüseyin b. Abdullah nâm ki-
mesne meclis-i şer‘de el-Hâc İbrahim b. Ramazan nâm kimesne mah za rın da ikrâr 
ve da‘vâ ve takrîr-i kelâm edip mukaddemâ mezbûr Hacı İbrahim ile ma‘an hacc-ı 
şerîfe gider iken esnâ-i tarîkde mezbûr Hacı İbrahim’e malımdan altmış riyâlî 
guruş ikrâz ve teslîm ol dahi iktirâz ve kabz ve tesellüm etmişidi hâlâ meblağ-ı 
mezbûru merkūmdan taleb ederim suâl olunsun dedikde gıbbe’s-suâl ve’l-inkâr 
müdde‘î-i mezbûr Hacı Hüseyin’den müdde‘âsını mübeyyine beyyine taleb olun-
dukda ityân-ı beyyineden izhâr-ı acz ile istihlâf etmeğin fi’l-vâki‘ müdde‘î-i mezbûr 
ile ma‘an hacc-ı şerîfe gider iken esnâ-i tarîkde müdde‘î-i merkūmdan vech-i mu-
harrer üzre altmış riyâlî guruş istikrâz ve kabz etmediğine merkūm Hacı İbrahim’e 
yemîn teklîf olundukda ol dahi alâ vefk i’l-mes’ûl yemîn billâhi’l-aliyyi’l-a‘lâ etme-
ğin mûcebince müdde‘î-i mezbûr Hacı Hüseyin bilâ-beyyine mu‘ârazadan men‘ 
olunup mâ vaka‘a.
Fi’l-yevmi’s-sâbi‘ min Cumâdelâhire li sene [10]77.
Şuhûdü’l-hâl: Şükrullah Bey b. Mustafa, Mehmed b. Ramazan, Resul b. Ramazan, 
Mehmed b. Mustafa.

251 [32b-1] Âişe bt. Abdullah’ın, Ali b. Hasan’dan muhâlaa 
yoluyla boşandığı
Mahmiye-i İstanbul’da Karekî mahallesinde sâkine Âişe bt. Abdullah nâm hâtun 
meclis-i şer‘-i şerîf-i lâzımü’t-teşrîfde zevci bâ‘isü’l-kitâb Ali b. Hasan nâm kimes-
ne mah za rın da ikrâr ve takrîr-i kelâm edip mezbûr Ali zimmetinde mütekarrir ve 
ma‘kūdun-aleyh olan altı yüz akçe mehr-i müeccelim ve cihet-i deyn-i şer‘îden 
beş yüz akçeden iki yüz kırk beş akçe ve nafaka-i iddet-i ma‘lûmem üzerlerine 
ve me’ûnet-i süknâm dahi kendi üzerime olmak üzre mezbûr Ali ile muhâla‘a-i 
sahîha-i şer‘iyye ile muhâla‘a edip ol dahi muhâla‘a-i mezbûreyi kabûl eyledikden 
sonra zevciyyete müte‘allika da‘vâdan her birimiz âharın zimmetini ibrâ ve iskāt 
eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Cumâdelâhire li sene seb‘a ve seb‘în ve elf.
Şuhûdü’l-hâl: Şükrullah b. Mustafa, Abdi Çelebi b. Hüseyin, Resul b. Rıdvan.

252 [32b-2] Kirakos v. Markar ile Hasan Beşe b. Receb arasındaki 
yaralama davasında sulh olduğu
Mahmiye-i İstanbul’da bezzâzistân kurbunda Mercan çarşısında vâki‘ Ali Paşa 
odalarında ve dikici tâifesinden Avanos v. Kirakos nâm zimmî tarafından husûs-ı 







âti’l-beyânı ikrâra vekîl olup Ahmed b. Ali ve Receb b. Mustafa nâm kimesne-
ler şehâdetleriyle şer‘an vekâleti sâbite olan babası Kirakos v. Markar nâm zimmî 
meclis-i şer‘-i şerîfde Hasan Beşe b. Receb nâm kimesne mah za rın da bi’l-vekâle ikrâr 
ve takrîr-i kelâm edip müvekkilim mezbûr Avanos târih-i kitâbdan beş gün mukad-
dem zikr olunan odalar önünde sol tarafında boş böğrüne mezbûr Hasan Beşe bıçak 
ile darb ve mecrûh edip müvekkilim mezbûr dahi da‘vâ ve ba‘de’l-isbât tavassut-ı 
muslihîn ile merkūm Hasan Beşe müvekkilim mezbûr Avanos’u yirmi esedî guruş 
üzerine inşâ-i akd-i sulh edip ol dahi sulh-i mezbûru kabûl ve bedel-i sulh olunan 
meblağ-ı mezbûr yirmi esedî guruşu mezbûr Hasan Beşe yedinden tamâmen ahz 
u kabz edip da‘vâ-yı mezbûresinden ve eğer mürd olursa dahi dem ve diyetine 
müte‘allika da‘vâdan mezbûr Hasan Beşe müvekkilim mezbûr Avanos’un zimmeti-
ni merkūm Avanos mezbûr Hasan Beşe’nin zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Cumâdelâhire li sene seb‘a ve seb‘în ve elf.
Şuhûdü’l-hâl: Halil Beşe b. ( ), Osman Beşe b. Durak, Mehmed Beşe b. İshak, Şük-
rullah Bey.

253 [32b-3] Dragos’un çocuklarının vasîsinin Martan v. Altun’daki 
alacağı tahsil ettiği
Mahmiye-i İstanbul’da Sulu Manastır mahallesinde sâkin iken bundan akdem 
vilâyet-i Rumeli’nde İstefe nâm kasabada müsâfiren sâkin iken hâlik olan Dragos 
nâm Ermeni’nin sulbî oğulları ve hasren vârisleri Kelaser ve Toma ve Avraham 
ve Haçadir nâm sagīrlerin tesviye-i umûrlarına kıbel-i şer‘-i şerîfden mansûb 
vasîleri olan Mardiros v. Kaser nâm Ermeni meclis-i şer‘-i şerîf-i lâzımü’t-teşrîfde 
işbu bâ‘isü’s-sifr Martan v. Altun nâm Ermeni muvâcehesinde bi’l-vesâye ikrâr 
ve takrîr-i kelâm edip hâlik-i mezbûr Dragos’un cihet-i deyn-i şer‘îden merkūm 
Martan zimmetinde hakkı olan yüz on esedî guruşu vesâyet-i mahkiyem hase-
biyle merkūm Martan yedinden tamâmen ahz u kabz eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Es-Seyyid Mehmed Çelebi b. Cafer Bey, Mehmed Çelebi b. ( ), Şük-
rullah Bey b. Mustafa, Yakob v. Tola.

254 [32b-4, Arapça] Kocası kaybolan Rabia bt. Mehmed adlı kadına nafaka 
takdir edildiği
Mahmiye-i Kostantıniyye mahallâtından Karabaş mahallesinde sâkine olan Râbia 
bt. Mehmed nâm hâtun, dört aydan beri gāib olan Mehmed b. ( ) nâm zevcinin 
kendisine nafaka bırakmadığına ve nafaka cinsinden bir şey göndermediğine 
dâir yemîn ettiğinde, hâkim mezbûre Râbia’nın nafakası, kisvesi ve sâir havâic-i 
zarûriyyesi için zevc-i gāibi üzerine zeylde mezkûr târihden i‘tibâren yevmî 
râyicü’l-vakt sekiz akçe farz ve takdîr etti ve meblağ-ı mefrûz-i mezbûru havâicine 
sarf etmesine ve vakt-i hâcette istidâne edip vakt-i zaferde zevc-i gāibine rücû‘ et-
mesine mezbûre Râbia hâtuna izin verdi.
Cerâ zâlike ve hurrire fi’l-yevmi’t-tâsi‘ min Cumâdelâhire sene seb‘a ve seb‘în ve 
elf.
Şuhûdü’l-hâl: Şükrullah Bey b. Mustafa, Hasan Çelebi b. Ahmed, Mustafa Çelebi 
b. İsa, Baba Resul b. Rıdvan.

255 [32b-5] Âmine bt. Hasan’ın Mehmed b. Mustafa’dan muhâlaa 
yoluyla boşandığı
İstanbul’da Hürrem Çavuş mahallesinde sâkine Âmine bt. Hasan nâm hâtun zevci 
işbu bâ‘isü’l-kitâb Mehmed b. Mustafa nâm kimesne mah za rın da ikrâr ve takrîr-i 
kelâm edip zevcim mezbûr Mehmed zimmetinde mütekarrir ve ma‘kūdun-aleyh 
olan bin iki yüz akçe mehr-i müeccelim ve nafaka-i iddet-i ma‘lûmem üzerlerine 
ve me’ûnet-i süknâm dahi kendi üzerime olmak üzre zevcim mezbûr Mehmed ile 
muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl ettik-
den sonra zevciyyete müte‘allika âmme-i de‘âvîden her birimiz âharın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâdis min Cumâdelâhire li sene seb‘a ve seb‘în ve elf.
Şuhûdü’l-hâl: Mustafa b. Ahmed, İbrahim b. Mehmed, Ahmed Çelebi b. Mehmed, 
Ahmed Çelebi b. Musa.

256 [33a-1] Maksud b. Said’in Yusuf b. Abdullah’tan olan alacağını Hacı 
Memi’ye olan borcuna havale ettiği
Mahmiye-i İstanbul’da tüccâr tâifesinden el-Hâc Yusuf b. Abdullah nâm kimesne 
meclis-i şer‘de el-Hâc Maksud b. Said nâm kimesne mah za rın da üzerine da‘vâ 
ve takrîr-i kelâm edip mezbûr el-Hâc Maksud cihet-i deyn-i şer‘îden zimmetim-
de olan on bin akçe hakkını gāib ani’l-meclis el-Hâc Memi nâm kimesneye olan 
on bin [akçe] deyni için târih-i kitâbdan bir buçuk sene mukaddem üçümüz bir 
meclisde iken meblağ-ı mezbûru îcâb-ı muhayyel ve rızâ-yı muhtâl ve kabûlü 
muhtâlün-aleyhi hâviye havâle-i sahîha-i şer‘iyye ile havâle ben dahi havâle-i 
mezbûreyi kabûl edip bir vechile havâle-i mezbûreyi fesh îcâb eder hâl yoğiken 
meblağ-ı mezbûrun beş bin akçesini benden taleb edip mu‘ârazadan hâlî değildir 
suâl olunup [33a] men‘ olunmak matlûbumdur dedikde gıbbe’s-suâl mezbûr el-
Hâc Maksud cevâbında fi’l-vâki‘ kaziyye minvâl-i muharrer üzre olup müdde‘î-i 
mezbûr el-Hâc Yusuf ’un zimmetinde olan  on bin akçe hakkını mezbûr el-Hâc 
Yahya’ya olan meblağ-ı mezbûr on bin akçe deyn için havâle-i sahîha-i şer‘iyye ile 
havâle ettiğini ikrâr ve i‘tirâf etmeğin mezbûr el-Hâc Maksud bî-vech mu‘ârazadan 
men‘ birle mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Süleyman Beşe b. ( ), el-Hâc Mehmed b. ( ), el-Hâc Mehmed b. ( ), 
Tercümân Şaban b. el-Hâc ( ).

257 [33a-1, Arapça] Kocası kaybolan Âişe bt. Yakub adlı kadına nafaka 
takdir edildiği
Mahmiye-i Kostantıniyye mahallâtından Ali Paşa mahallesinde sâkine olan Âişe 
bt. Yakub nâm hâtun meclis-i şer‘-i şerîf ve mahfil-i dîn-i münîfe hâzıre olup yedi 
aydan beri gāib olan Süleyman b. Receb nâm zevcinin kendisine nafaka bırakma-
dığına ve nafaka cinsinden bir şey göndermediğine dâir yemîn billâh ettiğinde, 
hâkim mezbûre Âişe’nin nafakası, kisvesi ve sâir havâic-i zarûriyyesi için zevc-i 
gāibi üzerine zeylde mezkûr târihden i‘tibâren yevmî râyicü’l-vakt sekiz akçe farz 
ve takdîr etti ve meblağ-ı mefrûz-i mezbûru havâicine sarf etmesine ve vakt-i 
hâcette istidâne edip vakt-i zaferde zevc-i gāibine rücû‘ etmesine mezbûre Âişe 
hâtuna izin verdi.
Cerâ zâlike ve hurrire fi’l-yevmi’s-sâmin min Cumâdelâhire sene seb‘a ve seb‘în 
ve elf.
Şuhûdü’l-hâl: Ahmed Efendi b. Mustafa, Şükrullah Bey b. Mustafa, Abdi Çelebi b. 
Hüseyin, Hasan Çelebi b. Ahmed.

258 [33a-2] Osman b. İlyas’ın evinin eşyalarının karısı Peymâne’ye ait 
olduğunu beyanı
Dârü’l-hilâfeti’l-aliyye Kostantıniyye el-mahmiyye’de dergâh-ı âlî -dâme mahfûfen 
bi’l-me‘âlî- yeniçerilerine mahsûs Yeni odalar demekle ma‘rûf odalar kurbunda 
Mustafa Bey mahallesi sâkinlerinden Osman b. İlyas nâm kimesne meclis-i şer‘-i 
şerîf-i şâmihü’l-imâd ve mahfil-i dîn-i münîf-i râsihü’l-evtâdda işbu bâ‘isetü’l-
kitâb zevce-i menkûhası Peymâne bt. Abdullah nâm hâtun mah za rın da ikrâr ve 
takrîr-i kelâm edip zevcem mezbûre Peymâne Hâtun ile mahalle-i mezbûrede 
icâre ile sâkin olduğumuz menzilimizin içinde olan esâs-ı menzil ve evânî-i 
nühâsiyye ve gayrı nühâsiyye ve sâir her ne var ise zevcem mezbûre Peymâne 
Hâtunu’ndur benim üzerimde lâbis olduğum libâsımdan gayrı bir nesnem yokdur 
dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’t-tâsi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Efendi b. Hasan el-İmâm, Mustafa Efendi b. Mehmed el-
Müezzin, Hüseyin Bey b. Ali, Musa Bey b. İshak, Ömer Çelebi b. Mehmed, Meh-
med Çelebi el-Attâr, nalçacı İbrahim Beşe b. Abdullah, Şükrullah Bey b. Mustafa, 
Abdi Çelebi b. Hüseyin.

259 [33a-3] Peymâne’nin tek vârisinin kocası Osman b. İlyas 
olduğu beyanı
Dârü’l-hilâfeti’l-aliyye Kostantıniyye el-mahmiyye’de dergâh-ı âlî -dâme merci‘an 
li’l-e‘âlî- yeniçerilerine mahsûs Yeni odalar demekle ma‘rûf odalar kurbunda 
Mustafa Bey mahallesi sâkinelerinden Peymâne bt. Abdullah nâm hâtun meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de zevci bâ‘isü’l-kitâb 
Osman b. İlyas nâm kimesne mah za rın da ikrâr ve takrîr-i kelâm edip zevcim 
mezbûr Osman’dan gayrı vârisim olmamağla bi irâdeti’llâhi’l-meliki’l-müte‘âl 
dâr-ı fenâdan dâr-ı bekāya intikāl ve irtihâl eylediğimde terekenin nısfını farziy-
yet cihetiyle aldığından sonra nısf-ı âhardan dahi alâ tarîki’l-vasiyye alsın deyû 
vasiyyet etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

260 [33a-4] Mustafa Çelebi b. Abdülkādir’in evini Şerife Âlime 
bt. es-Seyyid Hasan’a sattığı
Dârü’s-saltanati’s-seniyye Kostantıniyye el-mahmiyye’de Camcı Ali mahallesinde 
sâkin Mustafa Çelebi b. Abdülkādir nâm kimesne meclis-i şer‘-i şerîf-i Ahmedî 
ve mahfil-i dîn-i münîf-i Muhammedî’de fahrü’l-muhadderât Şerîfe Âlime bt. 
es-Seyyid Hasan nâm hâtun mah za rın da ikrâr-ı tâm ve ta‘bîr ani’l-merâm edip 
silk-i mülkümde münselik mahmiye-i mezbûrede el-Hâc İlyas mahallesinde vâki‘ 
üç tarafdan merkūme Şerîfe Âlime Hâtun mülkü ve bir tarafdan tarîk-i âm ile 
mahdûd bir beyt-i süfl î ve üç taş duvarı muhtevî ahırı cümle tevâbi‘i ve levâhıkı 
ile mezbûre Şerîfe Âlime Hâtun’a yüz elli kıt‘a esedî guruşa tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i muhar-
rer üzre iştirâ ve tesellüm ve kabûl ve kabz edip semeni olan meblağ-ı mezbûr yüz 
elli kıt‘a esedî guruşu mezbûre Şerîfe Âlime Hâtun yedinden tamâmen ahz u kabz 
eyledim ba‘de’l-yevm menzil-i mahdûd-ı mezbûr mezbûre Şerîfe Âlime Hâtun’un 
mülk-i müşterâsıdır keyfe mâ teşâ’ ve tahtâr mutasarrıfe olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Cumâdelâhire li sene seb‘a ve seb‘în ve elf.
Şuhûdü’l-hâl: Ahmed Efendi b. ( ), Mehmed Efendi b. ( ), Şükrullah Bey b. Mus-
tafa, Mustafa Çelebi.

261 [33a-5] Rûmiye bt. Hacı Sâlim’e, boşandığı kocası Hacı Ömer’den 
doğacak çocuğu için nafaka tayin edildiği
Muhâla‘a ve nafaka bir yerde
Mahmiye-i İstanbul’da Seferikoz mahallesi sâkinelerinden Rûmiye bt. Hacı Sâlim 
nâm hâtun meclis-i şer‘-i hatîr-i lâzımü’t-tevkīrde zevc-i mutallıkı Hacı Ömer b. 
Hacı Ahmed mah za rın da takrîr-i kelâm ve ta‘bîr ani’l-merâm edip zevcim mezbûr 
Hacı Ömer târih-i kitâbdan bir ay mukaddem beni bâyinen tatlîk eyleyip üç yüz 
akçe mehr-i müeccel-i müsemmâmı verip ve me’ûnet-i süknâm için elli akçe dahi 
verdiğinde nafaka-i iddetimden ferâğ etmiş idim, lâkin mezbûr Hacı Ömer’in 
firâşından hamlim olmağla ferâğ-ı mezbûrum sahîh ve mu‘teber olmamağın suâl 
olunup iddetim münkaziye olunca mezbûr Hacı Ömer üzerine nafaka takdîr 
olunmak matlûbumdur dedikde gıbbe’s-suâl mezbûr Hacı Ömer kaziyye şerh ve 
beyân olunduğu üzre olduğunu bi tav‘ihî ikrâr etmeğin hâkim-i muvakki‘-i sadr-ı 
kitâb tûbâ-leh hüsnü me’âb hazretleri mezbûre Rûmiye’ye vaz‘-ı haml edip iddeti 
munkaziye olunca zevci mezbûr Hacı Ömer üzerine târih-i kitâbdan beher yevm 
beşer akçe nafaka farz ve takdîr edip meblağ-ı mezbûru nafakasına sarf ve vakt-i 
zarûretde istidâne ve lede’z-zafer mezbûr Hacı Ömer üzerine rücû‘a merkūme 
Rûmiye’ye izn vermeğin mâ vaka‘a bi’t-taleb ketb olundu.
Fi’l-yevmi’l-hâmis min Cumâdelâhire li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Mehmed Bey b. 
Ramazan, el-Hâc Mehmed b. Süleyman, el-Hâc Ahmed.

262 [33a-6] Sâliha bt. Abdullah’ın bazı ev eşyalarını kocası Mustafa Beşe 
b. Ahmed’e hibe ettiği
Mahmiye-i İstanbul’da Ahîzâde mahallesinde sâkine Sâliha bt. Abdullah nâm 
hâtun tarafından husûs-ı âti’l-beyâna vekîl olduğu zâtını ma‘rifet-i şer‘iyye ile 
ârifân Ramazan Beşe b. Abdülkerim ve Abdülhalim Efendi b. Ahmed nâm kimes-
neler şehâdetleri ile şer‘an sâbit olup mahalle-i mezbûre imâmı olan Nuh Efen-
di b. Kemal nâm kimesne meclis-i şer‘-i şerîf-i Nebevî ve mahfil-i dîn-i münîf-i 
Mustafavî’de müvekkile-i mezbûrenin zevci bâ‘isü’l-kitâb Mustafa Beşe b. Ah-
med mah za rın da ikrâr ve takrîr-i kelâm edip müvekkilem mezbûre Sâliha eşyâ-i 
memlûkesinden beynlerinde ma‘lûm üç yemeni yorgan ve iki kırmızı velense ve 
bir neft î kebe ve beş beledî yastık ve üç tencere ve bir bakır sini ve üç sahan ve bir 
kahve ibriği ve bir leğen ve bir abdest ibriği zevc-i mezbûr Mustafa Beşe’ye hibe ve 
teslîm [33b] ol dahi ittihâb ve kabûl ve kabz eyledi dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Nuh Efendi b. Kemaleddin, Osman Ağa b. Ahmed, Ahmed Ağa b. 
Mustafa, Mustafa Çelebi b. Ali, Mehmed Çelebi.

263 [33b-1] Sâliha bt. Abdullah’ın ölümünden sonra bazı ev eşyalarını, 
âzat ettiği câriyesi Şahbaz’a verilmesini vasiyet ettiği
Ve kezâlik müvekkilem mezbûre Sâliha kendiye rıkkıyyetini mu‘terife olan orta 
boylu, açık kaşlı, kara gözlü, Rûsiyyetü’l-asl Şahbaz bt. Abdullah nâm câriyesini 
târih-i kitâbdan iki sene mukaddem tedbîr-i mutlak ile müdebbere etmişidi hâlâ 
müvekkile-i mezbûre Sâliha bi emrillâhi te‘âlâ dâr-ı fenâdan dâr-ı bekāya intikāl 
ettiğimde emlâkimden iki beledî döşek ve iki minder ve beş beledî yastık ve üç 
yemeni yorgan ve bir küçük kaliçe ve bir neft î Yanbolu kebesi ve üç tencere ve dört 
lengerî sahan ve bir bakır sini ve bir leğen ve bir abdest ibriği ve bir kahve ibriği ve 
bir tava ve bir sac ayak ve bir çift  inci küpem mezbûre Şahbaz’a verile deyû vasiy-
yet eyledi ve eşyâ-i mezbûreyi ta‘yîn edip zeyl-i kitâbda muharrerü’l-esâmî olan 
müslimîne irâet eyledi dedikde mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire li sene 1077.
Şuhûdü’l-hâl: Es-Sâbikūn.

264 [33b-2] Sâliha bt. Abdullah’ın bazı ev eşyalarını, oğulluğu 
Ramazan’a hibe ettiği
Ve kezâlik müvekkilem mezbûrenin oğulluğu bâ‘isü’l-kitâb Ramazan Beşe b. 
Abdülkerim mah za rın da bi’l-vekâle ikrâr ve takrîr-i kelâm edip müvekkilem 
mezbûre Sâliha eşyâ-i memlûkesinden beynlerinde ma‘lûm bir yemeni yorgan ve 
bir kırmızı velense ve bir neft î Yanbolu kebesini ve bir beledî yastığını mezbûr 
Ramazan Beşe’ye hibe ve teslîm ol dahi ittihâb ve tesellüm ettiğinden sonra mü-
vekkilem mezbûre Sâliha bi emrillâhi te‘âlâ dâr-ı fenâdan dâr-ı bekāya intikāl et-
tiğimde malımdan mezbûr Ramazan Beşe’ye otuz esedî guruş verile deyû vasiyyet 
edip vasiyyet-i mezbûresini tenfîze zevci hâzır bi’l-meclis mezbûr Mustafa Beşe’yi 
vasiyy-i muhtâr nasb ve ihtiyâr edip ol dahi kabûl eyledi dedikde mukarrer-i 
mezbûru ikrâr-ı meşrûhunda mezbûrân Ramazan Beşe ve Mustafa Beşe vicâhen 
ve şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’r-râbi‘ min Cumâdelâhire li sene 1077.
Şuhûdü’l-hâl: Es-Sâbikūn.

265 [33b-3] Sâliha bt. Abdullah vefatında teçhiz ve tekfini için kocasını 
vasî tayin ettiği
Ve kezâlik müvekkile-i mezbûrenin zevci râfi‘ü’l-kitâb Mustafa Beşe b. Ahmed 
mah za rın da ikrâr ve takrîr-i kelâm edip müvekkile-i mezbûre Sâliha şöyle vasiy-
yet eyledi ki bi emrillâhi te‘âlâ dâr-ı fenâdan dâr-ı bekāya intikāl ve irtihâl eyle-
diğinde muhallefâtından elli esedî guruş sünnet-i seniyye üzre techîz ve tekfîne 
ve bin bir akçe iskāt-ı salâtına harc oluna deyip vasiyyet-i mezbûresini tenfîze 
zevci mezbûr Mustafa Beşe’yi vasiyy-i muhtâr nasb ve ihtiyâr edip ol dahi kabûl 
ve merâsimini edâya ta‘ahhüd eyledi dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’r-râbi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

266 [33b-4] el-Hâc Ali b. İsa’nın, el-Hâc Yahya’daki alacağını havale 
yoluyla el-Hâc Yusuf ’un ödediği
Mahmiye-i İstanbul’da enserci tâifesinden el-Hâc Ali b. İsa nâm kimesne meclis-i 
şer‘de el-Hâc Yusuf nâm kimesne mah za rın da üzerine da‘vâ ve takrîr-i kelâm edip 
gāib ani’l-meclis el-Hâc Yahya nâm kimesne zimmetinde deyn-i şer‘îden olan 
dört bin yedi yüz akçe hakkımı târih-i kitâbdan mukaddem üçümüz bir meclisde 
iken meblağ-ı mezbûru îcâr-ı muhîl ve rızâ-yı muhtâl ve kabûl-i muhtâlün-aleyhi 
hâvî havâle-i sahîha-i şer‘iyye ile havâle mezbûr Yusuf dahi havâle-i mezbûreyi 
kabûl edip ben dahi meblağ-ı mezbûru mezbûr el-Hâc Yusuf yedinden tamâmen 
ahz u kabz ettiğimden sonra bir vech ile havâle-i mezbûreyi fesh îcâb eder hâli 
yoğiken yine meblağ-ı mezbûr dört bin akçeyi benden taleb ile mu‘ârazadan hâlî 
değildir suâl olunup men‘ olunmak matlûbumdur dedikde gıbbe’s-suâl mezbûr 
el-Hâc Yusuf cevâbında fi’l-vâki‘ kaziyye minvâl-i muharrer üzre olup havâle-i 
mezbûreyi ikrâr ve i‘tirâf etmeğin mezbûr el-Hâc Yusuf bî-vech mu‘ârazadan men‘ 
birle mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire li sene [10]77.
Şuhûdü’l-hâl: Süleyman b. Abdullah, el-Hâc Mehmed b. Ali, el-Hâc Mehmed b. 
Celali, Tercümân Said, el-Hâc Kasım.







267 [33b-5] İsmihan Hatun’un, vakıf odaları yanındaki duvar 
dibine yapılan helanın durumu hususunda Seyyid Mustafa 
Çelebi’yle anlaştığı
Mahmiye-i İstanbul’da Darbhâne kurbunda Soğanağa mahallesi sâkinelerinden 
Saraylı İsmihan Hâtun bt. Abdullah tarafından husûs-ı âti’l-beyâna vekîl olduğu 
yedinde olan mazmûnu müsbet hüccet-i şer‘iyye ile şer‘an sâbite olan Râbia Hâtun 
bt. Abdullah ile müvekkile-i mezbûrenin zevci Bayram Beşe b. Receb nâm kimes-
neden her biri asâleten ve vekâleten meclis-i şer‘de câr-ı mülâsıkları olup Nişancı 
Paşa-yı Atîk evkāfından icâreteyn-i ma‘lûmeteyn ile bir bâb odanın mutasarrıfı 
olan es-Seyyid Mustafa Çelebi b. Yahya nâm kimesne mah za rın da ikrâr ve takrîr-i 
kelâm edip merkūm es-Seyyid Mustafa Çelebi’nin hâlâ mutasarrıf olduğu odanın 
sâbıkan mutasarrıfı olan işbu hâzır bi’l-meclis Ali Beşe b. Şaban nâm kimesne 
beynimizde müşterek olan taş duvarın dibinde fevkānî bir edebhâne binâ ve ihdâs 
etmekle mâ-i necîsin neşfinden zikr olunan duvar münhedim olmak ihtimâli 
olmağın merkūm es-Seyyid Mustafa Çelebi’ye zikr olunan muhdes edebhâneyi 
kal‘ ve ref ‘ edip zararını def ‘ eyle dediğimizde beynimizde münâza‘ât-ı kesîre ve 
muhâsamât-ı şedîde vâki‘ olmuşidi el-hâletü hâzihî merhûm Ali Beşe zikr olunan 
edebhânenin kubûrunu mâ-i necîs neşf etmeyecek mertebe kendi malıyla şer‘an 
kireç ile binâ etmeğe ta‘ahhüd etmeğin ve her bâr ki zikr olunan duvar vech-i 
muharrer üzre mâ-i necîsin neşfinden yıkılırsa mezbûr es-Seyyid Mustafa Çelebi 
ile ale’l-iştirâk binâ etmeğe ta‘ahhüd edip bu vech üzre terâzi ve ibkā ve ittifâk 
etmişizdir dediklerinde, gıbbe’t-tasdîk vâki‘ü’l-hâl hıfzen li’l-makāl ketb olundu.
Fi’l-yevmi’l-âşi r min Cumâdelâhire li sene [10]77.
Şuhûdü’l-hâl: Es-Seyyid Hasan Çavuş b. es-Seyyid Ali, es-Seyyid Hasan b. es-
Seyyid Nuh, Mehmed Beşe b. Şaban, Şükrullah Bey b. Mustafa.

268 [34a-1] Ali Ağa b. Şaban’ın evini Pilaşe bt. Yorgi’ye sattığı
Mahmiye-i İstanbul’da Sultan Selim kurbunda Mehmed Ağa mahallesi ahâlîsinden 
Ali Ağa b. Şaban tarafından husûs-ı âti’l-beyâna vekîl olduğu Mehmed Efendi b. 
Şaban ve Dilâver Bey b. Abdullah nâm kimesneler şehâdetleri ile şer‘an sâbit olan 
Abdülbâkī Çelebi b. Mustafa nâm kimesne meclis-i şer‘-i şerîf-i lâzımü’t-teşrîfde 
bâ‘isetü’s-sifr Pilaşe bt. Yorgi nâm nasrâniye mah za rın da ikrâr ve takrîr-i kelâm 
edip müvekkilim mezbûr Mehmed Ağa akd-i âtî sudûruna değin yedinde mülkü 
ve hakkı olup mahrûse-i Galata a‘mâlinden kasaba-i Beşiktaş’a tâbi‘ Arnavudkö-
yü nâm karyede vâki‘ bir tarafdan mezbûr Pilaşe mülkü ve bir tarafdan Kostan-
tin Reis mülkü ve bir tarafdan Hürmüz Reis mülkü ve bir tarafdan tarîk-i âm ile 
mahdûd ve tabaka-i ulyâsında iki bâb oda ve bir matbah ve bir kenîf ve tabaka-i 
vustâsında bir bâb oda ve bir sofa ve tabaka-i süfl âsında bir ahır ve muhavvatayı 
müştemil menzili tarafeynden îcâb ve kabûlü hâvî bey‘-i bâtt-ı kat‘î ile mezbûre 
Pilaşe’ya üç yüz altmış kıt‘a esedî guruşa bey‘ ve teslîm edip ol dahi iştirâ ve te-
sellüm ettiğinden sonra semen-i mezbûru yedinden ahz u kabz eyledi min ba‘d 
menzil-i mezbûr merkūme Pilaşe’nın mülk-i müşterâsıdır keyfe mâ teşâ’ ve tahtâr 
mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelâhire li sene seb‘a ve seb‘în ve elf.
Şuhûdü’l-hâl: Hacı Mehmed b. Abdullah, Mehmed Efendi b. ( ) el-İmâm, İsmail 
Ağa b. Ali, Hüseyin Çelebi b. Abdi, Abdi Bey b. ( ).

269 [34a-2] Ölen Yorgi’nin çocukları için nafaka takdir edildiği
Nafaka-i nasrâniyeye, her birine yirmişer akçe yevmiye
Mahrûse-i Galata mahallâtından Sultan Bayezid mahallesinde olup bundan ak-
dem hâlik olan Yorgi v. [Kiryazi] nâm zimmînin zevcesi Pilaşe bt. Kosta nâm 
nasrâniye meclis-i şer‘-i şerîfde takrîr-i kelâm edip hâlik-i mezbûrun benden te-
vellüd edip hâlâ taht-ı hidânemde olan Despina ve Sultana nâm sagīrlere babala-
rı hâlik-i mezbûrdan kendilere intikāl eden mallarından bi kadri’l-kifâye nafaka 
takdîr olunmak taleb ederim dedikde kıbel-i şer‘den her birine yevmî yirmi beşer 
akçe farz ve takdîr olunup vakt-i zarûretde istidâne ve lede’z-zafer rücû‘a izin birle 
mâ vaka‘a gıbbe’t-taleb ketb olundu.
Fi’l-yevmi’s-sânî aşer min Cumâdelâhire li sene seb‘a ve seb‘în ve elf.
Şuhûdü’l-hâl: Ahmed Çelebi b. Abdullah, Mehmed Çavuş b. Hüseyin,
Yako v. Yani, Yamandi v. Mano, Mihayil v. Nikola.

270 [34a-3] Pilaşe bt. Kosta’nın ölen kocasından kendisine olan mehir ve 
sairden olan borcu hususundaki davada sulh olduğu
Medîne-i Galata mahallâtından Sultan Bayezid mahallesinde sâkin iken bun-
dan akdem hâlik olan Yorgi v. Kiryazi nâm zimmînin verâseti zevce-i metrûkesi 
Pilaşe bt. Kosta nâm nasrâniye ile sulbiye sagīre kızları Despina ve Sultana’ya 
münhasıra olduğu şer‘an zâhir ve mütehakkik oldukdan sonra merkūm[e] Pi-
laşe meclis-i şer‘-i hatîr-i lâzımü’t-tevkīrde sagīretân-ı mezbûretânın tesviye-i 
umûrlarına kıbel-i şer‘-i enverden mansûb vasîleri ve terekesine vâzı‘ü’l-yed olan 
Diyafl e v. Mihalaki nâm zimmî muvâcehesinde ikrâr ve takrîr-i kelâm edip zev-
cim hâlik-i mezbûr Yorgi zimmetinde mütekarrir ve ma‘kūdun-aleyh olan üç 
yüz esedî guruş mehir ile cihet-i deyn-i şer‘îden hakkım olan üç yüz esedî guruş 
ki cem‘an altı yüz esedî guruşu vasiyy-i merkūm Diyafl e’den mukaddemâ taleb 
ve da‘vâ ettiğimde ol dahi inkâr etmeğin mukaddemâ huzûr-ı hâkimü’ş-şer‘de 
vasiyy-i mezbûr muvâcehesinde isbât ve terekeden edâsına hükm olundukdan 
sonra vasiyy-i mezbûr meblağ-ı mezbûru edâdan imtinâ‘ etmekle beynimizde 
münâza‘ât-ı kesîre vakı‘a olmuşidi el-hâletü hâzihî beynimizde muslihûn tavas-
sut edip meblağ-ı mezbûr altı yüz esedî guruşdan vasiyy-i mezbûr ile beynimiz-
de dört yüz elli esedî guruş üzerine inşâ-i akd-i sulh ettiklerinde ben dahi sulh-i 
mezbûru kabûl ve bedel-i sulh olan meblağ-ı mezbûr dört yüz elli esedî guruşu 
vasiyy-i mezbûr Diyafl e yedinden tamâmen ahz u kabz edip mâ‘adâdan sagīretân-ı 
mezbûretânı ibrâ-i âm ile ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’r-râbi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

271 [34a-4] Şahbaz bt. Abdullah’ın, Ali Çelebi b. Mehmed’den muhâlaa 
yoluyla boşandığı
Mahmiye-i İstanbul’da Mehmed Ağa mahallesinde sâkine Şahbaz bt. Abdullah 
nâm hâtun meclis-i şer‘-i şerîf-i lâzımü’t-teşrîfde zevci bâ‘isü’l-kitâb münâdî Ali 
Çelebi b. Mehmed mah za rın da ikrâr ve takrîr-i kelâm edip zevcim mezbûr Ali Çe-
lebi zimmetinde mütekarrir ve ma‘kūdun-aleyh olan altı yüz akçe mehr-i müecce-
limin üç yüz elli akçesi mukābelesinde bir sîm ön kuşak ve bir Manisa alacası ve iki 
vakıyye keten alıp kabz edip bâkī iki yüz elli akçesi ve nafaka-i iddet-i ma‘lûmem 
üzerlerine ve me’ûnet-i süknâm dahi kendi üzerime olmak üzre mezbûr Ali Çe-
lebi ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl 
eyledikden sonra zevciyyete müte‘allika da‘vâdan her birimiz âharın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâlis aşer min Cumâdelâhire li sene seb‘a ve seb‘în ve elf.
Şuhûdü’l-hâl: Hüseyin Efendi b. Mehmed el-İmâm, Mehmed Çavuş b. Hüseyin, 
Baba Resul b. Rıdvan, Abdullah Çelebi b. Mehmed.

272 [34a-5] Rizo v. Yani’nin kasap dükkânında çalışırken ölen Minho’ya 
ücretini tam olarak ödediği
Efendi hazretleri imzâsıyla
Mahmiye-i İstanbul’da kasab tâifesinden olup bundan akdem mürd olan Minho v. 
( ) nâm zimmînin evlâd-ı sıgārının vasîleri ve ammileri Angeli nâm zimmî dîvân-ı 
eyvân-ı adâlet-ünvânda ma‘kūd meclis-i şer‘-i hatîr-i lâzımü’t-tevkīrde tâife-i 
mezbûreden işbu bâ‘isü’s-sifr Rizo v. Yani nâm zimmî muvâcehesinde üzerine bi’l-
vesâye da‘vâ edip bundan akdem mezbûr Rizo mahmiye-i mezbûrede Büyük Kara-
man kurbunda vâki‘ kasab dükkânında kanadarlık hizmetini edâ etmek üzre mürd-i 
mezbûru hayâtında beher yevm otuz akçe ücret ile istîcâr ol dahi nefsini ba‘de’l-îcâr 
on üç buçuk sene mezbûr Rizo’ya [34b] hizmet edip on senede ücretini külle yevm 
istîfâ ve kabz eyleyip üç buçuk senede müctemi‘ ve müstahak olduğu otuz yedi bin 
sekiz yüz akçeyi kable’l-ahz mürd olmağla meblağ-ı mezbûr irsen evlâd-ı sıgārına 
intikāl etmeğin hâlâ vesâyetim hasebiyle ol meblağı mezbûr Rizo’dan taleb ederim 
suâl olunsun dedikde gıbbe’s-suâl mezbûr Rizo cevâbında fi’l-vâki‘ zikr olunan 
dükkânda kanadarlık hizmetimi edâ etmek üzre mürd-i mezbûr Minho’yu beher 
yevm otuz akçe ücret ile istîcâr edip ol dahi nefsini îcâr eylediğinden sonra on üç 
sene zikr olunan hizmetimi edâ edip sene-i mezbûrede ücret-i merkūmesini beher 
yevm benden alıp kabz edip zimmetimde bir akçe hakkı bâkī kalmayıp hattâ mürd-i 
mezbûr târih-i kitâbdan iki buçuk ay mukaddem kaziyye vech-i muharrer üzre oldu-
ğunu mahzar-ı müslimînde ikrâr ve i‘tirâf etmişidi deyicek gıbbe’l-istintâk ve’l-inkâr 
mezbûr Rizo’dan takrîrine muvâfıka beyyine taleb olundukda udûl-i müslimînden 
olup mahmiye-i mahkiyede Hoşkadem mahallesinde sâkin Mustafa b. Ali ve Molla 
Hüsrev mahallesinde sâkin Mehmed b. Musli ve Bakkalzâde odalarından birinde 
sâkin Osman b. Şaban nâm kimesneler li ecli’ş-şehâde meclis-i ma‘kūd-ı mezbûra 
hâzırûn olup isre’l-istişhâd fi’l-hakīka mürd-i mezbûr Minho hayâtında târih-i 
mezbûrda bizim huzûrumuzda mezbûr Rizo’ya zikr olunan dükkân[da] kanadarlık 
hizmetini edâ etmek üzre beher yevm otuzar akçe ücret ile nefsimi ba‘de’l-îcâr ve’l-
istîcâr on üç buçuk sene ol hizmeti edâ edip sene-i mezbûrede ücret-i merkūmemi 
külle yevm yedinden alıp kabz eyledim min ba‘d ol senelerde ücretimden mezbûr 
Rizo zimmetinde bir akçe hakkım yokdur deyû ikrâr ve i‘tirâf edip bizi işhâd eyle-
di bu husûsa şahîdleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
vasiyy-i mezbûr ta‘arruzdan men‘ birle mâ vaka‘a bi’t-taleb ketb olunduFi’l-yevmi’l-
hâmis aşer min Cumâdelâhire li sene seb‘a ve seb‘în ve elf.
Şuhûdü’l-hâl: Fazlullah Ağa, Hasan Çelebi b. Veli, Mustafa b. ( ), Mustafa Beşe b. 
( ), Şaban Ağa b. ( ), Mehmed Çelebi b. Yusuf, Mehmed Çelebi b. Abdurrahman, 
İbrahim Çelebi, Mehmed Çelebi b. (  ) Kethüdâ-yı muhzırân, İbrahim Çelebi b. 
Mehmed.

273 [34b-1] Derviş Beşe b. Yusuf ’un buğday bedelinden kalan borçlarını 
taksitle ödemek için Hasan Beşe’yi vekil tayin ettiği
Navulcu tâifesinden Hüseyin Beşe b. Osman ve el-Hâc Ahmed b. Mehmed ve el-
Hâc Musa b. Yusuf ve Sarrâc el-Hâc Hasan b. el-Hâc Osman ve Deli Hasan Beşe b. 
Kaplan ve Kel Musa b. Oruc ve Çolak Mehmed b. Veli ve kileci el-Hâc İbrahim b. 
Sevindik ve el-Hâc Fazlullah b. Yusuf Beşe b. Mehmed ve Karakaş Mehmed Ağa 
b. Yusuf ve Hüseyin Beşe b. Receb ve Topaloğlu demekle ma‘rûf İbrahim Beşe 
ve diğer İbrahim Beşe b. el-Hâc Mehmed nâm kimesneler tarafl arından husûs-ı 
âti’l-beyâna vekîli olduğu Mustafa Beşe b. Yusuf ve Mehmed Çelebi b. el-Hâc İs-
mail nâm kimesneler şehâdetleri ile sâbit olan Hasan Beşe b. (  ) nâm kimesne 
meclis-i şer‘de bâ‘isü’l-kitâb Derviş Beşe b. Yusuf nâm kimesne mah za rın da ikrâr 
ve takrîr-i kelâm edip mezbûr Derviş buğday bahâsından müvekkilim mezbûr 
Hüseyin Beşe’ye deyni olan iki bin akçeyi ve mezbûr el-Hâc Ahmed’e deyni on 
bir bin altı yüz akçeyi ve mezbûr el-Hâc Musa’ya deyni olan on üç bin akçeyi ve 
mezbûr el-Hâc Hüseyin’e deyni olan on bin akçeyi ve mezbûr Deli Hasan’a dey-
ni olan on dört bin akçeyi ve mezbûr Kel Musa’ya deyni olan beş bin akçeyi ve 
merkūm Çolak el-Hâc Mehmed’e deyni olan sekiz bin akçeyi merkūm kileci el-
Hâc İbrahim’e deyni olan iki bin akçeyi ve mezbûr el-Hâc Fazlullah’a deyni olan iki 
bin akçeyi ve mezbûr Fazlullah Beşe’ye deyni olan bin sekiz yüz akçeyi ve merkūm 
Karakaş Mehmed Ağa’ya deyni olan iki bin akçe ve merkūm Hüseyin Beşe’ye dey-
ni olan iki bin üç yüz akçeyi ve merkūm Topalzâde İbrahim Beşe’ye deyni olan iki 
bin beş yüz akçeyi ve merkūm diğer İbrahim Beşe’ye deyni olan bin iki yüz akçeyi 
def ‘aten edâya kādir olmamağla te’cîle tâlib olmağın müvekkilim mezbûrdan dahi 
mezbûr Derviş Beşe târih-i kitâbdan her otuz gün tamâmında kendilere üç bin 
beş yüz akçe verip cem‘an deynlerin olan seksen bir bin dört yüz akçenin târih-i 
kitâbdan yetmiş yedi bin akçesini altı yüz gün tamâmına değin edâ edip dört 
bin dört yüz akçesini otuz gün tamâmına değin verip edâ etmek üzre taksît edip 
meblağ-ı mukassat-ı mezbûru müddet tamâmında mezbûr Derviş Beşe’den ahz u 
kabza ve bi hesâbihî deynlerine göre tevzî‘a beni vekîl edip mezbûr Derviş Beşe 
dahi taksît-i mezbûru kabûl eyledi dedikde gıbbe’t-tasdîk mâ vaka‘a ketb olundu.
Fi’l-yevmi’s-sâlis ve’l-ışrîn min Cumâdelevvel li sene seb‘a ve seb‘în ve elf.
Şuhûdü’l-hâl: Şükrullah Bey b. Hüseyin, Abdi Çelebi b. Mustafa, Mehmed Çelebi 
b. Abdullah, Hasan Çelebi b. Ahmed, Baba Resul b. Rıdvan ve gayruhüm.

274 [34b-2] Sadeddin adlı birinin buğday bedelinden kalan borçlarını 
taksitle ödeyeceği
Navulcu tâifesinden Hüseyin Beşe b. Osman ve el-Hâc Ahmed b. Mehmed ve Musa 
Beşe b. Oruc ve el-Hâc Musa b. Yusuf ve Veli Beşe b. Kaplan ve el-Hâc Fazlullah b. 
Yusuf ve el-Hâc Halil b. Mehmed ve el-Hâc İskender b. Ali ve Yusuf Beşe b. Cafer 
ve Mehmed Ağa b. Yusuf ve Sarrâc Hasan b. el-Hâc Osman nâm kimesneler ta-
rafl arından husûs-ı âti’l-beyâna vekîli olduğu Mehmed b. Ebûbekir ve Mehmed b. 
İsmail nâm kimesneler şehâdetleriyle şer‘an sâbit olan Hasan Beşe b. Osman nâm 
kimesne meclis-i şer‘-i şerîf-i lâzımü’t-tevkīrde Sadeddin nâm kimesne tarafından 
husûs-ı âti’l-beyâna vekîl olduğu şâhidân-ı mezbûrân şehâdetleri ile sâbit olan 
Mustafa Beşe b. Yusuf nâm kimesne mah za rın da bi’l-vekâle ikrâr ve takrîr-i kelâm 
edip mezbûr Sadeddin buğday bahâsından müvekkil-i mezbûr Hüseyin Beşe’ye 
deyni olan on dokuz bin akçeyi ve mezbûr el-Hâc Ahmed’e deyni olan altı bin altı 
yüz akçeyi ve mezbûr Musa Beşe’ye deyni olan sekiz bin akçeyi ve mezbûr el-Hâc 
Musa’ya deyni olan bin altı yüz akçeyi ve mezbûr Veli Beşe’ye deyni olan beş bin 
akçeyi ve merkūm el-Hâc Fazlullah’a deyni olan dört bin akçeyi ve merkūm el-Hâc 
Halil’e deyni olan üç bin akçeyi ve merkūm el-Hâc İskender’e deyni olan iki bin 
dokuz yüz akçe ve merkūm Yusuf Beşe’ye deyni olan bin beş yüz akçe ve merkūm 
Mehmed Ağa’ya deyni olan iki bin akçeyi ve mezbûr Sarrâc Hasan’a deyni olan 
bin sekiz yüz akçeyi mezbûr def ‘aten edâya kādir olmayıp taksîte tâlib olmağın 
müvekkilûn-ı mezbûrunun cümlesi mezbûr Sadeddin târih-i kitâbdan her otuz 
gün tamâmında kendilere iki bin beş yüz akçe verip vech-i muharrer üzre deyni 
olan cem‘an elli altı bin dört yüz akçenin elli beş bin akçesini târih-i mezbûrdan 
altı yüz altmış gün tamâmına değin verip edâ edip ba‘dehû otuz gün tamâmında 
dahi bin dört yüz akçesini verip edâ etmek üzre taksît edip mezbûr Sadeddin dahi 
kabûl eyledi dedikde gıbbe’t-tasdîk mâ vaka‘a bi’t-taleb ketb olundu.
Hurrire fi’l-yevmi’s-sâlis ve’l-ışrîn min Cumâdelûlâ li sene seb‘a ve seb‘în ve elf.
Şuhûdü’l-hâl: Es-Sâbikūn.

275 [35a-1] Mehmed b. el-Hâc Bayram’ın, vefat eden Numanzâde 
Abdurrahman Efendi’den alacaklı olduğu
Efendi hazretleri imzâsıyla
Mahmiye-i İstanbul’da Yedikule kurbunda sâkin işbu sâhibü’l-kitâb Mehmed b. 
el-Hâc Bayram nâm kimesne dîvân-ı eyvân-ı adâlet-ünvânda ma‘kūd meclis-i 
şer‘-i şerîfde şıkk-ı evvel deft erdârı kāimmakāmı olmağla bundan akdem ordu-
yı hümâyûnda vefât eden Numanzâde Abdurrahman Efendi’nin zâhirde vâris-i 
ma‘rûfu olmamağın terekesine bi’l-emâne vâzı‘ü’l-yed olan zü’l-kadri’r-refî‘ ve’l-
câhi’l-menî‘ Mehmed Paşa hazretleri mah za rın da üzerine da‘vâ edip müteveff â-
yı mezbûr Abdurrahman Efendi’ye hayâtında üç yüz kıt‘a esedî guruş ikrâz ve 
teslîm ol dahi istikrâz ve yedimden kabz ve tesellüm edip kable’l-îfâ ve’l-istîfâ fevt 
olmuşidi el-hâletü hâzihî meblağ-ı mezbûru tereke-i vâfiyesinden taleb ederim 
suâl olunsun dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda udûl-i müslimînden Ahmed b. Murtaza ve 
Mehmed b. Musa nâm kimesneler li ecli’ş-şehâde meclis-i şer‘a hâzırân olup isre’l-
istişhâd fi’l-vâki‘ müdde‘î-i mezbûr Mehmed bizim huzûrumuzda müteveff â-yı 
mezbûr Abdurrahman Efendi’ye hayâtında üç yüz kıt‘a esedî guruş ikrâz ve teslîm 
edip ol dahi istikrâz ve yedinden kabz ve tesellüm eyledi bu husûsa şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl 
ve’t-tezkiyye şehâdetleri makbûle oldukdan sonra meblağ-ı mezbûru müteveff â-
yı mezbûrdan hayâtında küllen ve ba‘zen ahz ve istîfâ veya hibe veyâhud âhara 
havâle etmeyip turûk-ı şer‘îden bir tarîk ile zimmetini ibrâ etmediğine mezbûr 
Mehmed’e yemîn teklîf olundukda ol dahi alâ vefk i’l-mes’ûl yemîn billâhi’l-aliyyi’l-
a‘lâ etmeğin mûcebiyle ba‘de’l-hükm mâ vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Mefh arü’l-emâsil ve’l-akrân Fazlullah Ağa, fahrü’l-eşbâh el-Hâc 
İsmail Ağa b. Çavuşbaşı, fahrü’l-emâsil ve’l-akrân Muhzır Mustafa Ağa, fahrü’l-
akrân Şaban Ağa Ser-muhzırân.

276 [35a-2] Ahmed b. Murtaza’nın, vefat eden Numanzâde Abdurrahman 
Efendi’de olan alacağını terekesinden istediği
Efendi hazretleri imzâsıyla
Mahmiye-i İstanbul’da Çoban Çavuş mahallesinde sâkin işbu sâhibü’l-kitâb Ah-
med b. Murtaza nâm kimesne dîvân-ı eyvân-ı adâlet-ünvânda ma‘kūd meclis-i 
şer‘-i hatîr-i lâzımü’t-tevkīrde hâlâ şıkk-ı evvel deft erdârı kāimmakāmı olmağ-
la bundan akdem ordu-yı hümâyûnda vefât eden Numanzâde Abdurrahman 
Efendi’nin zâhirde vâris-i ma‘rûfu olmamağın terekesine bi’l-emâne vâzı‘ü’l-
yed olan zü’l-kadri’r-refî‘ ve’l-câhi’l-menî‘ Mehmed Paşa hazretleri mah za rın da 
üzerine da‘vâ edip müteveff â-yı mezbûr Abdurrahman Efendi’ye hayâtında yüz 
kıt‘a esedî guruş ikrâz ve teslîm ol dahi istikrâz ve bundan kabz ve tesellüm edip 
kable’l-îfâ ve’l-istîfâ fevt olmuşidi el-hâletü hâzihî meblağ-ı mezbûru tereke-i 
vâfiyesinden taleb ederim suâl olunsun dedikde gıbbe’s-suâl ve’l-inkâr müdde‘î-i 
mezbûrdan müdde‘âsını mübeyyine beyyine taleb olundukda udûl-i müslimînden 
Sefer b. Hasan ve Mehmed b. Abdullah nâm kimesneler li ecli’ş-şehâde meclis-i 
şer‘a hâzırân olup isre’l-istişhâd fi’l-vâki‘ müdde‘î-i mezbûr Ahmed bizim 
huzûrumuzda müteveff â-yı mezbûr Abdurrahman Efendi’ye hayâtında yüz kıt‘a 
esedî guruş ikrâz ve teslîm ol dahi istikrâz ve yedinden kabz ve tesellüm eyledi bu 
husûsa şâhidleriz şehâdet dahi ederiz deyû her biri edâ-i şehâdet-i şer‘iyye ettik-
lerinde ba‘de’t-ta‘dîl ve’t-tezkiyye şehâdetleri makbûle oldukdan sonra meblağ-ı 
mezbûru müteveff â-yı mezbûrdan hayâtında küllen ve ba‘zen ahz ve istîfâ veya 
hibe veyâhud âhara havâle etmeyip turûk-ı şer‘iyyeden bir tarîk ile zimmetini ibrâ 
etmediğine mezbûr Ahmed’e yemîn teklîf olundukda ol dahi alâ vefk i’l-mes’ûl 
yemîn billâhi’l-aliyyi’l-a‘lâ etmeğin mûcebiyle ba‘de’l-hükm mâ vaka‘a bi’t-taleb 
ketb olundu.
Fi’l-yevmi’s-sâmin min Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

277 [35a-3] Ahmed b. Halil’in, ölen Numanzâde Abdurrahman 
Efendi’den alacaklı olduğu
Efendi hazretleri imzâsıyla
Mahmiye-i İstanbul’da Çoban Çavuş mahallesinde sâkin işbu sâhibü’l-kitâb Ah-
med b. Halil nâm kimesne dîvân-ı eyvân-ı adâlet-ünvânda ma‘kūd-ı meclis-i şer‘de 
mahmiye-i mezbûrede hâlâ şıkk-ı evvel deft erdârı kāimmakāmı olmağla bundan 
akdem ordu-yı hümâyûnda vefât eden Numanzâde Abdurrahman Efendi’nin 
zâhirde vâris-i ma‘rûfu olmamağın terekesine bi’l-emâne vâzı‘ü’l-yed olan zü’l-
kadri’r-refî‘ ve’l-câhi’l-menî‘ Mehmed Paşa hazretleri mah za rın da üzerine da‘vâ 
edip müteveff â-yı mezbûr Abdurrahman Efendi’ye hayâtında yüz elli kıt‘a esedî 
guruş ikrâz ve teslîm, ol dahi istikrâz ve yedimden kabz ve tesellüm edip kable’l-îfâ 
ve’l-istîfâ fevt olmuşidi el-hâletü hâzihî meblağ-ı mezbûru tereke-i vâfiyesinden 
taleb ederim suâl olunsun dedikde gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden Mehmed b. 
İlyas ve Sefer b. Hasan nâm kimesneler li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ müdde‘î-i mezbûr Ahmed bizim huzûrumuzda müteveff â-
yı mezbûr Abdurrahman Efendi’ye hayâtında yüz elli kıt‘a esedî guruş ikrâz ve 
teslîm ol dahi istikrâz ve yedinden kabz ve tesellüm eyledi bu husûsa şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl 
ve’t-tezkiyye şehâdetleri makbûle oldukdan sonra meblağ-ı mezbûru müteveff â-
yı mezbûrdan hayâtında küllen ve ba‘zen ahz ve istîfâ veya hibe veyâhud âhara 
havâle etmeyip ve turûk-ı şer‘iyyeden bir tarîk ile zimmetini ibrâ etmediğine 
mezbûr Ahmed’e yemîn teklîf olundukda ol dahi alâ vefk i’l-mes’ûl yemîn billâhi’l-
aliyyi’l-a‘lâ etmeğin mûcebiyle ba‘de’l-hükm mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

278 [35b-1] el-Hâc İbrahim’in, Numanzâde Abdurrahman Efendi’den 
alacaklı olduğu
Efendi hazretleri imzâsıyla
Mahmiye-i İstanbul’da Çoban Çavuş mahallesinde sâkin işbu sâhibü’l-kitâb el-
Hâc İbrahim b. ( ) nâm kimesne dîvân-ı eyvân-ı adâlet-ünvânda ma‘kūd meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de şıkk-ı evvel 
deft erdârı kāimmakāmı olmağla bundan akdem ordu-yı hümâyûnda vefât eden 
Numanzâde Abdurrahman Efendi’nin zâhirde vâris-i ma‘rûfu olmamağın tere-
kesine bi’l-emâne vâzı‘ü’l-yed olan zü’l-kadri’r-refî‘ ve’l-câhi’l-menî‘ Mehmed 
Paşa hazretleri mah za rın da üzerine da‘vâ edip müteveff â-yı mezbûr Abdurrah-
man Efendi’ye hayâtında iki yüz kıt‘a esedî guruş ikrâz ve teslîm ol dahi istikrâz 
ve yedinden kabz ve tesellüm edip kable’l-îfâ ve’l-istîfâ fevt olmuşidi el-hâletü 
hâzihî meblağ-ı mezbûru tereke-i vâfiyesinden taleb ederim suâl olunsun dedik-
de, gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyi-
ne taleb olundukda udûl-i müslimînden Mehmed b. Osman ve Sefer b. Hasan 
nâm kimesneler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ 
müdde‘î-i mezbûr el-Hâc İbrahim bizim huzûrumuzda müteveff â-yı mezbûr Ab-
durrahman Efendi’ye hayâtında iki yüz kıt‘a esedî guruş ikrâz ve teslîm ol dahi 
istikrâz ve yedinden kabz ve tesellüm eyledi bu husûsa şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle oldukdan sonra meblağ-ı mezbûru müteveff â-yı mezbûrdan 
hayâtında küllen ve ba‘zen ahz ve istîfâ veya hibe veyâhud âhara havâle etmeyip 
turûk-ı şer‘iyyeden bir tarîk ile zimmetini ibrâ etmediğine mezbûr el-Hâc İbra-
him yemîn teklîf olundukda ol dahi alâ vefk i’l-mes’ûl yemîn billâhi’l-aliyyi’l-a‘lâ 
etmeğin mûcebiyle ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

279 [35b-2] Mehmed b. Osman’ın, Numanzâde Abdurrahman Efendi’den 
alacaklı olduğu
Efendi hazretleri imzâsıyla
Mahmiye-i İstanbul’da Çoban Çavuş mahallesinde sâkin işbu sâhibü’l-kitâb Meh-
med b. Osman nâm kimesne dîvân-ı eyvân-ı adâlet-ünvânda ma‘kūd meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de hâlâ şıkk-ı evvel 
deft erdârı kāimmakāmı olmağla bundan akdem ordu-yı hümâyûnda vefât eden 
Numanzâde Abdurrahman Efendi’nin zâhirde vâris-i ma‘rûfu olmamağın tere-
kesine bi’l-emâne vâzı‘ü’l-yed olan zü’l-kadri’r-refî‘ [ve’]l-câhi’l-menî‘ Mehmed 
Paşa hazretleri mah za rın da üzerine da‘vâ edip müteveff â-yı mezbûr Abdurrah-
man Efendi’ye hayâtında yüz kırk yedi kıt‘a esedî guruş ikrâz ve teslîm ol dahi 
istikrâz ve yedimden kabz ve tesellüm edip kable’l-îfâ ve’l-istîfâ fevt olmuşidi el-
hâletü hâzihî meblağ-ı mezbûru tereke-i vâfiyesinden taleb ederim suâl olunsun 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine 
beyyine taleb olundukda udûl-i müslimînden Ali b. Nasuh ve Mehmed b. Abdul-
lah nâm kimesne li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ 
müdde‘î-i mezbûr Mehmed bizim huzûrumuzda müteveff â-yı mezbûr Abdurrah-
man Efendi’ye hayâtında yüz kırk yedi kıt‘a esedî guruş ikrâz ve teslîm edip ol dahi 
istikrâz ve yedinden kabz ve tesellüm eyledi bu husûsa şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle oldukdan sonra meblağ-ı mezbûru müteveff â-yı mezbûrdan 
hayâtında küllen ve ba‘zen ahz ve istîfâ veya hibe veyâhud âhara havâle etme-
yip turûk-ı şer‘iyyeden bir tarîk ile zimmetini ibrâ etmediğine mezbûr Mehmed’e 
yemîn teklîf olundukda ol dahi alâ vefk i’l-mes’ûl yemîn billâhi’l-aliyyi’l-a‘lâ etme-
ğin mûcebiyle ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâmin min Cumâdelâhire li sene seb‘a ve seb‘în ve elf.
Şuhûdü’l-hâl: Es-Sâbikūn.

280 [35b-3] Gülistan bt. Abdullah’ın Musli Çelebi b. Musa’daki alacağını 
tahsil ettiği
Mahmiye-i İstanbul’da Müneccim Sadi mahallesi sâkinelerinden Gülistan bt. Ab-
dullah nâm hâtun tarafından husûs-ı âti’l-beyâna vekîl olup mezbûrenin zâtını 
ma‘rifet-i şer‘iyye ile ârifân olan Mustafa Efendi b. Yusuf ve Mehmed Çelebi b. 
Musa nâm kimesneler şehâdetleri ile şer‘an vekâleti sâbite olan Ali Çelebi b. Musa 
nâm kimesne meclis-i şer‘-i şerîf-i lâzımü’t-teşrîfde işbu bâ‘isü’l-kitâb Musli Çe-
lebi b. Musa nâm kimesne mah za rın da bi’l-vekâle ikrâr ve takrîr-i kelâm edip 
müvekkilem mezbûre Gülistan’ın mezbûr Musli Çelebi zimmetinde cihet-i deyn-i 
şer‘îden üç bin akçe hakkı olup hâlâ meblağ-ı merkūmu mezbûr Musli Çelebi ye-
dinden tamâmen ahz u kabz edip meblağ-ı mezbûr üç bin akçeden mezbûr Musli 
Çelebi zimmetinde bir akçe ve bir habbe hakkı kalmayıp zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedi dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâmis-i aşer min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, Osman b. Abdullah, Şaban Çelebi b. Ha-
san, Mustafa Çelebi b. Abdullah, Hasan Beşe b. Abdullah, Sarrâc Hüseyin, Hasan 
Çelebi ve gayruhüm.

281 [35b-4] Sâime bt. el-Hâc Ali’nin Abdi b. Hüseyin’den muhâlaa 
yoluyla boşandığı
Mahmiye-i İstanbul’da Hoca Hayreddin mahallesinde sâkine Sâime bt. el-Hâc Ali 
nâm hâtun meclis-i şer‘-i şerîf-i lâzımü’t-teşrîfde zevci bâ‘isü’l-kitâb Abdi b. Hü-
seyin nâm kimesne mah za rın da ikrâr ve takrîr-i kelâm edip zevcim mezbûr Abdi 
zimmetinde mütekarrir ve ma‘kūdun-aleyh olan beş bin akçe mehr-i müeccelim 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olup mezbûrun firâşından hâsıl olan Âişe nâm sagīreyi hakk-ı hidâne sâkıt olunca 
kendi malımdan infâk edip ve mezbûr Abdi’ye bedel-i hul‘ olmak üzre bin beş yüz 
nakid râyic fi’l-vakt akçe verip mezbûr Abdi ile muhâla‘a-i sahîha-i şer‘iyye ile 
muhâla‘a edip ol dahi muhâla‘a-i mezbûru kabûl eylediğinden sonra her birimiz 
zevciyyete müte‘allika da‘vâdan âharın zimmetini ibrâ-i âmm-ı kātı‘ü’n-nizâ‘ ile 
ibrâ ve iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: Satılmış b. Aşık, Şaban Çelebi b. Ramazan, Süleyman Çelebi b. Ra-
mazan, Mehmed Beşe b. Hasan, Mustafa b. Mehmed.

282 [36a-1] Ahmed Çelebi b. Sefer’in vakıf arsası üzerindeki eski evi 
yeniden yaptığı ve evin değerinin belirlenmesi
Husûs-ı âti’l-beyânın mahallinde tahrîri iltimâs olunmağın savb-ı şer‘-i hatîr-i 
lâzımü’t-tevkīrde bu fakīr hâssa mi‘mârlarından üstâd Mustafa Halîfe b. Ali ile 
Dârü’l-hilâfeti’l-aliyye Kostantıniyye el-mahmiyye mahallâtından Akseki ma-
hallesinde vâki‘ menzil-i âti’z-zikre varıp zeyl-i rakīmde isimleri terkīm olunan 
udûl-i müslimîn ve ricâl-i muvahhidîn mahzarlarında akd-i meclis-i şer‘-i mübîn 
olundukda mahalle-i mezbûrede vâki‘ mescid-i şerîf ve ma‘bed-i latîfde bi’l-fi‘l 
müezzin olan fahrü’l-akrân Mehmed Çelebi b. Ali nâm kimesne meclis-i ma‘kūd-ı 
mezbûrda takrîr-i kelâm ve ta‘bîr ani’l-merâm edip merhûm Dal Mehmed Efen-
di nâm sâhibü’l-hayrın gallesi zikr olunan mescid-i şerîfde müezzin olanlara 
meşrût vakf-ı lâzım ile vakfı olan mahalle-i mezkûrede vâki‘ bir tarafdan ba‘zen 
mescid-i şerîf-i mezkûrda imâm olanlara meşrûta vakf menzil ve ba‘zen mescid-i 
şerîf-i mezkûr ve bir tarafdan ba‘zen yine mescid-i şerîf-i merkūmda imâm olan-
lara meşrûta vakıf menzil ve ba‘zen mescid-i şerîf-i mezkûrda müezzin olanlara 
meşrûta âhar vakıf menzil ve bir tarafdan haff âf Mehmed Çelebi mülkü ve bir 
tarafdan tarîk-i âm ile mahdûd olan işbu menzil mürûr-ı eyyâm ve kürûr-ı a‘vâm 
ile harâb olup bir vechile kābil-i süknâ olmamağla müceddeden binâ olunmak 
lâzım geldikde cânib-i vakıfda binâya müsâ‘ade olmamağın re’y-i hâkim ile Me-
sih Paşa câmi‘-i şerîfi ve ma‘bed-i latîfinde müezzin olup menzil-i mezkûrun bi’l-
fi‘l mütevellîsi olan Ahmed Çelebi b. Sefer nâm kimesne kendi malım ile mül-
küm olmak üzre nefsim için müceddeden binâya bana izin vermeğin menzil-i 
mezkûrun arsasının ecr-i misli tahmîn-i sahîh ile tahmîn olundukdan sonra üze-
rinde olan nukz-ı mevcûdu dahi tahmîn ve takvîm olunmak matlûbumdur de-
dikde mi‘mâr-ı mezbûr mütevellî-i merkūm Ahmed Çelebi mah za rın da evvelâ 
menzil-i mesfûrun arsasını mesâha eyledikde tûlen ve arzen bi hesâb-ı terbî‘î ( ) 
zirâ‘ olduğu müte‘ayyin oldukda ecr-i misli beher yevm ancak birer akçedir deyû 
ve tûlen ve arzen bi hesâb-ı mezbûr doksan buçuk zirâ‘ sakf nukzunun her zirâ‘ı 
on beşer akçeden bin üç yüz elli yedi akçe ve üç bartındır ki on beşer akçeden kırk 
beş akçe ve iki dolap nukzu kırk akçe ve dört ağaç parmak pencere nukzu seksen 
akçe ve bir ocak nukzu altmış akçe ve iki billur cam yirmi akçe ve bir mikdâr ker-
piç dolma duvar nukzu yüz akçe cem‘an bin yedi yüz iki akçedir ziyâde değildir 
deyû mi‘mâr-ı mezbûr ile müslimîn-i mezkûrîn icmâ‘ ve ittifâk ettiklerinde mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: Yusuf Efendi b. Abdülmennân el-İmâm, es-Seyyid Kemaleddin b. 
es-Seyyid Ahmed, Mustafa Ağa b. Mehmed, el-Hâc Kenan b. Abdullah, Mehmed 
Ağa b. Mehmed, Hüseyin Çelebi b. Hasan.

283 [36a-2] el-Hâc Hüseyin b. Mehmed’in vakfa ait evinin mutfağı 
üzerine yaptığı tahta-bendin yandaki iplikçi bodrumuna 
zararı olmadığı
El-emru kemâ zükire fîhi nemekahu’l-fakīru ileyh sübhânehû ve te‘âlâ
Ahmed el-Keşşâf bi medîneti Kostantıniyye el-mahmiyye -ufiye anhu-
Husûs-ı âti’l-beyânı mahallinde istimâ‘ ve tahrîr için buyruldu-yı şerîf vârid olma-
ğın bu fakīr hâssa mi‘mârlarından üstâd Mustafa b. Ali ve üstâd Eyyûbî Ali Beşe 
b. Abdullah ve üstâd Hüseyin Beşe b. Abdullah ve üstâd Bursevî Mehmed b. Ali 
Beşe b. Abdullah ve zeyl-i vesîkada muharrerü’l-esâmî olan müslimîn mahmiye-i 
İstanbul’da Peykhâne kurbunda Kule mahallesinde vâki‘ merhûm Kösec Sinan Ağa 
vakfı’ndan olup lede’l-ahâlî ve’l-cîrân ma‘lûmü’l-hudûd iplik bodrumunun üzeri-
ne varıp akd-i meclis-i şer‘-i şerîf olundukda yine vakf-ı mezbûrdan olup üç taraf-
dan vakf-ı mezbûr ve bir tarafdan tarîk-i hâs ile mahdûd fevkānî ve tahtânî icâre-i 
mu‘accele ve müeccele-i ma‘lûmeteyn ile menzilin mutasarrıfı olan işbu bâ‘isü’l-
kitâb el-Hâc Hüseyin b. Mehmed nâm kimesne meclis-i ma‘kūd-ı mezbûrda vakf-ı 
mezbûr mütevellîsi Yusuf Ağa b. Abdullah tarafından kāimmakām-ı mütevellî 
olan vakf-ı mezbûr câbîsi Siyavuş Bey b. Abdullah huzûrunda zikr olunan bod-
rumda iplikçi tâifesinden İbrahim Beşe b. el-Hâc Ahmed ve Şaban Bey b. Resul 
ve el-Hâc Mehmed b. Receb ve el-Hâc Mehmed b. Ahmed ve ibrişimci Ali Beşe 
ve Veli b. Mehmed nâm kimesneler mahzarlarında takrîr-i kelâm edip sâkin oldu-
ğum menzilim ( ) üzre olmağla fevkānî odanın önünde vâki‘ matbahım üzerine 
esbâb serecek bir tahta-bend binâ murâd eylediğimde zikr olunan bodrum ile 
mâbeynimizde âhar kimesnenin bir tahtânî menzili olduğundan mâ‘adâ bennâ 
zirâ‘ı ile yirmi zirâ‘ fâsıla var iken mezbûrdan bana senin binâ edeceğin tahta-bende 
bizim bodrumumuzun bacaları mukābelesinde olmağla ziyâsına mâni‘ olur deyû 
benimle mu‘âraza edip binâma mâni‘ olurlar hâlâ mezbûrûnun muvâcehelerinde 
ba‘de’n-nazar bî-vech mu‘ârazadan men‘e mezbûrûna tenbîh, bana binâya izin ta-
leb ederim dedikde mezbûrûn mi‘mârlar ve sâir bî-garaz müslimîn nazar eyledik-
lerinde fi’l-vâki‘ mezbûr el-Hâc Hüseyin’in binâ edeceği tahta-bend tûlen yirmi 
zirâ‘ zikr olunan bodrumun pencerelerinden ba‘îd olup ve ziyâsına dahi mâni‘ de-
ğildir deyû icmâ‘ ve ittifâk eylediklerinden sonra mûcebince mezbûrûn İbrahim 
Beşe ve Şaban Bey ve el-Hâc Mehmed’e ve diğer el-Hâc Mehmed ve ibrişimci Ali 
Beşe ve Veli b. Mehmed bî-vech mu‘ârazadan men‘ olundukdan sonra mezbûr el-
Hâc Hüseyin’e zikr olan tahta-bend binâya cânib-i şer‘den izin verildi mâ vaka‘a 
bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire.
Şuhûdü’l-hâl: Süleyman Efendi b. Şeyh Ali, Mustafa Efendi b. ( ), Yusuf Beşe b. ( ), 
Ahmed b. Fazlı.

284 [36b-1] Vefat eden Mustafa  Beşe’nin borcunun olduğunun tespiti ve 
ödenmesi gerektiği
&lt;&lt;Mahmiye-i İstanbul’da mumcu tâifesinin yiğitbaşıları Nevres v. Andon ve 
ihtiyârlardan Hersek v. Manko ve Tano v. Argiri ve Dimo v. ( )&gt;&gt;.
İşbu bâ‘isü’l-kitâb Mehmed Beşe b. Süleyman ve İbrahim Beşe b. Sinan ve Ha-
lil Beşe b. Yakub nâm kimesneler meclis-i şer‘-i hatîr-i lâzımü’t-tevkīrde vilâyet-i 
Rumeli’nde Premedi kazâsına tâbi‘ Zavle nâm karye sükkânından iken bundan 
akdem vefât eden Mustafa Beşe nâm kimesnenin sulbî kebîr oğlu hasren vârisi 
diğer Mehmed Beşe b. Mustafa nâm kimesne mah za rın da her biri üzerine da‘vâ 
ve takrîr-i kelâm edip müteveff â-yı merkūm Mustafa Beşe’nin zimmetinde cihet-i 
deyn-i şer‘îden ikimizin beşer yüz akçe ve merhûm Halil Beşe’nin iki yüz akçe ki 
cem‘an bin iki yüz akçe hakkımız olup meblağ olup meblağ-ı mezbûru her birimiz 
kable’l-ahz ve’l-istîfâ vefât etmeğin hâlâ terekesine vâzı‘ü’l-yed olan oğlu merkūm 
Mehmed Beşe’den suâl olunup terekesinden alıverilmesi matlûbumuzdur dedikle-
rinde, gıbbe’s-suâl merkūm Mehmed Beşe cevâbında müdde‘iyyûn-ı merkūmûn 
Mehmed Beşe ve İbrahim Beşe ve Halil Beşe meblağ-ı mezbûr bin iki yüz akçeyi 
babam müteveff â-yı merkūmun hayâtında karye-i mezbûrede müceddeden binâ 
eylediği mescid-i şerîfin mesârif-i lâzımesine teberru‘ olmak üzre sarf eyle deyû 
her biri def ‘ [ve] teslîm ettiklerinde ol dahi ahz u kabz ettikden sonra meblağ-ı 
mezbûr zikr olunan mescid-i şerîfin mesârifine emirlerine binâen sarf edip 
müteveff â-yı merkūmun zimmetinde bir akçe hakları kalmadı deyicek gıbbe’s-
suâl ve’l-inkâr merkūm Mehmed Beşe’den minvâl-i muharrer üzre müdde‘iyyûn-ı 
mezkûrûn müteveff â-yı merkūm meblağ-ı mezbûr bin iki yüz akçeyi zikr olu-
nan mescid-i şerîf mesârifine sarf eyle deyû verdiklerini mübeyyine beyyine taleb 
olundukda ityân-ı beyyineden izhâr-ı acz ile istihlâf etmeğin fi’l-hakīka meblağ-ı 
mezbûru müteveff â-yı merkūma zikri mürûr eden mescid-i şerîfin mesârifine sarf 
eyle deyû vermediklerine müdde‘iyyûn-ı merkūmûn Mehmed Beşe ve Halil Beşe 
ve İbrahim Beşe’nin her birine yemîn teklîf olundukda anlar dahi alâ vefk i’l-mes’ûl 
half billâhi’l-aliyyi’l-a‘lâ etmeğin mûcebince meblağ-ı mezbûr bin iki yüz akçeyi 
müdde‘iyyûn-ı merkūmûna edâ ve teslîme merkūm Mehmed Beşe’ye tenbîh olu-
nup mâ hüve’l-vâki‘ bi’t-taleb ketb olundu.
Fi’l-yevmi aşer min Cumâdelâhire li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Hasan Çelebi b. Ahmed, Veli Beşe b. 
Mahmud, Baba Resul b. Rıdvan ve gayruhüm.

285 [36b-2, Arapça] Kocası kaybolan Fâtıma bt. Abdi adlı kadına ve 
çocuklarına nafaka takdir edildiği
Mahmiye-i Kostantıniyye mahallâtından Oruc Gāzi mahallesinde sâkine olan 
Fâtıma bt. Abdi nâm hâtun, sekiz aydan beri gāib olan İbrahim nâm zevcinin 
kendisine nafaka bırakmadığına ve nafaka cinsinden bir şey göndermediğine 
dâir yemîn billâh ettiğinde hâkim mezbûre Fâtıma’nın nafakası, kisvesi ve sâir 
havâic-i zarûriyyesi için zevc-i gāibi üzerine zeylde mezkûr târihden i‘tibâren 
yevmî râyicü’l-vakt beş akçe farz ve takdîr etti. Hâkim sonra gāib-i mezbûrdan 
olma, mezbûre Fâtıma’dan doğma Ahmed ve Mehmed nâm sagīreynin nafakası 
için, anneleri mezbûr Fâtıma’nın talebiyle gāib-i mezbûr babaları üzerine, her bi-
rine beşer akçe olmak üzre yevmî râyicü’l-vakt on akçe farz ve takdîr etti. Hâkim-i 
mûmâ ileyh, meblağ-ı mefrûz-i mezbûru sagīreyn-i mezkûreynin ve kendi nefsi-
nin havâic-i lâzımesine sarf etmesine ve vakt-i hâcette istidâne edip vakt-i zaferde 
zevc-i gāibine rücû‘ etmesine mezbûre Fâtıma hâtuna izin verdi.
Cerâ zâlike ve hurrire fi’s-sâdisi aşere min Cumâdelâhire sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Veli Bey b. Mahmud, Baba Resul b. Rıd-
van, Mehmed Beşe b. Ramazan ve gayruhüm.

286 [36b-3] Mustafa Beşe b. Pîrî’nin, kölesi Yusuf ’u âzat ettiği
Mahmiye-i İstanbul’da Yenibahçe kurbunda Sinan Paşa mahallesinde sâkin Mus-
tafa Beşe b. Pîrî tarafından ikrâr-ı âti’z-zikre vekîl olduğu mahalle-i mezbûre 
sükkânından imâm Abdullah Efendi b. Mehmed ve Mustafa b. İbrahim 
şehâdetleriyle şer‘an sâbit olan diğer Mustafa Beşe b. Piyâle meclis-i şer‘de bi’l-
vekâle ikrâr ve takrîr-i kelâm edip müvekkil-i merkūm Mustafa Beşe rıkkıyyetini 
kendiye mu‘terife olan orta boylu, açık kaşlı, sarı elâ gözlü, Rûsiyyü’l-asl bâ‘isü’l-
kitâb Yusuf b. Abdullah nâm abd-i memlûkünü tedbîr-i mutlak ile müdebber ey-
ledi vaktâ ki kazâ-i nahb eylediğinde merkūm Yusuf sâir ahrâr-ı asliyyîn gibi hür-
dür dedikde mâ vaka‘a bi’t-taleb ketb şüd.
Fi’s-sâdis aşer min [Cumâ]delâhire li sene seb‘a ve seb‘în ve elf.
Şuhûdü’l-hâl: Hacı Bâli b. İskender, Zülfikār b. Abdullah, Sefer Beşe el-Hayyât, 
çizmeci Ahmed Beşe, Süleyman b. Abdullah, Murtaza b. ( ) Ser-oda ve gayruhüm.

287 [36b-4] Âişe bt. Affan’ın evini oğlu Mehmed ve kızı Âmine’ye 
yarımşar hisse olarak sattığı
Mahmiye-i İstanbul’da Sultan Selim kurbunda Çukur Bostan mahallesinde sâkine 
Âişe bt. Aff an nâm hâtun meclis-i şer‘-i şerîfde kebîr oğlu Mehmed ve kebîre kızı 
Âmine ibney İbrahim nâm kimesneler mahzarlarında ikrâr ve takrîr-i kelâm edip 
silk-i mülkümde münselik olup mahalle-i mezbûrede vâki‘ bir tarafdan müezzine 
meşrûta vakıf menzil ve bir tarafdan Zülfikār Ağa mülkü ve bir tarafdan ba‘zen Şaban 
mülkü ve ba‘zen Havva Kadın mülkü ve bir tarafdan bâyi‘a-i mezbûre Âişe mülkü 
ile mahdûd fevkānî bir oda ve tahtânî bir oda ve kenîfi ve havlu ve bir mikdâr dam-
lalığı müştemil menzilimin nısf-ı şâyi‘ini mezbûr Mehmed’e ve nısf-ı şâyi‘-i âharını 
merkūme Âmine’ye bi cümleti’t-tevâbi‘ ve’l-levâhık ve kâff e-i hukūk ve’l-merâfık tara-
feynden îcâb ve kabûlü hâvî bey‘-i bâtt-ı şer‘î ile mezbûrân Mehmed ve Âmine’ye na-
kid râyic fi’l-vakt on iki bin akçeye bey‘ ve teslîm edip mezbûrân Mehmed ve Âmine 
dahi minvâl-i muharrer üzre iştirâ ve tesellüm ve kabûl eyledikden sonra semeni 
olan meblağ-ı mezbûr on iki bin akçeyi merkūmân Mehmed ve Âmine yedlerinden 
tamâmen ahz u kabz eyledim ba‘de’l-yevm menzil-i mahdûd-ı mezbûr merkūmân 
Mehmed ve Âmine’nin mülk-i müşterâlarıdır keyfe mâ yeşâ’ ve yahtâr mutasarrıfân 
olsunlar dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire li sene seb‘a ve seb‘în ve elf.
Şuhûdü’l-hâl: Ali Efendi b. Mehmed el-İmâm, Mehmed Çelebi b. Ali el-Müezzin, 
Bayram Beşe b. Mehmed, Şaban Beşe b. Musli, İbrahim b. Abdullah, Şaban b. Şa-
ban, Bekir b. Mehmed, Şükrullah Bey.

288 [37a-1] Ölen Mehmed Efendi b. Mustafa’nın Bayram Ağa 
b. Mustafa’ya verdiği borcu vârislerinin tahsil ettiği
Hutime bi’l-hayr ve’s-sa‘âde harrerehû el-fakīru ileyhi sübhânehû ve te‘âlâ es-
Seyyid Cafer b. Kemaleddin el-müvellâ hilâfeten bi medîneti Kostantıniyye el-
mahmiyye ufiye anhümâ.
El-emru kemâ zükire fîhi harrerehû el-fakīru ileyhi sübhânehû te‘âlâ Mehmed Sa-
dık el-Kadı bi Dâri’s-saltanati afallâhu ani’l-beliyye Kostantıniyye el-mahmiyye 
-gufire lehû-
Mahmiye-i İstanbul’da Çıkrıkçı Kemal mahallesinde sâkin iken bundan akdem 
vefât eden Mehmed Efendi b. Mustafa nâm kimesnenin verâseti sulbî kebîr oğulları 
Mustafa Efendi ve Ahmed b. Abdullah ve Seyyid Mehmed Çelebi ve Seyyid Hasan 
ve Seyyid Hüseyin’e ve sulbî sagīr oğlu İsmail’e münhasıra olup ve mezbûr Seyyid 
Mehmed Çelebi sagīr-i mezbûrun kıbel-i şer‘den mansûb vasîsi  ve mezbûr Mustafa 
Efendi ve merkūmûn Ahmed ve Abdullah ve Seyyid Hasan ve Seyyid Hüseyin taraf-
larından husûs-ı câi’z-zikre vekîl olduğu Ahmed Çavuş b. Hasan ve mezbûr Seyyid 
Mehmed Çelebi şehâdetleri ile şer‘an vekâlet-i sâbit ve mütehakkik oldukdan sonra 
mezbûrân Mustafa Efendi ve Seyyid Mehmed Çelebi meclis-i şer‘-i hatîr-i lâzımü’t-
tevkīrde işbu sâhibü’l-kitâb Bayram Ağa b. Mustafa nâm kimesne mah za rın da her 
biri asâleten ve vekâleten ikrâr ve i‘tirâf edip bundan akdem babamız müteveff â-yı 
mezbûr Mehmed Efendi hayâtında şerîfi altın üçer yüz on beşer akçeye râyic iken 
mezbûr Bayram Ağa’ya kırk iki bin züyûf akçe ikrâz ve teslîm ol dahi iktirâz ve ye-
dinden kabz ve tesellüm edip ba‘dehû mezbûr Bayram Ağa kendi yediyle on sekiz 
bin akçe ve Mustafa Kethüdâ yediyle on üç bin yüz yirmi beş akçe cem‘an otuz bir 
bin yüz yirmi beş mezbûrü’n-na‘t akçesini babamız mezbûr Mehmed Efendi’ye def ‘ 
ve teslîm ol dahi kabz ve tesellüm edip on bin sekiz yüz yetmiş beş akçesini kable’l-
îfâ ve’l-istift â babamız mezbûr Mehmed Efendi fevt olup meblağ-ı mezbûr irsen 
bize intikāl etmişidi el-hâletü hâzihî ber muktezâ-yı şer‘-i mutahhar ol meblağın 
kıymeti olan otuz dört altın ve nısf altın için mezbûr Bayram Ağa yedinden yetmiş 
yedi buçuk kıt‘a esedî guruş ahz u kabz eyledik min ba‘d sâlifü’l-beyân kırk iki bin 
akçeden mezbûr Bayram Ağa zimmetinde bir akçe ve bir habbe bâkī kalmadı de-
diklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Cumâdelâhire li sene seb‘a ve seb‘în ve elf.
Şuhûdü’l-hâl: Ahmed Çavuş b. ( ) el-Mübâşir, Hacı Ahmed Çelebi Kâtib-i Dîvân-ı 
âlî, Abdullah Efendi İmâm-ı Câmi-i Küçük, Mehmed Efendi Kâtib-i Divân-ı âlî, 
Mehmed Efendi İmâm-ı mahalle-i Deft erdâr, Ahmed Çelebi b. Hüseyin.

289 [37a-2] Istabl-ı âmire kethüdası iken vefat eden Mehmed Ağa’nın 
vârislerine kalan evinin rikâbdar Musli Ağa’ya satıldığı
El-emru kemâ rukime fîh nemekahû el-fakīru ileyhi sübhânehû ve te‘âlâ Ahmed 
el-müvellâ hilâfeten bi medîneti Kostantıniyye el-mahmiyye ufiye anhu.
Mahmiye-i İstanbul’da Akbıyık mahallesi sükkânından olup Istabl-ı âmire 
kethüdâsı iken bundan akdem vefât eden Mehmed Ağa b. Osman’ın verâseti 
zevce-i metrûkesi Fâtıma Hâtun bt. İbrahim ile kız karındaşı oğlu Ali Ağa’ya mün-
hasıra olduğu şer‘an mütehakkik oldukdan sonra mezbûr Ali Ağa kendi tarafın-
dan asâleten zikri âtî bey‘a ve kabz-ı semene vekîl olup mezbûreyi ma‘rifet-i şer‘ ile 
ârifân olan Mehmed Çelebi b. Mustafa ve Mehmed Çelebi b. Mehmed şehâdetleri 
[ile] hasm-ı şer‘î-i câhid mah za rın da ve vekâleti sâbite oldukdan sonra vekâleten 
meclis-i şer‘-i hatîrde işbu kitâb-ı sıhhat nisâbın sâhibi hâlâ rikâbdâr olan fahr-i 
erbâbü’d-devleti’l-izzi …? ashâbü’z-zînetü’l-ulyâ ve merci‘ü’l-ekârim ve’l-e‘âlî 
menba‘ü’l-mekârim ve’l-me‘âlî Musli Ağa b. Süleyman tarafından zikri âtî husûsu 
tasdîka vekîl olup bimâ hüve nehcü’s-sübût şer‘an vekâleti sâbite olan umdetü’l-
a‘yân Musli Bey b. Hızır mah za rın da ikrâr ve i‘tirâf edip mahalle-i mezbûrede vâki‘ 
bir tarafı Aynî Hâtun mülkü ve bir tarafı Zibâ Hâtun mülküne ve bir [tarafı] Şâmî 
Ahmed Ağa mülküne ve bir tarafı tarîk-i âma müntehî senede dört yüz elli akçe 
merhûme Neslişah Sultan vakfı mukāta‘ası …? …? …? hâriciyyesinde iki odayı ve 
tabaka-i vustâda iki odayı ve tahtında ahırı ve iki kenîfi ve dâhiliyyesinde fevkānî 
üç oda ve iki sofayı ve tahtânî bir matbah ve bir hamam ve camekân ve bir kileri 
ve hamamına muttasıl bir sagīr odayı ve mahzen ve mahtabı ve zât-ı eşcâr-ı müs-
mire ve gayr-ı müsmire bahçeyi ve su kuyusunu müştemil mülk menzil ile’l-vefât 
mezbûr Mehmed Ağa’nın mülkü ve hakkı olup ba‘de vefâtihî irsen bize intikāl 
etmişidi, hâlâ ebniye-i memlûke-i mezbûreyi cemî‘ tevâbi‘ ve levâhıkı ve kâff e-i 
menâfi‘ ve merâfıkı ile müvekkil-i mûmâ-ileyh Musli Ağa’ya asâleten ve vekâleten 
dört bin kıt‘a riyâlî guruşa bey‘-i bâtt-ı sahîh-i şer‘î ile bey‘ ve teslîm edip ol dahi 
iştirâ ve tesellüm ve kabûl ve kabz ettikden sonra semeni olan meblağ-ı mezbûr 
dört bin riyâlî guruşu asâleten ve vekâleten bi’t-tamâm ahz ve kabz eylediğinden 
sonra arsasının dahi hakk-ı tasarrufunu izn-i mütevellî ile müvekkil-i mûmâ-
ileyhe ferâğ ve tefvîz ve teslîm ol dahi tefevvuz ve kabûl ve tesellüm ettikden sonra 
ebniye-i mezbûre mülk-i müşterâsı ve arsa-i mezbûre hakk-ı müfevvazıdır hak 
ve alâkam kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn er-Rebî‘ayn li sene sitte ve [seb‘în] ve elf.
Şuhûdü’l-hâl: Veliyyüddin Çelebi b. Hasan el-Müezzin, Mehmed b. Ömer, Fahri 
Ağa b. Mustafa, Osman Çelebi b. Rıdvan, Yusuf b. Abdullah, Muharrem [b.] Eyüb, 
umdetü’l-vâkıfîn b. Ahmed Efendi.

290 [37b-1] Bayezid Camii bitişiğindeki Lala Hüseyin Paşa Vakfı’na 
ait olup yangında zarar gören ev ve arsasının İstanbul kaymakamı 
Yusuf Paşa’nın kethüdası Mustafa Ağa’ya üzerine ev yapmak 
üzere verildiği
Dârü’l-hilâfeti’l-aliyye Kostantıniyye el-mahmiyye’de bi’l-fi‘l kāimmakām-ı 
sadâret-i uzmâ ve nâib-i menâb-ı vekâlet-i kübrâ olan düstûr-ı ekrem müşîr-i 
efh am nizâmü’l-âlem menâzımü’l-ümem Yusuf Paşa -dâme birruhû ve feşâ- haz-
retlerinin kethüdâları olan umdetü’l-emâcid ve’l-ekârim câmi‘ü’l-mehâmid ve’l-
mekârim sâhibü’l-mefâhiri’l-aliyye hâviyyü’l-me’âsiri’s-seniyye Mustafa Ağa b. 
Ferhad meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda takrîr-i kelâm ve ta‘bîr ani’l-merâm edip mahmiye-i mezbûrede Sultan 
Bayezid Hân -aleyhi’r-rahmetü ve’l-gufrân- medresesi kurbunda vâki‘ merhûm 
Lala Hüseyin Paşa evkāfı’ndan olup iki tarafdan vakf-ı mezbûr ve bir tarafdan Sul-
tan Bayezid aleyhi’r-rahmetü ve’l-gufrân câmi‘-i şerîfi ve ma‘bed-i latîfinde müez-
zin olanlara meşrûta odalar ve bir tarafdan tarîk-i âm ile mahdûd yevmî üç akçe 
icâre-i müecceleli menzil bin yetmiş senesi Zilka‘detü’l-harâmında vâki‘ harîk-i 
kebîrde muhterik olup arsayı ve bir mikdâr nukzu kalıp üzerine binâya mevkūf bir 
nesne dahi olmayıp mu‘accelesine olmak üzre üzerine binâya tâlib bir kimesne dahi 
bulunmayıp nice eyyâm şöyle hâliye ve mu‘attala kalmağın vakf-ı mezbûrun bi’l-
fi‘l mütevellîsi olan Ahmed Ağa arsa-i mahdûde-i mezbûreyi müeccelesine yevmî 
buçuk akçe zam ve ilhâk olunup yevmî üç buçuk akçe icâre-i müeccele ve üzerine 
edeceği binâ mülkü olmak üzre izin vermek üzre tâlibine arz ve müzâyede ettir-
dikde icâre-i mezbûre ile benim üzerimde karâr edip tâlib-i âhar bulunmamağın 
mütevellî-i mezbûr arsa-i mezkûreyi re’y-i hâkim ile icâre-i mu‘accele-i ma‘lûme 
ve yevmî üç buçuk akçe icâre-i müeccele ile bin yetmiş iki senesi Muharremü’l-
harâmı’nın gurresinde bana îcâr ve teslîm ben dahi istîcâr ve tesellüm ettiğimden 
sonra arsa-i mahdûde-i mezkûrenin üzerinde olan nukz-ı mevcûdu dahi târih-i 
mesfûrda semen-i misli olan dört bin nakid râyic fi’l-vakt akçeye bana bey‘ ve 
teslîm ben dahi iştirâ ve kabûl ve kabz ve tesellüm eylediğimden sonra semeni 
olan meblağ-ı mezkûr dört bin akçeyi tamâmen yedimden alıp kabz edip arsa-i 
mahdûde-i mezkûre üzerine malım ile nefsim için mülküm olmak üzre binâya 
bana izin verip vakt-i hâcette müzekkir mâ cerâ olmak için işbu temessükü ba‘de’t-
tahrîr yedime vermişdir nazar olunup mûcebince istihkâmen kıbel-i şer‘-i enver-
den yedime hüccet verilmek matlûbumdur deyû târih-i mezbûr ile müverrah ve 
mütevellî-i mezkûr Ahmed Ağa’nın imzâ ve hatmi ile mümzâ ve mahtûm temes-
sük ibrâz edip nazar olundukda min külli’l-vücûh takrîr-i meşrûhuna muvâfık 
bulunmağın mûcebince taraf-ı şerî‘at-ı garrâdan li ecli’l-istihkâm işbu hurûf ketb 
ve imlâ olunup yedlerine def ‘ ve i‘tâ olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Fahrü’l-akrân Şaban Ağa Ser-muhzırân, fahrü’l-eşbâh Mehmed Çe-
lebi b. Abdullah Kethüdâ-yı muhzırân, Şükrullah Bey b. Mustafa, Abdi Çelebi b. 
Hüseyin ve gayruhüm mine’l-huzzâr.







291 [37b-2] Mustafa Reis’in palamut bedelinden Yamandi v. Dimo’daki 
alacağını kefil Nikola v. Yani’den talep ettiği
Nefs-i cezîre-i Midilli sükkânından Mustafa Reis b. Muharrem nâm kimesne tara-
fından husûs-ı âti’l-beyâna vekîl olduğu Mahmud b. Ahmed ve Kenan b. Abdul-
lah nâm kimesneler şehâdetleri ile şer‘an sâbit olan el-Hâc Mustafa b. Muharrem 
nâm kimesne meclis-i şer‘-i hatîr-i lâzımü’t-tevkīrde bakkal tâifesinden Nikola v. 
Yani nâm zimmî muvâcehesinde bi’l-vekâle üzerine da‘vâ ve takrîr-i kelâm edip 
müvekkil-i merkūm Mustafa Reis’in Havâss-ı refî‘a kazâsına tâbi‘ Küçük Çekme-
ce sükkânından Yamandi v. Dimo nâm zimmî zimmetinde yedinden müşterâ ve 
makbûz kantarı beynlerinde ma‘lûm palamut bahâsından kırk iki bin dokuz yüz 
otuz akçe hakkı olup meblağ-ı mezbûrdan mukaddemâ on altı bin dört yüz dok-
san akçesini merkūm Yamandi yedinden müvekkil-i merkūm Mustafa Reis ahz u 
kabz edip bâkī yirmi altı bin dört yüz kırk akçesine merkūm Nikola emr-i kabûlü 
hâviye kefâlet-i sahîha-i şer‘iyye ile kefîl olmuşidi, hâlâ meblağ-ı mezbûru merkūm 
Nikola’dan kefâletine binâen taleb ederim suâl olunsun dedikde gıbbe’s-suâl ve’l-
inkâr vekîl-i merkūmdan müdde‘âsını mübeyyine beyyine taleb olundukda udûl-i 
müslimînden mahrûse-i Galata’da Arab Câmi-i şerîfi mahallesi sükkânından Hü-
seyin b. Mustafa ve Yusuf b. Abdullah nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka müvekkil-i merkūm Mus-
tafa Reis’in merkūm Yamandi zimmetinde beynlerinde ma‘lûm palamut seme-
ninden bâkī yirmi altı bin dört yüz kırk akçe kabzına merkūm Nikola emr ve 
kabûlü hâviye kefâlet-i sahîha-i şer‘iyye ile bizim huzûrumuzda kefîl olmuşidi biz 
bu husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye ettiklerinde gıbbe ri‘âyeti şerâiti’l-kabûl şehâdetleri makbûle olmağın 
mûcebince ba‘de’l-hükm mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Gazanfer b. Tevekkül, İbrahim Çelebi b. Ahmed, Mehmed Çavuş 
el-Mübâşir, Resul b. Rıdvan ve gayruhüm.

292 [38a-1] Vakfa ait ev arsasının sulehâdan Mehmed Çelebi b. Hacı 
Mahmud’a verildiği
Fî zımnitü mâ yu‘tebera inde’s-sübûti’l-mu‘teber nemekahû el-fakīr Mehmed el-
Kadı li askeri Rumeli -ufiye anh-
Yu‘melu bimâ fîh min kasrı yedi’l-kāsır ve kad vaka‘a i‘tirâfuhû bihî indî ketebehû 
Yahya el-fakīr –ufiye anh-
El-emru hasbe mâ zükire fîh nemekahü’l-fakīr ileyh te‘âlâ
Bâli b. Ali el-Kadı bi medîneti Kostantıniyye el-mahmiyye –ufiye anhümâ-
Dârü’l-hilâfeti’l-aliyye Kostantıniyye el-mahmiyye’de Hatîb Muhyiddin mahal-
lesinde vâki‘ bir tarafdan Mustafa Ağa mülkü ve bir tarafdan tarîk-i hâs ve iki 
tarafdan tarîk-i âm ile mahdûde merhûm vezneci el-Hâc Mustafa b. Hamza nâm 
sâhibü’l-hayrın süknâsını müfessirînden bir recül-i sâliha mahalle-i mezbûrede 
vâki‘ musluğa su doldurmak üzre vakf ve şart ta‘yîn eylediği binâsı muhterik men-
zil arsasına tevcîh-i hâkim ile mutasarrıf olan umdetü’l-müfessirîn sulehâdan 
Süleyman Efendi b. Hüseyin arsa-i mezbûreden kasr-ı yed edip dâmâdı olup 
sulehâ-yı müfessirînden olan Mehmed Çelebi b. Hacı Mahmud’a tevcîh olun-
masın murâd etmeğin arsa-i mahdûde-i mezbûre ber mûceb-i şart-ı vâkıf taraf-ı 
şer‘-i Nebevî’den merkūm Mehmed Çelebi’ye tevcîh olunmağın mâ hüve’l-vâki‘ 
bi’l-ibtigā ketb ve imlâ olundu.
Fi’l-yevmi’l-hâmis min Muharremi’l-harâm li sene sitte ve seb‘în ve elf.
Şuhûdü’l-hâl: İmâm Şaban Efendi b. (  ), Ebûbekir Efendi b. Ali, Hasan Beşe b. 
Abdullah Çukadâr, Ahmed Efendi b. Fazlullah, Ali Çelebi b. Musa, Receb Beşe b. 
Musa.

293 [38a-2] Küçük oğlunu itip ölümüne yol açan çocuğun babasını 
kasıt gerekçesiyle şikâyet eden Mehmed b. Mustafa’nın iddiasını 
ispat edemediği
Mahmiye-i İstanbul’da Sultan Selim Hân aleyhi’r-rahmetü ve’l-gufrân câmi‘-i 
şerîfi ve ma‘bed-i latîfi kurbunda vâki‘ Çukurbostan mahallesi sükkânından Meh-
med b. Mustafa nâm kimesne dîvân-ı kāimmakām-ı hazret-i sadr-ı a‘zamîde akd 
olunan meclis-i şer‘-i âlîde bâ‘isü’l-kitâb el-Hâc Ma‘tuk b. Abdülvehhâb nâm ki-
mesne mah za rın da üzerine da‘vâ ve takrîr-i kelâm edip mezbûr Hacı Ma‘tuk’un 
emri ile sagīr oğlu Şaban üç yaşında ve benim sagīr oğlum Mustafa’yı mezbûr el-
Hâc Ma‘tuk’un menzili nerdübânından itiverip yere düşürüp a‘zâsı kara-bere olup 
müte’essiren fevt olmuşidi suâl olunup ihkāk-ı hak olunmak matlûbumdur de-
dikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin mezbûr 
el-Hâc Ma‘tuk’a vech-i şer‘î üzre yemîn teklîf olundukda ol dahi alâ vefk i’l-mes’ûl 
yemîn billâhi’l-aliyyi’l-a‘lâ etmeğin mûcebince müdde‘î-i mezbûr bilâ-beyyine 
mu‘ârazadan men‘ olunup mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Emîrü’l-ümerâ’i’l-kirâm kebîrü’l-küberâi’l-fihâm deft erdâr Mehmed 
Paşa, umdetü’l-eşbâh ve’l-ekfâ Çavuşbaşı İsmail Ağa, fahrü’l-akrân ve’l-ikfâ muh-
zırbaşı Şaban Ağa, umdetü’l-emâsil ve’l-eşbâh Eyüb Ağa Kethüdâ-yı hazret-i efendi.







294 [38a-3] Ölen el-Hâc Nasreddin’in çocuklarına vasî tayini
Mahmiye-i İstanbul’da Uzunçarşı kurbunda Dâye Hâtun mahallesinde sâkin iken 
bundan akdem vefât eden el-Hâc Nasreddin’in evlâd-ı sıgārı Yahya ve Halime ve 
Sâliha’nın ahvâlini zabt ve emvâlini hıfz için taraf-ı şer‘-i enverden biri vasî nasb 
ve ta‘yîn olunmak ehem ve elzem ve sıgār-ı mezbûrûnun li ebeveyn ammileri işbu 
bâ‘isü’l-kitâb Fethullah Çelebi her vechile vesâyete ehil ve müstakīm olmağın 
mezbûr Fethullah Çelebi sıgār-ı mezbûrûnun ahvâlini zabt ve emvâlini hıfz için 
cânib-i şer‘-i mübînden vasî nasb ve ta‘yîn olundukda ol dahi vesâyet-i mezbûreyi 
kabûl ve merâsimini edâya ta‘ahhüd etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Umdetü’l-eşbâh es-Seyyid Fethullah Çelebi b. es-Seyyid Selahaddin, 
es-Seyyid Abdülkerim Çelebi b. el-Hâc Selahaddin, el-Hâc Matuk b. el-Hâc Ab-
dullah, umdetü’l-emâsil ve’l-eşbâh Eyüb Ağa Kethüdâ-yı hazret-i efendi, Mehmed 
Çelebi Kethüdâ-yı muhzırân.

295 [38a-4, Arapça] Emine bt. Murad’ın muhâlaa yoluyla boşandığı
Medîne-i mahmiye-i Kostantıniyye mahallâtından Fîruz Ağa mahallesinde sâkine 
olan Emine bt. Murad nâm hâtun meclis-i şer‘-i şerîf ve mahfil-i dîn-i münîfe -el-
masûn ani’t-tağyîr ve’t-tahrîf- hâzıre olup Osman b. Yusuf nâm zevc-i dâhilün-bihâsı 
ile hul‘ eyledi. Zevc-i mezbûr da nikâhında ma‘kūdun-aleyh olan râyicü’l-vakt iki 
bin akçe mehr-i müecceli, aralarında ma‘lûm ve mu‘ayyen olan nafaka-i iddeti ve 
me’ûnet-i süknâsı mezbûre üzerine olmak üzre anın ile hul‘ eyledi. Mezbûre Emine 
bu sûretle yeni bir akd-i nikâh yapılmadan ve yeni bir mehir ödenmeden zevc-i 
mezbûruna helâl olmayacak şekilde andan ayrılmış oldu. Sonra her biri diğerinin 
zimmetini zevciyyete müte‘allik cemî‘ de‘âvîden ibrâ-i âmm-ı kātı‘ ile ibrâ eyledi.
Cerâ zâlike ve hurrire fi’l-yevmi’r-râbi‘ ve’l-ışrîn min Cumâdelâhire sene seb‘a ve 
seb‘în ve elf.
Şuhûdü’l-hâl: Abdurrahman Efendi b. Mehmed el-İmâm, Mehmed Çelebi b. Mus-
tafa, el-Hâc Ahmed b. Mustafa, İbrahim Çavuş b. Ahmed el-Mübâşir, Yahya Bey 
b. Mustafa, Ali b. Mehmed, Şükrullah Bey b. Mustafa, Süleyman Çelebi b. Hasan.

296 [38b-1] Yamandi v. Dimo’nun para vakfına borçlu olduğu
Dergâh-ı âlî -dâme merci‘an li’l-e‘âlî- yeniçerilerinin otuz birinci sekbânlara 
mahsûs oda yoldaşlarının mühimmâtlarına mevkūfe nukūdun bi’l-fi‘l mütevellîsi 
olan Ahmed Çelebi b. Mehmed nâm kimesne meclis-i şer‘-i şerîfde Yamandi v. 
Dimo nâm zimmî muvâcehesinde üzerine da‘vâ ve takrîr-i kelâm edip bundan 
akdem mâl-ı vakf-ı mezbûrdan mezbûr Yamandi’ye idâne ve teslîme eylediğim yüz 
otuz guruşun otuz guruşunu yedinden alıp kabz edip bâkī yüz guruşu zimmetin-
de kalmışidi suâl olunup alıverilmesi matlûbumdur dedikde gıbbe’s-suâl merkūm 
Yamandi kaziyye şerh ve beyân olunduğu üzre olup vakf-ı mezbûra vâcibü’l-edâ 
zimmetinde bâkī yüz guruş deyni olduğuna bi tav‘ihî ikrâr etmeğin alâ mûcebi 
ikrârihî meblağ-ı bâkī-i mezbûr yüz guruşu mütevellî-i mezbûr Ahmed Çelebi’ye 
edâ ve teslîme merkūm Yamandi’ye ba‘de’t-tenbîh mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Çavuş el-Mübâşir, Sefer b. Süleyman, İbrahim Çelebi b. 
Ahmed, Mehmed Bey b. Ramazan ve gayruhüm.

297 [38b-2] Mehmed Çelebi b. İbrahim’in evini vakıf mütevellisi Mesud 
Çelebi’ye istiğlâl yoluyla sattığı
Mahmiye-i İstanbul’da Bahçekapısı dâhilinde Elvanzâde mahallesinde sâkin Meh-
med Çelebi b. İbrahim nâm kimesne mahfil-i kazâda mahmiye-i mezbûrede Kan-
ber Ağa nâm sâhibü’l-hayrın evkāfına hâlâ mütevellî olan bâ‘isü’l-kitâb Mesud 
Çelebi b. ( ) nâm kimesne tarafından husûs-ı âti’l-beyânı tasdîka sâbitü’l-vekâle 
vekîli olan Muharrem Çelebi b. Himmet nâm kimesne mah za rın da ikrâr ve 
takrîr-i kelâm edip mahalle-i mezbûrede vâki‘ bir tarafı cidâr-ı hısn ve bir tarafı 
tarîk-i âm ve bir tarafı Ahmed Efendi menzili ve bir tarafı Sâlih Çelebi menzi-
li ile mahdûd olan mülk menzilimi bi cümleti’t-tevâbi‘ ve’l-levâhık ve kâff eti’l-
menâfi‘ ve’l-merâfık mütevellî-i merkūm Mesud Çelebi’ye bi tarîki’l-istiğlâl yüz 
esedî guruşa bey‘ ve teslîm ol dahi mâl-ı vakf-ı mezbûr ile iştirâ ve kabûl ve kabz 
ve tesellüm eyledikden sonra yine menzil-i mahdûd-ı mezbûru ba‘de’t-tahliyyeti’ş-
şer‘iyye ve’t-tekābuzi’l-mer‘î târih-i kitâbdan bir sene tamâmına dek vech-i şer‘î 
üzre bana mütevellî-i merkūm Mesud Çelebi on beş esedî guruşa îcâr ve teslîm ben 
dahi vech-i muharrer üzre istîcâr ve kabûl ve tesellüm eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Hasan Efendi el-Müezzin, Mahmud Çelebi, Mehmed Efendi, Şaban 
Efendi ve gayruhüm.

298 [38b-3] Ölen ve vârisi olmayan Nefise Hatun’un bahçesinin rikâbdar 
Hasan Ağa’ya padişah tarafından temlik edilmesi
Harem-i hümâyûn-ı sa‘âdet-makrûnda vâki‘ Hâs odada hâlâ rikâbdârlık şerefiy-
le şeref-yâb olan umdetü’l-emâcid ve’l-ekârim zübdetü’l-e‘âzım ve’l-efâhim zü’l-
kadri’r-refî‘ ve’l-câhi’l-menî‘ Hasan Ağa tarafından husûs-ı âti’z-zikre vekîl olup 
bimâ hüve nehcü’s-sübût şer‘an vekâleti sâbite olan helvacı İvaz Bey b. Mustafa 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de takrîr-i 
kelâm ve ta‘bîr ani’l-merâm edip mahmiye-i İstanbul’da Kefeli mahallesinde vâki‘ 
bir tarafdan mahalle-i mezkûre imâmı menzili ve bir tarafdan Boğdan beyi sarayı 
ve iki tarafdan tarîk-i âm ile mahdûd dâhiliyyesi iki bâb fevkānî oda ve bir sagīr 
oda ve bir sofa ve dehliz ve altında bir matbah ve mahtab ve bir dolap kuyusu 
ve havuz ve zât-ı eşcâr-ı müsmireyi müştemil hadîka ve hâriciyyesi sokak kapısı 
kurbunda bir bâb sagīr bahçıvan odası ve zât-ı eşcâr-ı müsmire ve gayr-ı müs-
mire hadîka ve bir battal kapı ve tarîk-i âm tarafında üç bâb dükkân ve taraf-ı 
selâsesi taş duvarı müştemil mülk bahçenin mâlikesi olup bundan akdem vefât 
eden merhûme Nefise Hâtun’un vâris-i ma‘rûfu olmayıp cümle terekesi taraf-ı 
mîrîye âid olmağla bahçe-i mahdûde-i mezkûre hatt-ı hümâyûn izzet-makrûn 
ile taraf-ı şehriyârîden mûmâ-ileyh Hasan Ağa’ya ihsân ve temlîk olunmağın 
mârrü’z-zikr bahçenin taraf-ı şer‘den üzerine varılıp ba‘de’l-keşf arsası mesâha 
olunması matlûbumdur dedikde kıbel-i şer‘-i enverden mevlânâ Mehmed Efendi 
b. Abdülbâkī irsâl olunup ol dahi hâssa mi‘mârlardan üstâd Ali Halîfe b. Abdul-
lah ve Hüseyin b. Abdullah ve zeyl-i rakīmde muharrerü’l-esâmî olan müslimîn 
ile bahçe-i mahdûd-ı mezbûrenin üzerine varıp ba‘de’l-keşf mi‘mârân-ı mezkûrân 
evvelâ zikr olunan dâhiliyyenin arsasını mesâha eylediklerinde tûlen ve arzen bi 
hesâb-ı terbî‘î sekiz yüz kırk üç zirâ‘ olup ba‘dehû hâriciyyenin arsasını mesâha 
ettiklerinde tûlen ve arzen bi hesâb-ı merkūm beş bin dört yüz on altı zirâ‘ olup 
cem‘an hudûd-ı mezkûre ile mahdûd olan bahçenin arsası bi hesâb-ı merkūm 
altı bin iki yüz elli dokuz zirâ‘ olmağın vâki‘ hâli mevlânâ-yı mersûm mahallin-
de tahrîr ba‘dehû ma‘an irsâl olunan Halil b. Mehmed ile meclis-i şer‘a gelip alâ 
vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Fahrü’l-akrân Hüseyin Ağa b. Abdullah, Hacı Hüseyin b. Abdul-
lah, Abdünnebi Halîfe b. Hasan el-Müezzin, Hasan b. Hacı Mehmed, Mehmed b. 
Mustafa, Mehmed b. Mirza, Musli b. Hasan, Ahmed b. Muharrem, Ali b. Abdullah.

299 [38b-4] Sulehâdan Mehmed Efendi’nin vakıf arsasına ev 
yapmasına izin verildiği
Sâhibü’l-hayr vezneci Mustafa b. Hamza’nın mahmiye-i İstanbul’da Hatîb 
Muhyiddin mahallesinde vâki‘ musluğa su doldurmak üzre süknâsı sulehâ-yı 
müfessirînden bir recüle meşrûta vakfı olup mahalle-i mezbûrede vâki‘ bir ta-
rafdan Mustafa Ağa mülkü ve bir tarafdan tarîk-i hâs ve iki tarafdan tarîk-i âm 
ile mahdûde menzil arsasının tevcîh-i hâkim ile ber mûceb-i şart-ı vâkıf muta-
sarrıfı olup sulehâ-yı müfessirînden olan bâ‘isü’l-kitâb Mehmed Efendi b. el-Hâc 
Mahmud meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
takrîr-i kelâm ve ta‘bîr ani’l-merâm edip arsa-i mezbûre üzerine binâya mevkūf 
bir nesne olmamağın vakf-ı mezbûr mütevellîsi olan Seyfullah nâm kimesne arsa-i 
mezbûre üzerine malım ile mülküm olmak üzre binâya bana izin verip ve yedime 
temessük dahi vermiş idi taraf-ı şer‘-i şerîfden dahi arsa-i mezbûre üzerine mül-
küm olmak üzre malım ile binâya izin verilmek matlûbumdur deyû mazmûnu 
takrîr-i meşrûhuna muvâfık mütevellî-i mezbûrun imzâ ve hatmini hâvî temes-
sük ibrâz etmeğin mûmâ-ileyh Mehmed Efendi’ye arsa-i mezbûre üzerine malı 
ile mülkü olmak üzre binâya taraf-ı şer‘-i şerîfden izin verilmeğin mâ hüve’l-vâki‘ 
bi’t-taleb bi’l-ibtigā ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mefh arü’l-kuzât İbrahim Efendi b. eş-Şeyh Hızır Efendi, fahrü’l-
akrân Mehmed Çelebi b. Abdullah Kethüdâ-yı muhzırân, Şükrullah Bey b. Musli, 
Abdi Çelebi b. Hüseyin, İbrahim Çelebi b. Ahmed, Mehmed Bey b. Ramazan ve 
gayruhüm.

300 [39a-1] Ölen Abdurrahman Efendi’nin şart-ı vakıf üzere tasarruf 
ettiği arsanın kardeşi İsmail Efendi’ye verildiği
Mahmiye-i Kostantıniyye’de el-Hâc Ferhad mahallesinde vâki‘ merhûm Ahmed 
Çelebi b. Ebûbekir nâm sâhibü’l-hayrın süknâsı ulemâya meşrûta vakfı olup iki 
tarafdan umdetü’l-müderrisîni’l-kirâm Fenârîzâde Efendi menzili ve iki taraf-
dan tarîk-i âm ile mahdûd menzilin binâsı mülkü olup arsasına tevcîh-i hâkim 
ile ber mûceb-i şart-ı vâkıf mutasarrıf olan Abdurrahman Efendi fevt olup arsa-i 
mezbûre mahlûle ve müteveff â-yı mezbûrun karındaşı olup süknâya muhtâc olan 
ulemâ-i müderrisînden işbu bâ‘isü’l-kitâb İsmail Efendi her vechile mahal ve müs-
tahık olmağla arsa-i menzil-i mezbûr merkūm İsmail Efendi’ye tevcîh olunup ta-
sarrufu için işbu vesîka-i enîka ba‘de’l-ketb yedine def ‘ olundu.
Fi’l-yevmi’s-sâlis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Fahrü’l-akrân Sâlih Ağa, fahrü’l-müderrisîni’l-kirâm Mehmed 
Efendi eş-Şehîr bi Handânzâde, eş-Şeyh Müstakīm Efendi, Hasan Efendi, Uşşâkī 
Mustafa Efendi, Kemaleddin Efendi b. Nurullah.

301 [39a-2] Bâdısabâ bt. Abdullah’ın, Hasan b. Cafer’den muhâlaa 
yoluyla boşandığı
Muhâla‘a
Mahmiye-i İstanbul’da Kabasakal Sinan Bey mahallesinde sâkine Bâdısabâ bt. Ab-
dullah nâm hâtun meclis-i şer‘-i şerîf-i lâzımü’t-teşrîfde zevci işbu bâ‘isü’l-kitâb 
Hasan b. Cafer nâm kimesne mah za rın da ikrâr-ı tâm ve takrîr-i kelâm edip zev-
cim mezbûr Hasan zimmetinde mütekarrir ve ma‘kūdun-aleyh olan üç yüz akçe 
mehr-i müeccelim ve nafaka-i iddet-i ma‘lûmem üzerlerine ve me’ûnet-i süknâm 
dahi kendi üzerime olmak üzre zevcim mezbûr Hasan ile muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl eyledikden sonra zevciy-
yete müte‘allika da‘vâdan her birimiz âharın zimmetini ibrâ-i âm ile ibrâ ve iskāt 
eyledik dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Cumâdelâhire li sene 1077.
Şuhûdü’l-hâl: Şükrullah Bey b. Mustafa, Mehmed b. Ramazan, Resul b. Rıdvan, 
Abdi Çelebi b. Hüseyin.

302 [39a-3] Yani v. Nikola’nın Hristo v. Kosta’daki alacak davasında 
sulh olduğu
Sulh, ibrâ
Mahrûse-i Galata’da meyhâneci tâifesinden Yani v. Nikola nâm zimmî meclis-i 
şer‘-i hatîr-i lâzımü’t-tevkīrde işbu hâmilü’s-sifr Hristo v. Kosta nâm zimmî 
muvâcehesinde ikrâr ve takrîr-i kelâm edip mezbûr Hristo zimmetinde cihet-i 
deyn-i şer‘îden yüz riyâlî guruş ile dört bin altı yüz akçe hakkım olup mukaddemâ 
yüz riyâlî guruşu mezbûr Hristo yedinden ahz u kabz edip dört bin altı yüz akçe 
zimmetinde kalmağın bundan akdem meblağ-ı bâkī-i mezbûru mezbûr Hristo’dan 
taleb ve da‘vâ eylediğimde ol dahi inkâr etmeğin beynimizde münâza‘ât-ı kesîre 
vakı‘a olmuşidi el-hâletü hâzihî muslihûn tavassut edip meblağ-ı mezbûr dört bin 
altı yüz akçe da‘vâsından mezbûr Hristo ile beynimizde dört yüz akçe üzerine 
inşâ-i akd-i sulh ettiklerinde ben dahi sulh-i mezbûru kabûl ve bedel-i sulh olan 
meblağ-ı mezbûr dört yüz akçeyi mezbûr Hristo yedinden tamâmen ahz u kabz 
edip mâ‘adâdan zimmetini ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: İbrahim Çavuş b. Abdullah el-Mübâşir, Şükrullah Bey b. Mustafa, 
Abdi Çelebi b. Hüseyin, Mustafa Beşe b. ( ).

303 [39a-4] Mehmed Beşe’nin Ahmed Paşa’ya verdiği ödüncün 
kefilince ödenmesi
Mahmiye-i İstanbul’da Ağakapısı’nda terziler kârhânesinde terzibaşı olan Meh-
med Beşe b. Mahmud nâm kimesne meclis-i şer‘-i şerîf-i lâzımü’t-teşrîfde diğer 
Mehmed Beşe b. Mustafa mah za rın da üzerine da‘vâ ve takrîr-i kelâm edip sâbıkan 
Birecik sancağına mutasarrıf olan el-Hâc Ahmed Paşa zimmetinde cihet-i karz-ı 
şer‘îden yüz otuz beş kıt‘a esedî guruş hakkım olup meblağ-ı mezbûra merkūm 
Mehmed Beşe emr ü kabûlü hâviye kefâleti-i sahîha-i şer‘iyye ile kefîl olmuşidi, 
hâlâ suâl olunup kefâleti hasebiyle mezbûr Mehmed Beşe’den meblağ-ı mezbûr 
yüz otuz beş kıt‘a esedî guruşun alıverilmesi matlûbumdur dedikde, gıbbe’s-suâl 
mezbûr Mehmed Beşe cevâbında vech-i muharrer üzre müdde‘î-i mezbûrun 
merkūm el-Hâc Ahmed Paşa zimmetinde olan meblağ-ı mezbûr yüz otuz beş kıt‘a 
esedî guruşa emr-i kabûlü hâviye kefâlet-i sahîha-i şer‘iyye ile kefîl olmuşidim 
deyû bi tav‘ihî ikrâr ve i‘tirâf etmeğin ikrârı mûcebince meblağ-ı mezbûr yüz otuz 
beş esedî guruşu müdde‘î-i mezbûr Mehmed Beşe’ye edâ ve teslîme merkūm diğer 
Mehmed Beşe’ye tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Beşe b. Abdullah el-Mübâşir, Ahmed Bey b. (  ) Kapı 
kethüdâsı, Mustafa Beşe b. ( ) er-Râcil, Receb Beşe er-Râcil, Ömer Çavuş, Abdi 
Çelebi b. Hasan ve gayruhüm.

304 [39a-5] Mehmed Beşe’nin Ahmed Paşa’dan alacak davasında 
sulh olduğu
Mahmiye-i İstanbul’da dergâh-ı âlî yeniçerileri ağası kapısında vâki‘ terziler 
kârhânesinin terzibaşıları olan Mehmed Beşe b. Mahmud nâm kimesne meclis-i 
şer‘-i hatîr-i lâzımü’t-tevkīrde işbu bâ‘isü’l-kitâb diğer Mehmed Beşe b. Musta-
fa nâm kimesne mah za rın da ikrâr ve takrîr-i kelâm edip vilâyet-i Anadolu’da 
sâbıkan Birecik sancağına mutasarrıf olan el-Hâc Ahmed Paşa zimmetinde cihet-i 
karz-ı şer‘îden yüz otuz beş esedî guruş hakkım olup meblağ-ı mezbûra merkūm 
diğer Mehmed Beşe tarafından emr u kabûlü hâviye kefâlet-i sahîha-i şer‘iyye ile 
kefîl bi’l-mâl olmağın meblağ-ı mezbûr merkūm diğer Mehmed Beşe’den taleb ve 
da‘vâ eylediğimde beynimizde münâza‘ât-ı kesîre vakı‘a olmuşidi el-hâletü hâzihî 
tavassut-ı muslihîn ile da‘vâ-yı mezbûreden beynimizde yetmiş esedî guruş üze-
rine mezbûr diğer Mehmed Beşe benimle inşâ-i akd-i sulh eyledikde ben dahi 
sulh-i mezbûru kabûl ve bedel-i sulh olan meblağ-ı mezbûr yetmiş esedî guruşu 
mezbûr diğer Mehmed Beşe yedinden tamâmen ahz ve kabz mâ‘adâ da‘vâsından 
kefîl-i mezbûr diğer Mehmed Beşe’nin zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim dedikde gıbbe’t-tasdîk mâ vaka‘a bi’t-taleb ketb olundu.
Hurrire fi yevmi’s-sâmin aşer min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Beşe el-Mübâşir, Süleyman Beşe b. Ramazan, Mahmud 
Odabaşı, Tophâneli Ahmed Çelebi, Receb Beşe Kapı kethüdâsı, Abdülbâkī Beşe 
Kapı kethüdâsı.







305 [39b-1] Hüseyin Bey b. Mehmed’in, Musli Çavuş b. Kemaleddin’e 
verdiği borca karşılık eşya aldığı
Fi’l-asl vilâyet-i Anadolu’da Alaşehir kasabasından olup mahmiye-i İstanbul’da 
müsâfiren sâkin olan Hüseyin Bey b. Mehmed nâm kimesne meclis-i şer‘-i hatîr-i 
lâzımü’t-tevkīrde Musli Çavuş b. Kemaleddin mah za rın da ikrâr ve takrîr-i kelâm 
edip beynimizde ma‘lûm bir husûsun temşiyyeti için yüz yetmiş sekiz aded Engü-
rüs ve seksen yaldız altınım ile on beş esedî guruşumu târih-i kitâbdan on ay mu-
kaddem medîne-i Tokat’da mezbûr Musli Çavuş’a bi tarîki’r-rüşve def ‘ ve teslîm ol 
dahi yedimden ahz u kabz ve istihlâk ettikden sonra mezbûr Musli Çavuş vech-i 
muharrer üzre zimmetinde hakkım olan meblağ-ı mezbûrun seksen frengî altını-
nın misli seksen frengî altınını ve zikr olunan yüz yetmiş sekiz Engürüs altınının 
kırk dört tamâm ve sekiz çekirdeği için kırk aded frengî altını bana edâ ve teslîm, 
ben dahi ahz ve istîfâ ettiğimden sonra beynimizde ma‘lûm on iki hazîneli bir 
çergene ve bir matbah çadırı ve bir sîm topuz ve biri siyah ve biri kır ve biri kula 
üç re’s katırını yirmi frengî ve yüz sekiz yaldız altını ile on beş esedî guruşa bana 
bey‘ ve teslîm ben dahi iştirâ ve tesellüm edip semenlerini deyn-i mezbûrdan bâkī 
yirmi frengî ve yüz sekiz yaldız altını ve on beş esedî guruşa takās ol dahi mukāssa 
eyledikden sonra husûs-ı mezbûra müte‘allika âmme-i de‘âvâdan mezbûr Musli 
Çavuş’un zimmetini ibrâ ve iskāt eyledim dedikde gıbbe’t-tasdîki’l-mu‘teber mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: Beyzâde Mehmed Ağa, Kara Hüseyin Ağa, Ali Çavuş el-Mübâşir, 
diğer Ali Çavuş, İbrahim Çavuş, Mehmed Çelebi b. Süleyman Bey, Receb b. Ali.

306 [39b-2] Mustafa Çelebi b. Yusuf ’un pamuk satışı bedelinden Mehmed 
b. Yusuf ’tan alacaklı olduğu
Mahmiye-i İstanbul’da Sultan mahallesinde sâkin işbu bâ‘isü’l-kitâb Mustafa Çe-
lebi b. Yusuf meclis-i şer‘-i hatîr-i lâzımü’t-tevkīrde Mehmed b. Yusuf mah za rın-
da üzerine da‘vâ ve takrîr-i kelâm edip merkūm Mehmed zimmetinde yedimden 
müşterâ ve makbûz ve zâtı beynimizde ilm-i şer‘î ile ma‘lûm penbe semeninden 
bin dört yüz on sekiz akçe hakkım olup meblağ-ı mezbûrun sekiz yüz on sekiz 
akçesini bundan akdem ahz u kabz edip bâkī altı yüz akçe zimmetinde kalıp hattâ 
ikrâr dahi etmişidi suâl olunup alıverilmek murâdımdır dedikde gıbbe’s-suâl ve 
akībe’l-inkâr müdde‘î-i mezbûrdan da‘vâsını mübeyyine beyyine taleb olundukda 
udûl-i müslimînden olup mahmiye-i mezbûreden Azebler mahallesinden Abdül-
kerim b. Mustafa ve Mehmed b. Osman nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka müdde‘î-i mezbûr Mustafa 







Çelebi yedinden müşterâ ve makbûz beynlerinde ma‘lûm penbe semeninden bâkī 
zimmetinde altı yüz akçe hakkı olduğunu bizim huzûrumuzda ikrâr ve i‘tirâf ey-
ledi, bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle 
oldukdan sonra meblağ-ı mezbûr altı yüz akçeyi müdde‘î-i mezbûra edâ ve teslîme 
mezbûr Mehmed’e tenbîh birle mâ vaka‘a bi’t-taleb ketb olundu.
Fi’l-yevmi’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Bey Kethüdâ-yı muhzırân, Şükrullah Bey b. Mustafa, 
Mehmed b. Ramazan, Baba Resul b. Rıdvan, Ramazan b. Yakub ve gayruhüm.

307 [39b-3] Polo v. İlya’nın elini bıçakla yaralayan Dilâver Bey ile 
olan davada sulh olduğu
Uncu tâifesinden Polo v. İlya nâm zimmî meclis-i şer‘-i şerîf-i lâzımü’t-teşrîfde 
bâ‘isü’l-kitâb Dilâver Bey b. Abdullah nâm kimesne mah za rın da ikrâr ve takrîr-i 
kelâm edip mezbûr Dilâver Bey târih-i kitâb günü mahmiye-i İstanbul’da Tavuk-
pazarı kurbunda vâki‘ dükkânım önünde bir ak kabzalı bıçak ile sol elimin üstünü 
vurup mecrûh etmekle mezbûr Dilâver Bey’den bundan akdem mûceb-i şer‘îsini 
da‘vâ eylediğimde ol dahi inkâr etmeğin beynimizde münâza‘ât-ı kesîre vakı‘a 
olmuşidi el-hâletü hâzihî muslihûn tavassut edip husûs-ı mezbûra da‘vâsından 
merkūm Dilâver Bey ile beynimizde dört yüz akçe üzerine inşâ-i akd-i sulh eyle-
diklerinde ben dahi sulh-i mezbûru ve bedel-i sulh olan meblağ-ı mezkûr dört yüz 
akçeyi merkūm Dilâver Bey yedinden alıp kabz edip husûs-ı mezbûra müte‘allika 
da‘vâdan merkūm Dilâver Bey’i ibrâ ve iskāt eyledim dedikde gıbbe’t-tasdîki’l-
mu‘teber mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: Ramazan Bey b. Mehmed, Ahmed Bey b. Mehmed, Mustafa Efendi, 
Halil b. Mehmed ve gayruhüm.

308 [39b-4] Ölen Eyüb Halife’nin bîmarhâne için vakfedilen paradan 
aldığı borcunun terekesinden tahsil edilmesi
Efendi imzâsıyladır.
Mahmiye-i İstanbul’da Hadîka-i sultâniye’de vâki‘ olup hâssa bostancılara mahsûs 
olan bîmârhâne mühimmâtiyçün mevkūfe nukūdun bi’l-fi‘l mütevellîsi olan işbu 
râfi‘ü’l-kitâb Eyüb Halîfe b. Mehmed nâm kimesne meclis-i şer‘-i şerîf-i lâzımü’t-
teşrîfde hâssa kalaycılardan olup mahmiye-i mezbûrede Hocapaşa mahallesi 
ahâlîsinde iken bundan akdem medîne-i Edirne’de vefât eden Eyüb Halîfe b. ( ) 
zevce-i metrûkesi Âişe bt. ( ) nâm hâtundan gayrı vârisi olmayıp hâssa tabbâhlar 
beytülmâli emîni olmağla müteveff â-yı mezbûrun terekesinin selâse-i erbâ‘ını 
beytülmâl için kabz eden Ramazan Ağa b. Şaban mah za rın da üzerine da‘vâ ve 
takrîr-i kelâm edip yedimde olan mâl-ı vakf-ı mezbûrdan yüz altmış kıt‘a riyâlî 
guruşu müteveff â-yı mezbûra hayâtında ikrâz ve teslîm ve bir kılıcı dahi yirmi 
dört riyâlî guruşa bey‘ ve teslîm ol dahi iktirâz ve iştirâ ve tesellüm edip meblağ-ı 
mezbûr ile semen-i mezkûru kable’l-edâ vefât etmekle zimmetinde kalmış idi 
suâl olunup tereke-i vâfiyesinden alıverilmek matlûbumdur dedikde gıbbe’s-suâl 
ve’l-inkâr müdde‘î-i mezbûrdan müdde‘âsını mübeyyine beyyine taleb olunduk-
da hâssa bostancılardan Ali Bey b. Mustafa ve Mehmed Bey b. Nasuh nâm ki-
mesneler li ecli’ş-şehâde meclis-i şer‘a hâzırân olup istişhâd olunduklarında fi’l-
hakīka müdde‘î-i mezbûr yedinde olan mâl-ı mezkûrdan yüz altmış riyâlî guruşu 
huzûrumuzda müteveff â-yı mezbûra hayâtında ikrâz ve teslîm ve bir kılıcı dahi 
yirmi dört riyâlî guruşa bey‘ ve teslîm müteveff â-yı mezbûr dahi iktirâz ve iştirâ 
ve tesellüm etmişidi, biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye 
şehâdetleri makbûle olup müdde‘î-i mezbûr tahlîf-i şer‘î ile tahlîf olundukdan 
sonra mûcebince meblağ-ı mezbûr yüz altmış riyâlî guruş ile semen-i mezbûru 
müteveff â-yı mezbûrun tereke-i vâfiyesinden müdde‘î-i mezbûra edâya mezbûr 
Ramazan Ağa’ya ba‘de’t-tenbîh mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: Fahrü’l-akrân Mehmed Çelebi Kethüdâ-yı muhzırân, Şükrullah 
Bey b. Mustafa, Abdi Çelebi b. Hüseyin, Mustafa Çelebi b. el-Hâc Ahmed, İbrahim 
Çelebi b. Ahmed ve gayruhüm mine’l-hâzırîn.

309 [39b-5] el-Hâc İbrahim b. İsmail’in, kölesi Yusuf ’u âzat ettiği
Mahmiye-i İstanbul’da Kumkapı kurbunda Cerrâhbaşı İshak Bey mahalle-
si sükkânından el-Hâc İbrahim b. İsmail nâm kimesne tarafından husûs-ı âti’l-
beyâna vekîl olduğu Ahmed Bey b. Süleyman ve diğer Ahmed Bey b. Mustafa 
nâm kimesneler şehâdetleriyle şer‘an sâbit olan müezzin Abdurrahman Halîfe b. 
Mehmed nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de ikrâr ve takrîr-i kelâm edip müvekkilim kendiye rıkkıyyetini 
mu‘terife olan işbu orta boylu, açık kaşlı, sarı elâ gözlü, Gürciyyü’l-asl râfi‘-i hâze’l-
kitâb Yusuf b. Abdullah nâm abd-i memlûkünü hasbeten lillâhi’l-Hallâk malından 
tahrîr ve i‘tâk ve zümre-i ahrâr-ı asliyyîne ilhâk eyledi min ba‘d mevsûf-ı mezbûr 
sâir ahrâr-ı asliyyîn gibi hür olup üzerinde hakk-ı velâ-i şer‘îden gayrı müvekki-
limin hakkı kalmadı dedikde mâ hüve’l-vâki‘ bi’l-ibtigā ketb ve imlâ olunup yed-i 
tâlibe def ‘ ve i‘tâ olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Efendi b. Ali el-İmâm, Şaban b. Mehmed, bıçakçı el-Hâc 
Veli, Berber el-Hâc Mehmed, Halil b. Abdurrahman, bıçakçı el-Hâc Süleyman ve 
gayruhüm.

310 [40a-1] el-Hâc Bâli’nin evinde kiracı olarak kalan Âişe’nin 
kaçması üzerine, eşyalarının yazılıp emanete verildiği ve evin 
sahibine iade edildiği
Mahmiye-i İstanbul’da Fîruz Ağa mahallesi sâkinlerinden el-Hâc Bâli nâm kimes-
ne meclis-i şer‘de takrîr-i kelâm edip mahalle-i mezbûrede vâki‘ ma‘lûmü’l-hudûd 
mülk menzilimin müste’ciresi olan Âişe bt. ( ) nâm hâtun firâr edip menzil-i mezbûr 
hâlî ve mu‘attal kalıp kıbel-i şer‘den üzerine varılıp mezbûre Âişe’nin menzil-i 
mezbûr içinde mevcûd olan eşyâsı tahrîr ve bir mu‘temedün-aleyh kimesneye 
emânet vaz‘ olunup menzil-i mezbûr[un] bana teslîm olunması murâdımdır de-
yip bu husûs için yedinde buyruldu-yı şerîf dahi olmağın kıbel-i şer‘den Mehmed 
Efendi b. Mustafa irsâl olunup ol dahi menzil-i mezbûrun üzerine varıp zeyl-i 
rakīmde muharrerü’l-esâmî olan müslimîn huzûrunda menzil-i mezbûr açılıp 
ba‘de’l-keşf ve’n-nazar içinde bir beledî döşek ve dört köhne minder ve beş beledî 
yastık ve iki köhne yorgan ve bir köhne kilim ve bir köhne sandık içinde bir köh-
ne çini tabak ve dört yoğurt çanağı ve bir köhne ağaç sini ve bir ağaç tekne ve iki 
tennûr ve bir öreke ve bir elek ve dört köhne kutu ve iki desti ve iki toprak tencere 
ve bir çeki odun bulunmağla eşyâ-i mezbûreyi mezkûr el-Hâc Bâli’ye emânet vaz‘ 
ve teslîm edip ol dahi eşyâ-i mezbûreyi ahz u kabz ve tesellüm eyledikden sonra 
menzil-i mezbûr mutasarrıfına teslîm olunup vâki‘ hâli mevlânâ-yı mezbûr ma-
hallinde tahrîr ba‘dehû ma‘an irsâl olunan Mehmed b. Ali ile meclis-i şer‘a gelip 
inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: Halil Efendi el-İmâm, Hüseyin Çelebi el-Müezzin, el-Hâc İlyas el-
Müezzin, el-Hâc Ahmed b. Mehmed, Abdi Çelebi b. Ali, Mehmed Çelebi b. Osman.

311 [40a-2] Muammer bt. Abdullah’ın, Kasım b. Mehmed’den muhâlaa 
yoluyla boşandığı
Mahmiye-i İstanbul’da Akbıyık mahallesinde sâkine Muammer bt. Abdullah nâm 
hâtun meclis-i şer‘-i hatîr-i lâzımü’t-tevkīrde işbu bâ‘isü’l-kitâb zevci Kasım b. 
Mehmed nâm kimesne mah za rın da ikrâr ve takrîr-i kelâm edip zevcim mezbûr 
Kasım zimmetinde mütekarrir ve ma‘kūdun-aleyh olan iki bin akçe mehr-i müec-
celim ve nafaka-i iddet-i mu‘ayyene-i ma‘lûmem üzerlerine ve me’ûnet-i süknâm 
dahi kendi üzerime olmak üzre ve nafaka-i mefrûza-i müstedânemden zevcim 
merkūm zimmetinde müctemi‘ olan dört bin akçeden dahi fâriğa olup bedel-i hul‘ 
olmak üzre zevcim merkūm Kasım ile muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl ettikden sonra zevciyyete ve gayra müte‘allika 
âmme-i de‘âvâdan her birimiz âharın zimmetini ibrâ ve iskāt eyledik dedikde 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: El-Hâc Süleyman b. Mahmud, Mehmed b. Abdülmennân, Ali 
b. Mehmed, Mehmed b. Musli, Hasan b. Ahmed, Mehmed Çelebi Kethüdâ-yı 
muhzırân, Edhem Çelebi b. Ahmed, Hasan Çelebi b. Ahmed.

312 [40a-3] İlya v. Yasef ’in, Nehime bt. Robin’i boşamasına rağmen 
evliliğe devam etmek isteğinin reddedildiği
Havâss-ı aliyye müzâfâtından kasaba-i Hasköy’de Keçeci mahallesi sâkinelerinden 
Nehime bt. Robin nâm Yahudiye mahfil-i kazâda zevc-i sâbıkı İlya v. Yasef nâm 
Yahudi muvâcehesinde üzerine da‘vâ ve takrîr-i kelâm edip mezbûr İlya târih-i 
kitâbdan on sekiz gün mukaddem beni selâsen tatlîk eylemişken hâlâ yine benim 
ile zevciyyet mu‘âmelesi etmek murâd eder suâl olunup men‘ olunmak murâdımdır 
dedikde gıbbe’s-suâl ve’l-inkâr müdde‘iyye-i mezbûreden müdde‘âsını mübeyyi-
ne beyyine taleb olundukda udûl-i müslimînden olup yine mahalle-i mezbûre 
imâmı olan Abdurrahman Efendi b. Maksud ve Mustafa b. Yunus nâm kimes-
ne li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
müdde‘iyye-i mezbûre Nehime’yi zevc-i sâbıkı mezbûr İlya târih-i kitâbdan on 
sekiz gün mukaddem zikr olunan mahallede bizim huzûrumuzda selâsen tatlîk 
eyledi hâlâ mezbûre Nehime mezbûr İlya’dan selâsen mutallakadır, biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâmin aşer min Cumâdelâhire li sene seb‘a ve seb‘în ve elf.
Şuhûdü’l-hâl: Ârif Mehmed Efendi b. Mehmed, Mustafa Beşe b. Receb, Ali Bey 
b. Muharrem, Mehmed Bey b. Ahmed, Veli Beşe b. Ahmed, Ahmed b. Mehmed, 
Şükrullah b. Mustafa, Abdi Çelebi b. Hüseyin.

313 [40a-4] Mehmed b. Mehmed’in kötü halinden mahallelinin şikâyeti 
üzerine mahalleden çıkarılması
Mahmiye-i İstanbul’da Hoca [Hayr]eddin mahallesi sükkânından Abdüllatîf 
Efendi b. Mehmed ve İmâm Mehmed Efendi b. İbrahim ve Hacı Mehmed 
b. Abdullah ve Hüseyin Çelebi b. Hasan ve Hacı Abdi b. Receb nâm kimesne-
ler meclis-i şer‘-i şerîf-i enver ve mahfil-i dîn-i münîf-i ezherde yine mahalle-i 
mezkûre sükkânından Mehmed b. Mehmed nâm kimesne mah za rın da her biri 
takrîr-i kelâm ve ta‘bîr ani’l-merâm edip mezbûr Mehmed şâribü’l-hamr ve bî-
namaz olduğundan mâ‘adâ her gün sarhoş gelip ümm-i veledi olan Sertab nâm 
câriyesini darb-ı şedîd ile darb ve birkaç def ‘a mezbûreyi bey‘ etmek için esir pa-
zarına götürmüşdür el-hâsıl mezbûr Mehmed’in ef ‘âl ve akvâlinden müte’ezzîleriz 
mahallemizden ihrâc olunması matlûbumuzdur deyû her biri mezbûr Mehmed’in 
sû-i hâlinden müte’ezzî ve müteşekkî olmağın def ‘-i ezâ-yı müslimîn için mezbûr 
Mehmed mahalle-i mezbûreden ihrâc olunmak üzre mâ vaka‘a bi’t-taleb ketb 
olundu.
Fi’l-yevmi’l-hâdî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, İbrahim Çelebi b. Mehmed, Gazanfer Bey b. 
Tevekkül, Mehmed b. Ramazan, Resul b. Rıdvan, İsmail Çelebi b. Mehmed.

314 [40a-5] Ayni bt. İskender’in ölünceye kadar kendisine bakması 
karşılığı ev eşyalarını Raziye bt. Bayram’a hibe ettiği
Mahmiye-i İstanbul’da Ayasofya-i kebîr kurbunda Üskübî mahallesi sâkinelerinden 
Aynî bt. İskender nâm hâtun zâtını ma‘rifet-i şer‘iyye ile ârifân mahalle-i mezbûre 
imâmı Mehmed Efendi b. Mehmed ve Receb Beşe b. Kalender nâm kimesneler 
ta‘rîfl eriyle mu‘arrefe oldukdan sonra meclis-i şer‘-i şerîfde rabîbesi râfi‘atü’l-kitâb 
Râziye bt. Bayram nâm hâtunun zevci tarafından husûs-ı âti’l-beyâna vekîli oldu-
ğu ma‘rifet-i şer‘iyye ile ârifân şâhidân-ı mezbûrân şehâdetleri ile şer‘an sâbit olan 
Yusuf Beşe b. Abdullah mah za rın da ikrâr ve takrîr-i kelâm edip yedimde mülküm 
ve hakkım olan eşyâmdan iki beledî döşek ve beş yemeni yorgan ve dört yemeni 
yastık ve bir minder ve bir orta yan keçesi ve iki sandık ve bir kaliçe seccâde ve bir 
neft î Yanbolu kebe ve iki sahan ve iki tava ve iki tencere ve bir sini ve bir güğüm 
ve bir alaca kilim ve bir sarı dârâyî kaft anımı ölünce beni görüp gözetip besle-
mek üzre rabîbem mezbûre Râziye’ye hibe ve teslîm ol dahi vech-i muharrer üzre 
ittihâb ve kabûl ve tesellüm eyledi dedikde gıbbe’t-tasdîki’l-mu‘teber mâ hüve’l-
vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Efendi b. Mehmed el-İmâm, Yusuf Ağa b. Abdullah, Ab-
dülkerim Bey b. Bâli el-Bevvâbü’s-sultânî, Receb Beşe b. Kalender, Sâlih Beşe b. 
Bayezid, Mehmed Efendi b. Resul, Halil b. Muharrem, Siyavuş b. Abdullah, Yusuf 
b. Abdullah, Hasan b. Abdullah, Şükrullah Bey b. Mustafa, Abdi Çelebi b. Hüseyin, 
Mehmed b. Ramazan ve gayruhüm.







315 [40b-1] Hasan b. Muharrem’in pirinç satışı bedelinden Mehmed 
b. Ali’den alacaklı olduğu
Tüccâr tâifesinden işbu bâ‘isü’l-kitâb Hasan b. Muharrem nâm kimesne meclis-i 
şer‘-i hatîrde Mehmed b. Ali nâm kimesne mah za rın da üzerine da‘vâ ve takrîr-i 
kelâm edip mezbûr Mehmed zimmetinde yedimden müşterâ ve makbûz keyli 
beynimizde ilm-i şer‘î ile ma‘lûm pirinç bahâsından seksen beş esedî guruş hak-
kım olup mukaddemâ meblağ-ı mezbûrun otuz beş esedî guruşunu yedinden ahz 
u kabz edip bâkī elli esedî guruşu zimmetinde kalıp hattâ meblağ-ı bâkī-i mezbûr 
elli esedî guruş vech-i muharrer üzre zimmetinde bana deyni olduğunu târih-i 
kitâbdan seksen gün mukaddem huzûr-ı müslimînde ikrâr dahi etmiş idi hâlâ 
taleb eylediğimde edâdan imtinâ‘ eder suâl olunup alıverilmesi matlûbumdur de-
dikde gıbbe’s-suâl ve’l-inkâr müdde‘î-i mezbûrda müdde‘âsını mübeyyine beyyi-
ne taleb olundukda udûl-i ricâl-i müslimînden olup mahmiye-i İstanbul’da Ça-
kır Ağa mahallesinde müezzin olan Ahmed Halîfe b. Hüseyin ve Ördek Kasab 
mahallesi sükkânından Mehmed b. Hasan nâm kimesne li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka mezbûr Mehmed târih-i 
kitâbdan sekiz gün mukaddem müdde‘î-i mezbûr Hasan’a beynimizde ma‘lûm 
pirinç bahâsından bâkī elli esedî guruş zimmetimde lâzımü’l-edâ deynim vardır 
huzûrumuzda ikrâr ve bizi işhâd eyledi, biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe’t-
ta‘dîl ve’t-tezkiyye şehâdetleri makbûle olmağın mûcebince ba‘de’l-hükm mâ 
vaka‘a bi’t-taleb ketb olundu.
Fi’l-yevmi’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed, Abdi Çelebi b. Hüseyin, Baba Resul b. 
Rıdvan, Mehmed b. Ramazan

316 [40b-2] Asvador v. Babek’in, ölen Ali b. Malkoç’taki alacağını oğlu 
Mustafa Beşe’den aldığının tespiti
Keresteci tâifesinden işbu râfi‘ü’s-sifr Asvador v. Babek nâm zimmî meclis-i 
şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda vilâyet-i 
Anadolu’da Eğin kazâsında Apçağa nâm karyede vefât eden Ali b. Malkoç’un sulbî 
kebîr oğlu Mustafa Beşe nâm kimesne mah za rın da takrîr-i kelâm ve ta‘bîr ani’l-
merâm edip müteveff â-yı mezbûrun zimmetinde deyn-i şer‘îden hakkım olan 
yüz elli aded guruşumun elli guruşu târih-i kitâbdan üç sene mukaddem taleb 
ettiğimde ol dahi tasdîk edip bana altı bin hurda akçe vermiş iken hâlâ nâdim 
olup meblağ-ı mezkûr altı bin akçeyi benden taleb etmekle mu‘ârazadan hâlî de-
ğildir, suâl olunup mu‘ârazadan men‘ olunması matlûbumdur dedikde gıbbe’s-suâl 
mezbûr Mustafa Beşe kaziyye vech-i mübeyyen üzre olduğunu bi tav‘ihî ikrâr et-
meğin vech-i muharrer üzre mu‘ârazadan men‘ olunup mâ hüve’l-vâki‘ bi’l-ibtigā 
ketb ve imlâ olundu.
Fi’l-yevmi’s-sâbi‘ aşer min Cumâdelâhire li sene seb‘a ve seb‘în ve elf.
Şuhûdü’l-hâl: Abdi Çelebi b. Abdi, Yazıcı Mehmed Çelebi b. İsa, Mehmed Çelebi 
b. Şaban, Mehmed Çelebi b. Mehmed, Ramazan Beşe, Musli Beşe el-Mübâşir, Şük-
rullah Bey b. Mustafa ve gayruhüm.

317 [40b-3, Arapça] Kocası kaybolan Hatice bt. Abdülhalim adlı kadına ve 
oğluna nafaka takdir olunduğu
Medîne-i mahmiye-i Kostantıniyye mahallâtından Şeyh Ebülvefâ mahallesinde 
sâkine olan Hatice bt. Abdülhalim nâm hâtun, yedi aydan beri gāib Ahmed Ağa b. 
( ) nâm zevcinin kendisine ve hidânesi altında bulunduğu Mehmed nâm sagīr oğ-
luna nafaka ve kisve bırakmadığına ve gaybûbetinden i‘tibâren nafaka cinsinden 
bir şey irsâl etmediğine dâir yemîn billâh ettiğinde, hâkim, mezbûrenin talebi ile 
zevc-i gāib-i üzerine, her ikisinin nafakaları, kisveleri ve sâir havâic-i zarûriyyeleri 
için zeylde mezkûr târihden i‘tibâren sekiz akçesi mezbûre Hatice’ye beş akçesi 
de sagīr-i merkūma olmak üzre yevmî râyicü’l-vakt on üç akçe farz ve takdîr etti. 
Hâkim-i mûmâ ileyh, meblağ-ı mefrûz-i mezbûru sagīr-i mezkûrun ve kendi nef-
sinin havâic-i lâzımesine sarf etmesine ve vakt-i hâcette istidâne edip lede’z-zafer 
zevc-i gāibine rücû‘ etmesine mezbûre Hatice hâtuna izin verdi.
Cerâ zâlike ve hurrire fi’l-yevmi’l-hâmis aşere min Cumâdelâhire sene seb‘a ve 
seb‘în ve elf.
Şuhûdü’l-hâl: Hasan Çelebi b. Ahmed, Abdi Çelebi b. Mustafa, Baba Resul b. Ra-
mazan, Mehmed b. Ramazan, Şükrullah Bey b. Mustafa, Ali Çelebi b. Ahmed

318 [40b-4] Belkıs bt. Ahmed’in ev eşyalarını kocası el-Hâc Ahmed 
b. Hüseyin’e hibe ettiği
Mahmiye-i İstanbul’da Kabasakal mahallesinde sâkine Belkıs bt. Abdullah nâm 
hâtun tarafından husûs-ı âti’l-beyânı ikrâra vekîl olup mezbûrenin zâtını ma‘rifet-i 
şer‘iyye ile ârifân Mustafa Hoca b. Abdullah ve Receb Efendi b. İbrahim nâm ki-
mesneler şehâdetleriyle şer‘an vekâleti sâbite olan Mehmed Efendi b. Ahmed nâm 
kimesne meclis-i şer‘de müvekkile-i mezbûrenin zevci işbu bâ‘isü’l-kitâb el-Hâc 
Ahmed b. Hüseyin nâm kimesne mah za rın da bi’l-vekâle ikrâr ve takrîr-i kelâm 
edip müvekkilem mezbûre Belkıs yedinde mülk ve hakkım olan eşyâsından beş 
beledî yastık ve iki minder ve bir beledî döşek ve iki yemeni yorgan ve üç beyaz 







çarşeb ve beş sahan ve bir tencere ve bir sof ferâce ve bir sof kablı sincab kürk ve 
iki alaca kaft an ve iki zıbın ve iki entari ve üç gömlek ve üç don mezbûr el-Hâc 
Ahmed’e hibe-i sahîha-i şer‘iyye ile hibe ve teslîm edip ol dahi meclis-i hibede 
ittihâb ve kabûl ve kabz ve tesellüm eyledi ba‘de’l-yevm eşyâ-i mezkûre merkūm 
Ahmed’in mülk-i mevhûbudur keyfe mâ yeşâ’ ve yahtâr mutasarrıf olsun dedi de-
dikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Abdullah Çelebi b. Hasan el-Müezzin, sâ‘atçi Ebûbekir Ağa, Yusuf 
Çavuş, Mehmed Hoca, Mehmed Ağa b. Abdi, Abdi Çelebi, Edhem Çelebi, Hasan 
Çelebi.

319 [40b-5] Fâtıma bt. Mehmed’in Receb b. Ramazan’dan satın aldığı 
câriyeyi iade isteğinin reddedildiği
Mahmiye-i İstanbul’da Müft ü Ali Çelebi mahallesinde sâkin işbu bâ‘isü’l-kitâb 
Receb b. Ramazan nâm kimesne meclis-i şer‘-i şerîf-i lâzımü’t-teşrîfde Fâtıma 
bt. Mehmed nâm hâtun muvâcehesinde takrîr-i kelâm edip işbu orta boylu, açık 
kaşlı, gök elâ gözlü Rûsiyyetü’l-asl Mevlüde nâm câriyemi cemî‘ uyûbdan sâlime 
olmak üzre târih-i kitâbdan bir sene mukaddem merkūme Fâtıma Hâtun’a dok-
san kıt‘a esedî guruşa bey‘ ve kabz-ı semen edip mezbûre Fâtıma dahi iştirâ ve 
tesellüm edip mevsûfe-i mezbûrede ayıbını görmeyip mesdûdü’d-dem olduğuna 
vâkıfe olup bir sene tamâmına değin istihdâm etmişiken ayb-ı mezbûra binâen 
câriye-i mezbûreyi red ederim deyû mu‘ârazadan hâlî değildir suâl olunup bî-vech 
mu‘ârazadan men‘ olunmak murâdımdır dedikde gıbbe’s-suâl mezbûre Fâtıma ka-
ziyye minvâl-i muharrer üzre olduğunu ikrâr etmeğin mûcebince mezbûre Fâtıma 
bî-vech mu‘ârazadan men‘ olunup mâ vaka‘a bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah Kethüdâ-yı muhzırân, Baba Resul b. Rıd-
van, Şükrullah Bey b. Mustafa, Hasan Çelebi b. Mehmed.

320 [41a-1] Pîr Mehmed Beşe’nin kaçak kölesini bostancılardan olduğu 
gerekçesiyle hapisten çıkaran Bostancı Mustafa’nın kölenin değerini 
ödemesi gerektiği, kölenin değerinin tespiti zarureti
Vilâyet-i Rumeli’nde kasaba-i Malkara ahâlîsinden bâ‘isü’l-kitâb Pîr Mehmed Beşe 
b. Hüseyin nâm kimesne meclis-i şer‘-i şerîfde hadâyik-i sultâniyeden Davud Paşa 
Bahçe bostancılarından Mustafa b. Sâlih nâm kimesne mah za rın da üzerine da‘vâ 
ve takrîr-i kelâm edip orta boylu, elâ gözlü, açık sarı kaşlı, sarışın Rûsiyyü’l-asl 
Siyavuş b. Abdullah nâm abd-i memlûküm bundan akdem firâr ettiğinden son-
ra hâlâ mahmiye-i İstanbul’da kethüdâ yeri olan Sefer Paşazâde Mustafa Ağa ahz 
edip benim için hıfz üzre iken mezbûru Bostancı Mustafa mevsûf-ı mezbûr için 
bizim yoldaşlarımızdandır deyû mevsûf-ı mezbûru merkūm Mustafa Ağa’nın ye-
dinden ahz ettikden sonra firâr etmişdir suâl olunup mevsûf-ı mezbûrun kıymeti 
olan yüz kırk esedî guruşun mezbûr Bostancı Mustafa’dan tazmîn olunup alıve-
rilmesi matlûbumdur dedikde, gıbbe’s-suâl mezbûr Bostancı Mustafa cevâbında 
bostancılarımızdan birini merkūm Mustafa Ağa’nın hapsinde bulup almışdım de-
yip müdde‘î-i mezbûrun abd-i memlûkü mevsûf-ı mezbûru vech-i muharrer üzre 
ahzını inkâr edicek müdde‘î-i mezbûrdan müdde‘âsını mübeyyine beyyine taleb 
olundukda dergâh-ı âlî yeniçerilerinden yirmi yedinci sekbânlara mahsûs oda yol-
daşlarından Mehmed Beşe b. Abdullah ve otuz ikinci sekbânlara mahsûs oda yol-
daşlarından Ahmed Beşe b. Ahmed nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka abd-i âbık olmak üzre mezbûr 
Mustafa Ağa’nın bundan akdem hapsinde olan orta boylu, elâ gözlü, açık sarı kaş-
lı, sarışın Rûsiyyü’l-asl Siyavuş b. Abdullah nâm gulâm müdde‘î-i mezbûrun abd-i 
memlûkü olup mezbûr Bostancı Mustafa mevsûf-ı mezbûr için yoldaşlarımızdandır 
deyû müdde‘î-i mezbûrun abd-i memlûkü olan mevsûf-ı mezbûru merkūm Mus-
tafa Ağa’nın yedinden ahz u kabz etmişidi, ba‘dehû mevsûf-ı mezbûr firâr etmekle 
kıymet-i şer‘iyyesini müdde‘î-i mezbûra zâmin olmak mezbûr Bostancı Mustafa, 
üzerine lâzımdır biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye ettiklerinde şâhidân-ı mezbûrânın keyfiyyet-i hâllerini 
suâl için küttâb-ı mahkemeden mevlânâ Mehmed Efendi b. Abdülbâkī irsâl olunup 
ol dahi şâhidân-ı mezbûrânın sâkin oldukları mârrü’z-zikr odalara varıp ahâlîsinden 
Halil Odabaşı b. Durmuş ve Süleyman Beşe b. Ali ve Ahmed Beşe b. Mehmed ve 
Mustafa Beşe b. İbrahim ve Ali Beşe b. İbrahim ve Mustafa Beşe b. Ali ve odabaşı 
Ahmed Çelebi b. Mustafa ve İbrahim Beşe b. Ramazan ve Ramazan Beşe b. Hüseyin 
nâm kimesnelerden şâhidân-ı mezbûrânın keyfiyyet-i hâlleri suâl ettikde her biri 
şâhidân-ı mezbûrân için âdillerdir velev aleynâ makbûlü’ş-şehâdedirler deyû haber 
verdiklerinde mevlânâ-yı mezbûr mahallinde tahrîr ba‘dehû ma‘an irsâl olunan Şa-
ban b. Mehmed ile meclis-i şer‘a gelip alâ vukū‘ihî inhâ ve takrîr edip bu vechile ale-
nen ve ba‘dehû sırren ta‘dîl ve tezkiyye olunduklarından şehâdetleri makbûle olup 
mûceb-i şehâdetleri ile hükm olundukdan sonra müdde‘î-i mezbûrdan mevsûf-ı 
mezbûrun kıymetini beyyine-i uhrâ taleb olundukda ityân-ı beyyine için istimhâl 
etmekle mehl-i şer‘î ile imhâl olunmağın mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Emîrü’l-ümerâ’i’l-kirâm Deft erdâr Mehmed Paşa, umdetü’l-eşbâh 
Çavuşbaşı İsmail Ağa, fahrü’l-akrân Muhzır Mustafa Ağa, Eyüb Ağa b. Ahmed, 
Şaban Ağa b. Süleyman.







321 [41a-2] Ölen İbrahim Ağa b. el-Hâc Mehmed Ağa’nın veraseti ile 
ilgili davanın sulhle sonuçlandığı
Mahmiye-i İstanbul’da Hobyar mahallesinde sâkin iken bundan akdem vefât eden 
İbrahim Ağa b. el-Hâc Mehmed Ağa’nın verâseti kebîr oğulları Sâlih Ağa ve Ah-
med Ağa ve Mustafa Ağa ve sagīr oğlu İsmail Çelebi ve kebîre kızı Râbia Hâtun’a 
münhasıra olduğu şer‘an sâbit ve mütehakkik oldukdan sonra mezbûrân Sâlih 
Ağa ve Ahmed Ağa kendi tarafl arından asâleten ve mezbûr Sâlih Ağa merkūm 
Mustafa Ağa tarafından husûs-ı âti’l-beyâna vekîl olduğu Abbas Bey b. Abdullah 
ve Mustafa Dede b. Mehmed nâm kimesneler şehâdetleriyle şer‘an sâbit oldukdan 
sonra vekâleten sagīr-i mezbûrun kıbel-i şer‘-i enverden mansûb vasîsi olan Musli 
Ağa b. Ahmed nâm kimesne vesâyeten meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de müteveff â-yı mezbûrun li ebeveyn kız karındaşı 
olup mahmiye-i mezbûrede Şeyh Resmî mahallesinde sâkine iken bundan ak-
dem vefât eden Fâtıma Hâtun bt. Hacı Mehmed Ağa’nın li eb karındaşı ve hasren 
vârisi olup terekesine vâzı‘ü’l-yed olan râfi‘ü’l-kitâb Mustafa Çelebi nâm kimesne 
mah za rın da her biri ikrâr ve takrîr-i kelâm edip müteveff ât-ı mezbûre hayâtında 
müteveff â-yı mezbûr İbrahim Ağa’nın terekesinden bi gayrı hakkın seksen beş bin 
akçe ve otuz bin akçe kıymetli bir mücevher ayna ahz u kabz etmiş idi deyû bun-
dan akdem mezbûr Musli Çelebi’den taleb ve da‘vâ ettiğimizde mezbûr Mustafa 
Çelebi dahi mûrisem müteveff ât-ı mezbûra meblağ-ı mezbûr ile zikr olunan ay-
nayı bi hakkın almış idi deyû da‘vâ edip biz dahi inkâr ettiğimizde mezbûr Mus-
tafa Çelebi müdde‘âsına şâhidleri olup müdde‘âsını isbât etmesi mukarrer olup 
sulh sagīr hakkında dahi enfa‘ olmağın beynimize muslihûn tavassut edip mezbûr 
Mustafa Çelebi ile beynimizde iki yüz kırk esedî guruş üzerine inşâ-i akd-i sulh 
ettiklerinde biz dahi sulh-i mezbûru kabûl ve bedel-i sulh-i mezkûru yedin-
den tamâmen ahz u kabz eyledik dediklerinde gıbbe’t-tasdîk mezbûr Sâlih Ağa 
asâleten ve vekâleten ve mezbûr Ahmed Ağa asâleten husûs-ı mezbûra müte‘allika 
âmme-i de‘âvîden mezbûr Mustafa Çelebi’yi ibrâ-i âmm-ı kātı‘ü’n-nizâ‘ ile ibrâ 
etmeğin mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mustafa Efendi b. Müstakīm el-İmâm, Mehmed Çelebi b. Ali, keşfî 
Mustafa Efendi b. Muharrem, Sarıyerli Emrullah Çelebi, Mustafa Çelebi el-Emîn, 
Ahmed Çelebi el-Kâtib ve gayruhüm.

322 [41b-1] Elyas v. Bayram’ın, câriyesi Mariya’yı âzat ettiği
Dârü’l-hilâfeti’l-aliyye Kostantıniyye el-mahmiyye’de Mirahor mahallesinde 
sâkin Elyas v. Bayram nâm zimmî meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de ikrâr ve takrîr-i kelâm edip silk-i mülkümde münseli-
ke bana rıkkını mu‘terife uzun boylu, açık kaşlı, gök gözlü Moskoviyyetü’l-asl 
bâ‘isetü’l-kitâb Mariya nâm câriye-i memlûkemi lâ li ivazin ‘âcil ve lâ li garazin 
âcil tahrîr ve i‘tâk ve zümre-i harâir-i asliyyâta idrâc ve ilhâk eyledim ba‘de’l-
yevm mevsûfe-i mezbûre Mariya sâir harâir-i asliyyât gibi hürre olup üzerin-
de velâdan gayrı hakkım kalmadı dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Çelebi Kethüdâ-yı muhzırân, Şükrullah Bey b. Mustafa, 
Abdi Çelebi b. Hüseyin, İbrahim Çelebi b. Mehmed ve gayruhüm.

323 [41b-2] Beşir Ağa b. İbrahim’in Osman Ağa b. Halil’e borçlu olduğu 
ve borcun faizini ödemeyeceği
Mahmiye-i İstanbul’da Molla Gürânî mahallesi sükkânından Osman Ağa 
b. Halil nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de Beşir Ağa b. İbrahim nâm kimesne mah za rın da üzerine da‘vâ ve 
takrîr-i kelâm edip mezbûr Beşir Ağa zimmetinde cihet-i karz-ı şer‘îden iki bin 
iki yüz elli riyâlî guruş hakkım olup hattâ mezbûr Beşir Ağa cihet-i mezbûreden 
bana iki bin iki yüz elli riyâlî guruş deyni olduğunu ikrâr dahi ettiğinden sonra 
meblağ-ı mezbûrun bin beş yüz riyâlî guruşunu bi mislihî bana edâ ve teslîm ben 
dahi istîfâ ettiğimden sonra meblağ-ı bâkīnin dört yüz riyâlî guruşu için bana hâlâ 
râyic olan akçeden kırk bin akçe ve yüz guruşu için dahi on bin hurda ve züyûf 
akçe vermişidi suâl olunup ikrâr-ı mezbûruna binâen mezbûr Beşir Ağa vech-i 
muharrer üzre bana verdiği elli bin akçeyi alıp meblağ-ı mezbûr iki bin iki yüz 
elli guruşdan bâkī yedi yüz elli riyâlî guruşu bana edâya mezbûr Beşir Ağa[’ya] 
tenbîh olunmak matlûbumdur dedikde, gıbbe’s-suâl mezbûr Beşir Ağa cevâbında 
müdde‘î-i mezbûra cihet-i karzdan iki bin iki yüz elli guruş deynim vardır deyû 
ikrâr ettiğinden sonra bin beş yüz riyâlî guruşunu bi mislihî edâ edip dört yüz 
guruşu için vech-i muharrer üzre hâlâ râyic olan akçeden kırk bin akçe ve yüz gu-
ruşu için on bin hurda ve züyûf akçe vermişdim, lâkin müdde‘î-i mezbûra cihet-i 
mezbûreden deynim ancak iki bin riyâlî guruş iken iki yüz riyâlî guruş ribh vere-
cek olmağla cihet-i mezbûrdan iki bin iki yüz elli riyâlî guruş deynim vardır deyû 
ikrâr etmişidim, vech-i muharrer üzre ikrâr ettiğim iki bin iki yüz elli riyâlî guru-
şun iki yüz elli riyâlî guruşu ilzâm olunmadık ribhdir deyicek gıbbe’s-suâl mezbûr 
Osman Ağa mezbûr Beşir Ağa’nın vech-i mübeyyen üzre ikrâr ettiği iki bin iki yüz 
elli riyâlî guruşun iki yüz elli riyâlî guruşu ilzâm olunmadık ribh olduğunu ikrâr 
etmeğin mûcebince mezbûr Beşir Ağa müdde‘î-i mezbûra vech-i muharrer üzre 
dört yüz guruş için verdiği kırk bin cedîd akçe ile yüz guruş için verdiği on bin 
hurda ve züyûf akçeyi alıp müdde‘î-i mezbûra deyni olan iki bin riyâlî guruşdan 
bâkī beş yüz riyâlî guruşu edâya mezbûr Beşir Ağa’ya tenbîh olundukdan sonra 
merkūm Osman Ağa dahi iki yüz elli riyâlî guruş taleb ile mu‘ârazadan men‘ olu-
nup mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Yusuf b. Zülfikār, Şahin b. Yusuf, Abdi Çelebi b. Mahmud, Derviş b. 
Ali, Hasan b. Bayram, Abdi Çelebi b. Mustafa, Hasan Çelebi b. Ahmed.

324 [41b-3] Mehmed b. Ali’nin, câriye bahasından Abdünnebi 
b. Mustafa’dan alacaklı olduğu
Mahmiye-i İstanbul hısnı ebvâbından Kumkapı dâhilinde Nişancı Paşa mahal-
lesi sükkânından esirci tâifesinden olan işbu bâ‘isü’l-kitâb Mehmed b. Ali nâm 
kimesne meclis-i şer‘-i şerîfde Abdünnebi b. Mustafa nâm kimesne mah za rın da 
üzerine da‘vâ ve takrîr-i kelâm edip merkūm Abdünnebi zimmetinde yedimden 
müşterâ ve makbûz orta boylu, açık kaşlı, elâ gözlü Rûsiyyetü’l-asl Mariya câriye 
bahâsından seksen beş esedî guruş hakkım olup meblağ-ı mezbûrun bir guruşunu 
merkūm Abdünnebi yedinden ahz ve bir guruş için dahi bir keyl bakla alıp bâkī 
seksen üç guruş hakkım zimmetinde kalmağın hâlâ taleb ederim suâl olunsun 
dedikde gıbbe’s-suâl mezbûr Abdünnebi cevâbında fi’l-vâki‘ zikr olunan câriye 
bahâsından müdde‘î-i mezbûra deynim olan seksen beş guruşun kırk guruşunu 
mukaddemâ müdde‘î-i mezbûra edâ ve teslîm edip ol dahi ahz u kabz ettikden 
sonra meblağ-ı bâkī kırk beş guruşunu dahi yedimden müşterâ ve makbûz çuka 
semeninden mezbûr Mehmed zimmetinde hakkım olan kırk beş guruşa takās ol 
dahi mukāssa ve kabûl eyledi deyû def ‘le mukābele edicek gıbbe’l-istintâk ve’l-
inkâr mezbûr Abdünnebi’den def ‘-i mezbûrunu mübeyyine beyyine taleb olun-
dukda ityân-ı beyyineden izhâr-ı acz ile istihlâf etmeğin müdde‘î-i mezbûr Meh-
med semen-i mezbûr seksen beş guruşdan istîfâsını i‘tirâf eylediği iki guruşdan 
mâ‘adâ mezbûr Abdünnebi’den nakid otuz sekiz guruş ahz etmeyip ve bâkī kırk 
beş guruşunu dahi mezbûr Abdünnebi’nin vech-i mübeyyen üzre hakkı olan kırk 
beş esedî guruşa takās etmediğine yemîn teklîf olundukda ol dahi alâ vefk i’l-
mes’ûl half billâhi’l-aliyyi’l-a‘lâ etmeğin mûcebince meblağ-ı mezbûr seksen üç 
guruşu müdde‘î-i merkūma edâ ve teslîme mezbûr Abdünnebi’ye tenbîh birle mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Çelebi Kethüdâ-yı muhzırân, Baba Resul b. Rıdvan, Sü-
leyman b. Hasan, Mehmed b. Ramazan, Hasan b. Mehmed, Mustafa b. el-Hâc 
Ahmed ve gayruhüm mine’l-hâzırîn.







325 [42a-1] Beytülmâl Emîni Ebûbekir Ağa’nın el koyduğu Kaba 
Kondelko Luka v. Dobre’nin terekesinin üçte birini kardeşi Kirço 
v. Dobre’ye vermesi
Vilâyet-i Rumeli’nde Ruskasrı kazâsına tâbi‘ Karapınar nâm karye ahâlîsinden 
bâ‘isü’s-sifr Kirço v. Dobre nâm zimmî meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de mahmiye-i İstanbul’da beytülmâl-i âmme emîni ol-
mağla fi’l-asl karye-i mezbûreden olup vilâyet-i mezbûrede Kızılağaç kazâsına tâbi‘ 
Gedikli nâm karyede tavattun ettikden sonra sürekçilik ile mahmiye-i mezbûreye 
gelip Yedikule’de hâlik olan Kaba Kondelko Luka v. Dobre nâm zimmînin vâris-i 
ma‘rûfu olmamağla terekesine vâzı‘ü’l-yed olan umdetü’l-a‘yân Mahmud Ağa 
b. Hasan tarafından husûs-ı âti’l-beyâna vekîl olduğu bimâ hüve tarîkü’s-sübût 
şer‘an sâbit olan Ebûbekir Ağa b. Abdurrahman nâm kimesne mah za rın da da‘vâ 
ve takrîr-i kelâm edip ben hâlik-i mezbûrun li eb karındaşı olup babamız ismi 
Dobre ve maskat-ı re’simiz zikr olunan Karapınar karyesi olup hâlik-i mezbûrun 
verâseti li eb kız karındaşımız gāib ani’l-meclis Rago nâm nasrâniye ile bana mün-
hasıra bizden gayrı vârisi yok iken müvekkil-i mezbûr tereke-i hâlik-i mezbûra bi 
gayrı hakkın vaz‘-ı yed etmişdir suâl olunup tereke-i hâlik-i mezbûrun sülüsânını 
bana teslîme tenbîh olunmak matlûbumdur dedikde, gıbbe’s-suâl vekîl-i mezbûr 
müvekkilinin tereke-i hâlik-i mezbûra vech-i mübeyyen üzre vaz‘-ı yedini ikrâr 
velâkin müdde‘î-i mezbûrun verâsetini inkâr edicek müdde‘î-i mezbûrdan 
vech-i muharrer üzre verâsetine beyyine taleb olundukda zikr olunan Kızılağaç 
kazâsına tâbi‘ Demircili nâm karye ahâlîsinden olup bi tarîki’l-müsâfir mahmiye-i 
mezbûrede Şeyh Ebülvefâ câmi‘-i şerîfi kurbunda sâkin Ahmed b. Mahmud ve 
vilâyet-i mezbûrede kasaba-i Karinâbâd ahâlîsinden olup bi tarîki’l-müsâfir 
câmi‘-i mezbûr kurbunda sâkin Mustafa b. Keyvan nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka hâlik-i mezbûr Kaba 
Kondelko ile müdde‘î-i mezbûr Kirço li eb karındaşlar olup babaları ismi Dobre 
ve maskat-ı re’sleri zikr olunan Karapınar karyesi olup hâlik-i mezbûrun verâseti 
müdde‘î-i mezbûr Kirço ile li eb kız karındaşları mezbûre Rago’ya münhasıra-
dır gayrı vârisi ve terekesine âhar müstahak olduğu ma‘lûmumuz değildir biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle oldukdan 
sonra mûcebince müdde‘î-i mezbûrun vech-i muharrer üzre verâsetine hükm 
olunmağın tereke-i hâlik üç sehimden iki sehmini müdde‘î-i mezbûra teslîme 
mezbûr Ebûbekir Ağa’ya tenbîh olunmağın mâ vaka‘a bi’t-taleb ketb olundu.
Hurrire fi’l-yevmi’s-sâlis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Fahrü’l-akrân Eyüb Ağa b. Ahmed, fahrü’l-eşbâh Şaban Ağa Se-
rmuhzırân, Mehmed Çelebi b. Abdülmennân, Hasan Çelebi b. Ahmed ve gayruhüm.







326 [42a-2] Vefat eden mehterbaşı Mustafa Ağa’nın Bursa zimmîleri 
cizyesi iltizam bedelini sağlığında Emrullah Ağa’dan tahsil ettiği
Mahmiye-i İstanbul’da Kabasakal Sinan Ağa mahallesi ahâlîsinden iken bundan 
akdem vefât eden mehterbaşı Mustafa Ağa’nın verâseti zevce-i metrûkeleri Âişe 
bt. Ali ve Nâziki bt. Abdullah ve Sâliha bt. Abdullah nâm hâtunlara ve sulbiye 
sagīre kızı Fâtıma ve li ebeveyn er karındaşı İlyas Ağa ve li ebeveyn kız karın-
daşları Cennet ve Fâtıma nâm hâtunlara münhasıra olduğu şer‘an sâbit oldukdan 
sonra mezbûr İlyas Ağa kendi tarafından asâleten ve kız karındaşları mezbûretân 
Cennet ve Fâtıma ile mezbûrât Âişe ve Nâziki ve Sâliha tarafl arından vech-i âtî 
üzre ikrâra vekîl olduğu mezbûrâtın zâtlarını ma‘rifet-i şer‘iyye ile ârifân olup 
mahalle-i mezbûre ahâlîsinden olan el-Hâc Bâli Ağa b. Yakub ve Hacı Hasan b. 
Abdullah nâm kimesneler şehâdetleri ile şer‘an sâbit oldukdan sonra vekâleten 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de bâ‘isü’l-
kitâb Emrullah Ağa b. Abdullah nâm kimesne mah za rın da bi’l-asâle ve bi’l-vekâle 
ikrâr ve takrîr-i kelâm edip müteveff â-yı mezbûr hayâtında bin yetmiş dört ve yet-
miş beş senelerinde taht-ı iltizâmında olan Bursa zimmîlerinin ziyâde cizyelerini 
âhara vermeğe me’zûn olmağla mezbûr Emrullah Ağa’ya yirmi üç bin esedî guru-
şa der-uhde edip mezbûr Emrullah Ağa dahi ba‘de’l-iltizâm ve’l-kabûl seneteyn-i 
mezbûreteynde mahrûse-i mezbûre zimmîlerinin ziyâde cizyesinden yirmi üç bin 
esedî guruş cem‘ ve tahsîl edip getirip müteveff â-yı mezbûra hayâtında teslîm edip 
müteveff â-yı mezbûr dahi yirmi üç bin esedî guruşu mezbûr Emrullah Ağa ye-
dinden tamâmen ahz u kabz edip mezbûr Emrullah Ağa yedinde cizye-i mezbûre 
malından nesne kalmamışidi dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Fahrü’l-akrân Ali Ağa b. Abdullah, fahrü’l-emsâl Kazancı demekle 
şehîr Ahmed Ağa b. Mustafa, fahrü’l-küttâb Mehmed Efendi Halîfe-i rûznamçe-i 
evvel, Beşir Ağa b. İbrahim, Ömer Ağa b. Mustafa, Hacı Ebûbekir b. Mehmed ve 
gayruhüm mine’l-hâzırîn.

327 [42b-1] Eski Edirne bostancıbaşısı olup hacca gidecek olan Ali Ağa 
b. Durak’ın vasiyeti
Fazîletlü efendi hazretlerinin imzâsıyladır
Husûs-ı âti’l-beyânın mahallinde tahrîri iltimâs olunmağın kıbel-i şer‘-i enver-
den mevlânâ Mehmed Efendi b. Abdülbâkī irsâl olunup ol dahi hadîka-i hâssada 
vâki‘ terekecibaşılara mahsûs odaya varıp zeyl-i rakīmde isimleri terkīm olunan 
müslimîn huzûrunda akd-i meclis-i şer‘-i hatîr eyledikde sâbıkan mahrûse-i 
Edirne’de bostancıbaşı olup hâlâ ber vech-i tekā‘üd hadîka-i Çatalca ustası olan 
umdetü’l-emâcid ve’l-a‘yân makbûlü’s-sudûr ve’l-erkân Ali Ağa b. Durak meclis-i 
ma‘kūd-ı mezbûrda takrîr-i kelâm ve ta‘bîr ani’l-merâm edip vaktâ ki bu dâr-ı 
dünyâ bî-sebât ve bî-bekā olup sıhhatinin âkıbeti mevt ve devletinin âhiri fevt 
na‘îmi zıll-ı zâil mukīmi za‘îf-i râhil olduğunu mülâhaza ve küllü nefsin zâ’ikatü’l-
mevt mefh ûm-ı şerîfi dahi ma‘lûmum olmağın âlem-i fenâ ve şuhûddan menzil-i 
bekā ve hulûda rıhlet etmezden mukaddem ba‘zı sadakāt-ı mebrûre inşâsına niyet 
ve müzâfan ilâ mâ ba‘de’l-mevt şöyle vasiyyet ederim ki işbu sene-i mübârekede 
tavâf-ı Ka‘be-i Mükerreme ve ziyâret-i Ravza-i Hazret-i Resûl-i Ekrem etmek için 
teveccüh ve azîmet etmeğin bi irâdeti’l-meliki’l-müte‘âl esnâ-i tarîkde bu dâr-ı 
dünyâdan sarây-ı ukbâya intikāl ve irtihâl edersem sülüs malımdan otuz bin 
fıddî râyic fi’l-vakt akçe ifrâz ve senede onu on bir buçuk hesâbı üzre istirbâh ve 
istiğlâl olunup hâsıl olan gallesi ile zikri sebk eden hadîka-i hâssada vâki‘ Pına-
rodası demekle ma‘rûf odada sâkin olan neferâta beher sene leyâlî-i Ramazân-ı 
şerîfde ta‘âm tabh oluna deyû husûs-ı mezbûru tenfîze ve cümle akār ve menkūl 
ism-i mal ıtlâk olunur eşyâmdan alâ mâ farazallâhu te‘âlâ sulbî sagīr oğlum Meh-
med ile sulbiye sagīre kızım Fâtıma’ya isâbet eden emvâli hıfz ve mezbûrânın 
ahvâllerini zabt işbu hâzır bi’l-meclis diğer Ali Ağa b. Ebûbekir’i vasiyy-i muhtâr 
nasb ve ihtiyâr eyledim dedikde, mezbûr Ali Ağa dahi vesâyet-i mezkûreyi kabûl 
ve hidemât-ı lâzımesini edâya ta‘ahhüd ettikden sonra mûmâ-ileyh Ali Ağa halası 
oğlu Muharrem Bey b. Yusuf nâm kimesneyi vasiyy-i mezbûr üzerine nâzır nasb 
ve ta‘yîn etmeğin vâki‘ hâli mevlânâ-yı mezbûr mahallinde tahrîr ba‘dehû ma‘an 
irsâl olunan Yusuf b. Hasan ile meclis-i şer‘a gelip alâ vukū‘ihî inhâ ve takrîr etme-
ğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: umdetü’l-havâssi’l-mukarrebîn mu‘temedü’l-mülûki’s-selâtîn bos-
tancıbaşı izzetlü Mustafa Ağa, zübdetü’l-emâcid ve’l-ekârim Kethüdâ Ahmed Ağa, 
zahrü’l-eşbâh Sofa bekçisi Süleyman Ağa, mefh arü’l-akrân odabaşı Osman Ağa, 
fahrü’l-emsâl terekecibaşı Murad Ağa, Ömer Efendi Kâtib-i sebzehâne, Osman 
Usta Ortaköy ve gayruhüm mine’l-hâzırîn

328 [42b-2] Ümmügülsüm bt. Vildan Ağa’nın, evini vakıf mütevellisi 
Hasan Bey b. Abdullah’a bey‘ bi’l-istiğlâl yoluyla sattığı
Mahmiye-i İstanbul’da el-Hâc Evliyâ mahallesi sâkinelerinden Ümmügülsüm bt. 
Vildan Ağa nâm hâtun meclis-i şer‘-i şerîf-i lâzımü’t-teşrîfde mahmiye-i mezbûrede 
İbrahim Paşa Sarayı demekle ma‘rûf sarayda iç oğlanları tilâvet eyledikleri eczâ-i 
şerîfe için mevkūfe nukūdun mütevellîsi olan işbu bâ‘isü’l-kitâb Hasan Bey b. Ab-
dullah el-Bevvâbü’s-sultânî mah za rın da ikrâr ve i‘tirâf edip mahalle-i mezbûrede 
vâki‘ bir tarafı Mehmed Ağa b. Mustafa mülküne ve bir tarafı ba‘zen Yusuf ve 
ba‘zen Mustafa Çelebi mülküne ve iki tarafı tarîk-i âma müntehî fevkānî ve tahtânî 
odaları ve sofayı ve kileri ve matbah ve selâmlığı ve dört bâb dükkânı müştemil 
mülk menzilimi bi tarîki’l-istiğlâl mütevellî-i mezbûra altı yüz beş esedî guruşa 
bey‘ ve teslîm edip ol dahi mâl-ı vakf-ı mezbûr ile iştirâ ve kabûl eyledikden sonra 
semen-i mezbûr altı yüz beş esedî guruşu mütevellî-i mezbûr yedinden tamâmen 
ahz u kabz edip menzil-i mezbûru ba‘de’t-tahliyyeti’ş-şer‘iyye ve’t-tekābuzi’l-mer‘î 
târih-i kitâbdan bir sene tamâmına değin doksan esedî guruş ve üç rub‘ guruşa 
mütevellî-i mezbûrdan istîcâr ve kabûl edip ol dahi vech-i muharrer üzre îcâr ve 
tesellüm eyledi dedikde gıbbe’t-tasdîk mahalle-i mezbûre sükkânından Mustafa 
b. Abdullah ve Yenikapı hâricinde Merkez Efendi mahallesi sâkinlerinden Meh-
med Beşe b. Ramazan nâm kimesneler derk-i menzil-i mezbûra ve ücret-i mezbûr 
doksan esedî ve üç rub‘ guruşa emr ve kabûlü hâviye kefâlet-i sahîha-i şer‘iyye 
ile kefîller oldukdan sonra mezbûre Ümmügülsüm Hâtun meclis-i mezbûrda 
mahalle-i mezbûre İmâmı Abdullah Efendi b. Mahmud mah za rın da ikrâr ve i‘tirâf 
edip eğer müddet-i mezbûre tamâmında asl-ı mâl-ı mezbûr altı yüz beş esedî gu-
ruş ile ücret-i mezbûreyi mütevellî-i mezbûra edâ etmezsem menzil-i mahdûd-ı 
mezbûru semen-i misli ile âhara bey‘ ve semeninden deyn-i mezbûru mütevellî-i 
mezbûra edâya ve fazlasını bana teslîme mezbûr Abdullah Efendi’yi tarafımdan 
azl ve in‘izâlden masûne vekâlet-i devriye ile vekîl nasb ve ta‘yîn eyledim dedikde 
ol dahi vekâlet-i mezbûreyi kabûl ve hizmet-i lâzımesini edâya ta‘ahhüd etmeğin 
mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Ali Efendi b. Hüseyin el-İmâm, Şaban Ağa b. Süleyman Ser-
muhzırân, Hacı Halil b. Hanîfî, Musli Bey b. Veli el-Bevvâbü’s-sultânî, Mehmed 
Bey b. Ali Ağababası.

329 [42b-3] Kosta v. İstati ve Dimo v. Angeli’nin un bahasından Mehmed 
b. Abdurrahman’dan alacaklarını taksitler halinde tahsil edecekleri
Uncu tâifesinden işbu bâ‘iseyi’s-sifr Kosta v. İstati ve Dimo v. Angeli nâm şerîkler 
meclis-i şer‘-i şerîfde çörekçi tâifesinden Mehmed b. Abdurrahman nâm kimes-
ne mah za rın da her biri ikrâr ve takrîr-i kelâm [edip] mezbûr Mehmed zimme-
tinde yedimizden müşterâ ve makbûl keyli beynimizde ma‘lûm un semeninden 
ba‘de külli hesâb on iki bin sekiz yüz akçe hakkımız olup bundan akdem meblağ-ı 
mezbûru merkūm Mehmed’den taleb eylediğimizde ol dahi inkâr etmeğin beyni-
mizde münâza‘ât-ı kesîre vakı‘a olmuşidi el-hâletü hâzihî muslihûn tavassut edip 
meblağ-ı mezbûr da‘vâsından merkūm Mehmed ile beynimizde sekiz bin akçe üze-
rine inşâ-i akd-i sulh ettiklerinde biz dahi sulh-i mezbûru kabûl eylediğimizden 
sonra mezbûr Mehmed’in meblağ-ı mezbûru def ‘aten edâya iktidârı olma[ma]
ğla meblağ-ı mezbûrun bin akçesini târih-i kitâbdan altı gün tamâmında edâ ede-
cek olup bâkī yedi bin akçeyi her otuz günde ikişer yüz akçe vermek üzre târih-i 
kitâbdan bin elli gün tamâmına değin taksît eylediğimizde mezbûr Mehmed dahi 
taksît-i mezbûru kabûl ve meblağ-ı mezkûru vech-i muharrer üzre edâya ta‘ahhüd 
eyledi dediklerinde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olun-
du.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Abdullah Çelebi Kethüdâ, Veli Beşe b. (  ) Çörekçi, Mehmed Bey 
Yiğitbaşı, Abdi Beşe b. Mehmed, Abdi Çelebi b. Hüseyin, Şükrü Bey b. Mustafa.

330 [43a-1] Ahmed b. İbrahim’in, İbrahim b. Mustafa’ya sattığı 
evin bedelinin yarısını tahsil ettiği iddiasıyla açtığı davada 
haksız olduğu
Medîne-i Hazret-i Ebî Eyyûb-i Ensârî -radiye anhü’l-Bârî- mahallâtından Baba 
Haydar mahallesinde sâkin Ahmed b. İbrahim nâm kimesne meclis-i şer‘-i hatîr-i 
lâzımü’t-tevkīrde işbu bâ‘isü’l-kitâb İbrahim b. Mustafa nâm kimesne mah za rın-
da üzerine da‘vâ ve takrîr-i kelâm edip târih-i kitâbdan sekiz sene mukaddem 
mahrûse-i Galata’ya tâbi‘ kasaba-i Fındıklı’da İbrahim Efendi mahallesinde vâki‘ 
bir tarafdan Hasan Yazıcı mülkü ve bir tarafdan Ali Yazıcı mülkü ve bir tarafdan 
müezzin Mehmed Çelebi mülkü ve bir tarafdan tarîk-i âm ile mahdûd mülk men-
zilimi mezbûr İbrahim’e tarafeynden îcâb ve kabûlü hâvî bey‘-i bâtt-ı sahîh-i şer‘î 
ile on bin akçeye bey‘ ve teslîm ol dahi iştirâ ve kabûl ve kabz ve tesellüm ettikden 
sonra semeni olan meblağ-ı mezbûr on bin akçenin beş bin akçesini mezbûrun 
yedinden alıp bâkī beş bin akçe mezbûr İbrahim zimmetinde kalmışdır suâl olu-
nup meblağ-ı bâkī beş bin akçenin alıverilmesi matlûbumdur dedikde gıbbe’s-
suâl mezbûr İbrahim cevâbında müdde‘î-i mezbûr Ahmed menzil-i mahdûd-ı 
mezbûru târih-i merkūmda vech-i muharrer üzre semen-i mezbûra bana bey‘ 
edip semeni olan meblağ-ı mezbûr on bin akçeyi yedimden tamâmen ahz u kabz 
edip ve hattâ huzûr-ı müslimînde ikrâr dahi etmişidi deyû def ‘le mukābele edecek 
gıbbe’l-istintâk ve’l-inkâr mezbûr İbrahim’den def ‘-i mezbûru mübeyyine beyyi-
ne taleb olundukda kasaba-i merkūmede İbrahim Efendi mahallesi sükkânından 
İbrahim Efendi b. Şaban ve Hasan Beşe b. Mehmed nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka müdde‘î-i mezbûr 
Ahmed bizim huzûrumuzda menzil-i mezbûru merkūm İbrahim’e on bin akçeye 
bey‘ ve semen-i mezbûr on bin akçeyi merkūm İbrahim yedinden tamâmen ahz 
u kabz eyledi ve bizi işhâd eyledi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebince müdde‘î-i mezbûr Ahmed 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Es-Seyyid Mustafa Çelebi b. es-Seyyid Mehmed, Şükrullah Bey b. 
Mustafa, Gazanfer Bey b. Tevekkül, Veli b. Mahmud, Resul b. Rıdvan ve gayruhüm.

331 [43a-2] Nasuh b. el-Hâc Durmuş’un, vârislerinin borçlu olan Musa 
b. Abdullah ile olan davalarında sulh olduğu
Vilâyet-i Anadolu’da Şuhud kazâsına tâbi‘ Kozviran nâm karye ahâlîsinden olup 
bundan akdem vefât eden Nasuh b. el-Hâc Durmuş nâm kimesnenin verâseti zev-
cesi Fâtıma bt. Bektaş ile vâlidesi Melek nâm hâtun ve li ebeveyn karındaşı Ali 
nâm kimesneye münhasıra olduğu şer‘an zâhir ve mütehakkik oldukdan sonra 
mezbûr Ali asâleten ve mezbûretân Fâtıma ve Melek tarafl arından husûs-ı âti’l-
beyâna vekîl olduğu kazâ-i mezbûra tâbi‘ İlyaslı nâm karye sükkânından olup 
mezbûretânın zâtlarını ma‘rifet-i şer‘iyye ile ârifân olan el-Hâc İbrahim b. Sefer 
ve Ali b. Mehmed nâm kimesneler şehâdetleri ile şer‘an sâbit oldukdan sonra 
vekâleten meclis-i şer‘-i hatîrde zikri sebk eden İlyaslı nâm karye sükkânından 
işbu bâ‘isü’l-kitâb Musa b. Abdullah nâm kimesne mah za rın da ikrâr ve takrîr-i 
kelâm edip müteveff â-yı merkūm Nasuh’un merkūm Musa zimmetinde cihet-i 
deyn-i şer‘îden üç yüz esedî guruş hakkı olup kable’l-istîfâ vefât etmekle meblağ-ı 
merkūm bi’l-irsi’ş-şer‘î müvekkiletân-ı merkūmetân ile bana intikāl etmişidi deyû 
bundan akdem mezbûr Musa’dan meblağ-ı mezbûru da‘vâ eylediğimde, ol dahi 
inkâr etmeğin beynimizde münâza‘ât-ı kesîre vakı‘a olmuşidi el-hâletü hâzihî 
muslihûn tavassut edip meblağ-ı mezkûr da‘vâsından merkūm Musa ile beyni-
mizde elli beş esedî guruş üzerine inşâ-i akd-i sulh ettiklerinde ben dahi asâleten 
ve vekâleten sulh-i mezbûru kabûl ve bedel-i sulh olan meblağ-ı mezkûr elli beş 
esedî guruşu mezkûr Musa yedinden tamâmen ahz u kabz edip husûs-ı mezkûra 
müte‘allika da‘vâdan merkūm Musa’yı asâleten ve vekâleten ibrâ ve iskāt eyledim 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mahmud Bey b. Bayram, Ali b. Hüseyin, Veli b. Ahmed, Ebûbekir 
b. Yahya.

332 [43a-3] Ahmed b. Abdullah’ın değirmen tamir bahasından İsmail Bey 
b. Muharrem’den alacaklı olduğu
Mahmiye-i İstanbul’da Hatîb Muhyiddin mahallesinde sâkin Ahmed b. Abdul-
lah nâm kimesne meclis-i şer‘-i hatîr-i lâzımü’t-tevkīrde İsmail Bey b. Muharrem 
nâm kimesne mah za rın da üzerine da‘vâ ve takrîr-i kelâm edip merkūm İsmail 
Bey’in vâlidesi Râziye Hâtun’un mahrûse-i Galata’ya tâbi‘ Beşiktaş’da Hankapısı 
kurbunda vâki‘ bir bâb mülk değirmenini merkūm İsmail’in vâlidesi mezbûre 
Râziye’nin vekîli olmağla zikr olunan değirmen harâb olmağın mezbûr İsmail Bey 
mârrü’z-zikr değirmeni kendi malın ile müceddeden binâ eyle, ba‘dehû masrûfun 
olan meblağı sana edâ edeyim deyû bana emr etmekle ben dahi emrine binâen 
müceddeden binâ edip yirmi iki bin dokuz yüz akçe harc ve sarf edip meblağ-ı 
mezbûrdan mukaddemâ üç bin altı yüz akçesini zikr olunan değirmen icâresinden 
istîfâ edip bâkī on dokuz bin üç yüz akçeyi merkūm İsmail Bey’den hâlâ taleb 
ederim suâl olunsun dedikde gıbbe’s-suâl merkūm İsmail Bey cevâbında fi’l-vâki‘ 
müdde‘î-i merkūm Ahmed zikr olunan değirmene vech-i muharrer üzre emrim 
ile yirmi iki bin dokuz yüz akçe harc ve sarf edip mukaddemâ üç bin altı yüz ak-
çesini değirmen ücretinden istîfâ edip bâkī on dokuz bin üç yüz akçe hakkı vardır 
deyû bi tav‘ihî ikrâr ve i‘tirâf etmeğin mûcebince meblağ-ı mezbûru müdde‘î-i 
merkūma edâ ve teslîme merkūm İsmail Bey’e tenbîh birle mâ hüve’l-vâki‘ bi’t-
taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân Kethüdâ-yı muhzırân, Abdi Çe-
lebi b. Hüseyin, Baba Resul b. Rıdvan, Mehmed b. Ramazan ve gayruhüm mine’l-
huzzâr.

333 [43b-1] Nikogos v. Marza’nın, Ohan v. Gob’dan alacaklı olduğu
Tüccâr tâifesinden işbu bâ‘isü’s-sifr Nikogos v. Marza nâm zimmî meclis-i şer‘-i 
şerîfde Ohan v. Gob nâm zimmî muvâcehesinde üzerine da‘vâ ve takrîr-i kelâm 
edip mezbûr Ohan’a doksan aded esedî guruş ikrâz ve teslîm edip ol dahi vech-i 
mübeyyen üzre iktirâz ve kabz edip meblağ-ı mezbûr zimmetinde bana deyni iken 
vermekde inâd eder suâl olunsun dedikde gıbbe’s-suâl mezbûr Ohan müdde‘î-i 
mezbûr Nikogos’a cihet-i mersûmeden vech-i muharrer üzre doksan aded esedî 
guruş zimmetimde lâzımü’l-edâ ve lâzımü’l-kazâ deynim vardır deyû ikrâr et-
meğin ikrârı mûcebince meblağ-ı mersûm doksan aded esedî guruşu müdde‘î-i 
mezbûra edâ ve teslîm etmek üzre mezbûr Ohan’a tenbîh olunup mâ vaka‘a bi’t-
taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Resul Bey b. Rıdvan, Mehmed b. Rama-
zan, Hüseyin Beşe b. Ömer, Hasan Beşe b. Mehmed.







334 [43b-2] Ölen Mehmed Beşe b. Receb’in vârislerinin terekeyi almak 
için Derviş Ahmed b. Ali’yi vekil tayin ettikleri
Mahmiye-i İstanbul’da Hâfız Paşa mahallesinde sâkin işbu bâ‘isü’l-kitâb Derviş 
Ahmed b. Ali nâm kimesneden vech-i âtî üzre da‘vâ-yı sahîha-i şer‘iyye ile mesbûk 
istişhâd-ı şer‘î sudûrundan sonra udûl-i müslimînden mahmiye-i mezbûrede 
Esirhanı sükkânından Hasan b. Mehmed ve Mehmed b. Mustafa ve medîne-i 
Üsküdar’da Yenimahalle’de sâkin Ali b. Abdi nâm kimesneler meclis-i şer‘-i şerîfe 
hâzırûn olup her biri edâ-i şehâdet edip fi’l-asl vilâyet-i Anadolu’da Bolu sanca-
ğında Dirgine kazâsına tâbi‘ Kazancı nâm karye ahâlîsinden olup mahrûse-i Gala-
ta mahallâtından Arab Câmi‘i mahallesinde mutavattın olup vilâyet-i mezbûrede 
medîne-i Balıkesir’de ticâretle müsâfiren sâkin iken fevt olan Mehmed Beşe b. 
Receb’in li ebeveyn kız karındaşları ve vâriseleri olan Selime ve Ünzile nâm hâtunlar 
müteveff â-yı mezbûrun zâhirde vâris-i ma‘rûfu olmamak zu‘muyla terekesine bi’l-
emâne vâzı‘ü’l-yed olup mahmiye-i mezbûrede zümre-i râcilînin bi’l-fi‘l beytülmâl 
emîni olan fahrü’l-akrân ( ) yedinden tereke-i merkūmeyi da‘vâ ve talebe ve ahz u 
kabza kendiye îsâle ve lede’l-hükkâmi’l-kirâm mürâfa‘a ve muhâsamaya ve redd-i 
cevâba tarafl arından mezbûr Derviş Ahmed’i bizim huzûrumuzda vekîl ve nâib-i 
menâb nasb ve ta‘yîn edip ol dahi vekâlet-i mezbûreyi kabûl ve merâsimini edâya 
müte‘ahhid oldu biz bu husûsa şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle 
olmağın mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, İbrahim Çelebi b. 
Mehmed, Hasan Çelebi b. Hüseyin.

335 [43b-3] Esirci Ebûbekir’in, Hacı Hüseyin Ağa’ya sattığı Müstakim 
adlı câriyenin âzatlı olduğu ve bedelinin iadesi
Esirci tâifesinden bâ‘isü’l-kitâb Ebûbekir b. Ali nâm kimesne meclis-i şer‘-i şerîfde 
Süleyman b. Abdullah nâm kimesne mah za rın da üzerine da‘vâ ve takrîr-i kelâm 
edip mezbûr Süleyman kendiye rıkkıyyetini mu‘terife olan orta boylu, açık kaşlı, 
elâ gözlü, sarışın, Rûsiyyetü’l-asl Müstakīme bt. Abdullah’ı târih-i kitâbdan seksen 
gün mukaddem memlûkesi olmak üzre yüz kırk altı esedî guruşa bana bey‘ ve 
teslîm ben dahi iştirâ ve tesellüm edip mezbûr Süleyman’a semen-i mezbûru edâ 
ve teslîm ettiğimden sonra mevsûfe-i mezbûreyi Hacı Hüseyin Ağa b. Halil nâm 
kimesneye yüz altmış guruş semen-i makbûza bey‘ ve teslîm ol dahi iştirâ ve tesel-
lüm ettikden sonra mevsûfe-i mezbûre mahmiye-i İstanbul’da Şehremîni kurbun-
da sâkine iken vefât eden Sâliha Hâtun bt. Mehmed Ağa’nın ben câriye-i memlûkesi 
olup müteveff ât-ı mezbûre hayâtında mülkünde iken târih-i kitâbdan dokuz ay 
mukaddem beni malından i‘tâk ve tahrîr etmekle ben hürre olmuş iken mezbûr 
Hüseyin Ağa bi gayrı hakkın bana vaz‘-ı yed eder deyû târih-i kitâb şehrinin yirmi 
birinci günü mahmiye-i mezbûrede Davud Paşa mahkemesinde nâibü’ş-şer‘ olan 
Mustafa Efendi huzûrunda merkūm Hüseyin Ağa muvâcehesinde da‘vâ ve mezbûr 
Hüseyin Ağa hürriyetini inkâr ettikde, mevsûfe-i mezbûre vech-i muharrer üzre 
müdde‘âsını udûl-i müslimînden Ahmed Bey b. Şaban ve Musa Beşe b. Mahmud 
ve İbrahim b. İsmail ve Mehmed Çelebi b. Ali nâm kimesneler şehâdetleri ile isbât 
edip mûmâ-ileyh Mustafa Efendi dahi şehâdetlerini kabûl ve mûcebince mevsûfe-i 
mezbûrenin hürriyetine hükm edip sebîlini tahliyye ettiğinden sonra mezbûr 
Hacı Hüseyin Ağa bana semen deyû verdiği yüz altmış esedî guruşu mürâca‘at 
edip benden almağla suâl olunup mezbûr Süleyman’ın benden semen deyû aldığı 
meblağ-ı mezbûr yüz kırk altı esedî guruşun mezbûr Süleyman’dan alıverilmesi 
matlûbumdur deyû mazmûnu takrîrine mutâbık hüccet-i şer‘iyye ibrâz etmeğin 
gıbbe’s-suâl mezbûr Süleyman mevsûfe-i mezbûreyi müdde‘î-i mezbûra semen-i 
mezbûr yüz kırk altı esedî guruşa târih-i kitâbdan seksen gün mukaddem bey‘ ve 
teslîm ve kabz-ı semen ettiğini ikrâr, mâ‘adâyı inkâr etmeğin müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden olup zeyl-i 
hüccetde isimleri terkīm olunan Hasan Bey b. Abdullah ve Abdülbâkī Çelebi b. 
Mehmed nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka müdde‘î-i mezbûr Ebûbekir mevsûfe-i mezbûreyi mezbûr 
Süleyman’dan semen-i mezbûra iştirâ ve kabz edip ba‘dehû mezbûr Hacı Hüseyin 
Ağa yüz altmış guruşa bey‘ ve teslîm ve kabz-ı semen ettiğinden sonra mevsûfe-i 
mezbûr Hüseyin Ağa muvâcehesinde târih-i kitâb şehrinin yirmi birinci günü 
mahmiye-i mezbûrede Davud Paşa mahkemesi’nde nâibü’ş-şer‘ olan mûmâ-ileyh 
Mustafa Efendi huzûrunda bundan akdem Şehremîni kurbunda sâkine iken vefât 
eden merhûme Sâliha Hâtun bt. Karakaş Mehmed Ağa’nın ben câriye-i memlûkesi 
olup müteveff ât-ı mezbûre Sâliha Hâtun mülkünde iken târih-i kitâbdan dokuz ay 
mukaddem beni malından tahrîr ve i‘tâk ve zümre-i harâir-i asliyyâta idrâc ve 
ilhâk etmişidi deyû da‘vâ ve müdde‘âsını udûlden mezbûrûn Ahmed Bey b. Şaban 
ve Musa Beşe b. Mahmud ve İbrahim b. İsmail ve Mehmed Çelebi b. Ali nâm ki-
mesneler [44a] şehâdetleri ile isbât edip nâib-i mûmâ-ileyh Mustafa Efendi dahi 
şehâdetlerini kabûl ve mûcebince mevsûfe-i mezbûrenin hürriyetine hükm edip 
sebîlini tahliyye ettiğinden sonra mezbûr Hacı Hüseyin Ağa müdde‘î-i mezbûr 
Ebûbekir’e semen deyû verdiği yüz altmış esedî guruşu müdde‘î-i mezbûrdan 
mürâca‘at edip almışdı mezbûr Süleyman’ın müdde‘î-i mezbûr Ebûbekir’den se-
men deyû aldığı yüz kırk altı esedî guruşu müdde‘î-i mezbûra edâ mezbûr Sü-
leyman üzerine lâzımdır biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 







şehâdetleri makbûle olmağın mûcebince mezbûr Süleyman’ın müdde‘î-i mezbûr 
Ebûbekir’den semen deyû aldığı meblağ-ı mezbûr yüz kırk altı esedî guruşu 
müdde‘î-i mezbûra edâya mezbûr Süleyman’a tenbîh olunmağın mâ vaka‘a bi’t-
taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân Kethüdâ-yı muhzırân, Şükrullah 
Bey b. Mustafa, Abdi Çelebi b. Hüseyin, Resul b. Rıdvan, Mehmed b. Ramazan.

336 [44a-1] Ahmed b. Muharrem’in atını Hamza b. İlyas’a sattığı ve kavun 
karpuz bahasından olan borcuyla takas ettiği
Vilâyet-i Anadolu’da Gemlik kazâsına tâbi‘ Armudlu nâm karye ahâlîsinden Ah-
med b. Muharrem nâm kimesne yine karye-i mezbûre ahâlîsinden işbu bâ‘isü’l-
kitâb Hamza b. İlyas nâm kimesne mah za rın da ikrâr ve takrîr-i kelâm edip karye-i 
mezbûrede sâkin Pilavcıoğlu demekle ma‘rûf Mehmed nâm kimesne yedinde olan 
bir doru aygır mülk bârgirimi mezbûr Hamza’ya bin dört yüz akçeye bey‘ edip ol 
dahi vech-i muharrer üzre iştirâ eyledikden sonra semeni olan meblağ-ı mezbûru 
mezbûr Hamza’ya beynimizde mikdârı ma‘lûm kavun ve karpuz bahâsından zim-
metimde deynim olan bin dört yüz akçe takās edip ol dahi mukāssa ve kabûl edip 
zikr olunan bârgiri gāib mezbûr yedinden kabza mezbûr Hamza’yı taslît eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Recebi’l-ferd li sene seb‘a ve seb‘în ve elf.
Şuhûdü’l-hâl: Şükrullah Çelebi, Abdi Çelebi, Süleyman Çelebi, Baba Resul.

337 [44a-2] Âişe bt. İbrahim’in, Şeyh Ebülvefâ Evkafı’na ait bir arsaya ev 
yapmasına izin verilmesi
İşbu râfi‘atü’l-kitâb Âişe bt. İbrahim nâm hâtun meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de takrîr-i kelâm edip merhûm Şeyh Ebülvefâ 

–kuddise sırruhü’l-azîzin evkāfı mülhakâtından olup mahmiye-i mezbûrede (  ) 
mahallesinde vâki‘ etrâf-ı erba‘adan Âişe Hâtun ve Fâtıma Hâtun menzilleri ve 
Revânî vakfı olan değirmen ve tarîk-i âm ile mahdûd olup arsası Mehmed Bey 
nâm sâhibü’l-hayrın sulehâya meşrûta vakfı ve binâsı mülkü olan menzilin mâliki 
ve mutasarrıfı olan li ebeveyn karındaşım el-Hâc Halil b. İbrahim nâm kimes-
ne vefât edip menzil-i mezbûrun binâsı irsle bana ve vâlidesi Fâtıma Hâtun’a 
intikāl edip ba‘dehû mezbûre Fâtıma dahi vefât edip sadriye kızı olduğum cihe-
tinden menzil-i mezbûrun binâsından hissesi irsen bana intikāl ettikden sonra 
vakf-ı mezbûrun mütevellîsi olan umdetü’l-emsâl Ahmed Efendi arsa-i menzil-i 
mezbûru tasarruf için bin yetmiş yedi Cumâdelâhiresi gurresinden bana izin ve-
rip temessüküm kenarına işâret etmişidi nazar olunup mûcebince cânib-i şer‘den 
li ecli’l-istihkâm hüccet verilmek matlûbumdur deyû mazmûnu min külli’l-vücûh 
takrîr-i meşrûhunu nâtık ve mütevellî-i mezbûrun hat ve hatmini hâvî temessük 
ibrâz etmeğin mûcebince cânib-i şer‘den li ecli’l-istihkâm bu vesîka ketb ve terkīm 
olunup yedine def ‘ olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Şükrullah Bey 
b. Mustafa, İbrahim b. Ahmed, Mustafa Çelebi b. el-Hâc Ahmed, Hasan Çelebi b. 
Ahmed, Baba Resul.

338 [44a-3] Elveda Hatun bt. Mehmed Çelebi’nin boşanan kızının 
çocuğunun bakımını üstlendiği
Mahmiye-i İstanbul’da Çukurhamam kurbunda sâkine Elveda Hâtun bt. Mehmed 
Çelebi meclis-i şer‘-i hatîr-i lâzımü’t-tevkīrden sâbıkan dâmâdı olan Himmet b. 
Ahmed nâm kimesne mah za rın da bi’t-tav‘i’s-sâf ikrâr ve i‘tirâf edip bundan akdem 
sadriye kızım Fâtıma Hâtun bt. Osman zevc-i mezbûre Himmet ile muhâla‘a ettik-
lerinde mezbûr Himmet’in firâşından mütevellid sagīre kızı Âişe’yi hakk-ı hidâne 
sâkıta olunca kendi malından infâk ve iksâ etmek üzre hul‘ ve ba‘dehû mezbûre 
Fâtıma nefsini ecnebîye tezvîc etmekle sagīr-i mezbûrenin hakk-ı hidânesi bana 
intikāl ettiğinden sagīre-i mezbûrenin nafaka ve kisvesi kızım mezbûre Fâtıma 
üzerine lâzım gelmeğin hâlâ sagīre-i mezbûreyi hakk-ı hidânem sâkıt olunca ken-
di malımdan teberru‘an infâk ve iksâya ta‘ahhüd eyledim dedikde gıbbe’t-tasdîk 
mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mustafa Çelebi b. Mehmed, Mehmed b. Abdullah, Mustafa b. Ali, 
Mehmed Çelebi b. Receb, Baba Resul ve gayruhüm.

339 [44b-1] Şam Trablusu Beylerbeyisi Kanber Mustafa Paşa’nın 
adamı Mehmed Ağa’nın haksız yere aldığı cerime parasını 
sahiplerine geri ödemesi
Fazîletlü Efendi Hazretlerinin imzâsıyladır.
Vilâyet-i Anadolu’da Şam Trablusu eyâletinde Avrat Adası kasabası ahâlîsinden 
bâ‘iseteyi’l-kitâb İbrahim ve Fethullah ibney Mustafa nâm karındaşlar dîvân-ı 
kāimmakām-ı hazret-i sadr-ı a‘zamîde akd olunan meclis-i şer‘-i âlîde Şam 
Trablusu beylerbeyisi olan Kanbur Mustafa Paşa’nın etbâ‘ından olup mahmiye-i 
İstanbul’da Şeyh Ebülvefâ mahallesinde sâkin Mehmed Ağa b. Ahmed nâm kimes-
ne mah za rın da üzerine da‘vâ ve takrîr-i kelâm edip paşa-yı mûmâ-ileyh Şam Trab-
lusu beylerbeyisi iken mezbûr Mehmed Ağa birkaç kimesneler ile kal‘a ağası üze-
rine hücûm etmişsiz deyû bizi ahz ve haps edip cerîme deyû dört yüz guruşumuzu 
almışdı, suâl olunup meblağ-ı mezbûrun merkūm Mehmed Ağa’dan alıverilmesi 
matlûbumuzdur dediklerinde, gıbbe’s-suâl ve’l-inkâr müdde‘iyân-ı mezbûrândan 
müdde‘âlarını mübeyyine beyyine taleb olundukda kasaba-i mezbûre ahâlîsinden 
olup mahmiye-i mezbûrda Mercan Çarşı kurbunda vâki‘ Sultanhanı’nda sâkin Ali 
b. el-Hâc Mehmed ve Atpazarı kurbunda Manisalı Çelebi mahallesinde Hüseyin 
b. Ali nâm kimesneler li ecli’ş-şehâde meclis-i şer‘-i şerîfe hâzırân olup istişhâd 
olunduklarında fi’l-hakīka mûmâ-ileyh Mustafa Paşa, Şam Trablusu beylerbeyisi 
iken mezbûr Mehmed Ağa birkaç kimesneler kal‘a ağası üzerine hücûm etmişsiz 
deyû müdde‘iyân-ı mezbûrânı ahz ve haps edip cerîme deyû bizim huzûrumuzda 
dört yüz guruşlarını ahz u kabz etmiş idi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebince meblağ-ı mezbûr dört yüz 
guruşu müdde‘iyân-ı mezbûrâna edâya merkūm Mehmed Ağa’ya tenbîh birle mâ 
hüve’l-vâki‘ bi’l-ibtigā ketb ve imlâ olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi Tezkireci-i ev-
vel, mefh arü erbâbi’t-tastîr ve’r-rakam Mustafa Efendi Tezkireci-i sânî, umdetü’l-
emâcid ve’l-ekârim İsmail Ağa Serçavûşân, umdetü’l-eşbâh Eyüb Ağa Kethüdâ-yı 
hazret-i efendi

340 [44b-2] Ölen Kaba Kondelko v. Dobre’nin vârisi olmadığı gerekçesiyle 
el konulan terekesinin kardeşleri Kirço ve Rago’ya geri verildiği
Fazîletlü Efendi Hazretlerinin imzâsıyladır.
Fi’l-asl vilâyet-i Rumeli’nde Ruskasrı kazâsına tâbi‘ Karapınar nâm karyeden olup 
vilâyet-i mezbûrede Kızılağaç kazâsına tâbi‘ Gedikli nâm karyede tavattun ettik-
den sonra sürekçilik ile mahmiye-i İstanbul’a gelip Yedikule’de hâlik olan Kaba 
Kondelko v. Dobre nâm zimmînin verâseti li eb er karındaşı Kirço nâm zimmî ve 
li eb kız karındaşı Rago nâm nasrâniyeye münhasıra olduğu şer‘an sâbit olduk-
dan sonra mezbûr Kirço asâleten ve mezbûre Rago’nun zevci tarafından husûs-ı 
âti’l-beyâna vekîli olduğu zikr olunan Kızılağaç kazâsına tâbi‘ Demircili nâm kar-
ye ahâlîsinden Ahmed b. Mahmud ve vilâyet-i mezbûrede kasaba-i Karinâbâd’da 
Câmi‘-i Sagīr mahallesinden Hacı Hüseyin b. Sinan nâm kimesneler şehâdetleriyle 
şer‘an sâbit olan Yani v. Yanaki nâm zimmî meclis-i şer‘-i şerîf-i lâzımü’t-teşrîfde 
mahmiye-i mezbûrede beytülmâl-i âmme emîni olup hâlik-i mezbûrun vâris-i 
ma‘rûfu olmamak zu‘mu ile terekesine vâzı‘ü’l-yed olan umdetü’l-emâcid ve’l-
ekârim câmi‘ü’l-mehâmid ve’l-mekârim Mahmud Ağa b. Hasan tarafından 
husûs-ı câ’i’l-beyâna vekîli olduğu nehc-i şer‘î ve tarîk-i mer‘î üzre şer‘an sâbit olan 
fahrü’l-akrân Ebûbekir Ağa b. Abdurrahman mah za rın da her biri ikrâr ve takrîr-i 
kelâm edip müvekkil-i mûmâ-ileyhin tereke-i hâlik-i mezbûrdan makbûzu olan 
yüz sekiz bin akçeyi müvekkil-i müşârün-ileyh Mahmud Ağa yedinden tamâmen 
ahz u kabz edip tereke-i hâlik-i mezbûra müte‘allika âmme-i de‘âvîden müvekkil-i 
mûmâ-ileyh ile vekîl-i mezbûru ibrâ-i âmm-ı kātı‘ü’n-nizâ‘ ile ibrâ eyledik dedik-
lerinde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb ve imlâ olundu.
Fî selh-i Cumâdelâhire li sene seb‘a ve seb‘a ve elf.
Şuhûdü’l-hâl: Edhem Çelebi b. Mustafa, Ahmed Çelebi b. Mahmud, Mustafa b. 
Kenan, fahrü’l-emsâl Şaban Ağa, Ömer Ağa b. Mustafa.

341 [44b-3, Arapça] Hasan Ağa b. Mirza’nın Ahmed ve Rukiye adlı 
çocuklarına nafaka takdiri
Hâkim, Hasan Ağa b. Mirza’nın Ahmed ve Rukiye nâm sagīreyninin nafa-
ka, kisve ve sâir havâic-i zarûriyyeleri için medîne-i mahmiye-i Kostantıniyye 
mahallâtından Balaban Ağa mahallesinde sâkine olan Fâtıma bt. Mehmed Efendi 
nâm mutallaka annesi ve hâdinesinin talebiyle, zeylde mezkûr târihden i‘tibâren 
mezbûr babaları üzerine, her birine sekiz akçe olmak üzre yevmî râyicü’l-vakt on 
altı akçe farz ve takdîr etti ve meblağ-ı mefrûz-i mezbûru sagīreyn-i mezkûreynin 
havâic-i lâzımesine sarf etmesine ve vakt-i hâcette istidâne edip lede’z-zafer 
mezbûr Hasan Ağa’ya rücû‘ etmesine mezbûre Fâtıma hâtuna izin verdi.
Cerâ zâlike ve hurrire fi’l-yevmi’t-tâsi‘ ve’l-ışrîn min Cumâdelâhire sene seb‘a ve 
seb‘în ve elf.
Şuhûdü’l-hâl: Ali Beşe b. er-Râcil, Şaban Çavuş, Abdi Çelebi b. Hüseyin, Şükrul-
lah Bey b. Mustafa, Veli b. Mahmud, Hüseyin b. Ebûbekir, Mehmed b. Mustafa.

342 [44b-4] Ahmed b. Ali’nin, İmâmzâde Abdülkādir Efendi’nin kölesi 
Yuvan’ın taş ile dişlerini kırdığı
Mahmiye-i İstanbul’da Canbâziye mahallesi sükkânından umdetü’l-müderrisîni’l-
kirâm İmâmzâde Abdülkādir Efendi tarafından husûs-ı âti’l-beyâna vekîl oldu-
ğu Mehmed b. Ömer ve Ahmed b. Mustafa nâm kimesneler şehâdetleriyle şer‘an 
sâbit olan Yusuf Bey b. Bünyad nâm kimesne meclis-i şer‘-i şerîfde müvekkil-i 
mûmâ-ileyhin tevâbi‘inden Ahmed b. Ali nâm kimesne mah za rın da üzerine 
da‘vâ ve takrîr-i kelâm edip mezbûr Ahmed târih-i kitâbdan iki gün mukaddem 
müvekkil-i mûmâ-ileyhin abd-i memlûkü olan işbu orta boylu, açık kaşlı, gök 
gözlü, Rûsiyyü’l-asl Yuvan v. Kosta’nın taş ile amden ağzına vurup dört ön diş-
lerini ihrâc etmişdir suâl olunup ihkāk-ı hak olunmak matlûbumdur dedikde, 
gıbbe’s-suâl mezbûr Ahmed müvekkil-i mezbûrun abd-i memlûkü olan mevsûf-ı 
mezbûrun vech-i mübeyyen üzre ağzına taş ile vurup dört ön dişlerini ihrâc ettiği-
ni tâyi‘an ikrâr etmeğin mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, Şükrullah Bey b. Mustafa, Hasan Çelebi b. 
Ahmed, Edhem Çelebi b. Mehmed.

343 [45a-1] Ölen Hızır Halife’nin terekesinin, vârisleri Hasan b. Bayram 
ile Âişe bt. Yusuf ’a verildiği
Fazîletlü Efendi Hazretlerinin imzâsıyladır.
Vilâyet-i Rumeli’nde bi’l-fi‘l medîne-i Malkara kadısı olan es-Seyyid Mehmed Rıza 
b. Abdülcelil kıbelinden ünvânı ile mu‘anven bin yetmiş yedi Cumâdelâhire’nin 
dördüncü günü ile müverrah Bâli b. Mehmed nâm kimesne yedi ile nakl-i şer‘î 
vârid olup mazmûnu medîne-i Malkara mahallâtından el-Hâc Hızır mahallesi 
sevâkininden Hasan b. Bayram nâm şâbb-ı bâliğ ve Âişe bt. Yusuf nâm hâtundan 
vech-i âtî üzre da‘vâ-yı sahîha-i şer‘iyye ile mesbûk istişhâd-ı şer‘î sudûrundan 
sonra udûl-i müslimînden mahalle-i mezbûre sükkânından Himmet Dede 
b. Oruc b. Bayram ve yine medîne-i mezbûre mahallâtından Alacacı Hacı ma-
hallesi sükkânından Ali b. İskender b. Abdullah nâm kimesneler nakl ve tahvîl 
için mahall-i cerh ve ta‘dîlde şöyle edâ-i şehâdet-i şer‘iyye eylediler ki bundan 
akdem tarîk-i hacc-ı şerîfde vefât edip muhallefâtı mahmiye-i İstanbul’da hiz-
metinde olduğu zahru’l-ulemâi’l-izâm Mekke-i Mükerreme kazâsından münfa-
sıl Mehmed Efendi hazretleri yedinde mazbût olan Hızır Halîfe’nin babası Yusuf 
ile müsteşhid-i merkūm Hasan’ın babası Bayram li eb karındaşlar olup babaları 
ismi Ömer ve dedeleri ismi Osman’dır ve müsteşhide-i mezbûre Âişe müteveff â-yı 
mezbûr Hızır Halîfe’nin li ebeveyn kız karındaşı olup babaları ismi Yusuf ve anala-
rı ismi Fahri ve maskat-ı re’sleri zikr olunan Hacı Hızır mahallesidir müteveff â-yı 
mezbûrun verâseti müsteşhidân-ı mezbûrâna münhasıradır gayrı vârisi ve tereke-
sine âhar müstahık olduğu ma‘lûmumuz değildir, müsteşhidân-ı mezbûrân için 
tereke-i müteveff â-yı mezbûru vâzı‘ü’l-yed olanlardan hak ve taleb ve ahz vardır, 
biz bu husûsa şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde gıbbe ri‘âyeti şerâiti’l-kabûl şehâdetleri makbûle oldukdan sonra 
mezbûr Hasan ve merkūme Âişe müteveff â-yı mezbûrun muhallefâtını vâzı‘ü’l-
yed olanlardan da‘vâ ve taleb ve ahz u kabza ve kendilere îsâle ve kabz ve îsâl mü-
tevakkıf olan umûrun cümlesine tarafl arından işbu nâkilü’l-kitâb Bâli b. Mehmed 
nâm kimesneyi vekîl ve menâblarına nâib nasb ve ta‘yîn eylediklerinde ol dahi 
vekâlet-i merkūmeyi kabûl ve hizmet-i lâzımesin edâya müte‘ahhid olduğunu 
hâvî bulunmağın [nâkil-i] kitâb-ı mezbûr Bâli’nin talebi ile tereke-i müteveff â-yı 
mezbûra bi tarîki’l-emâne vâzı‘ü’l-yed olan müşârün-ileyh Mehmed Efendi tara-
fından husûs-ı âti’l-beyâna vekîl olduğu bimâ hüve tarîkü’s-sübût şer‘an sâbit olan 
Hüseyin Çelebi b. Ali muvâcehesinde feth ve kırâat ve istintâk olundukda mezbûr 
Hüseyin Çelebi müvekkil-i müşârün-ileyhin tereke-i müteveff â-yı mezbûra vaz‘-ı 
yedini ikrâr lâkin kitâb-ı mezbûr mevlânâ-yı mezbûr kıbelinden vârid kitâbı ve 
zeylinde olan hat ve hatmi dahi mevlânâ-yı mezbûrun hat ve hatmi olduğunu 
inkâr edicek mezbûr Bâli’den kitâb-ı mezbûr mevlânâ-yı mezbûr kıbelinden vârid 
kitâbı ve zeylinde olan hat ve hatmi olduğuna beyyine taleb olundukda kitâb-ı 
mezbûrun zeylinde isimleri terkīm olunup yol şâhidleri olan Kethüdâyeri Hüse-
yin Ağa ve Receb Bey nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka kitâb-ı mezbûru hâlâ medîne-i mezbûre kadısı 
olan mevlânâ-yı mezbûr bizim huzûrumuzda ba‘de’l-kırâ’e imzâ ve mühürleyip 
hat ve hatmine bizi işhâd eyledi biz kitâb-ı mezbûr mevlânâ-yı mezbûrun kıbe-
linden vârid kitâbı ve zeylinde olan hat ve hatm mevlânâ-yı mezbûrun hat ve hat-
mi olduğuna şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde, ba‘de’t-ta‘dîl ve’t-tezkiyye şehâdetleri makbûle olup mûcebince 
mezbûrân Hasan ve Âişe’nin vech-i muharrer üzre verâsetlerine ve mezbûr Bâli’nin 
vekâletine hükm olunup tereke-i müteveff â-yı mezbûru mezbûr Bâli’ye teslîm ve 
merkūm Hüseyin Çelebi’ye tenbîh olundukdan sonra mezbûr Bâli meclis-i şer‘de 
merkūm Hüseyin Çelebi mah za rın da ikrâr ve takrîr-i kelâm edip müteveff â-yı 
mezbûrun mecmû‘ terekesi semeni olan altmış yedi esedî guruş ile üç yüz akçeyi 
mezbûr Hüseyin Çelebi yedinden tamâmen ahz u kabz edip tereke-i müteveff â-yı 
mezbûra müte‘allika âmme-i de‘âvîden müvekkil-i müşârün-ileyh ile mezbûr Hü-
seyin Çelebi’yi ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Mehmed Efendi b. Musli, Çukadâr 
Ağa, el-Hâc Süleyman, keşfî Mustafa Efendi, el-Hâc Mehmed b. Abdullah.

344 [45a-2] Fâtıma Hanım bt. Mervan Ali’nin tasarrufu babasından 
intikal eden vakıf değirmenlerle ilgili kira sözleşmesi
Mahmiye-i İstanbul’da Mi‘mâr Sinan mahallesi sâkinelerinden Fâtıma Hanım bt. 
Mervan Ali Bey nâm hâtun tarafından husûs-ı âti’l-beyâna vekîli olduğu zâtını 
ma‘rifet-i şer‘iyye ile ârifân İvaz b. Süleyman ve Seyfullah b. Abdullah nâm kimes-
ne şehâdetleriyle şer‘an sâbit olan Ali Efendi b. Mehmed nâm kimesne meclis-i 







şer‘-i şerîf-i lâzımü’t-teşrîfde bi’l-vekâle ikrâr ve takrîr-i kelâm edip merhûm es-
Seyyid Mahmud Efendi nâm sâhibü’l-hayr vilâyet-i Anadolu’da medîne-i Kay-
seriye kazâsında Emirdar? nâm karyede binâ ve vakf-ı lâzım ile vakf eylediği 
beyne’l-ahâlî ve’l-cîrân ma‘lûmü’l-hudûd on kıt‘a değirmenlerin tevliyyet ve galle-
sini evlâdına ve evlâd u evlâdına şart edip ba‘de zamân ol değirmenler bi’l-külliye 
harâb olup elli sene arsası hâlî ve mu‘attal kalıp ba‘dehû bin elli senesinde evlâddan 
meşrûtiyyet üzre mütevellî olan es-Seyyid Mustafa Efendi ve es-Seyyid Ahmed 
Çelebi zikr olunan değirmenlerin yerlerini müvekkilem mezbûrenin babası 
mezbûr Mervan Ali Bey’e beş bin akçe icâre-i mu‘accele ve senede bir guruş icâre-i 
müeccele ile îcâr ve teslîm edip ol dahi istîcâr ve kabûl eyledikden sonra mezbûr 
Mervan Ali Bey arsa-i mezbûrenin üzerine mülkü olmak üzre izn-i mütevellî ile 
müceddeden değirmenler binâ edip mutasarrıf iken mezbûr Ali Bey fevt olup 
kızı müvekkilem mezbûre Fâtıma Hanım’a intikāl etmişidi, lâkin zikr olunan de-
ğirmenlerin arsasının ecr-i mislini ziyâde alıp hâlâ evlâddan mütevellîsi olan es-
Seyyid Abdülkerim Çelebi dahi müvekkilem mezbûre Fâtıma Hanım’a ecr-i misli-
ni tekmîl eyle deyû teklîf eylediğinde [45b] müvekkilem mezbûre Fâtıma Hanım 
dahi hâlâ mütevellî olan mezbûr es-Seyyid Abdülkerim Çelebi’ye vakf için vech-i 
muharrer üzre zikr olunan değirmenlerin icâre-i mu‘accelesi için yüz on esedî 
guruş ve icâre-i müeccelesi için beher sene beş müd buğday ve bir müd arpa ver-
mek üzre zikr olunan değirmenlerin ecr-i mislini tekmîl edip mezbûr es-Seyyid 
Abdülkerim Çelebi dahi kabûl edip râzı oldukdan sonra müvekkilem mezbûre 
Fâtıma Hanım’ın yedine temessük vermişidi, nazar olunup mûcebince cânib-i 
şer‘den li ecli’l-istihkâm hüccet verilmek murâdımdır deyû mütevellî-i mezbûrun 
hat ve hatmini hâvî mazmûn-ı takrîr-i meşrûhu nâtık temessük ibrâz etmeğin 
mûcebince li ecli’l-istihkâm taraf-ı şer‘den bu vesîka-i enîka ketb ve terkīm olu-
nup yed-i tâlibe def ‘ olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: İshak Efendi b. Yusuf, Kadri Efendi b. Ahmed, Muharrem Efendi 
b. Derviş Ali, İsmail Çelebi b. ( ), es-Seyyid Abdülfettâh Efendi, es-Seyyid Sâlih 
Efendi.

345 [45b-1] Ölen Kaba Kondelko’nun beytülmâl tarafından el konulan 
terekesinin vârislerine verilmesi
Vilâyet-i Rumeli’nde Ruskasrı kazâsına tâbi‘ Karapınar nâm karye sâkinelerinden 
Rago bt. Dobre nâm nasrâniyenin zevci olup tarafından husûs-ı âti’l-beyâna 
vekâlet iddi‘â eden râfi‘ü’s-sifr Yani v. Yanaki nâm zimmî meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de fi’l-asl karye-i mezbûreden 
olup mahmiye-i İstanbulda âmme beytülmâl emîni olup vilâyet-i mezbûrede 
Kızılağaç kazâsına tâbi‘ Gedikli nâm karyede tavattun ettikden sonra sürekçilik 
ile mahmiye-i mezbûreye geldikden sonra Yedikule’de hâlik olan Kaba Kondel-
ko nâm zimmînin vâris-i ma‘rûfu olmamak zu‘mu ile terekesine vâzı‘ü’l-yed olan 
ümdetü’l-eşbâh Mahmud Ağa b. Hasan tarafından husûs-ı âti’l-beyâna vekîl ol-
duğu bimâ hüve tarîkü’s-sübût şer‘an sâbit olan Ebûbekir Ağa b. Abdurrahman 
nâm kimesne mah za rın da da‘vâ ve takrîr-i kelâm edip hâlik-i mezbûr ile mezbûre 
Rago li eb karındaşlar olup babaları ismi Dobre ve maskat-ı re’sleri zikr olunan 
Karapınar karyesi olup hâlik-i mezbûrun verâseti mezbûre Rago ile li eb karın-
daşları Kirço nâm zimmîye münhasıra olup ve mezbûre Rago hâlik-i mezbûrun 
terekesinden sülüs hissesini vâzı‘ü’l-yed olanlardan ahz u kabza ve kendiye îsâle 
ve kabz ve îsâl mütevakkıf olduğu umûrun küllîsine tarafından beni vekîl etmekle 
suâl olunup tereke-i hâlik-i mezbûrun sülüsünü bana teslîme mezbûr Ebûbekir 
Ağa’ya tenbîh olunmak matlûbumdur dedikde, gıbbe’s-suâl mezbûr Ebûbekir 
Ağa müvekkilinin vech-i muharrer üzre tereke-i hâlik-i mezbûra vaz‘-ı yedini 
ikrâr ve lâkin vech-i muharrer üzre müdde‘î-i mezbûrun vekâletini ve mezbûre 
Rago’nun verâsetini inkâr edicek müdde‘î-i mezbûrdan müdde‘âsını mübeyyine 
beyyine taleb olundukda zikr olunan Kızılağaç kazâsına tâbi‘ Demircili nâm karye 
ahâlîsinden Ahmed b. Mahmud ve vilâyet-i mezbûreden kasaba-i Karinâbâd’da 
Câmi‘-i Sagīr mahallesi ahâlîsinden Hacı Halil b. Sinan nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka hâlik-i 
mezbûr ile mezbûre Rago li eb karındaşlar olup babaları ismi Dobre ve maskat-ı 
re’sleri zikr olunan Karapınar karyesidir, hâlik-i mezbûrun verâseti mezbûre 
Rago ile li eb karındaşı mezbûr Kirço’ya münhasıradır gayrı vârisi ve terekesi-
ne âhar müstahık olduğu ma‘lûmumuz değildir ve mezbûre Rago tereke-i hâlik-i 
mezbûrdan hisse-i şer‘iyyesi vâzı‘ü’l-yed olanlardan ahz u kabza ve kendiye îsâle ve 
kabz ve îsâl mütevakkıf olduğu umûrun küllîsine tarafından zevci mezbûr Yani’yi 
mukaddemâ huzûrumuzdan vekîl ve menâbına nâib nasb ve ta‘yîn edip ol dahi 
vekâlet-i mezbûreyi kabûl ve merâsimini edâya ta‘ahhüd etmişidi biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
vech-i muharrer üzre mezbûre Rago’nun verâsetine ve mezbûr Yani’nin vekâletine 
hükm olundukdan sonra tereke-i hâlik-i mezbûrun sülüsünü vekîl-i mezbûr 
Yani’ye teslîme mezbûr Ebûbekir Ağa’ya tenbîh olunmağın mâ vaka‘a bi’t-taleb 
ketb olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Edhem Çelebi b. Mustafa, Şaban Ağa Ser-muhzırân, Mehmed Çele-
bi b. Abdülmennân Kethüdâ-yı muhzırân, Mustafa b. Kenan, Ömer Ağa b. Musta-
fa, Ahmed Çelebi b. Mahmud.







346 [45b-2, Arapça] Seyyid Mehmed b. Seyyid Abdullah adlı çocuğa 
nafaka takdir edildiği
Hâkim, Seyyid Mehmed b. Seyyid Abdullah nâm sagīrin nafakası, kisvesi ve sâir 
havâic-i zarûriyyesi için, bundan akdem fevt olan Hatice Hâtun bt. Osman nâm 
annesinden kendisine irs-i şer‘le intikāl eden mallardan alınmak üzre, mezbûr 
babasının talebiyle, yevmî râyicü’l-vakt sekiz akçe farz ve takdîr etti ve meblağ-ı 
mefrûz-i mezbûru sagīr-i mezkûrun havâic-i lâzımesine sarf etmesine ve vakt-i 
hâcette istidâne edip lede’z-zafer mezbûr sagīrin emvâline rücû‘ etmesine mezbûr 
Seyyid Abdullah’a izin verdi.
Cerâ zâlike ve hurrire fi’l-yevmi’s-sâmin ve’l-ışrîn min Cumâdelâhire sene seb‘a 
ve seb‘în ve elf.
Şuhûdü’l-hâl: Ömer Efendi b. İsmail, sahhâf Mahmud Ağa b. Sefer, Abdi Çelebi b. 
Hüseyin, İbrahim Çelebi b. Ahmed.

347 [46a-1] Şeyh Ebülvefâ Vakfı’na ait arsaya odalar yapıp kira ücretini 
ödeyerek oturan Belkıs Hatun bt. Üstâd Ali’nin ölümü üzerine, 
yaptığı masraflarla ilgili vârislerinin açtığı davada sulh olduğu ve 
sulh bedelinin tahsil edildiği
Merhûm Şeyh Ebülvefâ vakfı’ndan olup merhûm-ı mezbûrun mahmiye-i 
İstanbul’da kendi mahallesinde vakı‘a bir tarafdan vakf-ı mezbûr ve bir tarafdan 
Hacı Eyüb mülkü ve iki tarafdan tarîk-i âm ile mahdûde menzil arsası üzerine 
icâreteyn-i ma‘lûmeteyn ile mutasarrıfesi olan Belkıs Hâtun bt. üstâd Ali izn-i 
mütevellî ile târih-i kitâbdan dört sene mukaddem icâre-i mu‘accelesine mahsûb 
olmak üzre odalar binâ edip mutasarrıfe iken fevt oldukda menzil-i mezbûr 
intikāl-i âdî ile oğlu Nâilî Mustafa Efendi b. Mehmed Efendi’ye intikāl edip mezbûr 
Mustafa Efendi mutasarrıf iken bilâ-veled vefât etmekle menzil-i mezbûru vakf-ı 
mezbûr mütevellîsi umdetü’l-eşbâh Ahmed Efendi vakf için zabt ve îcâr ettiği ve 
müteveff â-yı mezbûrun verâseti zevcesi Safiye bt. Zeynelâbidin’e ve li ebeveyn ka-
rındaşı kızları Afîfe ve Râbia’ya münhasıra olduğu şer‘an sâbit oldukdan sonra 
mezbûre Safiye’nin zevci ve tarafından husûs-ı âti’l-beyâna sâbitü’l-vekâle vekîli 
olan Mustafa Çavuş b. Receb ile mezbûretân Afîfe ve Râbia’nın sâbitü’l-vekâle 
vekîlleri olan Hüseyin Efendi b. Abdülvehhâb meclis-i şer‘-i şerîf-i lâzımü’t-
teşrîfde vakf-ı mezbûr mütevellîsi mûmâ-ileyh Ahmed Efendi muvâcehesinde 
her biri üzerine da‘vâ ve takrîr-i kelâm edip müteveff ât-ı mezbûrenin menzil-i 
mezbûrun binâsına masrûfu olan elli bin akçenin on dört bin dört yüz akçesini 
müteveff ât-ı mezbûre ile oğlu müteveff â-yı mezbûr hayâtlarında dört sene süknâ 
ile menzil-i mezbûrun ecr-i mislinden istîfâ edip müteveff ât-ı mezbûrenin vech-i 
mübeyyen üzre masrûfundan bâkī otuz beş bin altı yüz akçeyi bundan akdem 
vekâletimiz hasebiyle mütevellî-i mezbûr Ahmed Efendi’den yedinde olan galle-i 
vakf-ı mezbûrdan müvekkilelerimiz için bize ver deyû da‘vâ ettiğimizde sulh, her 
vechile vakfa enfa‘ olmağla beynimize muslihûn tavassut edip mûmâ-ileyh Ahmed 
Efendi galle-i vakıfdan müvekkilimiz için bize on altı bin akçe vermek üzre beyni-
mizde inşâ-i akd-i sulh ettiklerinde biz dahi bi’l-vekâle sulh-i mezbûru kabûl edip 
bâkīden taraf-ı vakfı ibrâ etmişdik suâl olunup bedel-i sulh-i mezbûru yedinde 
olan galle-i vakf-ı mezbûrdan bize teslîme mûmâ-ileyh Ahmed Efendi’ye tenbîh 
olunmak matlûbumuzdur dediklerinde, gıbbe’s-suâl mûmâ-ileyh Ahmed Efendi 
cevâbında kaziyye minvâl-i muharrer üzre olup vekîlân-ı mezbûrân ile vech-i mu-
harrer üzre sulh vakfa enfa‘ olmağla on altı bin akçeye sulh olmuşidim lâkin câiz ki 
mezbûrât Safiye ve Afîfe ve Râbia ve vech-i muharrer üzre vekâletlerini inkâr edip 
ben dahi isbât edemeyip mezbûrât yemîn etmeleriyle müteveff ât-ı mezbûrenin 
vech-i muharrer üzre masrûfundan bâkīyi bana tazmîn edip zarar müretteb ola, 
mezbûrân Mustafa Çavuş ve Hüseyin Efendi vech-i mübeyyen üzre vekâletlerini 
isbât eylesinler dedikde, mezbûr Mustafa Çavuş ve Hüseyin Efendi’den vech-i mü-
beyyen üzre sulha ve bedel-i sulhü kabza ve bâkīden taraf-ı vakfı ibrâya mezbûrât 
Safiye ve Afîfe ve Râbia tarafl arından vekîl olduklarına beyyine taleb olunduk-
da udûl-i ahrâr-ı ricâl-i müslimînden Abdülbâkī b. Musa ve İsmail b. Musa ve 
Sâlih b. Nurullah ve Ahmed b. Mustafa nâm kimesneler li ecli’ş-şehâde meclis-i 
şer‘a hâzırûn olup istişhâd olunduklarında fi’l-hakīka müteveff ât-ı mezbûrenin 
menzil-i mezbûra vech-i mübeyyen üzre masrûfu olan elli bin akçeden ber vech-i 
muharrer istîfâ olunan on dört bin dört yüz akçeden bâkī otuz beş bin altı yüz 
akçenin on altı bin akçesi üzerine mezbûr Ahmed Efendi ile sulha ve bedel-i sul-
hü kabza ve bâkīden tarafı vakfı edâya mezbûre Safiye mezbûr Mustafa Çavuş’u 
mezbûretân Afîfe ve Râbia mezbûr Hüseyin Efendi’yi bizim huzûrumuzda vekîl ve 
menâblarına nâib nasb ve ta‘yîn edip mezbûrân Mustafa Çavuş ve Hüseyin Efendi 
dahi vekâlet-i mezbûreyi kabûl etmişler idi mütevellî-i mûmâ-ileyh Ahmed Efen-
di üzerine bedel-i sulh olan meblağ-ı mezbûr on altı bin akçeyi galle-i vakıfdan 
mezbûrân Mustafa Çavuş ve Hüseyin Efendi’ye teslîm lâzımdır, biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ettik-
lerinde ba‘de’t-ta‘dîl ve’t-tezkiyye şehâdetleri makbûle olup mûcebince mezbûrân 
Mustafa Çavuş ve Hüseyin Efendi’nin vekâletlerine hükm olunup bedel-i sulh-i 
mezbûru vekîlân-ı mezbûrân Mustafa Çavuş ve Hüseyin Efendi’ye galle-i vakıf-
dan teslîme mûmâ-ileyh Ahmed Efendi’ye tenbîh olundukdan sonra vekîlân-ı 
mezbûrân Mustafa Çavuş ve Hüseyin Efendi meclis-i mezbûrda mütevellî-i 
mûmâ-ileyh Ahmed Efendi mah za rın da her biri bi’l-vekâle ikrâr ve takrîr-i kelâm 
edip ânifen bize teslîme tenbîh olunan bedel-i sulh-i mezbûr on altı bin akçe-
yi mûmâ-ileyh Ahmed Efendi yedinde olan galle-i vakf-ı mezbûrdan alıp kabz 
eyledik dediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah Kâtib-i Vakf-ı Ferruh Kethüdâ, fahrü’l-
müderrisîn Ömer Efendi el-Kâtib, İbrahim Ağa b. Mustafa, Abdurrahman Çelebi, 
Edhem Çelebi b. Ahmed ve gayruhüm mine’l-hâzırîn.

348 [46b-1] Âmine bt. Abdullah’ın ev eşyalarını kocası İsa 
b. Abdullah’a hibe ettiği
Mahmiye-i İstanbul’da Kabasakal Sinan mahallesinde sâkine Âmine bt. Ab-
dullah nâm hâtun tarafından husûs-ı âti’l-beyâna vekîl olup mezbûrenin zâtını 
ma‘rifet-i şer‘iyye ile ârifân olan Mehmed Efendi b. Ahmed ve el-Hâc Bayram b. 
( ) nâm kimesneler şehâdetleriyle şer‘an vekâleti sâbite olan kazzâz Yusuf Çelebi 
b. Abdullah nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de müvekkile-i mezbûrenin zevci bâ‘isü’l-kitâb İsa b. Abdullah nâm 
kimesne mah za rın da bi’l-vekâle ikrâr ve takrîr-i kelâm edip müvekkilem mezbûre 
Âmine mülk eşyâsından bir beledî döşek ve bir minder ve iki yemeni yorgan ve 
bir kırmızı kilim ve iki tencere ve üç sahan ve beş top keten bezi ve iki kaft an ve 
iki zıbın ve bir entarisini mezbûr İsa’ya hibe-i sahîha-i şer‘iyye ile hibe ve teslîm 
edip sâkin olduğu menzil içinde her ne var ise zevci mezbûr İsa’nındır müvekkil-i 
mezbûrenin üzerinde lâbise olduğu libâsından gayrı bir şeyi yokdur dedikde 
mezbûr İsa dahi hibe-i mezbûreyi meclis-i hibede ittihâb ve kabûl ve kabz ve te-
sellüm eyledi dedikde gıbbe’t-tasdîki’ş-şer‘î mâ vaka‘a bi’l-ibtigā ketb olundu.
Fî gurreti Recebi’l-mürecceb li sene seb‘a ve seb‘în ve elf.
Şuhûdü’l-hâl: Kenan Bey b. Abdullah, Abdi Çelebi el-Müezzin, Mustafa Hoca el-
Müezzin, Abdullah Efendi el-Müezzin ve gayruhüm.

349 [46b-2] Âmine bt. Bilâl’in boşandığı kocası Mustafa b. Ahmed’deki 
mehir alacağını tahsil ettiği
Mahrûse-i Galata müzâfâtından kasaba-i Tophâne’de Mehmed Ağa mahallesinde 
sâkine Âmine bt. Bilâl nâm hâtun meclis-i şer‘-i hatîr-i lâzımü’t-tevkīrde zevc-i 
mutallıkı işbu bâ‘isü’l-kitâb Mustafa b. Ahmed nâm kimesne mah za rın da ikrâr 
ve takrîr-i kelâm edip mezbûr Mustafa beni bâyinen tatlîk etmeğin zimmetinde 
mütekarrir ve ma‘kūdun-aleyh olan bin akçe mehr-i müeccelimi mezbûr Mustafa 
yedinden tamâmen ahz u kabz edip zevciyyete ve gayra müte‘allika da‘vâdan her 
birimiz âharın zimmetini ibrâ ve iskāt eyledik dedikde gıbbe’t-tasdîk mâ vaka‘a 
bi’t-taleb ketb olundu.
Fi’l-yevmi’s-sânî min Recebi’l-ferd li sene seb‘a ve seb‘în ve elf.
Şuhûdü’l-hâl: Şükrullah Bey, Abdi Çelebi, İbrahim Çelebi, Baba Resul.

350 [46b-3] Mehmed Beşe’nin Kadı Sâlih Efendi’den aldığı kölenin 
bedelini ödemesi gerektiği
Mahmiye-i İstanbul’da Manisalı Çelebi mahallesinde sâkin fahrü’l-kuzât Sâlih 
Efendi b. el-merhûm Musa Efendi meclis-i şer‘-i hatîr-i lâzımü’t-tevkīrde Meh-
med b. İslâm nâm kimesne mah za rın da üzerine da‘vâ ve takrîr-i kelâm edip târih-i 
kitâbdan üç gün mukaddem işbu hâzır bi’l-meclis Mustafa Beşe b. Mehmed nâm 
dellâl yediyle rıkkıyyetine mu‘terif çatık kaşlı, sarışın, yek-çeşm Rûsiyyü’l-asl 
Zülfikār b. Abdullah nâm mürâhık abd-i memlûkümü merkūm Mehmed’e yetmiş 
esedî guruşa bey‘ ve teslîm ol dahi vech-i muharrer üzre iştirâ ve tesellüm ve kabûl 
etmişidi, hâlâ semeni olan meblağ-ı mezbûru merkūm Mehmed’den taleb ederim 
suâl olunsun dedikde, gıbbe’s-suâl ve’l-inkâr müdde‘î-i merkūm Sâlih Efendi’den 
müdde‘âsını mübeyyine beyyine taleb olundukda udûl-i ricâl-i müslimînden olup 
mahmiye-i mezkûrede Fîruz Ağa mahallesi sükkânından Mustafa Bey b. Abdul-
lah ve Hasan Çelebi b. Ali nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka müdde‘î-i mezkûr Sâlih Efendi târih-i 
kitâbdan üç gün mukaddem işbu hâzır bi’l-meclis Mustafa Beşe nâm dellâl ye-
diyle rıkkıyyetine mu‘terif çatık kaşlı, sarışın, yek-çeşm Rûsiyyü’l-asl Zülfikār 
nâm mürâhık abd-i memlûkünü mezbûr Mehmed’e yetmiş esedî guruşa bizim 
huzûrumuzda bey‘ ve teslîm ol dahi vech-i muharrer üzre iştirâ ve tesellüm ve 
kabûl eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye şehâdetleri 
makbûle olmağın mûcebince semen-i mezkûr yetmiş esedî guruşu müdde‘î-i 
mezkûr Sâlih Efendi’ye edâ ve teslîme merkūm Mehmed’e tenbîh olunup mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Sufi Mehmed Efendi b. Mustafa, keşfî Mustafa b. Muharrem, Meh-
med Çelebi b. Abdullah Kethüdâ-yı muhzırân, Abdi Çelebi b. Hüseyin, Hasan 
Çelebi b. Ahmed, Mehmed b. Ramazan, Resul Baba b. Rıdvan.

351 [47a-1] Suruç’a kışlamaya giderken Kays urbanının baskınına 
uğrayan İzoli aşiretinin yağma edilen koyunlarının Berazi 
aşiretinde olduğu ile ilgili davalarında sulh sağlandığı
Cerâ indî hâkezâ nemekahû el-abdü’l-fakīru ileyh sübhânehû ve te‘âlâ
Ebûbekir b. Mustafa el-Müvellâ hilâfeten bi nâhiyeti Suruç mâ fîh kemâ fîh 
nemekahû el-fakīru ileyh sübhânehû Hüseyin el-Müvellâ bi ordu-yı asâkiri’l-
mansûre -ufiye anhu-
Bi’l-fi‘l Diyarbekir eyâletine mutasarrıf olan serdâr-ı zafer-şi‘âr vezîr-i âsaf-nazîr 
sa‘âdetlü ve mekremetlü İbrahim Paşa -hamâhallâhû ammâ yeşâ’- hazretlerinin 
huzûr-ı âlîlerinde akd olunan meclis-i şer‘-i refî‘ü’l-erkân’da fahrü’l-muhadderât 
tâcü’l-mestûrât Haseki Sultan -dâmet ismetühâ- hazretlerinin havâssından Ma-
latya hâssı re‘âyâsından İzoli aşîretinden Budak Kethüdâ b. Cafer ve Çil Ahmed 
b. Süvar ve Ahmed b. Hasan ve Bayezid b. Hasan ve Halil b. Hüseyin ve İsmail 
b. Nâsır ve Veli b. Mustafa ve Saruhan b. Mehmed ve sâirleri cemm-i gafîr ve 
cem‘-i kesîr ile meclis-i mezbûrda Suruç nâhiyesinde Berazi aşîretinden Zezvârî 
oymağından Ali Harid Kethüdâ b. Fâzıl ve diğer Ali Kethüdâ b. Hacı Kethüdâ ve 
Şirâvi oymağından Abbas Kethüdâ b. Mehmed Reş ve Cum‘a Kethüdâ b. Sofu Ali 
ve Medliç b. Hamo ve Ohyan oymağından Ömer Kethüdâ b. İbrahim ve Zeydo b. 
Daz ve Veli b. Huri ve Zeydan oymağından İbrahim Kethüdâ b. Mîr ve Mürşid b. 
Hacı Vendan ve Peçan oymağından Bekir Kethüdâ b. Bâli ve Mehmed b. Hamo 
ve Ahmed Kethüdâ b. Dinar ve Cabir b. Mehmed ve Alâaddinli oymağından Hü-
seyin Bey b. Kenan ve Ali Bey b. Sefk at Bey ve Şeyhan oymağından Şeyh Haydar 
b. Şeyh Mehmed ve sâirleri ve Dinani aşîreti kethüdâlarından Mahmud Kethüdâ, 
Bayındır ve Halil Kethüdâ b. Acem Kethüdâ ve sâirleri muvâcehelerinde her biri 
ferden ferdâ ikrâr ve takrîr-i kelâm edip bundan akdem kat‘-ı tarîk ile mu‘tâd olan 
Kays urbânı eşkiyâsı biz evlerimiz ile göçüp kışlamağa giderken Suruç nâhiyesi 
kurbunda göçümüz üzerine gelip evlerimizi vurup bi’l-cümle emvâl ve erzâkımızı 
nehb ü gāret ettiklerinde biz dahi ahvâlimizi Âsitâne-i sa‘adet-âşiyâna i‘lâm eyle-
diğimizde zikr olunan şakīler nefîr-i âm ve gāret olunan emvâlimizi mallarından 
bize red ve tazmîn olunmak bâbında kıdvetü’l-emâsil ve’l-akrân Ali Ağa -zîde 
kadruhû- mübâşeretiyle vezîr-i müşârün-ileyh hazretlerine hitâben yedimize 
hatt-ı hümâyûn-ı sa‘âdet-makrûn verilip hâlâ Şuruç nâhiyesine dâhil olduğu-
muzda gāret olunan emvâlimizden Berazi ve Dinani aşîretleri beynlerinde on bin 
koyunumuz vardır deyû kendilerden da‘vâ eylediğimizde anlar münkir olup biz 
dahi isbât sadedinde iken beynimize muslihûn tavassut edip mezbûrlar edâsında 
mu‘terif olduklarından sonra bizi üç bin nakid guruş ve üç bin koyuna ıslâh et-
tiklerinde biz dahi es-sulhü seyyidü’l-ahkâm fehvâsıyla âmil olup sulh-i mezkûra 
râzı ve bedel-i sulh olan akçe ve koyundan iki bin üç yüz nakid guruş ve dört yüz 
koyun Berazi kethüdâları yedlerinden alıp kabz edip yüz koyunu dahi anlara hibe 
edip husûs-ı mezbûra müte‘allika de‘âvîden biribirimizin zimmetlerin ibrâ-i âmla 
ibrâ ve iskāt eyledik ba‘de’l-yevm biribirimiz ile husûs-ı mezbûra müte‘allik da‘vâ 
ve nizâ‘ımız kalmamışdır, eğer bu husûsa müte‘allik tarafeynden da‘vâ sâdır olur 
ise lede’l-hükkâm mesmû‘ olmayıp tezvîre haml olunsun deyû ikrâr ettiklerinde 
mezbûrûnun minvâl-i muharrer üzre sudûr bulan ikrârların merkūmûn Berazi ve 
Dinani kethüdâları vicâhen tasdîk ve tahkīk ettiklerinde mâ hüve’l-vâki‘ bi’t-taleb 
ketb olundu.
Tahrîren fî evâsıtı şehri Rebî‘ilevvel sene seb‘a ve seb‘în ve elf.
Şuhûdü’l-hâl: Fahrü’l-emâcid Mustafa Ağa Zâbit-i Suruç, fahrü’l-emâsil İbra-
him Ağa b. Abdullah, fahrü’l-fezâil Mürsel Bey Kethüdâ-yı Türkmân, Seyfh an 
Bey Kethüdâ-yı Türkmân, Muammer Bey b. Bahaeddin, Nâsır Bey b. Hüseyin ez-
Za‘îm, Ulaşlı Mehmed Bey ve gayruhüm mine’l-huzzâr.

352 [47b-1] Berazi aşiretinin aynı davada İzoli aşiretiyle anlaştıkları
Yu‘melu bi mazmûnihî harrerehû el-fakīru ileyh sübhânehû Abdülcelil el-Kadı bi 
medîneti [Bîretü’l-fırad] el-mahmiyye -ufiye anh-
El-emru kemâ rukime fîh nemekahû el-abdü’l-fakīru ileyh sübhânehû Ebûbekir b. 
Mustafa el-Müvellâ hilâfeten bi nâhiyeti Suruç -ufiye anh-
Bi’l-fi‘l Diyarbekir eyâletine mutasarrıf olan serdâr-ı zafer-şi‘âr vezîr-i rûşen-
zamîr sa‘âdetlü ve mekremetlü İbrahim Paşa -edâmallâhu te‘âlâ iclâlehû- hazret-
lerinin huzûr-ı âlîlerinde akd olunan meclis-i şer‘de Bîretü’l-fırad kazâsına tâbi‘ 
Suruç nâhiyesinde sâkin Berazi aşîretinden Alâaddin oymağından Kenan Bey 
b. Sefk at Bey ve oğlu Hüseyin Bey ve Zeydan oymağından İbrahim Kethüdâ b. 
Mîr ve Mehmed b. Mamur ve Peçan oymağından Bekir Kethüdâ b. Bâli ve Dina-
ni aşîretinden Ahmed Kethüdâ b. Mamur ve Süleyman Kethüdâ b. Hamza nâm 
kimesneler meclis-i mezbûrda fahrü’l-muhadderât tâcü’l-mestûrât Haseki Sul-
tan -dâmet ismetühâ- hazretlerinin havâs re‘âyâsından Malatya hâssına tâbi‘ İzoli 
aşîretinden Budak Kethüdâ b. Cafer ve Çil Ahmed b. Süvar ve Ahmed b. Hasan ve 
Bayezid b. Hasan ve Halil b. Hasan ve İsmail b. Nâsır ve Veli b. Mustafa ve Saruhan 
b. Mehmed mahzarlarında her biri ikrâr ve takrîr-i kelâm edip bundan akdem 
Kays urbânı eşkiyâsı mezbûrların evlerin basıp bi’l-cümle emvâl ve erzâkları gāret 
ettiklerinde mezbûrlar Âsitâne-i sa‘âdete varıp ahvâllerin i‘lâm ve tâife-i mezbûre 
nefîr-i âm olunup mallarından zikr olunan re‘âyânın malları edâ olunmak bâbında 
kıdvetü’l-emâsil ve’l-akrân Ali Ağa mübâşeretiyle vezîr-i müşârün-ileyh hazret-
lerine hitâben hatt-ı hümâyûn-ı sa‘âdet-makrûn vârid olup mukaddemâ sizin 
beyninizde dahi gāret olunan emvâlimizden koyun ile üç bin guruşa ıslâh olup 
hüccet-i şer‘iyye olunmuşidi, eğer ba‘de’l-yevm bu husûsa müte‘allik bizlerden ve 
oymaklarımızdan mukaddemâ verilen hüccet-i şer‘iyye[ye] muhâlif da‘vâ sâdır 
olur ise pâdişâh-ı âlem-penâh hazretlerine elli bin guruş nezrimiz olsun deyû 
ikrâr ettiklerinde mezbûrûnun sudûr bulan ikrârların mezbûrûn İzoli Aşîreti bi’l-
muvâcehe tasdîk ve kabûl ettiklerinde alâ mâ hüve’l-vâki‘ bi’t-taleb ketb olundu.
Tahrîren fi gurreti Rebî‘ilâhir li sene seb‘a ve seb‘în ve elf.
Şuhûdü’l-hâl: Fahrü’l-kabâil Mâriş? Bey Kethüdâ-yı Türkmân, Seyfh an Bey 
Kethüdâ-yı Türkmân, Ulaşlı Mehmed Bey ve Kaya Çavuş Çavûşân-ı dîvân, Ali 
Çavuş Çavûşân-ı dîvân ve gayruhüm mine’l-huzzâr.

353 [47b-2] Süleyman Çelebi b. Mehmed’in Halil’e borçlu olduğu
Mahmiye-i İstanbul’da Ali Fakīh mahallesinde sâkin Süleyman Çelebi b. Meh-
med meclis-i şer‘de bundan akdem mahalle-i mezbûre sâkinelerinden olup vefât 
eden Sâliha bt. İsmail nâm hâtunun sadrî sagīr oğlu Halil’in babası ve velîsi işbu 
bâ‘isü’l-kitâb Mustafa b. Emrullah mah za rın da ikrâr ve takrîr-i kelâm edip sagīr-i 
mezbûr malından elli kıt‘a esedî guruş asl-ı mâl ve onu on bir buçuk hesâbı üzre 
târih-i kitâbdan üç yüz altmış gün tamâmına dek üzerime devr-i şer‘î ile ilzâm 
ribh olunan yedi buçuk esedî guruş ki cem‘an elli yedi buçuk esedî guruş zimme-
timde vâcibü’l-edâ ve lâzımü’l-kazâ deynimdir dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî min Recebi’l-ferd li sene seb‘a ve seb‘în ve elf.
Şuhûdü’l-hâl: Hasan Çelebi b. Mehmed, Abdi Çelebi b. Hüseyin, Mustafa Çelebi b. 
Ahmed, Şükrullah b. Mustafa, Baba Resul b. Rıdvan.

354 [47b-3] Mustafa Ağa b. Hasan’ın evi önüne yapılan tahta perdenin 
damlalığına zarar verdiği, tahta perdenin ön kısmından on iki 
parmaklık kısmının kesilmesi gerektiği
Husûs-ı âti’l-beyânı mahallinde istimâ‘ ve tahrîr için gıbbe’l-iltimâs kıbel-i şer‘-i 
mutahhardan bu fakīr ve hâssa mi‘mârlardan üstâd el-Hâc Hasan b. Ömer ve üstâd 
Mustafa b. Ali ve zeyl-i vesîkada muharrerü’l-esâmî olan müslimîn ile mahmiye-i 
İstanbul’da Kabasakal Sinan Ağa mahallesinde vâki‘ zikri âtî damlalık arsasının 
üzerine varıp akd-i meclis-i şer‘-i şerîf olundukda mahalle-i mezbûrede vâki‘ 
merhûm Kasım Çavuş[’un] vakf eylediği sekiz bâb müte’ehhilîn odalarının icâre-i 
mu‘accele ve müeccele-i ma‘lûmeteyn ile müste’ciri olanlardan işbu bâ‘iseyi’l-
vesîka Mustafa Halîfe b. Abdullah el-Müezzin ve Kalaycı Şaban b. İbrahim nâm 
kimesneler kendi tarafl arından asâleten ve çiçekçi Hüseyin Bey tarafından husûs-ı 
âti’l-beyâna sâbitü’l-vekâle vekîlleri olmağla vekâleten vakf-ı mezbûr mütevellîsi 
tarafından kāimmakām-ı mütevellî olan fahrü’l-akrân Mustafa Ağa [48a] b. Ali 
huzûrunda meclis-i ma‘kūd-ı mezbûrda vakf-ı mezbûr damlalığına muttasıl 
merhûm Yahya Efendi nâm sâhibü’l-hayrın vakfından olup icâre-i mu‘accele ve 
müeccele-i ma‘lûmeteyn ile bir bâb menzilin mutasarrıfı olan fahrü’l-a‘yân Mus-
tafa Ağa b. Hasan ile vakf-ı mezbûra kāimmakām-ı mütevellî olan İbrahim Efendi 
b. Süleyman muvâcehelerinde her biri takrîr-i kelâm edip kadîmü’l-eyyâmdan bu 







âna gelince bizim tasarrufumuzda olan menzillerimizin temelleri kâfiri binâ olup 
önünde vâki‘ damlalık arsasının nısfı bizim tasarrufumuzda olan mezbûr Kasım 
Çavuş vakfı’nın ve nısf-ı âharı mezbûr Mustafa Ağa’nın tasarrufunda olan mezbûr 
Yahya Efendi vakfı’nın damlalığı olup ol kâfiri binânın üzerlerinde kadîmden 
bizim tahta bendlerimiz olup ol tahta-bendler ta‘mîre muhtâc olmağla üslûb-ı 
sâbık üzre ta‘mîr eylediğimizde mezbûr Mustafa Ağa siz tahta-bendlerinizi ziyâde 
tecâvüz edip benim tasarrufumda olan sakfımın saçağı üzerine uzatmağla ve ön-
lerine dahi tahta perde tutmağla bana havâle ve zararı vardır deyû bizi rencîdeden 
hâlî değildir, hâlâ muvâcehesinde ba‘de’n-nazar bî-vech ta‘arruzdan men‘ olun-
ması matlûbumuzdur dediklerinde mi‘mârân-ı mezbûrân zikr olunan tahta-
bendlere nazar eylediklerinde fi’l-vâki‘ kadîmden olan tahta-bendlerden arzen 
on ikişer parmak merkūmûn Mustafa Halîfe ve Kalaycı Şaban ve çiçekçi Hüseyin 
Bey tecâvüz edip ve önlerinde tahta havâle perdeleri olmamağla merkūmûnun 
mezbûr Mustafa Ağa’ya zararları vardır, zikr olunan tahta-bendlerden arzen on 
ikişer parmak mikdârı kat‘ edip ve ol tahta-bendlerin önlerinde havâle perdele-
ri tutmağla mezbûr Mustafa Ağa’nın havâle ve zararı def ‘ olur deyû mi‘mârân-ı 
mezbûrân ve sâir ehl-i vukūf icmâ‘ ve ittifâk eylediklerinden sonra ol zararı def ‘a 
merkūmûna tenbîh birle mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mustafa b. Abdullah, Zülfikār b. Abdullah, Osman b. Abdullah, Re-
ceb b. İbrahim, Şaban b. İbrahim, el-Hâc Mustafa b. Hasan, İbrahim Efendi b. ( ) 
el-İmâm, el-Hâc Ahmed b. ( ), el-Hâc Abdülbâkī b. ( ) Helvacı, Sâ‘atçi Ebûbekir 
Ağa b. ( ), İbrahim b. Murad, Kenan b. Abdullah, Mehmed Halîfe b. Mehmed, Ha-
san Beşe b. ( ) el-Hayyât.

355 [48a-1] Panoli bt. Kalov’un, Manol v. Petro’dan kendisine takdir 
edilen nafaka bedelini tahsil ettiği
Vilâyet-i Rumeli’nde kasaba-i Çorlu’da Papas mahallesinde sâkine Panoli bt. Ka-
lov nâm nasrâniyenin sulbî oğlu ve tarafından husûs-ı âti’l-beyâna sâbitü’l-vekâle 
vekîli olan Nikola v. Petro nâm zimmî meclis-i şer‘de li ebeveyn karındaşı işbu 
bâ‘isü’s-sifr Manol v. Petro nâm zimmî muvâcehesinde bi’l-vekâle ikrâr ve takrîr-i 
kelâm edip vâlidem müvekkile-i mezbûre Panoli’nin karındaşım merkūm Ma-
nol üzerine mukaddemâ hâkimü’ş-şer‘ takdîr ettirdiği yevmî altışar akçe nafaka-i 
mefrûzasından işbu bin yetmiş yedi Saferi gurresinden sene-i mezbûre Receb’i 
gurresine gelince beş ayda zimmetinde müctemi‘ olan dokuz yüz akçeyi hâlâ ka-
rındaşım merkūm Manol yedinden vekâletim hasebiyle bi’t-tamâm ahz u kabz 
eyledim dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sânî min Recebi’l-ferd li sene seb‘a ve seb‘în ve elf.
Şuhûdü’l-hâl: Hüseyin b. Rüstem, üstâd Süleyman b. Ahmed, Veli b. Fethi, İb-
rahim b. İlyas, Ahmed Efendi b. ( ), Gazanfer b. Tevekkül, Mehmed b. Ramazan, 
Resul b. Rıdvan.

356 [48a-2] Rukiye Hatun’un babası Ak Mehmed tarafından vakıf 
arsasına yapılan ve kendisine intikal eden binaya yapılan masrafın 
tespiti ve keşfi
Mahmiye-i İstanbul’da Atmeydanı’nda İbrahim Paşa sarayı kurbunda Uzun Şuca‘ 
mahallesi sâkinelerinden Rukiye Hâtun bt. Ak Mehmed meclis-i şer‘-i şerîf-i 
şâmihü’l-imâd ve mahfil-i dîn-i münîf-i râsihü’l-evtâdda takrîr-i kelâm ve ta‘bîr 
ani’l-merâm edip merhûm Câmeşûy İbrahim Çelebi nâm sâhibü’l-hayrın sulehâya 
meşrûta vakfı olup mahalle-i mezbûrede vâki‘ bir tarafdan umdetü’l-emâcid ve’l-
ekârim Ali Ağa menzili ve bir tarafdan vakf-ı mezbûrdan fahrü’l-eimme İbrahim 
Efendi tasarrufunda olan menzil ve bir tarafdan mefh arü’l-emâcid ve’l-ekârim Şa-
ban Ağa mülkü ve bir tarafdan tarîk-i hâs ile mahdûd olup hâlâ arsası sulehâdan 
olmağla tavzîh-i hâkim ile zevcim Abdullah Çelebi b. Mehmed’in tasarrufunda 
olan menzili mürûr-ı eyyâm ve kürûr-ı a‘vâm ile harâb olup bir vechile kābil-i 
süknâ olmamağla kadîmen hasren vârisesi olduğum babam mezbûr Ak Meh-
med, ber mûceb-i şart-ı vâkıf tevcîh-i hâkim tasarrufunda iken izn-i mütevellî ve 
re’y-i hâkim ile nefsi için mülkü olmak üzre kendi malıyla müceddeden binâ ey-
lemiş idi, hâliyâ vefât eyledikde menzil-i mezkûrun ebniyesi bi hasebi’l-irsi’ş-şer‘î 
bana intikāl eylemeğin kıbel-i şer‘-i enverden üzerine varılıp masrûfu tahmîn-i 
sahîh ile [tahmîn] ve takvîm olunmak matlûbumdur dedikde, savb-ı şer‘-i hatîr-i 
lâzımü’t-tevkīrde bu fakīr [ve] hâssa mi‘mârlarından üstâd el-Hâc Hasan Halîfe 
b. Ömer ve üstâd Mustafa Halîfe b. Ali ve zeyl-i rakīmde isimleri terkīm olunup 
ebniye ve sukūf ahvâline kemâl-i vukūfu olan bî-garaz müslimîn ile üzerine varıp 
mi‘mârân-ı mezbûrân menzil-i mezkûrun bi’l-fi‘l mütevellîsi olan fahrü’l-eşbâh 
el-Hâc Yusuf b. Abdullah muvâcehesinde mesâha eylediklerinde tûlen ve arzen 
bi hesâb-ı terbî‘î bennâ zirâ‘ıyla yüz yirmi dokuz zirâ‘ tahta döşemenin bir zirâ‘ı 
otuzar akçeden üç bin sekiz yüz yetmiş akçeye ve bi hesâb-ı mezbûr üç yüz doksan 
bir zirâ‘ dolma duvarın her zirâ‘ı kırkar akçeden on beş bin altı yüz kırk akçe ve bi 
hesâb-ı mezbûr doksan iki zirâ‘ sâde tavanın her zirâ‘ı kırkar akçeden üç bin altı 
yüz seksen akçe ve bi hesâb-ı mesfûr iki yüz kırk sekiz zirâ‘ sakfın her zirâ‘ı kırkar 
akçeden dokuz bin dokuz yüz yirmi akçe [48b] ve bi hesâb-ı mastûr yirmi zirâ‘ taş 
duvarın her zirâ‘ı ellişer akçeden bin akçe ve bi hesâb-ı merkūm otuz üç zirâ‘ tahta 
perdenin her zirâ‘ı on beşer akçeden dört yüz doksan beş akçe ve bir sâde masand-
ra bin akçe def ‘a bir sâde masandra yedi yüz akçe ve sekizer tahta billurdan masnû‘ 
iki cam yüz yirmişer akçeden iki yüz kırk akçe ve ağaç toplu iki pencere yüz ellişer 
akçeden üç yüz akçe ve bir kemer oda kapısı üç yüz akçe ve ağaç toplu bir sagīr 
pencere yüz akçe ve altı hurda İznikmid direkleri yüzer akçeden altı yüz akçe ve 
üç kilidi otuzar akçeden doksan akçe ve yedi kulaç su kuyusu her kulacı üçer yüz 
akçeden iki bin yüz akçe ve on beş basamaklı cunbalı bir nerdübân bin akçe def ‘a 
dokuz basamaklı cunbalı bir nerdübân dört yüz akçe ve etrâf-ı erba‘adan tahta 
havâlesi ve döşemesi ve nerdübânı ile bir tahta-pûş bin beş yüz akçe def ‘a direk-
leri ve tahta döşemesi ile bir tahta-pûş altı yüz akçe ve dokuzar tahta billurdan 
masnû‘ iki cam yüz otuz beşer akçeden iki yüz yetmiş akçe ve dört çarha cam yüz 
yirmişer akçeden dört yüz seksen akçe ve bir oda ocağı bin iki yüz akçe def ‘a bir 
oda ocağı bin beş yüz akçe ve bir kafesli masandra bin beş yüz akçe ve bir sandık 
dolap iki yüz elli akçe ve bir Medine köşe dolabı yüz elli akçe ve iki sâde oda ka-
pısı ikişer yüz akçeden dört yüz akçe ve dört tahta raf otuzar akçeden yüz yirmi 
akçe ve altı ağaç parmaklı pencere yüzer akçeden altı yüz akçe ve dört ağa tahtası 
yirmişer akçeden seksen akçe ve on iki buçuk zirâ‘ nîm şişli perde her zirâ‘ yirmi 
beşer akçeden üç yüz on iki akçe ve sakfıyla duvarıyla bir matbah üç bin akçe ve 
kâriziyle bir kenîf bin akçe ve ağa tahtasından masnû‘ bir orta kapı yüz akçe ve 
bir sokak kapısı yedi yüz akçe cem‘an elli beş bin altı yüz doksan yedi akçe ile an-
cak olur, bundan eksik ile binâ olunmak mümkün değildir, meblağ-ı mezkûrdan 
sâbıkan tahmîn olunmuş olan altı bin üç yüz yetmiş beş akçe nukz bahâsı ihrâc 
olunucak kırk dokuz bin üç yüz yirmi iki akçe masrûfu bâkī kalır deyû mi‘mârân-ı 
mezbûrân ve mezkûrîn icmâ‘ ve ittifâk ettiklerinde mâ hüve’l-vâki‘ bi’l-ibtigā ketb 
ve imlâ olundu.
Fi’l-yevmi’s-sâdis ve’l-ışrîn min Cemâziyelâhir li sene seb‘a ve seb‘în ve elf.
Şuhûdü’l-hâl: Receb Efendi b. Mustafa, Mehmed Çelebi b. Dilâver, Ali Çelebi b. 
Receb, Hasan Bey b. Bayram Mehter-i hayme, fahrü’l-eimme Abdurrahman Efen-
di b. Osman Efendi ve gayruhüm.

357 [48b-1] Roso v. Yorgo’nun, İbrahim b. el-Hâc İbrahim ile Sefer 
b. Mehmed’den inek bahasından alacaklı olduğu
Sürekçi tâifesinden Roso v. Yorgo nâm zimmî meclis-i şer‘-i hatîr-i lâzımü’t-
tevkīrde İbrahim b. el-Hâc İbrahim ve Sefer b. Mehmed nâm şerîkleri mah za-
rın da üzerine da‘vâ ve takrîr-i kelâm edip merkūmân İbrahim ve Sefer her bir 
re’si altışar tamâm ve birer rub‘ esedî guruşa olmak üzre altmış yedi buçuk esedî 
guruşa on re’s kara sığır ineğini bey‘ ve teslîm anlar dahi ber vech-i iştirâk iştirâ 
ve tesellüm ve kabûl ettiklerinden sonra mukaddemâ merkūmân İbrahim ve Sefer 
yedlerinde meblağ-ı mezbûrun kırk tamâm ve bir rub‘ esedî guruşunu ahz u kabz 
edip yirmi yedi tamâm ve bir rub‘ esedî guruşu zimmetlerinde kalmış idi hâlâ 
meblağ-ı mezbûru merkūmândan taleb ederim suâl olunsun dedikde gıbbe’s-suâl 
merkūmân İbrahim ve Sefer cevâblarında fi’l-hakīka vech-i muharrer üzre 
müdde‘î-i merkūm Roso’ya semen-i mezbûrdan bâkī zimmetimizde lâzımü’l-edâ 
yirmi yedi tamâm ve bir rub‘ esedî guruş deynimiz vardır deyû ikrâr eylediklerin-
de mûcebince meblağ-ı mezbûru müdde‘î-i merkūma edâ ve teslîme merkūmân 
İbrahim ve Sefer’e tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân Kethüdâ-yı muhzırân, Gazanfer 
Bey b. Tevekkül, Baba Resul b. Rıdvan, Mehmed b. Rıdvan ve gayruhüm mine’l-
huzzâr.

358 [49a-1] Mustafa b. İbrahim’in, buğday bahasından el-Hâc Mehmed 
b. İsmail’den alacaklı olduğu
Mahmiye-i İstanbul’da ( ) mahallesinde sâkin Mustafa b. İbrahim nâm kimesne 
meclis-i şer‘-i şerîfde el-Hâc Mehmed b. İsmail nâm kimesne mah za rın da üze-
rine da‘vâ ve takrîr-i kelâm [edip] bundan akdem yedimde müşterâ ve makbûz 
her keyli ellişer akçeye olmak üzre elli keyl buğday bahâsından merkūm el-Hâc 
Mehmed zimmetinde iki bin beş yüz akçe hakkım vardır suâl olunup meblağ-ı 
mezbûr merkūm el-Hâc Mehmed’den alıverilmesi matlûbumdur dedikde gıbbe’s-
suâl mezbûr el-Hâc Mehmed cevâbında fi’l-vâki‘ minvâl-i muharrer üzre mersûm 
Mustafa yedinde müşterâ ve makbûz her keyli ellişer akçeye olmak üzre elli keyl 
buğday bahâsında zimmetimde iki bin beş yüz akçe merkūm Mustafa’ya lâzımü’l-
edâ deynim vardır deyû ikrâr ve i‘tirâf etmeğin alâ mûcebi ikrârihî meblağ-ı 
mezbûr iki bin beş yüz akçeyi mezbûr Mustafa’ya edâya merkūm el-Hâc Mehmed’e 
tenbîh birle mâ vaka‘a bi’t-taleb ketb olundu.
Fi’s-sâlis min Recebi’l-ferd li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Receb Çelebi, 
İbrahim Çelebi b. Mehmed, Baba Resul b. Rıdvan ve gayruhüm mine’l-hâzırîn.

359 [49a-2] Ölen Abdülkerim’in, kızı Afife’ye vasî tayini
Mahmiye-i İstanbul’da Kürkçübaşı mahallesinde sâkin iken bundan akdem vefât 
eden Abdülkerim b. (  ) sulbiye sagīre kızı Afîfe’nin tesviye-i umûru için kıbel-i 
şer‘-i şerîfden bir vasî nasb ve ta‘yîn olunmak lâzım ve mühim olmağın hâkim-i 
muvakki‘-i sadr-ı kitâb -tûbâ-leh hüsnü me’âb hazretleri vesâyete ehil olan işbu 
bâ‘isü’l-kitâb Mehmed b. Hüseyin sagīre-i mezbûrenin tesviye-i umûru için vasî 
nasb ve ta‘yîn eyledikde ol dahi vesâyet-i mezbûreyi kabûl ve merâsimini edâya 
müte‘ahhid olmağın mâ vaka‘a bi’t-taleb ketb olundu.
Fî gurreti Recebi’l-ferd li sene seb‘a ve seb‘în ve elf min hicreti men lehü’ş-şeref.
Şuhûdü’l-hâl: Mehmed b. Mustafa, Mustafa b. Mehmed, Mustafa b. Ahmed, Mus-
tafa b. Mehmed, Mehmed b. Mustafa ve gayruhüm.

360 [49a-3] Ahmed Bey b. Hüseyin’in doru katır bahasından Manolaki 
v. Petro’dan alacaklı olduğu
Mahmiye-i İstanbul’da Aşçıbaşı mahallesi sükkânından râfi‘ü’l-kitâb Ahmed Bey 
b. Hüseyin nâm kimesne meclis-i şer‘-i şerîfde Manolaki v. Petro nâm zimmî 
muvâcehesinde üzerine da‘vâ ve takrîr-i kelâm edip bundan akdem mezbûr Ma-
nolaki bana bir kimesneden iki kîse akçe alıvericek olmağla otuz guruş kıymetli 
bir re’s doru katırı hizmetkârım Veli yediyle bi tar[îk]i’r-rüşve mezbûr Manolaki’ye 
teslîm ol dahi vech-i muharrer üzre ahz ve istihlâk etmekle suâl olunup kıymet-i 
şer‘iyyesi olan otuz guruşun mezbûr Manolaki’den alıverilmesi matlûbumdur de-
dikde, gıbbe’s-suâl mezbûr Manolaki vech-i muharrer üzre müdde‘î-i mezbûrun 
hizmetkârı Veli yedinden kabz ve istihlâk ettiği katırın kıymeti ancak beş guruş 
idi deyip ziyânı inkâr edicek müdde‘î-i mezbûrdan ziyânı için beyyine taleb olun-
dukda mahalle-i mezbûre sükkânından Osman b. Abdullah ve Ali Bey b. Meh-
med nâm kimesneler li ecli’ş-şehâdeti meclis-i şer‘a hâzırân olup istişhâd olun-
duklarında fi’l-hakīka müdde‘î-i mezbûrun vech-i muharrer üzre hizmetkârı Veli 
yediyle bi tarîki’r-rüşve mezbûr Manolaki’ye teslîm eylediği bir re’s doru katırın 
kıymeti otuz guruşdur, biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince zikr olunan katırın kıymeti olan otuz 
guruşu müdde‘î-i mezbûra edâya mezbûr Manolaki’ye ba‘de’t-tenbîh mâ vaka‘a 
bi’t-taleb ketb olundu.
Fî selh-i Cemâziyelâhir li sene seb‘a ve seb‘în ve elf.
Şuhûdü’l-hâl: Derviş Çavuş b. Mustafa el-Mübâşir, Cafer b. Abdullah, Mustafa b. 
Oruc, Hasan Bey b. Abdullah Çukadâr ve gayruhüm mine’l-huzzâr.

361 [49b-1] Fâtıma bt. Yusuf ’un, kocası Ömer b. Kâmil’in küfretmesiyle 
boşanmış olduğundan mehrini talep ettiği
Mahmiye-i İstanbul’da Mahmud Paşa mahallesi sâkinelerinden Fâtıma bt. Yusuf 
nâm hâtun meclis-i şer‘-i hatîr-i lâzımü’t-tevkīrde zevc-i dâhilün-bihâsı Ömer 
b. Kâmil nâm kimesne mah za rın da üzerine da‘vâ ve takrîr-i kelâm edip mezbûr 
Ömer târih-i kitâbdan bir gün mukaddem bre dînini îmânını sikdiğim deyû bana 
şetm etmekle mezbûr Ömer’den ben mübâne olmuşumdur suâl olunup zimmetin-
de mütekarrir ve ma‘kūdun-aleyh olan bin akçe mehr-i müeccel-i müsemmâmın 
alıverilmesi matlûbumdur dedikde, gıbbe’s-suâl ve’l-inkâr müdde‘iyye-i 
mezbûreden müdde‘âsını mübeyyine beyyine taleb olundukda udûl-i ricâl-i 
müslimînden olup mahmiye-i mezbûrede Nahılbend mahallesi sâkinlerinden 
Ahmed Bey b. Osman ve Ramazan Bey b. Sefer nâm kimesneler li ecli’ş-şehâde 
meclis-i şer‘-i şerîfe hâzırân olup istişhâd olunduklarında fi’l-hakīka mezbûr 
Ömer zevcesi müdde‘iyye-i mezbûreye târih-i kitâbdan bir gün mukaddem bizim 
huzûrumuzda bre dînini îmânını sikdiğim deyû şetm etmekle mezbûre Fâtıma 
merkūm Ömer’den mübâne olmuşdur biz husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettikde gıbbe’t-ta‘dîl ve’t-tezkiyye 
şehâdetleri makbûle olmağın mûcebince müdde‘iyye-i mezbûrenin beynûnetine 
ba‘de’l-hükm mehr-i müeccel-i müsemmâsı olan meblağ-ı mezkûr bin akçeyi 
müdde‘iyye-i mezbûreye edâ ve teslîme mezbûr Ömer’e ba‘de’t-tenbîh mâ hüve’l-
vâki‘ bi’l-ibtigā ketb ve imlâ olundu.
Fî selhi Cumâdelâhire li sene seb‘a ve seb‘în ve elf min hicreti men lehü’l-izzü ve’ş-
şeref.
Şuhûdü’l-hâl: Es-Seyyid Mehmed Bey b. es-Seyyid Receb el-Bevvâb, umdetü’l-
emâsil ve’l-akrân Şaban Ağa b. Süleyman Kethüdâ-yı muhzırân, İbrahim Çelebi 
b. Ahmed, Mehmed Çelebi b. Abdullah Kethüdâ-yı muhzırân, Şükrullah Bey b. 
Mustafa, Gazanfer Bey b. Tevekkül ve gayruhüm mine’l-huzzâr.

362 [49b-2] Ölen Ali Beşe b. Abdullah’ın çocuklarının 
vesayetinin Mustafa Çelebi b. Mehmed’den alınarak Sâliha 
bt. Abdullah’a verilmesi
Mahrûse-i Galata müzâfâtından Tophâne’ye tâbi‘ kasaba-i Fındıklı’da Selime 
Hâtun mahallesinde sâkin iken bundan akdem vefât eden Ali Beşe b. Abdullah’ın 
zevce-i metrûkesi Sâliha bt. Abdullah nâm hâtun meclis-i şer‘-i şerîf-i lâzımü’t-
teşrîfde müteveff â-yı mezbûrun evlâd-ı sıgārı Ahmed ve Mustafa ve Mehmed’in 
tesviye-i umûrları için taraf-ı şer‘-i şerîfden vasî nasb ve ta‘yîn olunmağla 
tereke-i müteveff â-yı mezbûrdan sıgār-ı mezbûrûnun hisselerini kabz eden 
Mustafa Çelebi b. Mehmed nâm kimesne mah za rın da üzerine da‘vâ ve takrîr-i 
kelâm edip müteveff â-yı mezbûr hayâtında sıgār-ı mezbûrûna beni vasiyy-i 
muhtâr nasb ve ihtiyâr edip ben dahi vesâyet-i mezbûreyi kabûl etmekle sıgār-ı 
mezbûrûnun tereke-i müteveff â-yı mezbûrdan hisselerini mezbûr Mustafa 
Çelebi’den alıp hıfz murâd ettiğimde mezbûr Mustafa Çelebi teslîmden imtinâ‘ 
eder suâl olunup tereke-i müteveff â-yı mezbûrdan sıgār-ı mezbûrûnun hissele-
rini bana teslîme mezbûr Mustafa Çelebi’ye tenbîh olunmak matlûbumdur de-
dikde gıbbe’s-suâl ve’l-inkâr müdde‘iyye-i mezbûreden müdde‘âsını mübeyyine 
beyyine taleb olundukda mahalle-i mezbûre sükkânından Hasan b. Abdullah ve 
Ramazan b. Selim ve Ahmed b. Mustafa nâm kimesneler li ecli’ş-şehâde meclis-i 
şer‘a hâzırûn olup istişhâd olunduklarında fi’l-hakīka müteveff â-yı mezbûr 
hayâtında sıgār-ı mezbûrûna bizim huzûrumuzda müdde‘iyye-i mezbûreyi 
vasiyy-i muhtâr nasb ihtiyâr edip müdde‘iyye-i mezbûre dahi kabûl etmiş idi, 
biz [bu] husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olup mûcebince müdde‘iyye-i mezbûrenin vesâyetine hükm olundukdan sonra 
tereke-i müteveff â-yı mezbûreden sıgār-ı mezbûrûna hisselerini müdde‘iyye-i 
mezbûreye teslîme merkūm Mustafa Çelebi’ye tenbîh olunmağın mâ vaka‘a bi’t-
taleb ketb olundu.
Fî selhi Cemâziyelâhir li sene seb‘a ve seb‘în ve elf.
Şuhûdü’l-hâl: Mehmed Çavuş b. Mustafa el-Mübâşir, Cafer Beşe b. Abdullah, 
Mustafa b. Oruc, fahrü’l-akrân Şaban Ağa b. Süleyman Reis-i muhzırân, fahrü’l-
eşbâh Mehmed Çelebi b. Abdullah Kethüdâ-yı muhzırân, Hasan Beşe Çukadâr.

363 [49b-3] Fâtıma bt. Ahmed’in boşandığı kocası Ahmed Çelebi 
b. Hasan’dan mehir ve nafakasını tahsil ettiği
Mahmiye-i İstanbul’da Sarı Nasuh mahallesinde sâkine Fâtıma bt. Ahmed nâm 
hâtun tarafından husûs-ı âti’l-beyâna vekîl olup mezbûrenin zâtını ma‘rifet-i 
şer‘iyye ile ârifân el-Hâc Yusuf b. Abdullah ve Hasan Çelebi b. Mustafa nâm ki-
mesneler şehâdetleriyle şer‘an vekâleti sâbite olan ceddesi Sâliha bt. Mehmed nâm 
hâtun meclis-i şer‘-i şerîf-i Ahmed[î] ve mahfil-i dîn-i münîf-i Muhammedî’de 
müvekkile-i mezbûrenin zevci bâ‘isü’l-kitâb Ahmed Çelebi b. Hasan nâm ki-
mesne mah za rın da bi’l-vekâle ikrâr ve takrîr-i kelâm edip müvekkilem mezbûre 
Fâtıma’yı merkūm Ahmed Çelebi târih-i kitâb günü talâk-ı bâyin ile tatlîk edip 
zimmetinde mütekarrir ve ma‘kūdun-aleyh olan on bin akçe mehr-i müecceli-
ni ve nafaka-i iddet-i ma‘lûmesi ve me’ûnet-i süknâsı için ta‘yîn olunan bin akçe 
ki cem‘an on bir bin akçemi vekâleti hasebiyle mezbûr Ahmed Çelebi yedinden 
tamâmen ahz u kabz eyledikden sonra zevciyyete ve gayra müte‘allika âmme-i 
de‘âvîden her biri âharın zimmetini ibrâ-i âmm-ı kātı‘ü’n-nizâ‘la ibrâ ve iskāt ey-
ledi dedikde mukırre-i mezbûrenin vech-i mübeyyen üzre kelimâtını el-mukarru 
lehü’l-merkūm Ahmed Çelebi bi’l-muvâcehe tasdîk ve bi’l-müşâfehe tahkīk edi-
cek mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cemâziyelâhir li sene seb‘a ve seb‘în ve elf.
Şuhûdü’l-hâl: Mehmed Çelebi b. Ali, Şükrullah Bey b. Mustafa, Abdi Çelebi b. Hü-
seyin, İbrahim Çelebi b. Mehmed, Hasan Çelebi b. ( ) Baba Resul ve gayruhüm 
mine’l-huzzâr.







364 [49b-4] Emine bt. İsmail’in, Mustafa b. Muharrem’den muhâlaa 
yoluyla boşandığı
Mahmiye-i İstanbul’da Kethüdâ Hâtun mahallesinde sâkine Emine bt. İsmail nâm 
hâtun meclis-i şer‘-i hatîr-i lâzımü’t-tevkīrde zevci Mustafa b. Muharrem nâm 
kimesne li ebeveyn kız karındaşı ve tarafından husûs-ı âti’l-beyânı tasdîka vekîl 
olduğunu mahmiye-i mezbûrede Hâcce Hâtun mahallesi sükkânından Seyyid Ali 
Çelebi b. Ahmed ve Dâye Hâtun mahallesinde sâkin Mehmed b. Ramazan nâm 
kimesne şehâdetleri ile şer‘an vekâleti sâbit olan Mehmed nâm kimesne mah za-
rın da bi tav‘ihâ ikrâr ve takrîr-i kelâm edip zevcim müvekkil-i merkūm Mustafa 
zimmetinde [50a] mütekarrir ve ma‘kūdun-aleyh olan iki akçe mehr-i müeccelim 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre vekîl-i merkūm Mehmed ile muhâla‘a-i sahîha-i şer‘iyye ile muhâla‘a 
edip ol dahi vekâleten hul‘-ı mezbûru kabûl ettikden sonra zevciyyete müte‘allika 
de‘âvâdan ben müvekkil-i mezbûrun zimmetini vekîl-i mezbûr dahi bi’l-vekâle 
benim zimmetimi ibrâ ve iskāt eyledi dedikde gıbbe’t-tasdîki’l-mu‘teber mâ 
hüve’l-vâki‘ bi’t-taleb ketb olundu.
Fî gurreti Recebi’l-ferd li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, Mustafa Çelebi b. el-Hâc Ahmed, İbrahim 
Çelebi b. Ahmed, Resul b. Rıdvan ve gayruhüm mine’l-hâzırîn.

365 [50a-1] Ölen Ali Beşe b. Abdullah’ın çocuklarına vasî olan Sâliha 
bt. Abdullah’a Mustafa Çelebi b. Mehmed’in nâzır tayin edildiği
Mahrûse-i Galata’ya tâbi‘ kasaba-i Fındıklı’da Selime Hâtun mahallesinde sâkin 
iken bundan akdem vefât eden Ali Beşe b. Abdullah’ın evlâd-ı sıgārı Ahmed ve 
Mahmud ve Mustafa’nın vâlideleri ve vasiyy-i muhtârları olan Sâliha bt. Abdul-
lah nâm hâtunun üzerine bir nâzır nasb ve ta‘yîn olunmak ehem ve elzem ve 
işbu bâ‘is-i hâze’l-kitâb Mustafa Çelebi b. Mehmed her vechile nezârete ehil ve 
müstakīm olmağın mezbûr Mustafa Çelebi merkūme Sâliha üzerine taraf-ı şer‘den 
nâzır nasb ve ta‘yîn olunup ol dahi nezâret-i mezbûreyi kabûl ve merâsimini edâya 
müte‘ahhid olmağın mâ vaka‘a bi’t-taleb ketb olundu.
Fî gurreti Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çavuş b. Mustafa el-Mübâşir, İdris Çavuş b. Mustafa, Şa-
ban Ağa b. Mustafa, Cafer Beşe b. Abdullah, Mustafa b. Oruc, Mehmed Çelebi b. 
Abdullah Kethüdâ-yı muhzırân.







366 [50a-2] Pîr Mehmed Beşe b. Hüseyin’in kaçan ve sonra yakalanan 
kölesini gözetimi altındayken alıp salıveren Bostancı Mustafa’dan 
kölenin ücretinin tazmini
Vilâyet-i Rumeli’nde kasaba-i Malkara ahâlîsinden bâ‘isü’l-kitâb Pîr Mehmed 
Beşe b. Hüseyin nâm kimesne meclis-i şer‘-i şerîfde Hadâyik-i sultânîden Davud-
paşa bahçesi bostancılarından Mustafa b. Sâlih nâm kimesne mah za rın da üzerine 
da‘vâ ve takrîr-i kelâm edip orta boylu, elâ gözlü, açık sarı kaşlı, sarışın Rûsiyyü’l-
asl Siyavuş b. Abdullah nâm abd-i memlûke bundan akdem firâr ettikden sonra 
hâlâ mahmiye-i İstanbul’da kethüdâyeri olan Sefer Paşazâde Mustafa Ağa ahz edip 
benim için hıfz üzre iken mezbûr bostancı Mustafa mevsûf-ı mezbûr için bizim 
yoldaşlarımızdandır deyû mevsûf-ı mezbûr[u] merkūm Mustafa Ağa’nın yedin-
den ahz ettikden sonra firâr etmişdir suâl olunup mevsûf-ı mezbûrun kıymeti 
olan yüz kırk dört esedî guruşun mezbûr Bostancı Mustafa’dan tazmîn olunup alı-
verilmesi matlûbumdur dedikde gıbbe’s-suâl mezbûr Bostancı Mustafa cevâbında 
bostancılarımızdan birini mezbûr Mustafa Ağa’nın hapsinde bulup almış idim 
deyip müdde‘î-i mezbûrun abd-i memlûkü mevsûf-ı mezbûru vech-i muharrer 
üzre ahzını inkâr edicek müdde‘î-i mezbûrdan müdde‘âsını mübeyyine beyyine 
taleb olundukda dergâh-ı âlî yeniçerilerinden yirmi yedinci sekbânlara mahsûs 
oda yoldaşlarından Mehmed Beşe b. Abdullah ve Yunus Beşe b. Mehmed nâm 
kimesneler li ecli’ş-şehâde meclis-i şer‘-i şerîfe hâzırân olup istişhâd olundukla-
rında fi’l-hakīka abd-i âbık olmak üzre mezbûr Mustafa Ağa’nın bundan akdem 
hapsinde olan orta boylu, elâ gözlü, açık sarı kaşlı, sarışın Rûsiyyü’l-asl Siyavuş b. 
Abdullah nâm gulâm müdde‘î-i mezbûrun abd-i memlûkü olup mezbûr Bostan-
cı Mustafa mevsûf-ı mezbûr için yoldaşlarımızdandır deyû müdde‘î-i mezbûrun 
abd-i memlûkü olan mevsûf-ı mezbûru merkūm Mustafa Ağa’nın yedinden ahz 
u kabz edip kıymeti dahi yüz kırk dört esedî guruş idi ba‘dehû mevsûf-ı mezbûr 
firâr etmekle mevsûf-ı mezbûrun kıymet-i şer‘iyyesi olan yüz kırk dört esedî gu-
ruşu müdde‘î-i mezbûra zâmin olmak mezbûr Bostancı Mustafa üzerine lâzımdır, 
biz [bu] husûsa bu vech üzre şâhidiz şehâdet dahi ederiz deyû her biri edâ-i 
şehâdet-i şer‘iyye eylediklerinde şâhidân-ı mezbûrânın keyfiyyet-i hâllerini suâl 
için küttâb-ı mahkemeden mevlânâ Mehmed Efendi b. Abdülbâkī irsâl olunup ol 
dahi şâhidân-ı mezbûrânın sâkin oldukları mârrü’z-zikr odaya varıp ahâlîsinden 
odabaşısı Durmuş ve Süleyman Beşe b. Ali ve Ahmed Beşe b. Mehmed ve Mustafa 
Beşe b. İbrahim ve Ali Beşe b. İbrahim ve Mustafa b. Ali ve odabaşı Ahmed Çelebi 
b. Mustafa ve İbrahim Beşe b. Ramazan ve Ramazan Beşe b. Hüseyin nâm kimes-
nelerden şâhidân-ı mezbûrânın keyfiyyet-i hâllerini suâl ettikde her biri şâhidân-ı 
mezbûrân için adl ve makbûlü’ş-şehâdelerdir deyû haber verdiklerini mevlânâ-
yı mezbûr mahallinde tahrîr ba‘dehû ma‘an irsâl olunan Şaban b. Mehmed ile 
meclis-i şer‘-i hatîre gelip [alâ] vukū‘ihî inhâ ve takrîr edip bir vechile alenen ve 
ba‘dehû sırren ta‘dîl [ve] tezkiyye olunduklarından sonra şehâdetleri makbûle ol-
mağın mûcebince mevsûf-ı mezkûrun kıymet-i şer‘iyyesi olan yüz kırk dört esedî 
guruşu müdde‘î-i mezbûra zâmin olup vermek üzre mezbûr Bostancı Mustafa 
üzerine hükm olunmağın mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sâmin min Recebi’l-mürecceb li sene seb‘a ve seb‘în ve elf.
Şuhûdü’l-hâl: Emîrü’l-ümerâ’i’l-kirâm kebîrü’l-küberâi’l-fihâm deft erdâr Meh-
med Paşa, umdetü’l-emâcid ve’l-ekârim çavuşbaşı İsmail Ağa, fahrü’l-akrân 
ve’l-ekfâ muhzır Mustafa Ağa, umdetü’l-emâsil ve’l-a‘yân Eyüb Ağa b. Ahmed 
Kethüdâ-yı hazret-i Efendi

367 [50b-1] Musa Beşe b. İbrahim’in, Mustafa Beşe b. Muharrem’den 
alacaklı olduğu
Tüccâr tâifesinden Musa Beşe b. İbrahim nâm kimesne meclis-i şer‘-i şerîf-i 
lâzımü’t-teşrîfde işbu bâ‘isü’l-kitâb Mustafa Beşe b. Muharrem nâm kimesne mah-
za rın da üzerine da‘vâ ve takrîr-i kelâm edip mezbûr Mustafa Beşe zimmetinde 
cihet-i deyn-i şer‘îden on beş esedî guruş hakkım olup bundan akdem meblağ-ı 
mezbûrun beş esedî guruş ve bir sümün guruşa mezbûr Mustafa Beşe yedinden 
ahz u kabz edip bâkī dokuz esedî guruş ve dokuz sümün zimmetinde kalmışdır 
suâl olunup alıverilmesi matlûbumdur dedikde gıbbe’s-suâl mezbûr Mustafa Beşe 
cevâbında fi’l-vâki‘ vech-i mübeyyen üzre müdde‘î-i mezbûr Musa Beşe’ye cihet-i 
mezbûreden bâkī dokuz esedî ve dokuz sümün guruş vâcibü’l-edâ ve lâzımü’l-
kazâ deynim vardır deyû bi tav‘ihî ikrâr ve i‘tirâf etmeğin alâ mûcebi ikrârihî 
meblağ-ı bâkī-i mezbûr dokuz esedî ve dokuz sümün guruşu müdde‘i-i mezbûr 
Musa Beşe’ye edâ ve teslîme merkūm Mustafa Beşe’ye tenbîh birle mâ vaka‘a bi’t-
taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Şaban Ağa b. Süleyman, Şükrullah Bey b. Mustafa, Abdi Çelebi b. 
Hüseyin, Baba Resul b. Rıdvan ve gayruhüm mine’l-hâzırîn.

368 [50b-2] Bayram Paşa Camii hatibi Sâlih Efendi hacca gideceğinden 
gelene kadar görevine Ömer Efendi b. Abdullah’ı vekil bıraktığı
Mahmiye-i İstanbul’da Haseki medresesi kurbunda vâki‘ merhûm Bayram Paşa 
câmi‘-i şerîfi’nde berât-ı şerîf ile hatîb olan Sâlih Efendi b. Mehmed meclis-i şer‘-i 
şerîfde râfi‘ü’l-kitâb Ömer Efendi b. Abdullah mah za rın da ikrâr ve takrîr-i kelâm 
edip işbu sene-i mübârekede hacc-ı şerîfe azîmetim olmağla varıp gelince câmi‘-i 
mezbûrda yerime hitâbet etmeğe mezbûr Ömer Efendi’yi vekîl ve kāimmakām 
nasb ve ta‘yîn edip ol dahi kabûl ve merâsimini edâya ta‘ahhüd eyledi dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sânî min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’s-sâdâti’l-kirâm es-Seyyid Lütfullah, Yusuf Efendi b. Osman, 
Mustafa Çelebi b. Şaban, umdetü’s-sâlikîn eş-Şeyh Müstakīm.

369 [50b-3] el-Hâc Yusuf b. Abdullah’ın, mallarını satmak üzere anlaştığı 
Hüseyin Çelebi b. Abdullah ile olan hesaplamasında alacaklı olduğu
Mahmiye-i İstanbul’da Murad Paşa mahallesinde sâkin el-Hâc Yusuf b. Abdullah 
nâm kimesne meclis-i şer‘-i hatîr-i lâzımü’t-tevkīrde Hüseyin Çelebi b. Abdullah 
mah za rın da üzerine da‘vâ ve takrîr-i kelâm edip mahmiye-i mezbûrede Yağlıkçı-
lar sûkunda vâki‘ el-Hâc İvaz nâm kimesnenin taht-ı îcârımda olan dükkânı için-
de mevcûd beynimizde ma‘lûm yirmi iki bin akçeye mukaddem yağlıkçı metâ‘ımı 
fâide ile bey‘ edip nemâsının nısfı benim ve nısf-ı âharı mezbûrun olmak üzre 
bir sene mukaddem merkūm Hüseyin Çelebi’ye teslîm edip ol dahi ba‘de’l-kabz 
eşyâ-i mezbûreyi otuz bin akçeye âhara bey‘ ve semeninden yirmi beş bin akçesini 
kabz edip makbûzu olan meblağ-ı mezbûrun beş bin akçesi olan zimemde olup 
üç bin iki yüz akçesini dükkân-ı mezbûrun icâresi için verip ve dokuz bin yedi 
yüz elli akçesini bana teslîm edip bâkī on iki bin akçesi yedinde kalmağla suâl 
olunup yedinde olan meblağ-ı bâkī-i mezbûru ve zimemde olan meblağ-ı mezbûr 
beş bin akçeyi ba‘de’l-ahz bana teslîme mezbûr Hüseyin Çelebi’ye tenbîh olunmak 
matlûbumdur dedikde gıbbe’s-suâl mezbûr Hüseyin Çelebi cevâbında vech-i mu-
harrer üzre makbûzum olan eşyâ-i mezbûreyi yirmi bir bin beş yüz elli akçeye bey‘ 
edip semeninden on altı bin beş yüz elli akçesini kabz etmişidim lâkin mezbûr 
el-Hâc Yusuf eşyâ-i mezbûreyi kaç güne değin bey‘ edersen günde sana onar akçe 
ücret vereyin demekle ben dahi bir senede bey‘ etmekle meblağ-ı mezbûrdan üç 
bin altı yüz akçesini bir senede ücretime tutup ve vech-i muharrer üzre bâkīnin 
üç bin iki yüz akçesini dükkân-ı mezbûrun ücreti için verip ve dokuz bin yedi yüz 
elli akçesini dahi müdde‘î-i mezbûra teslîm edip ve beş bin akçe zimemde olmağla 
yedimde bir akçe bâkī kalmadı, eşyâ-i mezbûreyi yirmi bir bin beş yüz elli akçeden 
ziyâdeye bey‘in inkâr edicek gıbbe’l-istintâk mezbûr el-Hâc Yusuf mezbûr Hüse-
yin Çelebi’ye vech-i mübeyyen üzre günde onar akçe ücret verecek olduğunu inkâr 
edicek müdde‘î-i mezbûrdan ziyâde da‘vâsı için mezbûr Hüseyin Çelebi’den ücret 
kavli için beyyine taleb olundukda her biri ityân-ı beyyineden izhâr-ı acz ile âharı 
istihlâf etmeğin mezbûr Hacı Yusuf ’a vech-i muharrer üzre ücret kavl etmediğine 
ve mezbûr Hüseyin Çelebi’ye eşyâ-i mezbûreyi yirmi bir bin beş yüz elli akçe-
den ziyâdeye bey‘ etmediğine yemîn teklîf olundukda anlar dahi alâ vefk i’l-mes’ûl 
yemîn billâhi’l-aliyyi’l-a‘lâ etmeğin mûcebince mezbûr Hüseyin Çelebi’ye vech-i 
muharrer üzre ücret deyû alıkoduğu üç bin altı yüz akçeyi müdde‘î-i mezbûra 
âcilen teslîme ve zimemde olan beş bin akçeyi erbâb-ı zimemden ba‘de’l-kabz 
teslîme tenbîh olunmağın mâ hüve’l-vâki‘ bi’t-taleb ketb olundu.
Tahrîren fi’l-yevmi’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, İbrahim Çelebi b. 
Mehmed Bey, Hasan Çelebi b. Ahmed, Baba Resul b. Rıdvan ve gayruhüm mine’l-
hâzırîn.

370 [50b-4] Pertev Paşa Vakfı’na ait bir evde kiracı olan Safer 
v. Avanok’tan üç senelik kira bedelinin alınması gerektiği
Mahmiye-i İstanbul’da merhûm Pertev Paşa vakfı’na kāimmakām-ı mütevellî olan 
vakf-ı mezbûr câbîsi işbu bâ‘isü’l-kitâb Eyüb Çelebi b. Süleyman meclis-i şer‘-i 
hatîr-i lâzımü’t-tevkīrde Safer v. Avanok nâm Ermeni muvâcehesinde üzerlerine 
da‘vâ ve takrîr-i kelâm edip mahmiye-i mezbûrede Sulu Manastır mahallesinde 
vâki‘ lede’l-ahâlî ve’l-cîrân ma‘lûmetü’l-hudûd mezbûr Safer’in sâkin olduğu men-
zili bin yetmiş üç Cumâdelûlâsı’ndan vakf-ı mezbûr mütevellîsi mezbûr Safer’e 
senede on yedişer buçuk esedî guruşa îcâr ve teslîm ol dahi vech-i muharrer üzre 
istîcâr ve kabûl ve tesellüm eyledikden sonra ücret-i merkūmdan târih-i kitâb 
senesi Cumâdelûlâsı ibtidâsına gelince dört senede ücret-i merkūmeden Sa-
fer zimmetinde yetmiş kıt‘a esedî [51a] guruş zimmetimde müctemi‘ olmuşidi 
lâkin bir senenin ücreti olan on yedi buçuk guruşu mütevellî-i mezbûra teslîm 
edip bâkī zimmetimde on senenin ücreti olan elli iki buçuk esedî guruş kalmı-
şidi deyû üç senenin ücreti zimmetinde vakf-ı mezbûra deyni olduğunu ikrâr 
edip bir senenin ücretini edâ etmişdir deyû def ‘ edicek gıbbe’l-istintâk ve’l-inkâr 
merkūm Safer’den def ‘-i mezbûrunu mübeyyine beyyine taleb olundukda ityân-ı 
beyyine için istimhâl etmeğin şer‘î ile imhâl olundukdan sonra ikrârı mertebesi 
olan ücret-i merkūmeden üç senede müctemi‘ olan elli iki buçuk esedî guruşu 
mütevellî-i mezbûra def ‘ ve teslîme merkūm Safer’e tenbîh birle mâ vaka‘a bi’t-
taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve seb‘în ve elf.
Şuhûdü’l-hâl: Şükrullah Çelebi b. Mustafa, Abdi Çelebi b. Hüseyin, Baba Resul b. 
Rıdvan, İbrahim Çelebi b. Ahmed ve gayruhüm.

371 [51a-1] Kadı Hafız Abdurrahman Efendi’nin evini Âlime Hatun 
bt. Ahmed’e istiğlâl yoluyla sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i 
celîl-i lâzımü’t-tebcîlden mevlânâ Ömer Efendi b. İsmail irsâl olunup ol dahi 
Dârü’l-hilâfeti’l-aliyye Kostantıniyye el-mahmiyye’de Ebü’l-feth Sultan Mehmed 
Hân -aleyhi’r-rahmetü ve’l-gufrân- câmi‘-i şerîfi ve ma‘bed-i latîfi kurbunda Molla 
Kirmasti mahallesinde sâbıkan Bosna kadısı olan a‘lemü’l-ulemâ’i’l-izâm efdalü’l-
fuzalâ’i’l-fihâm yenbû‘ü’l-fezâ’il ve’l-me‘âlî metbû‘ü’l-efâzıl ve’l-e‘âlî Hâfız Abdur-
rahman Efendi b. Eyüb Efendi’nin sâkin olduğu menzile varıp zeyl-i rakīmde isim-
leri terkīm olunan udûl-i müslimîn ve sikāt-ı muvahhidîn mahzarlarında akd-i 
meclis-i şer‘-i mübîn eyledikde mûmâ-ileyh Hâfız Abdurrahman Efendi meclis-i 
ma‘kūd-ı mezbûrda mahmiye-i mezbûrede Karagümrük kurbunda Tahtaminâre 
mahallesi sâkinelerinden fahrü’l-muhadderât Âlime Hâtun bt. Ahmed tarafından 
husûs-ı câ’i’l-beyâna vekîl olduğun zâtını ma‘rifet-i şer‘iyye ile ârifân zikr olunan 
Tahtaminâre mahallesi sâkinlerinden Hoca İsmail Efendi b. Mehmed ve Yenibah-
çe kurbunda Mi‘mâr Sinan mahallesi sâkinlerinde Mahmud Bey b. İbrahim nâm 
kimesneler şehâdetleriyle şer‘an sâbit olan umdetü kuzâti’l-İslâm zübdetü vülâti’l-
enâm Mustafa Efendi b. Hacı Bekir mah za rın da ikrâr ve i‘tirâf edip mahmiye-i 
mezbûrede Hoca Hayreddin mahallesinde vâki‘ bir tarafından merhûm Muhaşşî 
Şeyhzâde Efendi vakfı olan menzil ve bir tarafından Sıdkı Efendi veresesi mülk-
leri ve iki tarafından tarîk-i âm ile mahdûd dâhiliyye ve hâriciyyesinde büyût-ı 
adîdeyi müştemil mülk menzilimi vekîl-i mûmâ-ileyh Mustafa Efendi’ye bi 
tarîki’l-istiğlâl bin üç yüz kıt‘a esedî guruşa bey‘ ve teslîm edip ol dahi müvekki-
lesi mûmâ-ileyhâ Âlime Hâtun için iştirâ ve kabûl ve tesellüm eyledikden sonra 
semen olan bin üç yüz kıt‘a esedî guruşu vekîl-i mûmâ-ileyh yedinden tamâmen 
alıp kabz eylediğimden sonra menzil-i mahdûd-ı mezkûru vekîl-i mûmâ-ileyh 
ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan iki ay tamâmına 
değin yirmi kıt‘a esedî guruşa bana îcâr ve teslîm edip ben dahi istîcâr ve kabûl ve 
tesellüm eyledim dedikde, gıbbe’t-tasdîki’ş-şer‘î zikr olunan Hoca Hayreddin ma-
hallesi sâkinlerinden olup terziler kethüdâsı olan İbrahim Çelebi b. Hüseyin nâm 
kimesne meclis-i ma‘kūd-ı mezbûrda vekîl-i mûmâ-ileyh mah za rın da ücret-i 
mezbûreye ve derk-i menzil-i mezkûra kefîl ve zâmin oldum demeğin husûs-ı 
mezbûru mevlânâ-yı mezbûr mahallinde tahrîr ba‘dehû ma‘an irsâl olunan Mus-
tafa b. Mustafa ile meclis-i şer‘-i hatîre gelip alâ vukū‘ihî inhâ ve takrîr eyledikde 
mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’r-râbi‘ min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-müderrisîni’l-kirâm Atâullah Efendi b. Hüsameddin, 
mefh arü’l-müderrisîni’l-kirâm Mehmed Efendi b. Ebûbekir imâm-ı hazret-i 
kāimmakām Paşa, Şeyhî Mehmed Çelebi b. Ahmed Efendi, mefh arü’l-kuzâti’l-
İslâm Gümüşzâde Yahya Efendi Kadı-i İznikmid muvakkaten, zübdetü’l-kuzât 
Mustafa Efendi b. Eyüb Efendi, Musli Efendi b. Ahmed Efendi tâbi‘-i Atâullah 
Efendi, Hüseyin Efendi b. Mehmed el-İmâm, Hüseyin Halîfe b. Receb el-Müezzin, 
Muharrem Efendi b. Mehmed, el-Hâc Hüseyin Ağa b. Halil ve gayruhüm







372 [51a-2] Karabet v. Kanboli’nin, Demirci Şahin v. Serkis’e açtığı 
hırsızlık davasında, iddiasını ispat edemediği
Vilâyet-i Anadolu’da Diyarbekir sancağında nefs-i kasaba-i Eğil ahâlîsinden Ka-
rabet v. Kanboli nâm Ermeni meclis-i şer‘-i hatîrde mahmiye-i İstanbul’da Ma-
nisalı Çelebi mahallesinde mütemekkin Demirci Şahin v. Serkis nâm Ermeni 
muvâcehesinde üzerine da‘vâ ve takrîr-i kelâm edip târih-i kitâbdan beş gün mu-
kaddem mezbûr Şahin ile ma‘an zikr olunan Manisalı Çelebi mahallesinde vâki‘ 
işbu hâzır bi’l-meclis Safer nâm Ermeni’nin dükkânına vardığımda mezbûr Şahin 
cüzdanım içinde mevcûd birkaç kıt‘a hüccet ve birkaç kıt‘a deyn temessükünü 
cüzdanı ile ma‘an ahz eylemişdir, suâl olunup alıverilmesi matlûbumdur dedik-
de gıbbe’s-suâl ve’l-inkâr müdde‘î-i merkūm Karabet’den müdde‘âsını mübeyyine 
beyyine taleb olundukda ityân-ı beyyineden izhâr-ı acz edip istihlâf etmeğin fi’l-
vâki‘ târih-i kitâbdan beş gün mukaddem merkūm Safer’in dükkânında müdde‘î-i 
merkūm Karabet’in birkaç kıt‘a hüccet ve birkaç kıt‘a deyn temessükünü cüzdanı 
ile ma‘an ahz u kabz etmediğine merkūm Şahin’e yemîn teklîf olundukda ol dahi 
alâ vefk i’l-mes’ûl yemîn billâhi’llezî enzele’l-İncîle alâ İsa -aleyhi’s-selâm- etmeğin 
mûcebince merkūm Karabet bilâ-beyyine müvecceh ta‘arruzundan men‘ olunup 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Hüseyin Çelebi 
b. Ebûbekir, Baba Resul b. Rıdvan, Gazanfer Bey b. Tevekkül, Mehmed b. Ramazan.

373 [51a-3] Rabia Hatun’un elinde olan evin iç bölümüyle duvarın 
ölen kocası Mustafa tarafından el-Hâc Mehmed b. Zülfikar’a 
satıldığının tespiti
Husûs-ı âti’l-beyânın mahallinde istimâ‘ ve tahrîri için gıbbe’l-iltimâ[s] kıbel-i 
şer‘-i kavîmden mevlânâ Mehmed Efendi b. Abdülbâkī irsâl olunup ol dahi 
hâssa mi‘mârlardan Burse[v]î üstâd Ali Halîfe b. Abdullah ve diğer Ali Halîfe 
b. Abdülmennân ile mahmiye-i İstanbul’da Seyyid Ömer mahallesinde vâki‘ el-
Hâc Mehmed b. Zülfikār nâm kimesnenin sâkin olduğu menziline varıp zeyl-i 
kitâbda mastûrü’l-esâmî olan müslimîn huzûrunda akd-i meclis-i şer‘-i hatîr ey-
ledikde merkūm el-Hâc Mehmed meclis-i ma‘kūd-ı mezbûrda mahalle-i mezkûre 
sükkânından [51b] olup bundan [akdem] vefât eden Mustafa b. Abdülkerim’in 
zevce-i metrûkesi Râbia Hâtun ile sulbiye sagīre kızı Fâtıma’ya münhasıra ve 
merkūme Râbia sagīre-i mezbûrenin tesviye-i umûruna kıbel-i şer‘den mansûbe 
vasîsi olmağla tereke-i müteveff â-yı mezbûreden olmak üzre zikri âtî duvara 
asâleten ve vesâyeten vâzı‘atü’l-yed olduğu şer‘an zâhir ve mütehakkik oldukdan 
sonra merkūme Râbia’nın zevci ve tarafından husûsü’l-beyânı vekîl-i müsecceli 
olan odabaşı Mustafa Beşe b. Hüseyin mah za rın da üzerine da‘vâ ve takrîr-i kelâm 
edip müteveff â-yı merkūm Mustafa hâl-i hayâtında yedinde mülkü olan işbu 
menzilin dâhiliyyesi ile işbu üç zirâ‘ altı parmak duvarı yirmi bir bin akçeye bin 
altmış yedi târihinde bana bey‘ ve teslîm ben dahi vech-i muharrer üzre iştirâ 
ve tesellüm edip mülk-i müşterâm olmuşken müvekkile-i mezbûre Râbia Hâtun 
mârrü’z-zikr duvara bi gayrı hakkın vaz‘-ı yed eder vekîl-i merkūm odabaşı Mus-
tafa Beşe’den suâl olunup müvekkilesinin ol duvarından kasr-ı yedine tenbîh olun-
ması matlûbumdur dedikde gıbbe’s-suâl vekîl-i merkūm cevâbında müteveff â-yı 
merkūm Mustafa vech-i muharrer üzre mârrü’z-zikr duvarı menzil-i mezbûrun 
dâhiliyyesi ile ma‘an müdde‘î-i merkūm Hacı Mehmed’e bey‘ eylediği müvekki-
lemin ma‘lûmu değildir deyû inkâr edicek müdde‘î-i merkūm Hacı Mehmed’den 
müdde‘âsını mübeyyine beyyine taleb olundukda udûl-i müslimînden olup 
mahalle-i mezbûre imâmı olan Ahmed Efendi b. Nurullah ve İbrahim Halîfe b. Ha-
lil el-Müezzin ve Hasan b. Mehmed ve Kayyım Osman b. Mehmed ve Abdülkādir 
Ağa b. Ali ve Hasan Beşe b. Abdullah nâm kimesneler li ecli’ş-şehâde meclis-i şer‘a 
hâzırûn olup istişhâd olunduklarından fi’l-hakīka müteveff â-yı mezbûr Mustafa 
hâl-i hayâtında yedinde mülkü olan işbu menzilin dâhiliyyesi ile ma‘an işbu üç 
zirâ‘ altı parmak duvarı yirmi bir bin akçeye bin altmış yedi târihinde müdde‘î-i 
merkūm Hacı Mehmed’e bizim huzûrumuzda bey‘ ve teslîm edip ol dahi vech-i 
muharrer üzre iştirâ ve tesellüm etmişidi, biz bu husûsa bu vech üzre şâhidleriz 
şehâdetimiz mûcebince [şehâdet] dahi ederiz deyû her biri edâ-i şehâdet-i şer‘iyye 
eylediklerinde gıbbe’t-ta‘dîl ve’t-tezkiyye şehâdetleri makbûle oldukdan sonra 
vekîl-i mezbûra mârrü’z-zikr duvardan müvekkilesinin kasr-ı yedine tenbîh et-
tiğini mevlânâ-yı merkūm tahrîr ba‘dehû ma‘an irsâl olunan Bayram b. Abdullah 
ile meclis-i şer‘a gelip alâ vukū‘ihî inhâ ve takrîr etmeğin mevlânâ-yı mezbûrun 
vech-i muharrer üzre olan hükmü tenfîz olunup mâ vaka‘a bi’t-taleb ketb olundu.
Fî gurreti Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed b. Mustafa el-Kayyım, Mehmed Beşe b. İbrahim, Mustafa 
b. Süleyman, Hasan Çelebi b. Mehmed ve gayruhüm.

374 [51b-1] Ölen el-Hâc Nurullah b. Hüseyin’den vârislerine intikal 
eden evde oturan büyük oğlu Osman’dan yedi hissesinin alınıp kız 
kardeşi Kerime’ye teslim edilmesi
Vilâyet-i Anadolu’da Alâiye sancağında İbradi kazâsında Aşağı mahalle ahâlîsinden 
olup Mahmiye-i İstanbul’da vefât eden el-Hâc Nurullah b. Hüseyin’in verâseti 
zevcesi Âişe bt. ( ) ve sulbiye sagīre kızları Kerime ve Fâtıma ve sulbî kebîr oğlu 
Osman münhasırında olduğu şer‘an sâbit oldukdan sonra mezbûre Kerime’nin 
zevci tarafından husûs-ı âti’l-beyâna vekîl olduğu zâtını ma‘rifet-i şer‘iyye ile 
ârifân olup kasaba-i mezbûre sükkânından olan el-Hâc İbrahim b. Hacı Mustafa 
ve es-Seyyid Hacı İbrahim b. es-Seyyid Mehmed nâm kimesneler şehâdetleri ile 
şer‘an sâbit olan diğer Osman b. Hacı Ali nâm kimesne meclis-i şer‘-i şerîfde zikri 
âtî menzile vâzı‘ü’l-yed olan mezbûr Osman mah za rın da üzerine da‘vâ ve takrîr-i 
kelâm edip mahalle-i mezbûrede vâki‘ bir tarafından Sofuzâde Hacı Mehmed 
mülkü ve bir tarafından es-Seyyid Ali Çelebi mülkü ve bir tarafdan Hacı Mehmed 
mülkü ve bir tarafdan tarîk-i âm ile mahdûd üç bâb fevkānî odaları ve dört bâb 
ahırı ve havlu ve kenîfi müştemil menzil ile’l-vefât müteveff â-yı mezbûrun mülkü 
olup vefât ettikde otuz iki sehimden yedi sehmi müvekkilem mezbûre Kerime’ye 
intikāl ve isâbet etmişken mezbûr Osman müvekkilemin hissesine bi gayrı hak-
kın vaz‘-ı yed eder suâl olunup kasr-ı yedine ve bana teslîme mezbûr Osman’a 
tenbîh olunmak matlûbumdur dedikde, gıbbe’s-suâl mezbûr Osman cevâbında 
fi’l-hakīka menzil-i mezbûr babam mezbûr Hacı Nurullah’ın mülkü olup lâkin 
ben kasaba-i mezbûrede menzil-i mezbûrda sâkin iken babam mezbûr Hacı Nu-
rullah mahmiye-i mezbûrede hayâtında menzil-i mezbûr için benim değildir de-
miş, öyle olucak menzil-i mezbûr benim müstakillen cümlesi mülküm olup anın 
için vaz‘-ı yed ederim dedikde, mezbûr Osman mukaddemâ şirâ ya hibe da‘vâsı 
etmeyip müzâhim dahi olmamağın mezbûr Osman’ın cevâb-ı mezbûru def ‘-i 
şer‘î olmamağın mûcebince menzil-i mezbûrun otuz iki sehimden müvekkile-i 
mezbûrenin hissesi olan yedi sehminden kasr-ı yedine ve müdde‘î-i mezbûr di-
ğer Osman’a teslîme müdde‘â-aleyh olan mezbûr Osman’a tenbîh olunmağın mâ 
hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Cemâziyelâhir li sene seb‘a ve seb‘în ve elf.
Şuhûdü’l-hâl: Fahrü’l-eşbâh Eyüb Ağa Kethüdâ-yı hazret-i efendi, çukadâr Hasan 
Beşe b. Abdullah, Mehmed Çelebi Kethüdâ-yı muhzırân, Şaban Ağa Ser-muhzırân.

375 [51b-2] Âlime Hatun bt. Ahmed’in, evini Hafız Abdurrahman Efendi 
b. Eyüb Efendi’ye sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi Dârü’l-
hilâfeti’l-aliyye Kostantıniyye el-mahmiyye’de Ebü’l-feth Sultan Mehmed Hân 
-aleyhi’r-rahmetü ve’l-gufrân câmi‘-i şerîfi kurbunda Molla Kirmasti mahalle-
sinde sâbıkan Bosna kadısı olan a‘lemü’l-ulemâ’i’l-izâm efdalü’l-fuzalâ’i’l-fihâm 
yenbû‘ü’l-fezâ’il ve’l-me‘âlî metbû‘ü’l-efâzıl ve’l-e‘âlî Hâfız Abdurrahman Efendi b. 
Eyüb Efendi’nin sâkin olduğu menzile varıp zeyl-i rakīmde isimleri terkīm olunan 
udûl-i müslimîn mahzarlarında akd-i meclis-i şer‘-i mübîn eyledikde mahmiye-i 
mezbûrede Karagümrük kurbunda Tahtaminâre mahallesi sâkinelerinden 
fahrü’l-muhadderât Âlime Hâtun bt. Ahmed tarafından mebî‘-i âti’z-zikri teslîme 
ve semenini kabza vekîl olduğu zâtını ma‘rifet-i şer‘iyye ile ârifân olup zikr olu-
nan Tahtaminâre mahallesi sâkinlerinden olan Hoca İsmail Efendi b. Mehmed ve 
Yenibahçe kurbunda Mi‘mâr Sinan mahallesi sâkinlerinden olan Mahmud Bey b. 
İbrahim nâm kimesnelerin şehâdetleri ile şer‘an sâbit olan umdetü kuzâti’l-İslâm 
zübdetü vülâti’l-enâm Mustafa Efendi b. Hacı Bekir meclis-i ma‘kūd-ı mezbûrede 
mûmâ-ileyh Hâfız Abdurrahman Efendi mah za rın da bi’l-vekâle ikrâr ve takrîr-i 
kelâm edip müvekkile-i mûmâ-ileyhâ Âlime Hâtun’a bey‘-i âti’l-beyânın sudûruna 
değin yedinde mülkü ve hakkı olup mahmiye-i mezbûre[de] Hoca Hayreddin 
mahallesinde vâki‘ bir tarafından merhûm Muhaşşî Şeyhzâde Efendi vakfı olan 
menzil ve bir tarafdan Sıdkı Efendi veresesi mülkleri ve iki tarafdan tarîk-i âm 
ile mahdûd hâriciyyesinde fevkānî üç bâb oda ve bir [52a] sofa ve dehliz ve ka-
meriyeli bir tahta-pûş ve bir kenîf ve bir mâbeyn odası ve üzerinde cihan-nümâ 
ta‘bîr olunur bir köşk ve tahtânî bir hizmetkâr odası ve bir kenîf ve bir ahır ve bir 
su kuyusu ve havlu ve dâhiliyyesinde üç bâb fevkānî oda ve karşı-be-karşı iki sofa 
ve dehliz ve tahta-pûş ve bir kiler odası ve camekânlı bir halvetli bir kurnalı bir 
hamam ve bir kenîf ve tahtânî bir kiler odası ve bir mahtab ve bir bodrum ve bir 
matbah ve bir aşçı odası ve bir ocaklı oda ve bir sofa ve dehliz ve bir su kuyusu 
ve cüneyne ve bir kuyu mahzen ve bir kenîfi müştemil menzili tarafeynden îcâb 
ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile mûmâ-ileyh 
Hâfız Abdurrahman Efendi’ye iki bin üç yüz kıt‘a esedî guruşa bey‘ etmiş idi, hâlâ 
vekâletim hasebiyle menzil-i mahdûd-ı mezkûru müşârün-ileyh Hâfız Abdurrah-
man Efendi’ye teslîm edip semeni olan meblağ-ı mezkûr iki bin üç yüz kıt‘a esedî 
guruşu tamâmen yedlerinden alıp kabz eyledim ba‘de’l-yevm menzil-i mesfûr 
müşârün-ileyh Hâfız Abdurrahman Efendi’nin mülk-i müşterâsıdır keyfe mâ 
yeşâ’ ve yahtâr mutasarrıf olsun dedikde gıbbe[’t-tasdîki]’ş-şer‘î husûs-ı mezbûru 
mevlânâ-yı merkūm mahallinde tahrîr ba‘dehû ma‘an irsâl olunan Mustafa ben ile 
meclis-i şer‘-i hatîr-i lâzımü’t-tevkīre gelip alâ vukū‘ihî inhâ ve takrîr etmeğin mâ 
hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sâlis min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-müderrisîni’l-kirâm Atâullah Efendi b. Hüsameddin, 
mefh arü’l-müderrisîn Mehmed Efendi b. Ebûbekir imâm-ı hazret-i kāimmakām 
Paşa, Şeyhî Mehmed Çelebi b. Ahmed Efendi el-Müderris, mefh arü’l-kuzâti’l-
islâm Gümüşzâde Yahya Efendi Kadı-i İznikmid muvakkaten, zübdetü’l-kuzât 
Mustafa Efendi b. Eyüb Efendi, Musli Efendi b. Ahmed Efendi tâbi‘-i Atâullah 
Efendi, Hüseyin Efendi b. Mehmed el-İmâm, Hüseyin Halîfe b. Receb el-Müderris, 
Muharrem Efendi b. Mehmed, el-Hâc Hüseyin Ağa b. Halil, İbrahim Çelebi b. Hü-
seyin ve gayruhüm.







376 [52a-1] es-Seyyid Ali b. es-Seyyid Veli’nin Receb b. Mustafa’da 
ibrişim bahasından alacağı olduğu
Mahmiye-i İstanbul’da Evliyâ Efendi odalarında sâkin es-Seyyid Ali b. es-
Seyyid Veli nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de Receb b. Mustafa nâm kimesne mah za rın da üzerine da‘vâ ve 
takrîr-i kelâm edip bundan akdem yedimden müşterâ ve makbûz vezni beynimiz-
de ma‘lûm ibrişim bahâsından mezbûr Receb zimmetinde iki yüz yetmiş beş esedî 
guruş hakkım olup meblağ-ı mezbûrun yüz altmış beş esedî guruşunu târih-i 
kitâbdan ( ) güne değin te’cîl etmişidim hâlâ müeccel olmayan yüz on esedî guruşu 
mezbûr Receb’den taleb ederim suâl olunsun dedikde gıbbe’s-suâl mezbûr Receb 
cevâbında fi’l-vâki‘ müdde‘î-i mezbûra zikr olunan ibrişim bahâsından iki yüz 
yetmiş beş esedî guruşu târih-i mezbûra dek müeccel olup bâkī yüz on esedî gu-
ruşu hâlâ üzerime lâzımü’l-edâ deynimdir deyû ikrâr ve i‘tirâf etmeğin mûcebiyle 
müeccel olmayan yüz on esedî guruşu müdde‘î-i mezbûr es-Seyyid Ali’ye edâya 
merkūm Receb’e tenbîh birle mâ vaka‘a bi’t-taleb ketb olundu.
Fî gurreti Recebi’l-ferd ve li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, İbrahim Çelebi b. 
Mehmed, Baba Resul b. Rıdvan, Hüseyin b. Hüseyin ve gayruhüm.

377 [52a-2] Atanaz v. Donik’in, Yani ile olan ev davasına Receb Bey’i 
vekil tayin ettiği
Mahmiye-i İstanbul’da Ebî Eyyûb-i Ensârî kapısında Mustafa Paşa mahallesi 
sükkânından olup tülbentçi tâifesinden olan Atanaz v. Donik nâm zimmî meclis-i 
şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda bâ‘isü’l-kitâb 
Receb Bey b. Abdullah nâm bevvâb-ı sultânî mah za rın da ikrâr ve takrîr-i kelâm 
edip mahmiye-i mezbûre[de] Sultan Bayezid Hân -aleyhi’r-rahmetü ve’l-gufrân- 
câmi‘-i şerîfi ve ma‘bed-i latîfi kurbunda kasab olan Yani nâm zimmî ile mahalle-i 
mezbûrede vâki‘ beynimizde ma‘lûm menzile müte‘allika da‘vâ ve husûmet ve 
redd-i cevâba tarafımdan merkūm Receb Bey’i vekîl ve menâbıma nâib nasb ve 
ta‘yîn eyledim dedikde ol dahi vekâlet-i mezbûreyi kabûl ve merâsimini edâya 
müte‘ahhid etmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sâdisi min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Şükrullah Bey b. Mustafa, Süleyman 
Çelebi b. Hasan, İbrahim Çelebi b. Ahmed ve gayruhüm mine’l-huzzâr.







378 [52a-3] Abdülkādir Çelebi b. Mehmed’in, yanmış evinin enkazı ve 
arsasını Gazanfer Ağa b. Nasuh’a sattığı
Dârü’l-hilâfeti’l-aliyye Kostantıniyye el-mahmiyye’de Saray-ı cedîd-i sultânî’de 
hâne-i sagīrede sâkin iç oğlanlarından Abdülkādir Çelebi b. Mehmed tarafından 
husûs-ı âti’l-beyâna vekîl olduğu saray-ı mezkûrda vâki‘ odun anbarında sâkin 
teberdârândan Ahmed Bey b. Abdülkādir ve Mehmed Bey b. Mustafa nâm ki-
mesneler şehâdetleriyle şer‘an sâbit olan umdetü’l-müderrisîni’l-kirâm Sunul-
lah Efendi b. el-merhûm Şeyh İsmail Efendi ile müvekkil-i mezbûrun li ebeveyn 
karındaşı Mustafa nâm kimesnelerden her biri vekâleten ve asâleten meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de işbu bâ‘isü’l-kitâb 
fahrü’l-akrân ve’l-ekfâ Gazanfer Ağa b. Nasuh mah za rın da ikrâr ve takrîr-i kelâm 
edip mahmiye-i mezbûrede Hacı Hamza mahallesinde vâki‘ bir tarafdan mezbûr 
Gazanfer Ağa’nın zevcesi Hatice Hâtun bt. Mustafa mülkü ve bir tarafdan Receb 
Beşe mülkü ve iki tarafı tarîk-i âm ile mahdûd binâsı muhterik mülk menzil arsası 
üzerinde mevcûd olan nukzu ile tarafeynden îcâb [ve] kabûlü hâvî şurût-ı müfsi-
deden ârî bey‘-i bâtt-ı sahîh-i şer‘î ile bi safk atin vâhidetin yüz doksan kıt‘a esedî 
guruşa mûmâ-ileyh Gazanfer Ağa’ya bey‘ ve teslîm edip ol dahi iştirâ ve kabûl ve 
kabz ve tesellüm eyledikden sonra semeni olan meblağ-ı mezkûr yüz doksan kıt‘a 
esedî guruşu tamâmen alıp kabz eyledik, ba‘de’l-yevm arsa-i mahdûde-i mezbûre 
üzerinde olan nukz-ı mevcûdu ile mûmâ-ileyh Gazanfer Ağa’nın mülk-i müşterâsı 
olmuşdur keyfe mâ yeşâ’ ve yahtâr mutasarrıf olsun dediklerinde gıbbe’t-tasdîki’ş-
şer‘î mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’r-râbi‘ min Recebi’l-mürecceb li sene seb‘a ve seb‘în ve elf.
Şuhûdü’l-hâl: Hacı Durmuş b. Memi, Hüseyin Ağa b. İsmail, Receb Beşe b. Abdul-
lah, Mehmed Beşe b. İslâm, Ali Bey b. İslâm, Bakkal Abdurrahman Çelebi, Berber 
üstâd Ali b. ( ), Hüseyin b. Abdullah, Murad Beşe b. Ali, el-Hâc İsa b. Ömer, Meh-
med Çelebi b. Abdullah, Süleyman Çelebi b. Hasan

379 [52b-1] Seyyid Mehmed Çelebi’nin babası tarafından kendine 
verilen vekâleti, başka bir şehre gitmesi üzerine İmam Abdullah 
Efendi’ye bıraktığı
El-emru hasbe mâ zükire fîh nemekahû el-fakīru ileyh sübhânehû ve te‘âlâ es-
Seyyid Cafer b. Kemaleddin el-Müvellâ hilâfeten bi medîneti Kostantıniyye el-
mahmiyye
Mahmiye-i İstanbul’da Dülgerzâde mahallesinde sâkin es-Seyyid Mehmed Çele-
bi b. es-Seyyid Hüseyin Çelebi Efendi meclis-i şer‘-i hatîrde işbu bâ‘isü’l-vesîka 
İmâm Abdullah Efendi b. Mehmed nâm kimesne mah za rın da ikrâr ve takrîr-i 
kelâm edip babam mezbûr es-Seyyid Hüseyin Efendi bundan akdem medîne-i 
Edirne’ye mülâzemet etmek için gider oldukda mahalle-i mezkûrede vâki‘ lede’l-
ahâlî ve’l-cîrân ma‘lûmü’l-hudûd mülk menzilini semen-i misli ile âhara bey‘ ve 
kabz-ı semene ve ba‘de’l-kabz mahmiye-i mezbûrede vâki‘ merhûme Âişe Hâtun 
vakfı’na zimmetinde deyn olan yüz esedî guruşu mütevellîsi olan işbu hâzır bi’l-
meclis Ahmed Efendi b. Abdurrahman’a edâ ve teslîme ve meblağ-ı mezbûr 
mukābelesinde mütevellî-i mezkûra rehn vaz‘ ve teslîm eylediği bir Mushaf-ı şerîf 
ile bir mecmû‘a ve mahtûm deyn temessükünü mütevellî-i mezkûrdan ahz u kabza 
ve menzil-i mezbûrun semeninden fazla kalanı kendi[ye] îsâle ve ahz ve îsâl mü-
tevakkıf olduğu umûrun küllîsine beni tarafından vekîl-i mutlak ile vekîl nasb ve 
ta‘yîn eyledikde ben dahi vekâlet-i mezbûreyi kabûl ve hizmet-i lâzımesin edâya 
ta‘ahhüd etmişidim, lâkin ben dahi iktizâ hasebiyle âhar diyâra gitmek lâzım gel-
meğin mezbûr Abdullah Efendi tarafından vech-i meşrûh üzre zikr olunan menzil 
semen-i misli ile bey‘ ve kabz-ı semene ve ba‘de’l-kabz vakf-ı mezbûra deyn olan 
meblağ-ı mezbûr yüz guruşu mütevellî-i mezkûra edâ ve teslîm ve mütevellî-i 
mezkûrun yedine vaz‘ olan ve hâne-i mezkûre ile mahtûm deyn temessükünü 
mütevellî-i mezbûrdan ahz u kabz ve menzil-i mezbûrun semeninden fazla kalanı 
bana îsâle ve ahz ve îsâl mütevakkıf olduğu umûrun küllîsine vekîl ve menâbıma 
nâib nasb ve ta‘yîn eyledim dedikde mezkûr İmâm Abdullah Efendi dahi vekâlet-i 
mezkûreyi kabûl ve merâsimini kemâ yenbağī edâya ta‘ahhüd eyledi dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Veli Bey b. Mah-
mud, Baba Resul b. Rıdvan ve gayruhüm.

380 [52b-2] Fâtıma bt. Mehmed’in, Halil b. Mustafa’dan muhâlaa 
yoluyla boşandığı
Mahmiye-i İstanbul’da Mahmud Paşa mahallesinde sâkine Fâtıma bt. Mehmed 
nâm hâtun dîvân-ı eyvân-ı adâlet-ünvânda ma‘kūd meclis-i şer‘-i şerîfde sâbıkan 
zevci olan râfi‘ü’l-kitâb Halil b. Mustafa nâm kimesne mah za rın da üzerine da‘vâ 
ve takrîr-i kelâm edip merkūm Halil mukaddemâ zevcim olup târih-i kitâbdan 
sekiz ay mukaddem beni bâyinen tatlîk etmeğin zimmetinde mütekarrir ve 
ma‘kūdun-aleyh olan bin üç yüz fıddî râyic fi’l-vakt akçe mehr-i müeccelimi hâlâ 
merkūm Halil’den taleb ederim suâl olunsun dedikde gıbbe’s-suâl merkūm Halil 
cevâbında fi’l-vâki‘ mezbûre Fâtıma mukaddemâ zevcem olup târih-i mezbûrda 
merkūme Fâtıma zimmetimde mütekarrir ve ma‘kūdun-aleyh olan meblağ-ı 
mezbûr bin üç yüz akçe mehr-i müecceli ve nafaka-i iddet-i ma‘lûmesi üzerle-
rine ve me’ûnet-i süknâsı dahi kendi üzerlerine olmak üzre benimle muhâla‘a-i 
sahîha-i şer‘iyye ile muhâla‘a edip ben dahi hul‘-ı mezbûru kabûl eyledikden son-
ra her birimiz zevciyyete müte‘allik da‘vâdan âharın zimmetini ibrâ ve iskāt et-
mişidik deyû def ‘le mukābele edicek gıbbe’l-istintâk ve’l-inkâr merkūm Halil’den 
def ‘-i mezbûrunu mübeyyine beyyine taleb olundukda udûl-i müslimînden olup 
mahmiye-i mezbûrede Kumkapı kurbunda Süleyman Ağa mahallesi sükkânından 
müezzin Halil Halîfe b. Musa ve diğer Halil b. Abdünnebi nâm kimesneler li ecli’ş-
şehâde meclis-i ma‘kūd-ı mezbûra hâzırân olup istişhâd olunduklarında fi’l-
hakīka müdde‘iyye-i mezbûre Fâtıma târih-i kitâbdan sekiz ay mukaddem zevci 
merkūm Halil zimmetinde mütekarrir ve ma‘kūdun-aleyh olan bin üç yüz akçe 
mehr-i müecceli ve nafaka-i iddet-i ma‘lûmesi üzerlerine ve me’ûnet-i süknâ dahi 
kendi üzerine olmak üzre merkūm Halil bizim huzûrumuzda muhâla‘a-i sahîha-i 
şer‘iyye ile muhâla‘a edip merkūm Halil dahi hul‘-ı mezbûru kabûl eyledikden 
sonra zevciyyete müte‘allika da‘vâdan her biri âharın zimmetini ibrâ ve iskāt ey-
ledi biz husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle 
olmağın mûcebince merkūme Fâtıma bî-vech mu‘ârazadan men‘ olunup mâ vaka‘a 
bi’t-taleb ketb olundu.
Fi’l-yevmi’l-hâmis min Recebi’l-mürecceb li sene seb‘a ve seb‘în ve elf.
Şuhûdü’l-hâl: Şaban Ağa b. Süleyman Ser-muhzırân, Eyüb Ağa Kethüdâ-yı 
hazret-i efendi, Mustafa Beşe Çukadâr, Mehmed Çelebi b. Abdullah.

381 [52b-3] İbrahim Çelebi b. el-Hâc Ali’nin, Sâime bt. el-Hâc Ali’den 
alacaklı olduğu
Mahmiye-i İstanbul’da Sarı Bayezid mahallesi sükkânından İbrahim Çelebi b. el-
Hâc Ali nâm kimesne meclis-i şer‘-i şerîf-i lâzımü’t-teşrîfde işbu bâ‘isetü’l-kitâb 
Sâime bt. el-Hâc Ali nâm hâtun mah za rın da üzerine da‘vâ ve takrîr-i kelâm edip 
mezbûre Sâime Hâtun zimmetinde cihet-i karz-ı şer‘îden yirmi esedî guruş hak-
kım olup suâl olunup alıverilmesi matlûbumdur dedikde gıbbe’s-suâl mezbûre 
Sâime cevâbında fi’l-vâki‘ müdde‘î-i mezbûre vech-i meşrûh üzre zimmetimde 
yirmi esedî guruş lâzımü’l-edâ ve vâcibü’l-kazâ deynim vardır deyû bi tav‘ihâ 
ikrâr ve i‘tirâf etmeğin alâ mûcebi ikrârihâ meblağ-ı mezbûr yirmi esedî guru-
şu müdde‘î-i mezbûra edâ ve teslîme merkūme Sâime’ye ba‘de’t-tenbîh birle mâ 
vaka‘a bi’t-taleb ketb olundu.
Fi’l-yevmi’s-sâbi‘ min Recebi’l-ferd li sene seb‘a ve seb‘în ve elf.
Şuhûdü’l-hâl: Musa Beşe b. İbrahim, Hamza Beşe b. Mehmed, Ahmed Çelebi b. İb-
rahim, Ali Çelebi b. Mehmed, İbrahim Çelebi b. Mehmed, Şükrullah Bey b. Mus-
tafa, Mustafa Çelebi b. Ahmed, Baba Resul b. Rıdvan ve gayruhüm mine’l-huzzâr.







382 [53a-1, Arapça] İsmihan bt. Mahmud adlı çocuğa nafaka takdir edildiği
Hâkim, İsmihan bt. Mahmud nâm sagīrenin nafakası, kisvesi ve sâir havâic-i 
zarûriyyesi için, mahrûse-i Galata müzâfâtından Tophâne kasabası mahallâtından 
Hacı Memi mahallesinde sâkine olan Meryem bt. Şaban nâm mutallaka annesi 
ve hâdinesinin talebiyle mezbûr babası üzerine zeylde mezkûr târihden i‘tibâren 
altı akçe farz ve takdîr etti ve vakt-i hâcette istidâne edip lede’z-zafer mezbûr 
Mahmud’a rücû‘ etmesine mezbûre Meryem hâtuna izin verdi.
Cerâ zâlike ve hurrire fi’l-yevmi’s-sâbi‘ min Recebi’l-ferd sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Süleyman Çelebi b. Hasan, İbrahim 
Çelebi b. Ahmed, Baba Resul b. Rıdvan ve gayruhüm mine’l-hâzırîn.

383 [53a-2] Ölen Hatice bt. Abdullah’ın oğlu Mehmed b. İbrahim’e 
Ali Beşe b. Mustafa’nın vasî, amcası Mehmed b. Şaban’ın nâzır 
tayin edildiği
Mahmiye-i İstanbul’da Sinan Paşa mahallesinde sâkine iken bundan akdem vefât 
eden Hatice bt. Abdullah nâm hâtunun sadrî oğlu Mehmed b. İbrahim nâm sagīrin 
vâlidesi müteveff ât-ı mezbûreden intikāl eden emvâlini hıfz ve ahvâlini zabt için 
bir vasî nasb olunmak lâzım ve mühim olmağın sagīr-i mezbûrun üstâdı olup 
sarrâc tâifesinden olan işbu bâ‘isü’l-kitâb Ali Beşe b. Mustafa nâm kimesne umûr-ı 
vesâyet uhdesinden gelmeğe kādir ve müstakīm olduğunu zeyl-i rakīmde isimle-
ri terkīm olunan müslimîn ihbârları ile lede’ş-şer‘i’l-mutahhar sâbit ve mukarrer 
olmağın mezbûr Ali Beşe sagīr-i mezbûra vasî nasb olundukda ol dahi vesâyet-i 
mezbûreyi kabûl ve hizmet-i lâzımesini edâya ta‘ahhüd eyledikden sonra vasiyy-i 
mezbûr Ali Beşe meclis-i mezbûrda tereke-i müteveff ât-ı mezbûreye vâzı‘ü’l-yed 
olan sagīr-i mezbûrun üvey babası Ali b. Mehmed mah za rın da ikrâr ve i‘tirâf edip 
tereke-i müteveff ât-ı mezbûreden sagīr-i mezbûrun hisse-i irsiyye-i şer‘iyyesine 
isâbet eden bin yüz yirmi akçeyi mezbûr Ali yedinden vesâyetim hasebiyle alıp 
kabz eyledim dedikde gıbbe’t-tasdîki’ş-şer‘î sagīr-i mezbûrun ammi Mehmed b. 
Şaban nâm kimesne vasiyy-i mezbûr üzerine hasbî nâzır nasb ve ta‘yîn olundukda 
ol dahi nezâret-i mezbûreyi kabûl ve hizmet-i lâzımesini edâya ta‘ahhüd etmeğin 
mâ vaka‘a bi’t-taleb ketb olundu.
Fi’l-yevmi’s-sâbi‘ min Recebi’l-ferd li sene seb‘a ve seb‘în ve elf.
Şuhûdü’l-hâl: Mahmud b. Sefer, Ali Beşe b. Mustafa, Hasan Çelebi b. Musa, Meh-
med Bey b. Mustafa, Ali Çelebi b. Mustafa, el-Hâc Mustafa b. Ali, Mehmed Çelebi 
b. Ömer.







384 [53a-3] Ali Beşe b. Mehmed’in, Mehmed Beşe b. Mustafa’dan câriye 
bahasından alacaklı olduğu
Esirci tâifesinden bâ‘isü’l-kitâb Ali Beşe b. Mehmed nâm kimesne meclis-i şer‘-i 
şerîfde İstanbul’da Mirahor mahallesinde sâkin Mehmed Beşe b. Mustafa nâm ki-
mesne mah za rın da üzerine da‘vâ ve takrîr-i kelâm edip târih-i kitâbdan dört ay 
mukaddem rıkkına mu‘terife orta boylu, açık kaşlı, elâ gözlü Rûsiyy[et]ü’l-asl Ka-
lender bt. Abdullah nâm câriye-i memlûkemi merkūm Mehmed Beşe’ye yüz otuz 
esedî guruşa bey‘ ve teslîm ol dahi vech-i muharrer üzre iştirâ ve tesellüm etmişidi 
hâlâ semeni olan meblağ-ı merkūm yüz otuz esedî guruşu merkūm Mehmed Beşe 
yedinden taleb ederim suâl olunsun dedikde gıbbe’s-suâl mezkûr Mehmed Beşe 
cevâbında fi’l-vâki‘ târih-i merkūmda müdde‘î-i mezbûr Ali Beşe’den mevsûfe-i 
mezkûre Kalender’i vech-i meşrûh üzre yüz otuz kıt‘a esedî guruşa iştirâ ve tesel-
lüm edip semeni olan meblağ-ı mezkûr müdde‘î-i merkūm Ali Beşe’ye zimmetim-
de lâzımü’l-edâ ve vâcibü’l-kazâ deynimdir deyû bi tav‘ihî ikrâr ve i‘tirâf etmeğin 
mûcebince meblağ-ı mezbûr yüz otuz kıt‘a esedî guruşa müdde‘î-i mezkûr Ali 
Beşe’ye edâ ve teslîme merkūm Mehmed Beşe’ye tenbîh olunup mâ vaka‘a bi’t-
taleb ketb olundu.
Fi’l-yevmi’r-râbi‘ min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Efendi b. Nurullah el-Müezzin, Mehmed Çelebi b. Abdul-
lah Kethüdâ-yı muhzırân, Ali Çelebi b. Mehmed ve gayruhüm.

385 [53a-4] Ahmed b. Abdullah’ın, Mehmed Halife b. Mustafa’ya 
verdiği rüşveti geri aldığı
Mahmiye-i İstanbul’da Akseki mahallesinde sâkin Ahmed b. Abdullah nâm kimes-
ne meclis-i şer‘-i hatîr-i lâzımü’t-tevkīrde Mehmed Halîfe b. Mustafa nâm kimes-
ne mah za rın da üzerine da‘vâ ve takrîr-i kelâm edip merkūm Mehmed Halîfe’ye 
târih-i kitâbdan iki ay mukaddem bi tarîki’r-rüşve on riyâlî guruş def ‘ ve teslîm 
ol dahi yedimden ahz u kabz etmişidi, hâlâ meblağ-ı mezbûru merkūmdan taleb 
ederim suâl olunsun dedikde gıbbe’s-suâl merkūm Mehmed Halîfe cevâbında fi’l-
vâki‘ müdde‘î-i merkūm Ahmed’den târih-i mezbûrda bi tarîki’r-rüşve on riyâlî 
guruşu ahz u kabz eyledim deyû bi tav‘ihî ikrâr ve i‘tirâf etmeğin mûcebince 
meblağ-ı mezbûru müdde‘î-i merkūma edâ ve teslîme merkūm Mehmed Halîfe’ye 
tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Recebi’l-mürecceb li sene seb‘a ve seb‘în ve elf.
Şuhûdü’l-hâl: Hasan Çelebi b. Ahmed, Resul b. Rıdvan, Ali b. Mahmud, Mehmed 
b. Ramazan ve gayruhüm mine’l-huzzâr.







386 [53a-5] Tezkireci Mehmed Efendi b. el-Hâc Ahmed’den vârislerince 
satılan arsası vakfa ait ev hisseleri konusunda vekil Hasan 
Efendi’nin vekâletinin geçerli olduğunun tespiti
Dârü’l-hilâfeti’l-aliyye Kostantıniyye el-mahmiyye mahallâtından Karagümrük 
kurbunda Ali Paşa-yı Atîk mahallesi sâkinlerinden iken bundan akdem vefât eden 
Tezkireci Mehmed Efendi b. el-Hâc Ahmed’in verâseti ümm-i veledi Şivekâr bt. 
Abdullah nâm hâtundan mütevellid sulbî oğlu Ahmed nâm sagīre münhasır olup 
ba‘dehû sagīr-i mezbûr dahi fevt olup verâseti vâlidesi mezbûre Şivekâr ile li ebe-
veyn ammileri Mahmud Efendi ve Ali Halîfe’ye münhasıra ve tashîh-i mes’eleleri 
alâ tarîki’l-münâsahati’ş-şer‘iyye üç sehimden olup sihâm-ı mezbûrenin bir seh-
mi merkūme Şivekâr Hâtun’a ve bir sehmi merkūmân Mahmud Efendi ve Ali 
Halîfe’ye intikāl eylediği şer‘an mütehakkik oldukdan sonra mezbûrân Mahmud 
Efendi ve Ali Halîfe tarafl arından husûs-ı âti’l-beyâna iddi‘â-i vekâlet eden fahrü’l-
müderrisîni’l-kirâm Hasan Efendi b. Hüseyin meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de fahrü’l-müderrisîni’l-kirâm Mehmed 
Efendi b. Hamza tarafından husûs-ı câ’i’l-beyâna nehc-i şer‘î ve tarîk-i mu‘teber-i 
mer‘î üzre sâbitü’l-vekâle vekîl olan umdetü’l-müderrisîni’l-kirâm zübdetü’l-
muhakkikīni’l-fihâm Tâli Mehmed Efendi mah za rın da da‘vâ ve takrîr-i kelâm edip 
arsası merkūme Âişe Hâtun nâm sâhibetü’l-hayrın süknâsı ulemâya meşrûta vakfı 
ve üzerinde olan ebniyesi müteveff â-yı evvel-i mezbûrun mülkü olup mahalle-i 
mezbûrda vâki‘ bir tarafdan Mehmed Efendi nâm kimesne mülkü ve bir tarafdan 
Âişe nâm hâtun mülkü ve bir tarafdan Hasan Ağa vakfı ve bir tarafdan tarîk-i âm 
ile mahdûd dâhiliyyesinde ve hâriciyyesinde büyût-ı adîdeyi müştemil menzilin 
ebniye-i memlûkesinden vech-i muharrer üzre bi tarîki’l-münâsahati’ş-şer‘iyye 
sihâm-ı mezbûreden mezbûrân Mahmud Efendi ve Ali Halîfe’nin hisseleri olan 
bir sehm-i şâyi‘lerini müşârün-ileyh Tâli Mehmed Efendi’ye tarafeynden îcâb ve 
kabûlü hâvî şurût-ı müfsideden ârî bey‘-i bâtt-ı sahîh-i şer‘î ile bundan akdem 
yüz elli kıt‘a esedî guruşa bi’l-vekâle bey‘ ve kabz-ı semen edip ol dahi menzil-i 
mezkûrun ber mûceb-i şart-ı vâkıfe arsasına tevcîh-i hâkim ile mutasarrıf olan 
müvekkili mûmâ-ileyh Mehmed Efendi için iştirâ ve def ‘-i semen etmiş idi 
hâlâ mebî‘-i mezbûru kabzdan imtinâ‘ eder suâl olunup kabz-ı mebî‘-i mezbûra 
müşârün-ileyh Mehmed Tâli Efendi’ye tenbîh olunmak bi’l-vekâle matlûbumdur 
dedikde gıbbe’s-suâl mûmâ-ileyh Tâli Mehmed Efendi cevâbında fi’l-hakīka ka-
ziyye şerh ve beyân olunduğu üzre olmuşidi lâkin ben havf ederim ki mebî‘-i 
mezbûr kabzımdan sonra mezbûrân Mahmud Efendi ve Ali Halîfe mûmâ-ileyh 
Hasan Efendi’yi husûs-ı mezkûra tevkîllerini inkâr edip mebî‘-i mezkûr dahi 
hâlik olup menzil-i mezkûrdan hisselerinin kıymetini benden veya müvekkilim-
den da‘vâ eyleyip veya müvekkilim [53b] dahi isbât edememek ile benden veya 
müvekkilimden tazmîn edip zarar terettüb eyleye müşârün-ileyh Hasan Efendi 
vekâletini isbât eylesin dedikde mûmâ-ileyh Hasan Efendi’den vech-i muharrer 
üzre vekâletine beyyine taleb olundukda mahmiye-i mezbûrede Beyceğiz mahal-
lesi sâkinlerinden Receb Efendi b. Musli ve çukadâr Ali Çelebi b. Mehmed nâm 
kimesneler li ecli’ş-şehâde meclis-i şer‘-i şerîfe hâzırân olup istişhâd olundukla-
rında fi’l-hakīka merkūmân Mahmud Efendi ve Ali Halîfe menzil-i mezbûrdan 
vech-i muharrer üzre üç sehimden hisseleri olan birer sehm-i şâyi‘lerini bey‘ ve 
teslîm ve kabz-ı semen ve cemî‘ emirlerine müşârün-ileyh Hasan Efendi’yi bey‘-i 
mezbûrdan mukaddem bir husûsumuzda vekâlet-i mutlaka ile vekîl edip mûmâ-
ileyh Hasan Efendi dahi kabûl ve merâsimini edâya ta‘ahhüd eylemiş idi biz 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eyledikde ba‘de’t-ta‘dîl ve’t-tezkiyye şehâdetleri makbûle olup mûcebince 
müşârün-ileyh Hasan Efendi’nin vech-i muharrer üzre vekâletine ba‘de’l-hükm 
mebî‘-i mezkûru kabza müşârün-ileyh Tâli Mehmed Efendi’ye tenbîh olunmağın 
mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sâdis min Recebi’l-mürecceb li sene seb‘a ve seb‘în ve elf.
Şuhûdü’l-hâl: El-Hâc Mehmed Efendi b. Mustafa, fahrü’l-müderrisîn Abdülkerim 
Efendi b. Abdüllatîf, Mehmed Efendi b. Musli eş-şehîr bi Lahumî?, İvaz Çelebi b. 
Mahmud, Mehmed Çelebi b. İbrahim, İbrahim Beşe b. Abdullah.

387 [53b-1] Gevher bt. Abdullah’ın boşandıktan sonra iddeti 
tamamlanmadan Ahmed Beşe ile evlendiği için nikâhının 
fesholunduğu
Mahmiye-i İstanbul’da kâtib Muslihiddin mahallesinde sâkine Gevher bt. Abdul-
lah nâm hâtun meclis-i şer‘-i hatîr-i lâzımü’t-tevkīrde Ahmed Beşe b. Abdullah 
nâm kimesne mah za rın da üzerine da‘vâ ve takrîr-i kelâm edip zevc-i sâbıkım olan 
gāib ani’l-meclis Mehmed nâm kimesne bâyinen beni tatlîk ettikden sonra id-
detim münkaziyemüeccel ile merkūm Ahmed Beşe’ye tezvîc edip ol dahi tezevvüc etmekle nikâh-ı 
mezbûr sahîh değil iken mezbûr Ahmed Beşe benim ile mu‘âmele-i izdivâc murâd 
eder suâl olunup nikâh-ı mezbûr fesh olunmak matlûbumdur dedikde gıbbe’s-
suâl mezbûr Ahmed Beşe kaziyye minvâl-i muharrer üzre olup müdde‘iyye-i 
mezbûre Gevher zevc-i sâbıkı mezbûr Mehmed’den iddeti münkaziye olmadan 
nefsini kendiye tezvîc ettiğini tâyi‘an ikrâr eyledikden sonra mûcebince nikâh-ı 
mezbûr fesh olunmağın mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân Kethüdâ-yı muhzırân, Baba Resul b. Rıdvan, Hasan Çelebi b. Ahmed, Bayram b. Abdullah, Hüseyin Çavuş b. ( ) el-
Mübâşir, İbrahim Çelebi b. Ahmed.

388 [53b-2] Veli Beşe’nin, Manol v. Nikola’da koyun bedelinden alacağı 
olduğunu ispat edemediği
Mahmiye-i İstanbul’da Hocapaşa mahallesi ahâlîsinden olup hâlâ sefer-i 
hümâyûnda olan Veli Beşe b. ( ) tarafından husûs-ı âti’l-beyâna vekîl olduğu Meh-
med b. Hüseyin Kapudân ve Osman b. Hasan nâm kimesneler şehâdetleri ile sâbit 
olan Hüseyin Bey b. Ali nâm kimesne meclis-i şer‘de sürekçi tâifesinden bâ‘isü’s-
sifr Manol v. Nikola nâm zimmî muvâcehesinde üzerine da‘vâ ve takrîr-i kelâm 
edip müvekkilim mûmâ-ileyh Veli Beşe bundan akdem mezbûr Manol’e bey‘ ve 
teslîm ol dahi iştirâ ve tesellüm ettiği beynlerinde ma‘lûm koyun bahâsından bâkī-i 
mezbûr Manol zimmetinde hakkı olan beş yüz elli riyâlî guruşu mezbûr Manol’den 
taleb ve ahz u kabza ve kendiye îsâle beni vekîl edip ve mezbûr Manol dahi cihet-i 
mezbûreden müvekkil-i mûmâ-ileyh[e] beş yüz elli riyâlî guruş deyni olduğunu 
ikrâr dahi etmeğin suâl olunup alıverilmek matlûbumdur dedikde gıbbe’s-suâl 
ve’l-inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı acz ile istihlâf etmeğin mezbûr Manol koyun bahâsından 
bâkī müvekkil-i mezbûra beş yüz elli riyâlî guruş deyni olmayıp ikrâr dahi etme-
diğine yemîn teklîf olundukda ol dahi alâ vefk i’l-mes’ûl yemîn billâhi’llezî enzele’l-
İncîle alâ İsa -aleyhi’s-selâm- etmeğin mûcebince müdde‘î-i mezbûr bilâ-beyyine 
mu‘ârazadan men‘ olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Cemâziyelâhir li sene seb‘a ve seb‘în ve elf.
Şuhûdü’l-hâl: Mustafa Çavuş b. ( ) el-Mübâşir, Hüseyin Çavuş b. Abdullah, Meh-
med Ağa b. Mustafa, Mehmed Ağa b. Abdullah, es-Seyyid Abdülfettâh Çelebi ve 
gayruhüm mine’l-huzzâr.

389 [53b-3] Ahmed Bey b. Ali’nin hırsızlık suçlamasını ispat edemediği
Mahmiye-i İstanbul’da Sırmakeş mahallesi ahâlîsinden Ahmed Bey b. Ali nâm ki-
mesne meclis-i şer‘-i şerîfde işbu ashâbü’s-sifr Nasrullah v. Ferecullah ve İşve v. 
Yakob ve Naser v. Mihna nâm zimmîler mahzarlarında üzerlerine da‘vâ ve takrîr-i 
kelâm edip mahmiye-i mezbûrede Bitpazarı sûkunda vâki‘ icâre ile tasarrufum-
da olan dükkânım mezbûrların dükkânlarına mülâsık olmağla mezbûrlar gece 
ile dükkânımın duvarını delip içinde mülküm olan eşyâmdan on guruş kıymet-
li bir sarı atlas ve beş guruş kıymetli bir yeşil kutnî kaft anlarımı ve üç yüz akçe 
kıymetli bir yeşil muhattem ve iki bin akçemi ve İlyas nâm kimesnenin yedimde 
rehni olan yirmi bir miskāl bileziğini ve Hacı Şaban nâm kimesnenin yedimde 
emâneti olan üç yüz akçe kıymetli on bir arşın keten bezini bi gayrı hakkın ahz 
u kabz etmişlerdir, suâl olunup mevcûd ise aynılarını bana teslîme müstehlek ise 
kıymet-i şer‘iyyelerini bana zâmin olmak üzre mezbûrûn Nasrullah ve İşve ve 
Naser’e tenbîh olunmak matlûbumdur dedikde gıbbe’s-suâl ve’l-inkâr müdde‘î-i 
mezbûrdan müdde‘âsını mübeyyine beyyine taleb olundukda ityân-ı beyyineden 
izhâr-ı acz edip yemîn dahi vermemeğin mâ vaka‘a bi’t-taleb ketb olundu.
Fi’l-yevmi’l-hâmis min Recebi’l-ferd li sene seb‘a ve seb‘în ve elf.
Şuhûdü’l-hâl: Mustafa Çelebi b. Habib, Kenan Bey b. Abdullah, Mehmed Bey b. 
Hasan, Ahmed b. Mestanî? ve gayruhüm mine’l-huzzâr.

390 [53b-4] Durmuş b. Hasan’ın, Fâtıma bt. Hüseyin’den câriye 
bedelinden alacaklı olduğu
Mahmiye-i İstanbul’da Mi‘mâr Sinan mahallesi ahâlîsinden bâ‘isü’l-kitâb Durmuş 
b. Hasan nâm kimesne meclis-i şer‘de Fâtıma bt. Hüseyin nâm hâtun mah za rın da 
üzerine da‘vâ ve takrîr-i kelâm edip mezbûre Fâtıma, Hacı Mustafa nâm kimesne-
nin câriye-i memlûkesi olan evsâfı beynimizde ma‘lûme Macariyyetü’l-asl Gonca 
bt. Abdullah’ı yetmiş beş esedî guruşa fuzûlen bana bey‘ ve teslîm ve semeninden 
yirmi esedî guruşu yedimden ahz u kabz ve istihlâk ettiğinden sonra mezbûr Hacı 
Mustafa bey‘-i mezbûru mücîz olmayıp mevsûfe-i mezbûreyi yedimden alıp yirmi 
beş esedî guruşa mezbûre Fâtıma’nın zimmetinde kalmışidi, suâl olunup alıveril-
mek matlûbumdur dedikde gıbbe’s-suâl mezbûre Fâtıma kaziyye minvâl-i muhar-
rer üzre olduğunu tâyi‘aten ikrâr ve i‘tirâf etmeğin mûcebince meblağ-ı mezbûr 
yirmi beş esedî guruşu müdde‘î-i mezbûra teslîme mezbûre Fâtıma’ya tenbîh 
olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Recebi’l-ferd li sene seb‘a ve seb‘în ve elf.
Şuhûdü’l-hâl: İbrahim Beşe b. Derviş, Mustafa b. Süleyman, Mehmed b. Ahmed, 
Yusuf b. Abdullah, Mehmed b. Abdullah Kethüdâ ve gayruhüm.

391 [54a-1] Ümmühani bt. Mustafa’nın, menkul ve gayri menkul 
eşyalarını Yazıcı Ali b. Hüseyin’e hibe ettiği
Vilâyet-i Anadolu’da Yalakābâd kazâsına tâbi‘ Tahtânî Dere nâm karye 
sâkinelerinden Ümmühâ[ni] bt. Mustafa nâm hâtun meclis-i şer‘-i şerîf-i Ahmedî 
ve mahfil-i dîn-i münîf-i Muhammedî’de bâ‘isü’l-kitâb Yazıcı Ali b. Hüseyin nâm 
kimesne mah za rın da bi’t-tav‘i’s-sâf ikrâr ve i‘tirâf edip hibe-i âtiyyetü’z-zikrin 
sudûruna değin yedimde mülk ve hakkım olan bir çift  su sığırı öküzlerimi ve iki 
su sığırı ineğimi ve bir su sığırı boğasını ve dört yorgan ve üç döşek ve üç minder 
ve beş yastık ve iki kazan ve iki tencere ve beş sahan ve üç pekmez tavamı ve 
karye-i mezbûrede vâki‘ bir tarafdan müezzin el-Hâc ( ) nâm kimesne mülkü ve 
bir tarafdan Yusuf nâm kimesne mülkü ve bir tarafdan Eyüb Reis mülkü ve bir 
tarafdan tarîk-i âm ile mahdûd bir kıt‘a mülk bağımı ve yine karye-i mezbûrede 
vâki‘ beyne’l-ahâlî ve’l-cîrân ma‘lûmü’l-hudûd büyût-ı adîdeyi müştemil mülk 
menzilimi fâriğan ani’ş-şevâgil mukaddemâ mezbûr Yazıcı Ali’ye hibe-i sahîha-i 
şer‘iyye ile hibe ve teslîm, mezbûr Yazıcı Ali dahi hibe-i mezbûreyi meclis-i hibe-
de ittihâb ve kabûl ve kabz ve tesellüm eylemiş idi, eşyâ-i mezbûre ve zikr olunan 
bağ ve menzil merkūm Yazıcı Ali’nin mülk-i mevhûbudur keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Recebi’l-ferd li sene seb‘a ve seb‘în ve elf.
Şuhûdü’l-hâl: İbrahim Beşe b. Hüseyin, Hüseyin Çelebi b. Abdullah el-Müezzin, 
Mustafa Çelebi b. Hasan, Mehmed b. Hüseyin, Seydî b. Receb, Mustafa b. Hüseyin, 
el-Hâc Mehmed b. el-Hâc Hasan, Abdülbâkī Çelebi b. Mehmed, Şükrullah Bey.

392 [54a-2, Arapça] el-Hâc Hasan b. Süleyman’ın Leh asıllı 
kölesini âzat ettiği
Mahmiye-i Kostantıniyye mahallâtından Nahılbend mahallesinde sâkin olan el-
Hâc Hasan b. Süleyman nâm kimesne meclis-i şer‘-i şerîf ve mahfil-i dîn-i münîfe 
-el-masûn ani’t-tağyîr ve’t-tahrîf- hâzır olup kendisine rıkkını mu‘terif olan açık 
kaşlı, elâ gözlü, orta boylu, boğazında eser-i cerh bulunan Leh asıllı hâmil-i hâze’l-
kitâb Gazanfer b. Abdullah nâm abd-i memlûkünü âzâd ve tahrîr ettiğini ikrâr 
ve i‘tirâf etti. Abd-i mezbûr bu sûretle sâir ahrâr-ı asliyyîn-i mükellefîn gibi hür 
bir kimesne oldu. Efendilerin âzâdlı köleleri üzerinde şer‘an sâhib oldukları velâ 
hakkından gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’s-sâmin min Recebi’l-ferd sene seb‘a ve seb‘în ve 
elf.
Şuhûdü’l-hâl: Fahrü’l-müderrisîn Şaban Efendi, Mustafa Efendi b. Muharrem, 
Hacı Hüseyin b. Osman, Mehmed Halîfe b. Abdullah, Ömer Halîfe b. Abdullah, 
Hacı Abdurrahman b. Halil, Mustafa Beşe b. Mehmed.

393 [54a-3] el-Hâc Mustafa b. Muhtar’ın, vârissiz ölen 
Hüseyin b. Ahmed’deki câriye bahasından olan alacağını 
beytülmâlden tahsil etmesi için defterdar kaymakamı Mehmed 
Paşa’ya tembihte bulunduğu
Bi’l-fi‘l vilâyet-i Rumeli’nde Medîne-i Hacıoğlupazarı kadısı olan Şeyh Mehmed 
Efendi b. İsmail kıbelinden hat ve hatmini hâvî târih-i kitâb senesi Cumâdelâhiresi 
evâsıtıyla müverrah el-Hâc Mustafa b. Muhtar nâm kimesne yediyle nakl-i şer‘î 
vârid olup mazmûnu kasaba-i Hacıoğlupazarı mahallâtından Hacı Umur ma-
hallesinde sâkin bâ‘is-i hâze’l-kitâb el-Hâc Mustafa b. Muhtar nâm kimesne-
den meşhûdiyyet-i âti’l-beyân vech üzre da‘vâ-yı sahîha-i şer‘iyye ile mesbûk 
istişhâd-ı şer‘î sudûrundan sonra udûl-i müslimîn ve sikāt-ı müminînden olup 
kasaba-i mezbûre mahallâtından Hacı Nasuh mahallesi sükkânından Himmet 
Beşe b. Mehmed b. Ali ve Ahmed Beşe b. İbrahim b. Mehmed nâm kimesneler 
nakl ve tahvîl için mahall-i cerh ve ta‘dîl li ecli’ş-şehâde hâzırân olup kasaba-i 
mezbûre mahallâtından Hacı Hamza mahallesi sükkânından olup hâlâ medîne-i 
Kostantıniyye’de vâki‘ Vezir hanı’nda sâkin iken bilâ-vâris fevt olmağla muhallefâtı 
beytülmâl emîni yedinden mazbût olduğu mesmû‘umuz olan Hüseyin b. Ahmed 
nâm kimesne zimmetinde müdde‘î-i mezbûr el-Hâc Mustafa Bey[’in] câriye 
bahâsından yüz esedî guruş hakkı olup meblağ-ı mezbûr müteveff â-yı merkūm 
zimmetinde iken fevt olmağla müdde‘î-i mezbûr için müteveff â-yı merkūmun 
muhallefâtından hakk-ı taleb ve ahz vardır, biz bu husûsa bu vech üzre şâhidleriz 
şehâdet dahi ederiz deyû edâ-i şehâdet-i şer‘iyye eylediklerinde ba‘de ri‘âyeti 
şerâiti’l-kabûl şehâdetleri makbûle oldukdan sonra müsteşhid-i mezbûr müteveff â-
yı merkūmdan meblağ-ı mezbûru küllen ve ba‘zen ahz ve istîfâ veya hibe veyâhud 
bir tarîk ile müteveff â-yı merkūmun zimmetini ibrâ etmediğine yemîn teklîf olun-
dukda ol dahi alâ vefk i’l-mes’ûl yemîn billâhi’l-aliyyi’l-a‘lâ ettiğini hâvî bulmağın 
kitâb-ı mezbûr merkūm el-Hâc Mustafa talebiyle tereke-i müteveff â-yı mezbûra 
vâzı‘ü’l-yed olup Medîne-i mezbûrede kāimmakām-ı deft erdâr-ı şıkk-ı evvel olan 
Emîrü’l-ümerâ’i’l-kirâm kebîrü’l-küberâi’l-fihâm zü’l-kadri ve’l-ihtirâm sâhibü’l-
izzi ve’l-ihtişâm Mehmed Paşa -dâme birruhû ve feşâ- mah za rın da feth ve kırâat 
ve istintâk olundukda mûmâ-ileyh Mehmed Paşa kitâb-ı mezbûrun mevlânâ-yı 
mezkûr kıbelinden vürûdunu inkâr etmeğin mezbûr el-Hâc Mustafa’dan kitâb-ı 
mezbûr, mevlânâ-yı merkūm kıbelinden vârid kitâbı ve zeylinde olan hat ve hatm 
dahi hat ve hatmi olduğuna beyyine taleb olundukda kitâb-ı mezbûrun zeylinde 
isimleri terkīm olan şuhûd-ı tarîkden el-Hâc Ali Bey b. İshak ve el-Hâc Mustafa 
Çelebi b. Kılıç ve el-Hâc Veli b. Piyâle nâm kimesneler li ecli’ş-şehâde meclis-i 
şer‘a hâzırûn olup istişhâd olunduklarında fi’l-hakīka kitâb-ı mezbûr mevlânâ-yı 
mezbûrun kıbelinden vârid kitâbı ve zeylinde olan hat ve hatm dahi hat [ve] hat-
midir mevlânâ-yı mezbûr kitâb-ı mezbûru zeylinde isimlerimizi yazdıkdan sonra 
huzûrumuzda imzâ ve mühürleyip hat ve hatmine bizi işhâd eyledi, biz husûsa bu 
vech üzre şâhidiz şehâdet dahi ederiz deyû her biri edâ-i şehâdet-i şer‘iyye ettikle-
rinde ba‘de ri‘âyeti şerâiti’l-kabûl şehâdetleri makbûle olmağın meblağ-ı mezkûru 
tereke-i müteveff â-yı mezbûrdan müsteşhid-i merkūm el-Hâc Mustafa’ya edâ ve 
teslîme mûmâ-ileyh Mehmed Paşa hazretlerine ba‘de’t-tenbîh mâ vaka‘a bi’l-ibtigā 
ketb ve imlâ olundu.
Fi’l-yevmi’s-sâmin [min] Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim Çavuşbaşı İsmail Ağa, umdetü’l-
emâsil ve’l-a‘yân Eyüb Ağa Kethüdâ-yı hazret-i efendi, fahrü’l-akrân Şaban Ağa b. 
Süleyman Ser-muhzırân, fahrü’l-eşbâh Hasan Beşe b. Abdullah Çukadâr.

394 [54a-4] Hüseyin b. Ahmed’in vârisi olarak karısının ortaya çıktığı ve 
el konulan mallarından mehir bedeliyle ¼ hissesinin beytülmâlce 
ödenmesi gerektiği
Bi’l-fi‘l vilâyet-i Rumeli’nde Medîne-i Hacıoğlupazarı kadısı olan Şeyh Meh-
med Efendi b. Halil b. İsmail kıbelinden hat ve hatmini hâvî târih-i kitâb sene-
si Cumâdelâhiresi evâsıtıyla müverrah el-Hâc Mustafa b. Muhtar nâm kimesne 
yediyle nakl-i şer‘î vârid olup mazmûnu kasaba-i Hacıoğlu pazarındansahîh-i şer‘iyye ile mesbûk istişhâd-ı şer‘î sudûrundan sonra udûl-i müslimînden 
olup kasaba-i mezbûre mahallâtından el-Hâc Umur mahallesi sükkânından 
Mehmed Hoca b. Zeynel b. Ömer ve Mehmed Çelebi b. Mustafa b. Ahmed nâm 
kimesneler nakl ve tahvîl için mahall-i cerh ve ta‘dîle li ecli’ş-şehâde hâzırân 
olup fi’l-hakīka bundan akdem kasaba-i mezbûrda Hacı Hamza mahallesi 
sükkânından olup hâlâ medîne-i Kostantıniyye’de vâki‘ Vezir hanı demekle ma‘rûf 
handa tüccâr-ı müsâfirînden iken vefât edip zâhirde vâris-i ma‘rûfu olmamağla 
muhallefâtı beytülmâl emîni yedinde mazbût olduğu mesmû‘umuz olan Hüse-
yin b. Ahmed’in müdde‘iyye-i mezbûre Zâhid[e] Hâtun zevce-i metrûkesi olup 
müteveff â-yı mezbûrun zimmetinde mütekarrir ve ma‘kūdun-aleyh sekiz bin 
akçe mehr-i müecceli olduğuna şâhidleriz ve hasren vârisesi olmağla müteveff â-
yı mezbûrun muhallefâtının rub‘una dahi müstahıkkadır müdde‘iyye-i mezbûre 
için sekiz bin akçe mehr-i müeccelini ve muhallefât-ı müteveff â-yı mezbûrun 
ba‘de ihrâci’d-düyûn rub‘unu muhallefât-ı müteveff â-yı mezkûru kābız olanlardan 
hakk-ı taleb ve ahz vardır, bu husûsa dahi bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl 
şehâdetleri hayyiz-i kabûlde vakı‘a oldukdan sonra müdde‘iyye-i mezbûre mehr-i 
müecceli olan meblağ-ı merkūm sekiz bin akçeyi müteveff â-yı merkūma hâl-i 
hayâtında küllen ve ba‘zen ahz [ve] istîfâ veya turûk-ı şer‘îden bir tarîk ile zimme-
tini ibrâ etmediğine ve müteveff â-yı merkūmun müdde‘iyye-i merkūme kabzında 
ism-i mal [ıtlâk] olunur bir şeyi kalmadığına [54b] istihlâf olundukda ol dahi alâ 
vefk i’l-mes’ûl yemîn billâhi’l-aliyyi’l-a‘lâ ettikden sonra müdde‘iyye-i mezbûre 
müteveff â-yı mezbûr zimmetinde olan sekiz bin akçe mehr-i müeccelini ve rub‘ 
hisse-i şer‘iyyesini emîn-i mezbûrdan ve sâir muhallefât-ı müteveff â-yı mezbûra 
vâzı‘ü’l-yed olanlardan taleb ve da‘vâ ve ahz u kabz ve kendiye îsâle ve ahz ve îsâl mütevakkıf olduğu umûrun cümlesine nâkil-i kitâb el-Hâc Mustafa b. Muhtar 
nâm kimesneyi tarafından vekîl nasb ve ta‘yîn edip ol dahi vekâlet-i mezbûreyi 
kabûl ve hizmet-i lâzımesini edâya ta‘ahhüd eylediğini hâvî bulunmağın kitâb-ı 
mezbûr merkūm el-Hâc Mustafa talebiyle tereke-i müteveff â-yı mezbûra vâzı‘ü’l-
yed olup medîne-i mezbûrede kāimmakām-ı deft erdâr-ı şıkk-ı evvel olan Emîrü’l-
ümerâ’i’l-kirâm kebîrü’l-küberâi’l-fihâm zü’l-kadri ve’l-ihtirâm sâhibü’l-izzi ve’l-
ihtişâm Mehmed Paşa -dâme birruhû ve feşâ- mah za rın da feth ve kırâat olunduk-
da mûmâ-ileyh Mehmed Paşa kitâb-ı mezbûrun mevlânâ-yı mezkûr kıbelinden 
vürûdunu inkâr etmeğin mezbûr el-Hâc Mustafa’dan kitâb-ı mezbûr mevlânâ-yı 
merkūm kıbelinden vârid kitâbı ve zeylinde olan hat ve hatm dahi hat ve hatmi 
olduğuna beyyine taleb olundukdan [sonra] kitâb-ı mezkûrun zeylinde isimleri 
terkīm olan şuhûd-ı tarîkden el-Hâc Ali Bey b. İshak ve el-Hâc Mustafa Çelebi b. 
Kılıç ve el-Hâc Veli b. Piyâle nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka kitâb-ı mezbûr mevlânâ-yı mezbûrun kı-
belinden vârid kitâbı ve zeylinde olan hat ve hatm dahi hat ve hatmidir mevlânâ-yı 
mezbûr kitâb-ı mezbûru zeylinde isimleri yazdıkdan sonra huzûrumuzda imzâ ve 
mühürleyip hat ve hatmine bizi işhâd eyledi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de ri‘âyeti 
şerâiti’l-kabûl şehâdetleri makbûle olup mûcebince ba‘de’l-hükm mâ vaka‘a bi’t-
taleb ketb olundu.
Fi’l-yevmi’s-sâmin min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim Çavuşbaşı İsmail Ağa, umdetü’l-
emâsil ve’l-a‘yân Eyüb Ağa Kethüdâ-yı hazret-i efendi, fahrü’l-akrân Şaban Ağa 
b. Süleyman Ser-muhzırân, fahrü’l-eşbâh Hasan Beşe b. Abdullah Çukadâr.

395 [54b-1] Ölen Sâliha bt. Osman’ın evini ve eşyasını Mehmed Efendi 
b. İsa’ya vasiyet ettiği
Mahmiye-i İstanbul’da Molla Gürânî mahallesi sükkânından umdetü’l-
müderrisîni’l-kirâm bâ‘isü’l-kitâb Mehmed Efendi b. İsa dîvân-ı kāimmakām-ı 
hazret-i sadr-ı a‘zamîde akd olunan meclis-i şer‘-i şerîfde mahmiye-i mezbûrede 
hâssa beytülmâl emîni olmağla mahmiye-i mezbûrda Yenibahçe kurbunda Si-
nan Paşa mahallesi sâkinelerinden iken bundan akdem bilâ-vâris vefât eden 
Sâliha bt. Musa’nın terekesinden olmak üzre menzil-i âti’l-beyâna beytülmâl için 
vâzı‘ü’l-yed olan Osman Ağa b. Sadık nâm kimesne mah za rın da üzerine da‘vâ ve 
takrîr-i kelâm edip müteveff ât-ı mezbûre Sâliha vefâtından sekiz ay mukaddem 
hayâtında zikr olunan Sinan Paşa mahallesinde vâki‘ bir tarafdan çayır ve bir 
tarafdan tarîk-i âm ve bir tarafdan Mataracı mülkü ve bir tarafdan ( ) vakfı ile 
mahdûd bir bâb fevkānî oda ve bir tahtânî kileri müştemil menzilini ve menzil-i 
mezbûr içinde ve gayrıda olan cemî‘ eşyâsını mevtine ta‘lîk ile bana vasiyyet 
edip ben dahi kabûl ettiğimden sonra mezbûre Sâliha mukırreten fevt olduk-
da vârisi olmayıp vasiyyet beytülmâlden mukaddem olmağla menzil-i mezbûr 
ile içinde olan eşyâ benim hakkım iken merkūm Osman Ağa menzil-i mezbûru 
ve içinde olan eşyâya bi gayrı hakkın vaz‘-ı yed eder suâl olunup kasr-ı yedi-
ne ve bana teslîme mezbûr Osman Ağa’ya tenbîh olunmak matlûbumdur de-
dikde, gıbbe’s-suâl mezbûr Osman Ağa menzil-i mezbûr ile içinde olan eşyâya 
müteveff ât-ı merkūmenin terekesinden olmak üzre beytülmâl için vaz‘-ı yedi-
ni ikrâr lâkin müteveff ât-ı mezbûrenin vech-i mübeyyen üzre vasiyyetini inkâr 
edicek müdde‘î-i mezbûrdan müdde‘âsını mübeyyine beyyine taleb olundukda 
mahmiye-i mezbûrede Molla Gürânî mescidi’nde müezzin olan Ahmed Halîfe b. 
Ferhad dergâh-ı âlî yeniçerilerinden yetmiş ikinci cemâ‘ata mahsûs odada sâkin 
Abdüllatîf Efendi b. Osman nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka mezbûre Sâliha vefâtından sekiz ay mu-
kaddem hayâtında menzil-i mahdûd-ı mezbûru ve menzil-i mezbûr içinde ve 
gayrı yerde olan cemî‘ eşyâsını mevtine ta‘lîk ile müdde‘î-i mezbûra vasiyyet edip 
müdde‘î-i mezbûr dahi kabûl edip ba‘dehû mezbûre Sâliha mukırreten bilâ-vâris 
fevt oldukda menzil-i mezbûr ve müteveff ât-ı mezbûrenin menzil-i mezbûr için-
de ve gayrı yerde olan eşyâsı müdde‘î-i mezbûrun hakkı olmuşidi, mezbûr Os-
man Ağa üzerine menzil-i merkūmdan ve ol kabz ettiği eşyâdan kasr-ı yed edip 
müdde‘î-i mezbûra teslîm lâzımdır biz husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebince menzil-i mezbûru ve ol kabz 
ettiği eşyâyı müdde‘î-i mezbûra teslîme merkūm Osman Ağa’ya tenbîh olunma-
ğın mâ vaka‘a bi’t-taleb ketb olundu.
Fi’l-yevmi’s-sâmin min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi Tezkireci-i ev-
vel, Fahrü erbâbi’t-tahrîr ve’l-kalem Mustafa Efendi Tezkireci?, umdetü’l-emâsil 
ve’l-a‘yân İsmail Ağa Serçavûşân, Eyüb Ağa Kethüdâ-yı hazret-i efendi, Şaban Ağa 
b. Süleyman Ser-muhzırân.

396 [54b-2] Kardeşi Mehmed Beşe’nin Muharrem Beşe 
tarafından bıçaklanarak öldürüldüğü iddiasıyla dava açan 
Ramazan Beşe’ye, kardeşinin bıçak yarasından dolayı öldüğünü 
ispat için süre verildiği
Vilâyet-i Anadolu’da medîne-i Erzurum mahallâtından Dere mahallesi sük-
kâ nın dan bâ‘isü’l-kitâb Ramazan b. Hasan nâm kimesne meclis-i şer‘-i şerîf 
lâzımü’t-teşrîfde Muharrem Beşe b. (  ) nâm râcil mah za rın da üzerine da‘vâ ve 
takrîr-i kelâm edip bundan akdem mezbûr Muharrem Beşe mahrûse-i Galata 
a‘mâlinden İstinye nâhiyesine tâbi‘ Yeniköy nâm karyede li ebeveyn karındaşım 
Mehmed Beşe nâm kimesneyi bıçak ile urup mecrûh eyledikde merkūm Meh-
med Beşe ol cerhden nâşî vefât etmişidi, hâlâ merkūmdan suâl olunup ihkāk-ı 
hak olunması matlûbumdur dedikde, gıbbe’s-suâl merkūm Muharrem Beşe 
cevâbında merkūm Mehmed Beşe vech-i muharrer üzre bıçak ile urup mecrûh 
eylediğini ve müdde‘î-i merkūm Mehmed Beşe’yi vech-i muharrer üzre merkūm 
Mehmed Beşe’nin li ebeveyn karındaşı olduğunu inkâr edicek evvelâ merkūm 
Ramazan’dan müteveff â-yı mezbûr Mehmed Beşe’nin li ebeveyn karındaşı ve has-
ren vârisi olduğuna beyyine taleb olundukda fi’l-asl zikr olunan Dere mahalle-
sinde olup hâlâ medîne-i Üsküdar’da Yeni mahalle sük kâ nın dan Mehmed b. Sü-
leyman ve Yusuf b. Mehmed nâm kimesneler li ecli’ş-şehâde [55a] meclis-i şer‘a 
hâzırân olup istişhâd olunduklarında fi’l-hakīka müteveff â-yı mezbûr Mehmed 
Beşe müdde‘î-i merkūm Ramazan ile li ebeveyn karındaşlar olup babaları ismi 
mezkûr Hasan ve anaları ismi Emine ve maskat-ı re’sleri zikri mürûr eden Dere 
mahallesidir müteveff â-yı mezbûr Mehmed Beşe’nin verâseti ancak müdde‘î-i 
merkūma münhasırdır, bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde, gıbbe ri‘âyeti şerâiti’l-kabûl 
şehâdetleri makbûle olup mezbûrun verâsetine hükm olundukdan sonra mezbûr 
Ramazan’dan vech-i muharrer üzre cerhden nâşî fevt olduğuna beyyine taleb 
olundukda ityân-ı beyyine için istimhâl etmeğin mehl-i şer‘î ile imhâl olunup 
mâ hüve’l-vâki‘ bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Beşe b. Abdullah Kethüdâ-yı muhzırân, Hasan Beşe b. Ab-
dullah Çukadâr, İbrahim Çelebi b. Mehmed, Gazanfer Bey b. Tevekkül.

397 [55a-1] Esirci Mustafa Beşe b. Ali’nin câriye satışından Mahmud Beşe 
b. Zülfikar’dan alacaklı olduğu ve ispatı için süre verildiği
Esirci tâifesinden Mustafa Beşe b. Ali nâm kimesne meclis-i şer‘-i şerîfde sâbıkan 
gümüş arayıcı olan Mahmud Beşe [b.] Zülfikār nâm kimesne mah za rın da üzerine 
da‘vâ ve takrîr-i kelâm edip mezbûr Mahmud zimmetinde cihet-i karzdan üç yüz 
yirmi kıt‘a esedî guruş ve yedimde müşterâ ve makbûz evsâfı beynimizde ma‘lûme 
iki re’s câriye semenlerinden iki yüz kıt‘a esedî guruş cem‘an beş yüz yirmi kıt‘a 
esedî guruş hakkım olup hattâ vech-i mübeyyen üzre bana beş yüz yirmi kıt‘a 
esedî [guruş] deyni olduğuna mahzar-ı müslimînde ikrâr dahi etmiş idi, meblağ-ı 
mezkûr beş yüz yirmi kıt‘a esedî guruşun yüz doksan kıt‘a esedî guruşunu yedin-
den alıp kabz edip zimmetinde üç yüz otuz kıt‘a esedî guruş hakkım bâkī kalmış-
dır suâl olunup meblağ-ı bâkī-i mezbûr üç yüz otuz kıt‘a esedî guruşun merkūm 
Mahmud Beşe’den alıverilmesi matlûbumdur dedikde, gıbbe’s-suâl mezbûr Mah-
mud Beşe cevâbında müdde‘î-i mezbûrdan iki re’s câriyesini bundan akdem vech-i 
muharrer üzre iki yüz kıt‘a esedî guruşa iştirâ ve kabûl ve kabz eylediğimde bana 
iki yüz elli kıt‘a esedî guruş ikrâz edicek olmağın müdde‘î-i mezbûra cem‘an dört 
yüz elli kıt‘a esedî guruş deynim vardır deyû kâziben ikrâr etmiş idim, müdde‘î-i 
mezbûra vech-i meşrûh üzre iki re’s câriye bahâsından ancak iki yüz kıt‘a esedî 
guruş deynim olup müdde‘î-i mezbûra cihet-i karzdan iki yüz elli guruş deynim 
olduğunu ikrârımda kâzibim deyip müdde‘î-i mezbûra yemîn dahi vermeyip ve 
ziyâde yetmiş kıt‘a esedî guruş ikrârını inkâr edicek müdde‘î-i mezbûrdan ziyâde-i 
mezkûre için beyyine taleb olundukda ityânı için istimhâl edip mehl-i şer‘î ile 
imhâl olundukdan sonra ikrârı mertebesi olan iki yüz altmış kıt‘a esedî guruşu 
müdde‘î-i mezbûra edâ ve teslîme merkūm Mahmud Beşe’ye ba‘de’t-tenbîh mâ 
vaka‘a bi’t-taleb ketb olundu.
Fi’l-yevmi’l-âşir min Recebi’l-mürecceb li sene seb‘a ve seb‘în ve elf.
Şuhûdü’l-hâl: Abdi Beşe b. Himmet el-Mübâşir, Gazanfer Bey b. Tevekkül, İbra-
him Çelebi b. Ahmed, Baba Resul b. Ramazan.

398 [55a-2] İsmihan bt. Mehmed’in, Hibetullah bt. Mehmed’e ödünç ve 
ariyet borcu olduğu
Mahmiye-i İstanbul’da Gedik Paşa kurbunda Dîvâne Ali mahallesi sâkinelerinden 
İsmihan bt. Mehmed nâm hâtun meclis-i şer‘-i şerîf lâzımü’t-tevkīrde işbu 
bâ‘isetü’l-kitâb Hibetullah bt. Halil nâm hâtun mah za rın da ikrâr ve takrîr-i kelâm 
edip mezbûre Hibetullah’a cihet-i deyn-i şer‘îden doksan iki esedî guruş zimme-
timde vâcibü’l-kazâ deynim olup ve beynimizde de ma‘lûm yirmi iki miskāl altın-
dan masnû‘ bir tek bilezik ve beş esedî guruş kıymetli beynimizde ma‘lûm yemeni 
taşlı bir hâtemi bi tarîki’l-âriye yedimdedir deyû bi tav‘ihâ ikrâr ve i‘tirâf eyledikde 
mukırre-i mezbûreyi kelimât-ı meşrûhasında mezbûre Hibetullah vicâhen tasdîk 
ve şifâhen tahkīk ettikden sonra mahalle-i mezbûre sâkinlerinden Davud b. Os-
man nâm kimesne mezbûre İsmihan’ın nefsine ve hîn-i mütâlebede meclis-i şer‘a 
ihzârına emr ve kabûl[ü] hâviye kefâlet-i sahîha-i şer‘iyye ile kefîl olmağın mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Recebi’l-ferd li sene seb‘a ve seb‘în ve elf.
Şuhûdü’l-hâl: Ali Çavuş b. (  ) el-Mübâşir, Davud b. Osman, Mehmed Beşe er-
Râcil, Mehmed Çelebi b. Abdullah, Mehmed Beşe b. Mustafa, Şükrullah Bey b. 
Abdullah, Hasan Çelebi b. Ahmed, Mustafa Çelebi b. Ahmed, İbrahim Çelebi b. 
Ahmed, Mehmed Beşe, Veli Beşe b. Mahmud, Baba Resul b. Rıdvan.







399 [55a-3] es-Seyyid Mustafa Çelebi’nin el-Hâc Mehmed’in oğlu olduğu 
ve babasından intikal eden terekesini vasîsinden aldığı
Mahmiye-i İstanbul’da Bâli Ağa mahallesinde sâkin iken bundan akdem vefât 
eden el-Hâc Mehmed’in oğlu olup hîn-i vefâtında sagīr ve hâlâ kebîr olan es-
Seyyid Mustafa Çelebi mahfil-i kazâda hâl-i sıgārında kıbel-i şer‘den mansûbe 
vasîsi olan işbu bâ‘isetü’l-kitâb Meryem bt. Ramazan nâm hâtun mah za rın da ikrâr 
ve takrîr-i kelâm edip mezbûre Meryem tereke-i müteveff â-yı mezbûrdan benim 
hisseme isâbet ve intikāl eden on dört bin akçemi mezbûre Meryem vesâyeti ha-
sebiyle ahz u kabz ettikden sonra bi gayrı hakkın mesârifine sarf etmekle meblağ-ı 
mezbûru mezbûre Meryem’den taleb ve da‘vâ eylediğimde ol dahi inkâr etmekle 
beynimizde münâza‘ât-ı kesîre vâki‘ olmuşidi el-hâletü hâzihî muslihûn tavassut 
edip mezbûre Meryem ile beynimizde yüz altı esedî guruş üzerine inşâ-i akd-i 
sulh eylediklerinden ben dahi sulh-i mezbûru kabûl ve bedel-i sulh olan meblağ-ı 
mezbûr yüz altı esedî guruşu mezbûre Meryem yedinden tamâmen ahz u kabz 
edip husûs-ı mezbûra müte‘allika da‘vâdan merkūme Meryem’in zimmetini ibrâ-i 
âmm-ı kātı‘ü’n-nizâ‘ [ile] ibrâ ve iskāt eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî aşer min şehri Recebi’l-mürecceb li sene seb‘a ve seb‘în ve elf.
Şuhûdü’l-hâl: Es-Seyyid Mehmed Çelebi, diğer es-Seyyid Mehmed Çelebi el-
Mübâşir, Ahmed Ağa Kethüdâ-yı hazret-i nakībü’l-eşref, Mehmed Efendi el-
Cündî.

400 [55a-4] Ekmekçi Zaharya’nın ölen babasının parasına el koyan 
Mağdavak v. Kazar’da alacağı olduğu
Ekmekçi tâifesinden Zaharya v. Toros nâm zimmî dîvân-ı ma‘delet-ünvân-ı 
sultânîde akd olunan meclis-i şer‘-i âlîde tâife-i mezbûreden Mağdavak v. Ka-
zar nâm zimmî muvâcehesinde üzerine da‘vâ ve takrîr-i kelâm edip bundan 
akdem babam ve mûrisim mezbûr Toros mahrûse-i Edirne’de ekmekçilik eder-
ken hâlik oldukda yirmi kıt‘a esedî nakid esedî guruş ile sâir yanında mevcûde 
olan muhallefâtı semenlerinden otuz kıt‘a esedî guruş cem‘an elli kıt‘a esedî gu-
ruşu mezbûr Mağdavak fuzûlen ahz [ve] kabz eylemişdir, suâl olunup meblağ-ı 
mezkûr elli kıt‘a esedî guruşun mezbûr Mağdavak’dan alıverilmesi matlûbumdur 
dedikde, gıbbe’s-suâl mezbûr Mağdavak cevâbında fi’l-hakīka mezbûr Toros 
mahrûse-i mezbûrede hâlik oldukda vech-i muharrer üzre elli kıt‘a nakid esedî 
guruşu ile sâir yanında mevcûd olan muhallefâtı semenlerinden otuz kıt‘a esedî 
guruş cem‘an elli kıt‘a esedî guruşu ahz u kabz eylemiş idim velâkin müdde‘î-i 
mezbûr Zaharya’ya îsâl ve teslîm eyle deyû işbu hâzır bi’l-meclis Kogaz v. Biki 
nâm zimmîye vermişimdir deyicek, mezbûr Kogaz istintâk olundukda inkâr ey-
lemeğin alâ mûcebi ikrârihî meblağ-ı mezkûr elli kıt‘a esedî guruşu müdde‘î-i 
mezbûr Zaharya’ya [55b] teslîme merkūm Mağdavak’a ba‘de’t-tenbîh mâ hüve’l-
vâki‘ bi’l-ibtigā ketb ve imlâ olundu.
Fi’l-yevmi’l-âşir min Recebi’l-mürecceb li sene seb‘a ve seb‘în ve elf.
Şuhûdü’l-hâl: Emîrü’l-ümerâ’i’l-kirâm kebîrü’l-küberâi’l-fihâm Mehmed Paşa 
Kāimmakām-ı deft erdâr-ı şıkk-ı evvel, umdetü’l-emâcid ve’l-ekârim Çavuşba-
şı İsmail Ağa, fahrü’l-akrân ve’l-eşbâh Şaban Ağa b. Süleyman Ser-muhzırân, 
umdetü’l-emâsil ve’l-a‘yân Eyüb Ağa Kethüdâ-yı hazret-i efendi, umdetü’l-eşbâh 
Hüseyin Beşe b. Abdullah Çukadâr ve gayruhüm.

401 [55b-1] Saraylı Raziye bt. Abdullah’ın vakfettiği paraya el-Hâc 
İbrahim b. Ramazan’ın mütevelli tayin edildiği
Merhûme Saraylı Râziye bt. Abdullah nâm hâtun Dârü’l-hilâfeti’l-aliyye Kostan-
tıniyye el-mahmiyye mahallâtından Akşemseddin mahallesi mescid-i şerîfi ve 
ma‘bed-i latîfi meremmetine vakf-ı lâzım ile vakf eylediği yüz kıt‘a esedî guruşun 
ber mûceb-i şart-ı vâkıfe yevmî bir akçe vazîfe ile meşrûtiyyet üzre mütevellîsi 
olan Süleyman Çavuş b. Hüseyin vefât etmeğin vakf-ı mezbûra bir mütevellî 
nasb olunmak ehem ve elzem ve mescid-i şerîf-i mezkûrun mütevellîsi olan işbu 
bâ‘isü’l-kitâb el-Hâc İbrahim b. Ramazan nâm kimesne müstakīm ve dindâr olup 
umûr-ı tevliyyet uhdesinden gelmeğe kemâ yenbağī iktidârı olduğu zeyl-i rakīm 
olunan udûl-i müslimîn ihbârlarıyla lede’ş-şer‘i’l-mutahhar zâhir ve mukarrer ol-
mağın mezbûr el-Hâc İbrahim vazîfe-i mezbûre ile nukūd-ı mevkūfe-i mezkûreye 
dahi kıbel-i şer‘-i mübînden mütevellî nasb ve ta‘yîn olundukda ol dahi tevliyyet-i 
mezbûreyi kabûl ve hizmet-i lâzımesin edâya ta‘ahhüd etmeğin mâ hüve’l-vâki‘ 
bi’l-ibtigā ketb ve imlâ olundu.
Fi’l-yevmi’l-âşir min Recebi’l-mürecceb li sene seb‘a ve seb‘în ve elf min hicreti 
men lehü’l-izzü ve’ş-şeref.
Şuhûdü’l-hâl: Abdurrahman Efendi b. eş-Şeyh Ahmed el-İmâm, Halil Halîfe b. 
Mustafa el-Müezzin, Siyavuş Halîfe b. Abdullah, İbrahim Çelebi b. Ahmed.

402 [55b-2] Vârissiz ölen Ahmed Çelebi b. Mehmed’in evinin beytülmâl 
tarafından Ali Beşe b. Ömer’e satıldığı
Mahmiye-i İstanbul’da yeniçeri beytülmâli emîni olup mahmiye-i mezbûrede 
ve etrâfından medâyin ve kasabâtdan bilâ-vâris vefât edenlerin muhallefâtını 
beytülmâl için kabza memûr olan Mehmed Ağa meclis-i şer‘-i şerîfde bostancı 
oturaklarından bâ‘isü’l-kitâb Ali Beşe b. Ömer nâm kimesne mah za rın da ikrâr 
ve takrîr-i kelâm edip mahrûse-i Üsküdar’da Mirahor mahallesi ahâlîsinden olup 
Mısr-ı Kahire’de bilâ-vâris fevt olan Ahmed Çelebi b. Mehmed Dede’nin beytülmâle 
âid muhallefâtından olup mahalle-i mezbûrede vâki‘ iki tarafdan merkūm Ali 
Beşe mülkü ve bir tarafdan el-Hâc Ebûbekir mülkü ve bir tarafından tarîk-i âm 
ile mahdûd bir bâb fevkānî ve bir bâb tahtânî odaları ve bir mikdâr sâdeyi ve 
bir kenîfi müştemil menzili beytülmâl için kabz ve beyne’t-tâlibîn mecma‘-ı nâs 
olan yerlerde kirâren ve mirâren müzâyede edip semen-i misli yüz on altı esedî 
guruşda mezbûr Ali Beşe üzerinde karâr edip  rağabât-ı nâs bi’l-külliye münkatı‘a 
olup ziyâde ile tâlib bulunmamağın menzil-i mezbûru bi cümleti’t-tevâbi‘ ve’l-
levâhık yüz on altı esedî guruş ile min haysi’l-kemiyyeti mechûle ve min haysi’l-
işâre ma‘lûme meclis-i bey‘de mevcûde ve müşârün-ileyhâ ba‘de’l-kabz mudî‘a bir 
kabza fülûsa mezbûr Ali Beşe’ye bâtten bey‘ ve teslîm edip iştirâ ve tesellüm eyle-
dikden sonra meblağ-ı mezbûr yüz on üç esedî guruşu yedinden tamâmen ahz u 
kabz eyledim min ba‘d menzil-i mahdûd-ı mezbûr merkūm Ali Beşe’nin mülk-i 
müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Recebi’l-mürecceb li sene seb‘a ve seb‘în ve elf.
Şuhûdü’l-hâl: Yahya b. Mahmud, Hacı Ebûbekir b. Mustafa, Mehmed Çelebi b. 
İbrahim, Mehmed Çelebi b. Hasan, Muharrem b. Abdullah, Mehmed b. Ebûbekir, 
Eyüb Çelebi b. Süleyman, Mustafa b. Ebûbekir.

403 [55b-3] Ölen el-Hâc Abdurrahman b. Ali Bey’in terekesi hususunda 
vârisleri arasındaki davada sulh olduğu
Husûs-ı âti’l-beyânın mahallinde tahrîri iltimâs olunmağın savb-ı şer‘-i kavîmden 
irsâl olunan mevlânâ İbrahim Efendi b. eş-Şeyh Hızır Efendi sâbıkan keresteciler 
kethüdâsı olan el-Hâc Mehmed b. Mehmed’in mahmiye-i İstanbul’da İbn-i Me-
das? mahallesinde sâkin olduğu menziline varıp zeyl-i rakīmde isimleri terkīm 
olunan müslimîn mah za rın da akd-i meclis-i şer‘-i mübîn eyledikde mahmiye-i 
mezbûrede Hacı Hasanzâde Muhyiddin Efendi mahallesi ahâlîsinden iken bun-
dan akdem vilâyet-i Anadolu’da Yoros kazâsında kasaba-i Kanlıcak’da vefât eden 
el-Hâc Abdurrahman b. Ali Bey verâseti zevce-i metrûkesi Fâtıma Hâtun bt. 
Mehmed Çelebi ve Diyâr-ı Arab’da cezîre-i Cerbe’de sâkin li ebeveyn er karında-
şı Yahya ve li ebeveyn karındaşı Mümine Hâtun’a münhasıra ve terekesinin dört 
sehimden birer sehmi mezbûretân Fâtıma ve Mümine’den her birine ve iki sehmi 
mezbûr Yahya’ya isâbet ettiği şer‘an sâbit oldukdan sonra mezbûre Mümine tara-
fından husûs-ı âti’l-beyâna vekîl olan Ebû Zeyd b. Ömer ve mezbûr Yahya tarafın-
dan husûs-ı âti’l-beyâna vekîl olan Maksud b. Yusuf ’un yedlerinde olan mazmûnu 
sâbit-i nakl-i şer‘î ile vekâletleri sâbit oldukdan sonra her biri vekâleten meclis-i 
ma‘kūd-ı mezbûrda mezbûre Fâtıma’nın babası ve tarafından husûs-ı âti’l-beyâna 
vekîli olduğu li üm karındaşı Ahmed Çelebi b. Mehmed ve hâlâ zevci olan mezbûr 
el-Hâc Mehmed b. Mehmed şehâdetleri ile sâbit olan Mehmed Çelebi nâm kimes-
ne mah za rın da her biri ikrâr ve takrîr-i kelâm edip ber mûceb-i deft er-i kassâm 
müteveff â-yı mezbûrun nakid ve akār ve menkūl ve evânî-i nühâsiyye ve gayr-ı 
nühâsiyye ve mülk menzil ve celîl ü hakīr ve kalîl ü kesîr zâhir olan muhallefâtını 
alâ mâ farazallâhu te‘âlâ mezbûre Fâtıma Hâtun’un vekîli ile iktisâm edip her bi-
rimiz müvekkilimizin hissesini tamâmen ahz u kabz ettiğimizden sonra tereke-i 
müteveff â-yı mezbûrdan deft er-i kassâmdan hâric otuz bin akçe kıymetli eşyâ ahz 
ve ihfâ ettin deyû müvekkile-i mezbûre Fâtıma’dan mukaddemâ da‘vâ ettiğimizde, 
ol dahi inkâr etmeğin muslihûn tavassut edip müvekkile-i mezbûre ile beynimizde 
yedi bin beş yüz akçe üzerine inşâ-i akd-i sulh ettiklerinde biz dahi müdde‘âmıza 
beyyinemiz olmayıp mezbûre Fâtıma’nın dahi yemînden adem-i nükûlü mukar-
rer olup müvekkillerimiz hakkında sulh nâfi‘ olmağın sulh-i mezbûru kabûl ve 
bedel-i sulh olan yedi bin beş yüz akçeyi müvekkillerimiz için alıp kabz ettiği-
mizden sonra kasaba-i mezbûrede vâki‘ beynimizde ma‘lûm bir menzilden gayrı 
tereke-i müteveff â-yı mezbûra müte‘allika âmme-i da‘vâdan müvekkile-i mezbûre 
ile mezbûrân Mehmed Çelebi ve Ahmed Çelebi’nin zimmetlerini ibrâ-i âmm-ı 
kātı‘ü’n-nizâ‘ ile ibrâ ve iskāt eyledik, min ba‘d mazmûn-ı kitâba mugāyir bizden 
veya müvekkillerimizden asâleten veya vekâleten da‘vâ dahi sudûr ederse lede’l-
hükkâmi’l-kirâm mesmû‘a ve makbûle olmasın dediklerinde gıbbe’t-tasdîki’ş-şer‘î 
husûs-ı mezbûru mevlânâ-yı merkūm mahallinde tahrîr ba‘dehû ma‘an irsâl olu-
nan İbrahim Çelebi b. Ahmed ile meclis-i şer‘-i hatîre gelip alâ vukū‘ihî inhâ ve 
takrîr etmeğin mâ vaka‘a bi’l-ibtigā ketb ve imlâ olundu.
Fi’l-yevmi’l-âşir min Recebi’l-mürecceb li sene seb‘a ve seb‘în ve elf.Şuhûdü’l-hâl: 
Abdülkādir Efendi b. Mehmed el-İmâm, Ahmed Efendi b. Mustafa el-Müezzin, 
Mehmed Çelebi b. Mustafa, el-Hâc Osman b. Şaban, Resul Beşe b. Mehmed, Re-
ceb b. Hüseyin, Hüseyin b. Abdullah, Osman b. Abdullah, Mehmed b. Zeyd, Meh-
med Efendi b. Muharrem ve gayruhüm.

404 [56a-1] Sabûhi Hatun bt. Abdullah ile kocası Mehmed Çelebi 
b. Abdullah’ın müşterek evlerini yarımşar hisse olarak paylaşıp 
tescil ettirmeleri
Husûs-ı âti’l-beyânı mahallinde istimâ‘ ve tahrîr için gıbbe’l-iltimâs kıbel-i şer‘-i 
mutahhardan mevlânâ keşfî Mustafa Efendi b. Muharrem irsâl olunup ol dahi 
hâssa mi‘mârlardan üstâd Ali Bey b. Abdullah ve zeyl-i vesîkada mastûrü’l-esâmî 
olan müslimîn ile Mahmiye-i İstanbul’da Şehremîni çarşısı kurbunda Deniz Ab-
dal mahallesinde vâki‘ zikri âtî menzilin üzerine varıp akd-i meclis-i şer‘-i şerîf 
eyledikde mahalle-i mezbûre sâkinelerinden olup zâtı mahalle-i mezbûre imâmı 
Abdullah Efendi b. Bostan ve Derviş Hüseyin Çelebi b. Osman ta‘rîfl eriyle mu‘arrefe 
olan işbu bâ‘isü’l-vesîka Sabûhî Hâtun bt. Abdullah meclis-i ma‘kūd-ı mezbûrda 
zevci Mehmed Çelebi b. Abdullah nâm kimesne mah za rın da takrîr-i kelâm edip 
mahalle-i mezbûrede vâki‘ bir tarafı takyeci Mehmed Çelebi mülkü ve bir tarafı 
dergâh-ı âlî kapıcıbaşılarından Mustafa Ağa’nın mülkü ve bir tarafı Fâtıma Hoca 
nâm hâtun mülkü ve bir tarafı tarîk-i âm ile mahdûd bir bâb fevkānî şehnişînli ve 
ocaklı oda ve önünde sofa ve dehliz ve tahtında bir bâb oklu oda ve önünde sofa 
ve yanında bir bâb tahtânî oklu kebîr oda ve yanında sundurma ve kenîf ve bahçe 
ve müşterek su kuyusunu müştemil menzilin nısfı benim mülküm ve nısf-ı âharı 
zevcim mezbûr Mehmed Çelebi’nin mülkü olup bu âna değin müşâ‘an mutasarrıf 
idik hâlâ her birimizin menzil-i mezbûrda olan nısf hisselerimiz ifrâz ve ta‘yîn 
ve tahsîs olunmak murâdımızdır dedikde mi‘mâr-ı mezbûr menzil-i merkūmu 
mezbûr Mehmed Çelebi muvâcehesinde mesâha eyledikde tûlen ve arzen bi 
hesâb-ı şatrancî yüz altmış altı zirâ‘ arsa üzerinde mebnî zikr olunan odalar tûlen 
ve arzen bi hesâb-ı mezbûr yedi yüz doksan iki zirâ‘ arsa-i hâliye oldukdan sonra 
zikr olunan odalardan takyeci Mehmed Çelebi tarafından vâki‘ bi hesâb-ı mezbûr 
seksen zirâ‘ arsa üzerinde mebnî zikr olunan fevkānî şehnişînli ve oklu oda ve 
sofa ve dehliz ve tahtında bir bâb ocaklı oda ve önünde sofa ve zikr olunan kebîr 
odanın ucunda karşısında vâki‘ müşârün-ileyh kapıcıbaşı Mustafa Ağa mülküne 
varınca tûlen ve arzen bi hesâb-ı şatrancî üç yüz on beş zirâ‘ bahçe arsasını ve 
takyeci Mehmed Çelebi ile olan müşterek su kuyusu ve müstakillen sokak kapısı 
ve tûlen ve arzen bi hesâb-ı şatrancî elli iki zirâ‘ kaldırım döşemesi ve sokak kapısı 
kurbunda vâki‘ tûlen ve arzen bi hesâb-ı mezbûr def ‘a sekiz zirâ‘ kaldırım döşe-
mesi tûlen ve arzen bi hesâb-ı şatrancî on buçuk zirâ‘ taş ve kerpiç mahlût duvarı 
mezbûre Sabûhî Hâtun’un nısf hissesi için ifrâz ve ta‘yîn ve tahsîs olunup bundan 
mâ‘adâ tûlen ve arzen bi hesâb-ı mezbûr seksen beş zirâ‘ arsa üzerinde mebnî zikr 
olunan ocaklı kebîr oda ve yanında tûlen ve arzen bi hesâb-ı mezbûr otuz zirâ‘ 
sundurma sakfı ve bi hesâb-ı mezbûr yirmi sekiz zirâ‘ taş kaldırım ve bi hesâb-ı 
mezbûr doksan zirâ‘ tahta havlu ve kenîf ve bi hesâb-ı mezbûr üç yüz altmış üç 
zirâ‘ bahçe arsası mezbûre Fâtıma Hoca tarafından vâki‘ bi hesâb-ı mezbûr otuz 
zirâ‘ arsa-i hâliye mezbûr Mehmed Çelebi’nin nısf hissesi için ifrâz ve ta‘yîn ve 
tahsîs ve beynlerine alâmât-ı fâsıla vaz‘ olunup ve her biri hisselerini bi’t-terâzi 
ve’l-kabûl kabz edip ve mezbûr Mehmed Çelebi Fâtıma Hoca tarafında olan arsa-i 
hâliyeden tarîk-i âm cânibine mürûr etmek için müstakillen sokak kapısı vaz‘ et-
meğe ta‘ahhüd etmeğin vâki‘ hâli mevlânâ-yı mezbûr mahallinde tahrîr ba‘dehû 
ma‘an irsâl olunan Mustafa Çelebi b. İbrahim ve Muhzır Hasan b. Mahmud ile 
meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb 
ketb olundu.
Fi’l-yevmi’s-sâmin min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-eimme Abdullah Efendi b. Sinan, Mustafa Beşe b. Mehmed 
el-Kayyım, el-Hâc Hüseyin b. Osman, Mustafa Çelebi b. ( ) el-Kazzâz, Ömer Çele-
bi b. Mahmud, Mustafa Çelebi b. Abdullah ve gayruhüm.

405 [56a-2] el-Hâc Osman b. Abdullah’ın ölümünden sonra Selime Hatun 
Vakfı’na ait odanın mütevelli izni ile Halil b. Selim’e verildiği
Mahmiye-i İstanbul’da Hocapaşa mahallesi sük kâ nın dan iken bundan akdem 
vefât eden el-Hâc Osman b. Abdullah’ın sulbî kebîr oğlu Abdülbâkī nâm kimesne 
merhûme Selime Hâtun vakfı’ndan zikri âtî odaya vâzı‘ü’l-yed olan bâ‘isü’l-kitâb 
Halil b. Selim nâm kimesne ile vakf-ı mezbûr mütevellîsi olan Hasan Ağa b. Ab-
dullah tarafından husûs-ı âti’l-beyâna sâbitü’l-vekâle vekîl olup vakf-ı mezbûrun 
câbîsi olan Mustafa Çelebi b. Müstakīm nâm kimesne mah za rın da da‘vâ ve takrîr-i 
kelâm edip vakf-ı mezbûrdan olup mahmiye-i mezbûrede Demirkapı kurbunda 
Karaki mahallesinde vâki‘ bir tarafdan Fâtıma Hâtun menzili ve bir tarafdan Emi-
ne Hâtun menzili ve bir tarafdan tarîk-i âm ve bir tarafdan bostancı mülkü ile 
mahdûd bir bâb fevkānî oda müteveff â-yı mezbûrun ile’l-vefât icâre-i mu‘accele 
ve müeccele ile tasarrufunda olup vefâtından sonra intikāl-i âdî ile bana intikāl 
etmekle tasarrufu benim hakkım iken mezbûr Halil bi gayrı hakkın vaz‘-ı yed 
eder suâl olunup kasr-ı yedine ve bana teslîme mezbûr Halil’e tenbîh olunmak 
matlûbumdur dedikde gıbbe’s-suâl mezbûr Halil cevâbında mezbûr Hacı Osman’ın 
vefâtından sonra müdde‘î-i mezbûr on dört yaşında olup bülûğunu i‘tirâfdan son-
ra zikr olunan odayı ol zamânda mütevellîsi olan Ali Bey nâm kimesnenin izni ile 
altı bin akçe bedel mukābelesinde bana ferâğ ve tefvîz ben dahi tefevvuz ve kabûl 
eylediğimden sonra bedel-i mezbûru yedimden ahz u kabz etmişidi deyû def ‘le 
mukābele edicek gıbbe’s-suâl ve’l-inkâr mezbûr Halil’den def ‘-i mezbûru mübey-
yine beyyine taleb olundukda zikr olunan Karaki mahallesi sük kâ nın dan Mustafa 
b. Abdullah ve mahrûse-i Galata müzâfâtından kasaba-i Kasım Paşa’da Kulak-
sız Ahmed mahallesi sük kâ nın dan kapıcı Ahmed Bey b. Mustafa nâm kimesne-
ler li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
mezbûr Hacı Osman’ın vefâtından sonra müdde‘î-i mezbûr on dört yaşında olup 
bülûğunu i‘tirâfdan sonra zikr olunan oda-i mahdûdu ol zamânda vakf-ı mezbûr 
mütevellîsi olan Ali Bey’in izni ile altı bin akçe bedel mukābelesinde mezbûr 
Halil’e ferâğ ve tefvîz ve teslîm ol dahi tefevvuz ve tesellüm ettikden [sonra] bedel-i 
mezbûru mezbûr Halil yedinden ahz u kabz etmişidi biz husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde 
ba‘de’t-ta‘dîl ve’t-tezkiyye şehâdetleri makbûle olup mûcebince müdde‘î-i mezbûr 
vech-i meşrûh üzre mu‘ârazadan men‘ olunmağın mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Recebi’l-mürecceb li sene seb‘a ve seb‘în ve elf.
Şuhûdü’l-hâl: Çukadâr Hasan Beşe b. Abdullah, İbrahim b. Ahmed, Ramazan Ağa 
b. Mansur, Bayram Efendi b. Resul, Abbas b. Bâli, Hasan Çelebi b. Mehmed ve 
gayruhüm.

406 [56a-3] David b. Malkoç’un, ölen Karakaş Mehmed Ağa’nın oğlu 
Abdi’den alınan borca kefil olduğu
Mahmiye-i İstanbul’da Sulu Manastır papazı olan David v. Malkoç nâm zimmî 
meclis-i şer‘-i şerîfde mahmiye-i mezbûrede Karagümrük kurbunda Hoca Üveys 
mahallesi ahâlîsinden olup Limye muhâfazasında iken bundan akdem vefât eden 
Karakaş Mehmed Ağa b. Abdi’nin sulbî oğlu Abdi nâm sagīrin kıbel-i şer‘den 
mansûb hâlâ vasîsi olan râfi‘ü’l-kitâb Hasan Beşe [b.] Hacı Musa nâm kimesne 
mah za rın da ikrâr ve takrîr-i kelâm edip Manuk v. Malkon nâm zimmînin zim-
metinde sagīr-i mezbûr malından vasiyy-i sâbık yedinden makbûz sekiz yüz 
esedî guruş ve semeni târih-i kitâbdan bir sene tamâmına değin müeccel vasiyy-i 
mezbûr yedinden müşterâ ve makbûz beynlerinde ma‘lûm kitâb bahâsından yüz 
yirmi esedî guruş cem‘an dokuz yüz yirmi esedî guruş deyni olmağla meblağ-ı 
mezbûra mezbûr Manuk’un emri ile ben kefîl oldum dedikde gıbbe’t-tasdîk tüccâr 
tâifesinden Kamber v. Melkon ve Etyan v. Yani ve Aritun v. Mardiros ve Argir 
v. Atse ve mezbûr Manuk’un karındaşı Bağdasar nâm zimmîler cihet-i kefâlet-i 
mezkûrdan mezbûr Papa David’in zimmetinde lâzım gelen dokuz yüz yirmi esedî 
guruşa emri ile ale’l-iştirâki’s-seviy kefîl olmağın mâ vaka‘a bi’t-taleb ketb olundu.
Fî selhi Cemâziyelâhir li sene seb‘a ve seb‘în ve elf.
Şuhûdü’l-hâl: Mehmed Çelebi b. Mustafa, Ahmed Çelebi b. Mehmed, Veli Bey 
b. Musa, Mehmed Efendi b. Ömer, es-Seyyid Ebûbekir Çelebi b. Cafer, Ahmed 
Çelebi b. Hacı Sâlih.

407 [56b-1] Akıl hastası olan Raziye bt. Abdullah’ın, boşandığı 
kocasındaki mehir ve diğer eşyalarının vasîsi Ali Çelebi b. Hüseyin 
tarafından alındığı
Mahmiye-i İstanbul’da Müneccim mahallesi sâkinelerinden olup cünûn-ı mut-
bık ile mecnûne olan Râziye bt. Abdullah nâm hâtunun ahvâlini zabt ve emvâlini 
hıfz için taraf-ı şer‘den vasî nasb ve ta‘yîn olundukda vesâyet-i mezbûre[yi] kabûl 
eden Ali Çelebi b. Hüseyin nâm kimesne meclis-i şer‘-i şerîfde mezbûr Râziye’nin 
zevc-i mutallıkı râfi‘ü’l-kitâb Mehmed Çelebi b. Süleyman nâm kimesne mah za-
rın da ikrâr ve takrîr-i kelâm edip mezbûre Râziye’nin mülkü olup mezbûr Meh-
med Çelebi yedinde olan beynimizde ma‘lûm bir müsta‘mel kaliçe ve cedîd iki 
oyan keçesi [ve] bir seccâde ve üç müsta‘mel Bursa yastığı ve üç yemeni yastık ve 
üç minder kılıfı ve üç müsta‘mel kırmızı beledî döşek ve müsta‘mel yemeni yorgan 
ve bir müsta‘mel yeşil çukaya kaplı tilki kürkü ve bir müsta‘mel kırmızı bogasi en-
tari ve bir müsta‘mel takye ve bir münakkaş kahve makraması ve iki alaca bohça 
ve bir müsta‘mel kırmızı atlas zıbın ve bir hamam döşemesi ve bir makrama ve 
bir müsta‘mel çarşaf ve iki don ve iki sagīr sepet sandığı ve bir leğen ve bir ibrik 
ve bir kebîr tencere ve bir hamam tası ve yedi orta sahan ve bir sagīr sahan ve bir 
şamdan ve mezbûre Râziye’nin mezbûr Mehmed Çelebi zimmetinde mütekarrir 
olan iki bin yüz akçe mehr-i müeccelini mezbûr Mehmed Çelebi yedinden ahz u 
kabz eyledim min ba‘d mezbûre Râziye’nin mezbûr Mehmed Çelebi zimmetinde 
hakkı ve yedinde bir nesnesi kalmadı dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâmin min Recebi’l-ferd li sene seb‘a ve seb‘în ve elf.
Şuhûdü’l-hâl: Mustafa Efendi b. Yusuf el-İmâm, Şaban Efendi b. Ahmed el-İmâm, 
Hasan Çavuş b. ( ) el-Mübâşir, Mehmed Çelebi Kethüdâ-yı muhzırân.

408 [56b-2] Fâtıma Hatun bt. Hasan’ın, mütevelli izni ile Sabunî 
Mustafa b. Ali’nin vakfettiği harap evin yerine yaptığı evin 
masrafının keşf ve tespiti
El-emru kemâ rukime fîh nemekahû el-fakīru ileyh sübhânehû te‘âlâ Ahmed el-
Keşşâf bi medîneti Kostantıniyye el-mahmiyye.
Dârü’l-hilâfeti’l-aliyye Kostantıniyye el-mahmiyye mahallâtından Seydî Halîfe 
mahallesi sâkinelerinden fahrü’l-muhadderât Fâtıma Hâtun bt. Hasan meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de takrîr-i kelâm ve 
ta‘bîr ani’l-merâm edip merhûm Sabunî Mustafa b. Ali nâm sâhibü’l-hayrın tevliy-
yet ve gallesi mahalle-i mezbûre mescid-i şerîfi ve ma‘bed-i latîfinde imâm ve mü-
ezzin olanlara beher yevm Kur’ân-ı azîmü’ş-şândan birer cüz’-i şerîf tilâvet edip ke-
remlerinden sevâbını rûhuna ihdâ etmeleri üzre vakfı olup mahalle-i mezbûrede 
vâki‘ bir tarafdan Abdi Çavuş vakfı ve bir tarafdan Kasab Yusuf vakfı ve bir taraf-
dan Ahmed Çelebi vakfı ve bir tarafdan ba‘zen İbrahim Çelebi mülkü ve ba‘zen 
tarîk-i hâs ile mahdûd dâhiliyye ve hâriciyyesinde büyût-ı adîdeyi müştemil men-
zil mürûr-ı eyyâm ve kürûr-ı şühûr ve a‘vâm ile bi’l-külliye harâb olup bir vechile 
kābil-i süknâ olmamağla müceddeden binâ olunmak lâzım geldikde cânib-i va-
kıfdan binâya müsâ‘ade ve binâsı için mevkūfe bir nesne dahi olmamağla mescid-i 
şerîf-i mezkûrda bi’l-fi‘l imâm ve müezzin olup menzil-i mahdûd-ı mezkûrun ber 
mûceb-i şart-ı vâkıf ale’l-iştirâk mütevellîleri olan fahrü’l-akrân Sâlih Efendi b. 
Ebûbekir ve fahrü’l-müezzinîn Ahmed Çelebi b. Bayezid nâm kimesneler menzil-i 
mahdûd-ı mezkûru icâreteyn-i ma‘hûdeteyn ile tâlibine arz eylediklerinde icâre-i 
müeccel ve üzerine edeceği binâ mu‘accelesine mahsûb olmak üzre kimesneye 
istîcâr etmeğin re’y-i hâkim ile icâre-i müeccele ve üzerine edeceği binâ mülkü 
olmak üzre tevliyyetleri hasebiyle izin vermeleri üzre tâlibine arz ettiklerinde ayda 
altmış akçe icâre-i müeccele ile benim üzerimde karâr edip ziyâde ile tâlib-i âhar 
bulunmayıp ve icâre-i mezkûra menzil-i mahdûd-ı mezbûrun arsasının ecr-i misli 
olmağın mütevelliyân-ı mezbûrân vech-i muharrer üzre arsa-i menzil-i mezkûru 
re’y-i hâkim ile ayda altmış akçe icâre-i müeccele ile bana îcâr edip ben dahi istîcâr 
ve kabûl eylediğimde nefsim için mülküm olmak üzre malım ile üzerine binâya 
bana izin verdiklerinden sonra arsa-i menzil-i mezkûrun üzerine müceddeden eb-
niye ihdâs eylemiş[im]dir, hâlâ cânib-i şer‘-i enverden varılıp masrûfum tahmîn-i 
sahîh ile tahmîn olunmak matlûbumdur dedikde savb-ı şer‘-i hatîrden bu fakīr 
[ve] hâssa mi‘mârlarından üstâd Mustafa Halîfe b. Ali ve zeyl-i rakīmde isimleri 
terkīm olunup ebniye ve sukūf ahvâline kemâl-i vukūfu olan bî-garaz müslimîn 
ile üzerine varıp mi‘mâr-ı mezbûr mütevelliyân-ı mezbûrân İmâm Sâlih Efendi 
ve müezzin Ahmed Çelebi muvâcehesinde mesâha eylediklerinde tûlen ve arzen 
bi hesâb-ı terbî‘î bennâ zirâ‘ıyla altı yüz seksen dört zirâ‘ sakfın her zirâ‘ı ellişer 
akçeden otuz dört bin üç yüz akçe ve bi hesâb-ı mezbûr iki yüz seksen altı zirâ‘ 
tavanın her zirâ‘ı kırk beşer akçeden on iki bin sekiz yüz yetmiş akçe ve bi hesâb-ı 
mezkûr dört yüz otuz altı zirâ‘ taş duvarın her zirâ‘ı altmışar akçeden yirmi altı bin 
yüz altmış akçe ve bir sagīr demir pencere iki yüz elli akçe ve bi hesâb-ı mesfûr on 
altı buçuk zirâ‘ tahta perdenin her zirâ‘ı yirmi beşer akçeden üç yüz otuz akçe ve 
dâhiliyyede olan iki kenîf bin beş yüz akçe ve bir fırın bin akçe def ‘a köşkde olan 
bi hesâb-ı merkūm kırk zirâ‘ tahta perdenin her zirâ‘ı otuzar akçeden bin dört yüz 
kırk akçe ve bi hesâb-ı mesfûr yüz yirmi altı zirâ‘ taş temelin her zirâ‘ı kırkar ak-
çeden beş bin kırk akçe ve bi hesâb-ı mezbûr yirmi altı zirâ‘ tahta döşemenin her 
zirâ‘ı yirmişer akçeden beş yüz yirmi akçe ve bi hesâb-ı mezbûr dört yüz seksen üç 
zirâ‘ dökme duvarın her zirâ‘ı kırkar akçeden on dokuz bin üç yüz yirmi akçe ve bi 
hesâb-ı mastûr iki yüz doksan iki zirâ‘ tahta döşemenin her zirâ‘ı kırkar akçeden 
on bir bin altı yüz seksen akçe ve Arabî kanadlı ağaç toplu dört pencerenin her 
zirâ‘ı üçer yüz akçeden bin iki yüz akçe ve Arabî kanadlı iki demir pencere dörder 
yüz akçeden sekiz yüz akçe ve üç kemer oda kapıları üç yüz akçeden dokuz yüz 
akçe ve mükemmel üç oda ocakları üç bin akçe ve Arabî kanadlı yedi dolap üçer 
yüz akçeden iki bin yüz akçe ve üç mükemmel masandra üçer bin akçeden dokuz 
bin akçe ve bi hesâb-ı mezkûr elli yedi zirâ‘ mahlût taş duvarın her zirâ‘ı otuzar 
akçeden bin yedi yüz on akçe ve camekânı ile bir kurnalı ve bir halvetli bir ha-
mam on beş akçe ve köşkde olan ağaç parmaklı iki pencere yüz akçe ve bi hesâb-ı 
merkūm yirmi zirâ‘ tahta havâle perdesinin her zirâ‘ı on beşer akçeden altı yüz 
akçe ve on beşer tahta billurdan masnû‘ altı camın her birisi yüz ellişer akçeden 
dokuz yüz akçe ve sekiz İznikmid direkleri yüz ellişer akçeden bin iki yüz akçe 
ve bir zevrak kapı dört yüz akçe ve yirmi …? kırkar akçeden sekiz yüz akçe ve bir 
sâde masandra üç yüz akçe ve bir sâde matbah kapısı yüz yirmi akçe ve bir köşk 
kapısı altmış akçe ve cunbalı bir köşk nerdübânı iki yüz akçe ve bir kemer matbah 
ocağı iki bin akçe ve sekiz geçme trabzan yüz yirmişer akçeden dokuz yüz altmış 
akçe ve bir kiler ve biri oda kapısı iki yüz akçe ve bir ahır kapısı yüz elli akçe ve 
dört basamaklı bir nerdübân yüz akçe ve ağaç parmaklı dört pencere yüz yirmişer 
akçeden dört yüz seksen akçe ve bir oda kapısı yüz elli akçe ve mescid tarafından 
bir sokak kapısı yüz elli akçe ve Çukurbostan tarafından olan sokak kapısı yüz elli 
akçe ve on üç ağa tahtasından masnû‘ …? iki yüz altmış akçeye ve çirkâb dökmek 
için bir …? beş yüz akçe ve bir Medîneli dolap yüz elli akçe ve bir kuyu sakfı iki 
yüz yetmiş akçe ve iki oluk iki yüz akçe ve asmakâr tâkı yüz seksen akçe ve taşrada 
olan bir kenîf beş yüz akçe ve üç baca iki bin yüz akçe ve bahçe trabzanı bin sekiz 
yüz seksen sekiz akçe ve yüz altmış dokuz buçuk zirâ‘ taş kaldırım iki bin otuz 
dört akçe cem‘an yüz altmış beş bin yüz yirmi [akçe] ile ancak olup noksân ile binâ 
mümkün değildir meblağ-ı mezbûrdan sâbıkan tahmîn olunan on sekiz bin kırk 
akçe ihrâc olucak yüz kırk yedi bin seksen iki akçe kalır deyû mi‘mâr-ı mezbûr ile 
müslimîn-i mezkûrîn icmâ‘ ve ittifâk ettiklerinde mâ vaka‘a bi’t-taleb ketb olundu.
Fî selhi Cumâdelâhire li sene seb‘a ve seb‘în ve elf.
Şuhûdü’l-hâl: Fahrü’l-a‘yân Mürsel Efendi b. Sefer, Bekir Çelebi b. Ali, Ali Çelebi 
b. Zülfikār, Ahmed Çelebi b. Yusuf, Derviş Bey b. Ahmed, Süleyman b. Abdullah, 
Veli Beşe b. Şaban, Ahmed Beşe b. Yusuf, Yusuf b. Osman, Mehmed Çelebi b. Şa-
ban, Mehmed Çelebi el-Muhzır.

409 [57a-1] Sâliha Hatun b. Murtaza’nın evini ve içindekileri kocası 
Cafer Efendi b. Pîrî’ye hibe ettiğine dair vasiyeti
Husûs-ı âti’l-beyânın mahallinde tahrîr[i] iltimâs olmağın savb-ı celîl-i lâzımü’t-
tebcîlden mevlânâ Ömer Efendi b. İsmail irsâl olunup ol dahi Sâliha Hâtun bt. 
Murtaza’nın Dârü’l-hilâfeti’l-aliyye Kostantıniyye el-mahmiyye’de dergâh-ı âlî 
-dâme merci‘an li’l-e‘âlî- yeniçerilerine mahsûs yeni odalar kurbunda İskender 
Paşa mahallesinde sâkine olduğu menziline varıp zeyl-i rakīmde isimleri terkīm 
olunan müslimîn mahzarlarında akd-i meclis-i şer‘-i mübîn eyledikde mezbûre 
Sâliha Hâtun zâtını ma‘rifet-i şer‘iyye ile ârifân sâbıkan kethüdâ yeri olan fahrü’l-
akrân ve’l-ekfâ Yazıcızâde Çorbacı Mehmed Ağa b. Mustafa ve mahalle-i mezbûre 
müezzini Hasan Efendi b. Burhaneddin nâm kimesneler ta‘rîfl eriyle mu‘arrefe ol-
dukdan sonra meclis-i ma‘kūd-ı mezbûrda zevci işbu bâ‘isü’l-kitâb Cafer Efendi b. 
Pîrî nâm kimesne mah za rın da takrîr-i kelâm ve ta‘bîr ani’l-merâm edip bu dâr-ı 
bevâr mahall-i temekkün ve karâr olmayıp nâzil olana irtihâl mukarrer ve mukīm 
olan intikāle muztar olduğuna câzime ve külli nefsin zâ’ikatü’l-mevt mefh ûm-ı 
şerîfine âlime olmağın âlem-i fenâ ve şuhûddan menzil-i bekā ve hulûda rıhlet 
eylemezden mukaddem hulûs-i niyet ve sefâ-yı taviyyet ile emlâkinden elli miskāl 
altından masnû‘ bir çift  bilezik ve yüz seksen dirhem sîmden masnû‘ bir raht ku-
şağını sâir emlâkinden mümtâz kılıp müzâfen ilâ mâ ba‘de’l-mevt şöyle vasiyyet 
eyledim ki bi irâdeti’llâhi’l-meliki’l-celîl hazret-i Azrâil girîbân-ı hayâtımı çâk ve 
cism-i nâ-tuvânımın menzilgehin hâk edip sem‘-i rûh-ı revânım yâ eyyetühe’n-
nefsü’l-mutma‘inne irci‘î ilâ Rabbike râdiyeten marziyye nidâsını gûş u dest-i 
sâkī-i ecelden câm-ı fenâ-encâmı nûş ettiğimde zikr olunan bilezik ve kuşak 
bey‘ olunup semenleri yevm-i fevtimden üçüncü ve yedinci ve kırkıncı günler-
de ve sene tamâmında ve sâir eyyâm-ı mu‘tâde de cânım için tabh-ı ta‘âma sarf 
olunup müslimîne it‘âm oluna deyû vasiyyetimi tenfîze zevcim mezbûr Cafer 
Efendi’yi vasiyy-i muhtâr nasb ve ihtiyâr eyledim ol dahi vesâyet-i mezbûreyi 
kabûl ve merâsimini edâya ta‘ahhüd eyledi ve zevcim mezbûr Cafer Efendi’den 
gayrı vârisim olmamağla mahalle-i mezbûrede vâki‘ zevcim mezbûr Cafer Efen-
di ile sâkin olduğumuz bir tarafdan Bıçakçı İbrahim Paşa sarayı ve bir tarafdan 
vezîriâzam merhûm Kara Mustafa Paşazâde beylik sarayı ve bir tarafdan mûmâ-
ileyh Yazıcızâde Çorbacı Mehmed Ağa menzili ve bir tarafdan tarîk-i âm ile 
mahdûd işbu menzilin binâsı mülküm olmağın menzil-i mahdûd-ı mezkûrun 
binâsının ve sâir içinde mevcûde olan kalîl ü kesîr ve celîl ü hakīr eşyâmın nısfını 
zevcim mezbûr Cafer Efendi bi tarîki’l-vasiyyeti’ş-şer‘iyye ahz u kabz eyledikden 
sonra nısf-ı âharını dahi bi tarîki’l-vasiyye ahz u kabz eyleye deyû vasiyyet eyle-
dim dedikde merkūm Cafer Efendi dahi vasiyyet-i mezbûreyi kabûl eylemeğin 
husûs-ı mezbûru mevlânâ-yı mezbûr mahallinde kayd ma‘an irsâl olunan Hasan 
Çelebi b. İbrahim ile meclis-i şer‘-i hatîre gelip alâ vukū‘ihî inhâ ve takrîr ettikde 
mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sâmin min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Ali, İbrahim Çelebi b. Mahmud, Sarrâc Mustafa 
Beşe b. Süleyman, Mehmed Çelebi b. İbrahim, Mahmud Çavuş b. Mustafa, Hüse-
yin Çelebi b. Hamza ve gayruhüm.

410 [57a-2] Ali b. Hüseyin’in, Hekim Ahmed Ağa b. Abdullah’ın izinsiz 
odasına girip çaldığı eşyalarını geri vermesi
Mahmiye-i İstanbul’da Koca Mustafa Paşa kurbunda Canbâziye mahallesinde işbu 
bâ‘isü’l-kitâb Hekim Ahmed Ağa b. Abdullah dîvân-ı hazret-i kāimmakāmîde 
meclis-i şer‘-i hatîrde mukaddemâ hizmetkârı olan Ali b. Hüseyin mah za rın da 
üzerine takrîr-i da‘vâ edip işbu bin yetmiş altı şehr-i Ramazânü’l-mübâreki’nin yir-
mi yedinci günü işbu hizmetkârım Ali hizmetimde olduğu hâlde sâkin olduğum 
menzilimin mâbeyn odasına bilâ-izn girip bin beş yüz esedî guruş kıymetli bir 
bâft esi yâkutlu murassa‘ ve bir bâft esi elmas ile murassa‘ on iki bâft eli bir altın 
kemer kuşağımı ve samur sırtı kaplı bir kırmızı Londrine çuka şuşumu? ve kakum 
kaplı kâtibî yenli bir mor Londrine merdâne ferâceyi ve bir çift  ortası yâkutlu yüz 
altmış beş kırat yeni ma‘den zümrüd küpemi ahz ve firâr eylemişdir hattâ işbu 
Ali mu’âheze olundukda eşyâ-i mezkûreyi zikr olunan mâbeyn odamdan ahzını 
ikrâr dahi eylemişdir, suâl olunup ahz eylediği eşyânın aynıları kā’ime ise aynıla-
rının bana red ve teslîm olunmasın, istihlâk eyledi ise yevm-i ahzda kıymetleri-
nin alıvermesin taleb ederim dedikde gıbbe’s-suâl mezkûr Ali cevâbında ben zikr 
olunan eşyâyı ahz eyledim lâkin mezkûr bana dört yüz değnek urmağla ben dahi 
değnek darbından da‘vâ eylediği kuşağı ve küpeyi aldım deyû mükrehen ikrâr ey-
ledim deyû cevâb vericek, gıbbe’l-istintâk müdde‘î-i mezkûr Hekim Ahmed Ağa 
mezkûr Ali’ye değnek urduğunu ve ikrâh-ı mezkûr ile ikrâr-ı meşrûhunu inkâr 
edicek mezkûr Ali’den da‘vâ-yı ikrâhı mübeyyine beyyine taleb olundukda beyyi-
nem yokdur deyip mezkûr Hekim Ahmed Ağa’ya yemîn teklîf eylememekle ikrârı 
olan mücevher kuşağın ve küpenin kıymetlerinin zamânı ile mezkûr Ali üzerine 
iltizâm olunup mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene sitte ve seb‘în ve elf.
Şuhûdü’l-hâl: Süleyman Ağa b. Ahmed el-Hammâmî, Mustafa Bey b. Hasan 
Mi‘mâr-ı bahçe, Mahmud Çavuş b. Hamza, Abdi Ağa b. Mehmed ve gayruhüm
Nukilet mine’s-sicilli’l-mahfûz fi’l-yevmi’s-sânî aşer min Recebi’l-mürecceb li 
sene seb‘a ve seb‘în ve elf.

411 [57a-3] Yahya Efendi’nin Kara Hoca’ya olan borcunu, Mehmed Efendi 
b. Nurullah’ın ödeyip Yahya Efendi’den alacağını tahsil ettiği
Hâlâ Tersâne-i âmirede mu‘temed olan İsmail Çelebi b. Hasan nâm kimesne 
meclis-i şer‘-i hatîrde zikr olunan tersânede baş kâtib olan umdetü erbâbi’t-tahrîr 
ve’l-kalem Yahya Efendi tarafından husûs-ı âti’l-beyânı tasdîka vekîl olup bimâ 
hüve nehcü’s-sübût şer‘an vekâleti sâbite olan Mehmed Efendi b. Nurullah mah-
za rın da tav‘an ikrâr ve takrîr-i kelâm edip merkūm Yahya Efendi’nin gāib ani’l-
meclis Kara Hoca nâm kimesneye beynlerinde ma‘lûm kereste semeninden ba‘de 
külli hesâb otuz bin akçe deyni olup merkūm Yahya Efendi deyni olan meblağ-ı 
mezkûr otuz bin akçeyi merkūm Kara Hoca’ya malından edâ ile ba‘dehû ben sana 
edâ edeyim deyû bana emr etmekle ben dahi emrine binâen meblağ-ı mezbûru 
merkūm Kara Hoca’ya malımdan tamâmen edâ ve teslîm etmişidim hâlâ meblağ-ı 
mezbûr otuz bin akçe ile mukaddemâ her biri dörder yüz ellişer akçeye olmak üzre 
merkūm Yahya Efendi’ye bey‘ ve teslîm eylediğim yirmi dört aded hâne direği se-
meninden dahi zimmetinde hakkım olan on bin sekiz akçe cem‘an kırk bin sekiz 
yüz otuz akçemi merkūm Yahya Efendi’den taleb ve da‘vâ eylediğimde, ol dahi ikrâr 
ve lâkin edâdan imtinâ‘ etmekle beynimizde münâza‘ât-ı kesîre ve muhâsamât-ı 
ekîde vakı‘a olmuşidi el-hâletü hâzihî muslihûn tavassut edip meblağ-ı mersûm 
kırk bin sekiz yüz akçe da‘vâsından merkūm Yahya Efendi ile beynimizde yüz 
elli kıt‘a esedî guruş üzerine sulh eylediklerinde, ben dahi sulh-i mezbûru kabûl 
ve bedel-i sulh olan meblağ-ı mezkûr yüz elli esedî guruşu mezbûr Yahya Efen-
di yedinden tamâmen ahz u kabz edip husûs-ı mezbûra müte‘allika cemî‘ de‘âvî 
ve mütâlebât ve eymân [ve] muhâsamâtdan merkūm Yahya Efendi’nin zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledim ba‘de’l-yevm mazmûn-ı kitâba 
mugāyir da‘vâ dahi edersem lede’l-hükkâmi’l-kirâm mesmû‘a olmasın dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim Hasan Ağa Cizyedâr-ı Ermeniyân, 
mefh arü’l-a‘yân Şevki Mehmed Efendi, Abdi Ağa b. Mustafa, İbrahim Ağa b. Kurd, 
Kurd b. Mehmed Çelebi, Hüseyin Çelebi b. Mustafa.

412 [57b-1] el-Hâc İbrahim Halife b. Halil ile Abdurrahman Efendi 
b. Osman’ın, el-Hâc Mustafa b. Mahmud ve Mehmed Beşe 
b. Hamza’nın ticarî işlerinde borç ve alacaklara şahitlik ettikleri
Mahmiye-i İstanbul’da Kadırga Limanı kurbunda Çadırcı Ahmed mahallesin-
de vâki‘ merhûm Behram Çavuş mescid-i şerîfi müezzini olan el-Hâc İbrahim 
Halîfe b. Halil ve Atmeydanı kurbunda vâki‘ Üçler mescid-i şerîfi imâmı olan Ab-
durrahman Efendi b. Osman nâm kimesneler meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de mahmiye-i mezbûrede Dizdâriye mahallesi 
ahâlîsinden olup ticâret için mahrûse-i Edirne’ye gitmek üzre olan el-Hâc Mustafa 
b. Mahmud ve Mehmed Beşe b. Hamza nâm kimesneler mahzarlarında her biri 
ikrâr ve takrîr-i kelâm edip cezîre-i Kıbrıs’da Girne kazâsından münfasıl olup hâlâ 
mahrûse-i mezbûrede mülâzemetde olduğu mesmû‘umuz olan Asesî Dedeoğlu 
demekle ma‘rûf Mehmed Efendi nâm kimesne târih-i kitâbdan iki sene mukad-
dem zikr olunan Behram Çavuş mescid-i şerîfi önünde mârrü’z-zikr Çadırcı Ah-
med mahallesi ahâlîsinden olup hâlâ mahrûse-i mezkûre de olan Veli Bey b. Ab-
dullah mukaddemâ yedinden iştirâ ve kabz ettiğim beynimizde ma‘lûm elli don-
luk Kıbrıs dimisi semeninden elli riyâlî guruş ve bir Kıbrıs cibinliği semeninden 
seksen riyâlî guruş deyni olduğunu bizim huzûrumuzda ikrâr etmekle, biz mezbûr 
Mehmed Efendi’nin vech-i mübeyyen üzre cihet-i mezbûreden mezbûr Veli Bey’e 
yüz otuz riyâlî guruş deyni olduğunu ikrârında şâhidleriz şehâdet dahi ederiz, 
lâkin bizim mahrûse-i mezbûreye azîmetimiz olmağla mahrûse-i mezbûreye 
vardığınızda bizim lisânımızdan vech-i mübeyyen üzre mahallinde şehâdet edin 
deyû her biri vech-i meşrûh mübeyyen üzre olan şehâdetlerini mezbûrân el-Hâc 
Mustafa ve Mehmed Beşe’den her birine tahmîl edip mezbûrân el-Hâc Musta-
fa ve Mehmed Beşe’den her biri dahi merkūmân el-Hâc İbrahim Halîfe ve Ab-
durrahman Efendi’den her birinin vech-i meşrûh üzre olan şehâdetlerini tahmîl 
edip mahallinde merkūmân el-Hâc İbrahim Halîfe ve Abdurrahman Efendi’nin 
şehâdetleri üzre edâ-i şehâdete ta‘ahhüd etmeğin mâ hüve’l-vâki‘ bi’l-ibtigā ketb 
ve imlâ olundu.
Fi’l-yevmi’l-hâdî aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-akrân Şaban Ağa b. Süleyman Ser-muhzırân, fahrü’l-
akrân Mehmed Çelebi b. Abdülmennân Kethüdâ-yı muhzırân, Şükrullah Bey b. 
Mustafa, İbrahim Çelebi b. Ahmed.

413 [57b-2] Zülfikāre bt. Ali’nin kocası Ali Çelebi b. Hızır’da nafaka ve 
mehirden alacaklı olduğu
Fi’l-asl medîne-i Bursa’da İnebey mahallesi sük kâ nın dan olup mahmiye-i 
İstanbul’da ( ) mahallesinde müsâfireten sâkine olan Zülfikāre bt. Ali nâm hâtun 
meclis-i şer‘-i hatîr-i lâzımü’t-tevkīrde zevci Ali Çelebi b. Hızır nâm kimesne mah-
za rın da üzerine da‘vâ ve takrîr-i kelâm edip zevcim merkūm Ali Çelebi üzerine 
mukaddemâ hâkimü’ş-şer‘a takdîr et[tir]diğim yevmî onar akçe nafaka-i mefrûza-i 
müstedânemden dokuz ayda zimmetinde müctemi‘ olan iki bin yedi yüz akçe hak-
kımı zevcim merkūm Ali Çelebi’den taleb ederim suâl olunsun dedikde, gıbbe’s-
suâl merkūm Ali Çelebi cevâbında fi’l-vâki‘ zevcim müdde‘iyye-i merkūmenin 
dokuz ayda zimmetinde müctemi‘ olan nafaka-i mefrûza-i müstedânesinden iki 
bin yedi yüz akçe hakkı vardır deyû bi tav‘ihî ikrâr etmeğin mûcebince meblağ-ı 
mezbûr iki bin yedi yüz akçeyi müdde‘iyye-i mezbûre Zülfikāre’[ye] edâ ve teslîme 
merkūm Ali Çelebi’ye tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mustafa Çavuş b. Abdullah el-Mübâşir, Mehmed Çelebi b. 
Abdülmennân Kethüdâ-yı muhzırân, Baba Resul b. Rıdvan Du‘âcı, İbrahim Çelebi 
b. Ahmed, Süleyman Çelebi b. Ahmed, Hasan Çelebi b. Ahmed.

414 [57b-3] Bogos v. Mankek’in, ortağı Aleksari v. Mercan’da alacağı 
olduğu iddiasını ispatlayamadığı
Ekmekçi tâifesinden Bogos v. Mankek nâm Ermeni meclis-i şer‘-i şerîfde tâife-i 
mezbûreden bâ‘isü’s-sifr Aleksari v. Mercan nâm zimmî muvâcehesinde üzerine 
da‘vâ ve takrîr-i kelâm edip mezbûr Aleksari ve gāib ani’l-meclis Nehabet v. İsayi 
nâm zimmî ile şerîkler olup birkaç sene işleyip ba‘dehû fesh-i şirket edip hesâb 
gördüğümüzde yüz elli bin akçe zararımız olup her birimiz zararı malımızdan 
verdiğimizden sonra şirket-i mezbûre malından Yasir Reis ve Papuççuoğlu zim-
metlerinde zuhûr eden sekiz bin akçe hakkımızı mezbûr Aleksari mezbûrlardan 
ahz u kabz etmekle suâl olunup meblağ-ı mezbûrdan iki bin altı yüz otuz üç akçe 
hakkımın mezbûr Aleksari’den alıverilmesi murâdımdır dedikde gıbbe’s-suâl 
mezbûr Aleksari vech-i mübeyyen üzre meblağ-ı mezkûrun kabzını inkâr edicek 
müdde‘î-i mezbûrdan müdde‘âsını mübeyyine beyyine taleb olundukda ityân-ı 
beyyineden izhâr-ı acz ile istihlâf etmeğin mezbûr Aleksari’ye vech-i muharrer 
üzre mezbûrân Bogos ve Nehabet ile beynlerinde müşterek oldukları maldan 
mezbûrân Yasir Reis ve Papuççuoğlu zimmetlerinde olan sekiz bin akçeyi ahz u 
kabz etmeyip elân üzerinde müdde‘î-i mezbûrun husûmeti reddiyen zamân lâzım 
olmadığına yemîn teklîf olundukda ol dahi alâ vefk i’l-mes’ûl yemîn billâhi’l-
aliyyi’l-a‘lâ etmeğin mûcebince müdde‘î-i mezbûr bilâ-beyyine mu‘ârazadan men‘ 
olunup mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sânî aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Şükrullah Bey b. Mustafa, İbrahim 
Çelebi b. Ahmed, Mehmed Bey b. Ramazan, Gazanfer Bey b. Tevekkül, Süleyman 
b. Hasan, Hasan b. Ahmed.

415 [57b-4, Arapça] Kocası kaybolan Havva bt. Abdullah’a ve üç çocuğuna 
nafaka takdir edildiği
Mahmiye-i Kostantıniyye mahallâtından Çakır Ağa mahallesinde sâkine olan 
Havva bt. Abdullah nâm hâtun meclis-i şer‘-i şerîf ve mahfil-i dîn-i münîfe -el-
masûn ani’t-tağyîr ve’t-tahrîf- hâzıre olup, bir müddetden beri gāib olan Mehmed 
b. Abdullah nâm zevcinin kendisine nafaka ve nafaka nev‘inden bir şey bırakma-
dığına dâir yemîn ettiğinde hâkim, mezbûrenin nafakası, kisvesi ve sâir havâic-i 
lâzımesi için zeylde mezkûr târihden i‘tibâren zevc-i gāibi üzerine yevmî râyicü’l-
vakt beş akçe farz ve takdîr etti. Hâkim-i mûmâ ileyh ilâveten, zevc-i gāibden 
olma, mezbûre Havva’dan doğma İbrahim, Melekî ve Rukiye nâm sıgārın nafa-
kaları için, anneleri ve hâdineleri mezbûre Havva’nın talebiyle, mezkûr babaları 
üzerine, her birine üçer akçe olmak üzre cem‘an dokuz akçe farz ve takdîr etti ve 
meblağ-ı mefrûz-i mezbûru sıgār-ı mezkûrînin havâic-i lâzımesine sarf etmeye ve 
vakt-i hâcette istidâne edip lede’z-zafer zevc-i gāibi mezbûr Mehmed’e rücû‘ etme-
ye merkūme Havva’ya izin verdi.
Cerâ zâlike ve hurrire fi’l-yevmi’s-sânî aşere min Recebi’l-ferd sene seb‘a ve seb‘în 
ve elf.
Şuhûdü’l-hâl: Hüseyin Çelebi b. Ahmed, İbrahim Çelebi b. Mehmed, Abdi Çelebi 
b. Hüseyin, Mehmed Çelebi b. Abdullah.

416 [57b-5] Fâtıma bt. Receb’in terekesi hususundaki davada vârisleri 
arasında sulh olduğu
Mahmiye-i İstanbul’da Güngören mahallesinde sâkine iken bundan akdem vefât 
eden Fâtıma bt. Receb nâm hâtunun verâseti zevc-i metrûkü Mehmed Çelebi 
b. Musa ile li ebeveyn er karındaşı Mahmud Efendi b. Receb nâm kimesneye 
münhasıra olduğu şer‘an zâhir ve müte‘ayyin oldukdan sonra mezbûr Mehmed 
Çelebi mahfil-i kazâda müteveff ât-ı mezbûrenin terekesine vâzı‘ü’l-yed olan işbu 
bâ‘isü’l-kitâb mezbûr Mahmud Efendi mah za rın da ikrâr ve takrîr-i kelâm edip 
müteveff ât-ı mezbûrenin terekesinden hisse-i şer‘iyyemi bundan akdem mezbûr 
Mahmud Efendi’den taleb ve da‘vâ eylediğimde ol dahi edâdan imtinâ‘ etmek-
le beynimizde münâza‘ât-ı kesîre cereyân etmişidi el-hâletü hâzihî vesâtat-ı 
muslihîn ile bi tarîki’t-tehârüci’ş-şer‘î mezbûr Mahmud Efendi beni bin akçe üze-
rine sulh eyledikde ben dahi sulh-i mezbûru kabûl ve bedel-i sulh olan meblağ-ı 
mezbûr bin akçeyi merkūm Mahmud Efendi yedinden tamâmen ahz u kabz eyle-
yip min ba‘d müteveff ât-ı mezbûrenin terekesine müte‘allika olan âmme-i de‘âvî 
ve mütâlebât ve eymân ve muhâsamâtdan mezbûr Mahmud Efendi’nin zimme-
tini ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’l-hâdî aşer min şehri Recebi’l-mürecceb li sene seb‘a ve seb‘în ve elf.
Şuhûdü’l-hâl: Abdullah Efendi b. Mustafa, Mehmed Çelebi b. Mustafa, Ahmed b. 
Murtaza, Ali b. Mehmed.

417 [58a-1] Meryem bt. İsa’nın boşandığı kocası Mehmed 
b. Abdullah’tan mehrini tahsil ettiği
Mahmiye-i İstanbul’da Kızıltaş mahallesinde sâkine Meryem bt. İsa nâm hâtun 
meclis-i şer‘-i şerîf-i lâzımü’t-teşrîfde zevc-i dâhilün-bihâsı Mehmed b. Abdul-
lah nâm kimesne mah za rın da ikrâr ve takrîr-i kelâm edip bundan akdem mezbûr 
Mehmed beni bâyinen tatlîk etmeğin zimmetinde mütekarrir ve ma‘kūdun-aleyh 
olan sekiz yüz akçe mehr-i müeccelimi mezbûr Mehmed yedinden tamâmen ahz 
u kabz edip nafaka-i iddetimden ve zevciyyete müte‘allika da‘vâdan mezbûrun 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-
tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Osman Çelebi b. Ömer, Ali b. Mehmed, Ali Çelebi b. Mustafa, Halil 
Çelebi b. Abdullah, Hüseyin Çavuş b. Abdullah el-Mübâşir, Şükrullah Bey b. Mus-
tafa ve gayruhüm mine’l-huzzâr.

418 [58a-2] Âişe Hatun bt. Piyâle’nin câriye olmayıp ana ve babadan hür 
olduğunu ispat ettiği
Sâbıkan rıkkıyyetine mu‘terife olan açık kaşlı, kara gözlü, orta boylu işbu 
bâ‘isetü’l-kitâb Âişe Hâtun bt. Piyâle mahfil-i kazâda Osman Çelebi b. Ahmed 
nâm kimesne mah za rın da üzerine da‘vâ ve takrîr-i kelâm edip ben mahrûse-i 
Galata nevâhîsinden İstinye nâhiyesinde kasaba-i Boğazkesen Hisarı’na dâhil-i 
hisâr sâkinlerinden işbu hâzır bi’l-meclis Piyâle b. Abdullah nâm hür ile zevce-i 
menkûhası Kerime Hâtun bt. Abdurrahman nâm hürretü’l-asldan firâş-ı hürriye-
tinde mütevellid hürretü’l-asl olup kat‘â bana rık târî olmamış iken mezbûr Osman 
Çelebi bana rakīk olmak üzre vaz‘-ı yed eder suâl olunup üzerimden yed-i mubtılası 
kasr ve izâle olunup sebîlim tahliyye olunmak matlûbumdur dedikde, gıbbe’s-suâl 
mezbûr Osman Çelebi cevâbında mevsûfe-i mezbûreyi ben târih-i kitâbdan bir 
sene mukaddem hâlâ medîne-i Mudanya’da gümrükçü olan Hekimzâde Mustafa 
Ağa nâm kimesneden iki yüz otuz kıt‘a esedî guruş semen-i makbûza iştirâ etmekle 
câriye-i memlûkem olmak üzre vaz‘-ı yed ederim vech-i muharrer üzre hürretü’l-
asl olduğu ma‘lûmum değildir deyicek, mevsûfe-i mezbûreden müdde‘âsını mü-
beyyine beyyine taleb olundukda mahmiye-i İstanbul’da Lâleli çeşme kurbunda 
Kızıltaş mahallesi sâkinlerinden Ahmed b. Abdullah ve Abdullah Beşe b. Abdur-
rahman nâm kimesneler li ecli’ş-şehâde meclis-i şer‘-i şerîfe hâzırân olup istişhâd 
olunduklarında her biri fi’l-hakīka mevsûfe-i mezbûre kasaba-i mezkûrda dâhil-i 
hisâr sâkinlerinden işbu hâzır bi’l-meclis Piyâle b. Abdullah nâm hür ile zevce-i 
menkûhası Kerime Hâtun bt. Abdurrahman nâm hürretü’l-asldan firâş-ı hürri-
yetinde mütevellid hürretü’l-asldır mezbûr Osman Çelebi’nin yed-i mubtılası 
üzerinden kasr ve izâle olunup sebîli tahliyye olunmak vâcibdir biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde gıbbe’t-ta‘dîl ve’t-tezkiyye şehâdetleri makbûle olmağın mûcebince 
mevsûfe-i mezbûrenin hürriyetine ba‘de’l-hükm sebîli tahliyye olunup üzerinden 
yed-i mubtılasını kasr ve izâleye mezbûr Osman Çelebi’ye ba‘de’t-tenbîh mâ vaka‘a 
bi’t-taleb ketb olundu.
Fi’l-yevmi’s-sâlis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Yusuf Beşe b. Ali, Mustafa b. Osman, Mehmed b. Piyâle, Mehmed 
Çelebi b. Abdullah, İbrahim Çelebi b. Ahmed.







419 [58a-3] Anton v. Mardiros’un, Sâliha Hatun bt. Abdullah’taki esvap 
bahasından alacağını tahsil ettiği
Dârü’l-hilâfeti’l-aliyye Kostantıniyye el-mahmiyye’de bezzâzistân kurbunda ku-
yumcu olan Anton v. Mardiros nâm zimmî dîvân-ı kāimmakām-ı hazret-i sadr-ı 
a‘zamîde akd olunan meclis-i şer‘-i şerîfde, bâ‘isetü’l-kitâb Sâliha Hâtun bt. Abdul-
lah mah za rın da ikrâr-ı tâm ve takrîr-i kelâm edip yedimden müşterâ ve makbûz 
beynimizde ma‘lûm esvâb bahâsından mezbûre Sâliha Hâtun zimmetinde yüz alt-
mış guruş hakkım vardır deyû bundan akdem da‘vâ etmiş idim el-hâletü hâzihî 
da‘vâ-yı mezbûreden mezbûre Sâliha Hâtun’un zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’l-
ibtigā kesb ve imlâ olundu.
Fi’l-yevmi’s-sânî aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Ali Çavuş b. Yusuf, umdetü’l-a‘yân Eyüb Ağa b. Ahmed Kethüdâ-yı 
hazret-i efendi, Ramazan b. Hasan, Mehmed Beşe b. Mustafa, fahrü’l-akrân Şaban 
Ağa b. Süleyman, Hasan Beşe b. ( ) Çukadâr.

420 [58a-4] Ölen Narhi Hasan Efendizâde Mustafa Efendi’nin 
terekesinden, mukātaada ortak olduğu Hacı İbrahim b. Hacı 
Receb’in alacağının ödenmesi
Bi’l-fi‘l mahmiye-i Edirne kadısı olan Halıcızâde demekle şehîr a‘lemü’l-ulemâ’i’l-
kirâm Ahmed Efendi b. Abdurrahman ünvânı ile mu‘anven ve hatmi ile mahtûm 
bin yetmiş yedi Cumâdelâhiresi’nin dokuzuncu günü ile müverrah el-Hâc İbrahim 
b. el-Hâc Receb nâm kimesne yediyle nakl-i şer‘î vârid olup mazmûnu vilâyet-i 
Anadolu’da medîne-i Lârende sâkinlerinden nâkilü’l-kitâb Hacı İbrahim b. Hacı Re-
ceb nâm kimesneden vech-i âtî üzre da‘vâ-yı sahîh-i şer‘iyye ile mesbûk istişhâd-ı 
şer‘î sudûrundan sonra udûl-i ahrâr-ı ricâlden olup mahmiye-i Edirne’de Sabuncu 
mahallesinde sâkin Nurullah b. İsmail b. Veli ve dergâh-ı âlî peyklerinden Ahmed 
b. Osman b. Mehmed nâm kimesneler nakl ve tahvîl için mahall-i cerh ve ta‘dîle 
hâzırân olup her biri şöyle edâ-i şehâdet-i şer‘iyye eylediler ki mahrûse-i İstanbul 
sâkinlerinden olup hâlâ sefer-i hümâyûnda vefât eden Narhî Hasan Efendizâde 
Mustafa Efendi bundan akdem mahrûse-i mezbûrda iken vilâyet-i Anadolu’da vâki‘ 
Suğla sancağında Selenti mukāta‘asını bin yetmiş yedi senesine mahsûb olmak üzre 
taraf-ı saltanat-ı aliyyeden kendisi der-uhde ve iltizâm edip ba‘dehû mezbûr el-Hâc 
İbrahim ile bundan akdem vefât eden Hacı İsmail nâm kimesnelere mukāta‘a-i 
mezbûreyi iştirâken bin esedî guruşa der-uhde edip anlar dahi iştirâken iltizâm 
ve kabûl eyledikden sonra müteveff â-yı mezbûr Mustafa Efendi hâl-i hayâtında 
meblağ-ı mezbûrdan ber vech-i peşîn yedi yüz esedî guruşun mezbûr Hacı İbrahim 
yedinden aldım deyû bizim huzûrumuzda ikrâr ve bizi işhâd eylediğinden mâ‘adâ 
bu mazmûnu üzre yedlerine temessük dahi verdikden sonra mukāta‘a-i mezbûrenin 
zabtı mezbûrâna müyesser olmayıp taraf-ı mîrîden kabz olunmağla hâlâ müteveff â-
yı mezbûr Narhîzâde Mustafa Efendi’nin muhallefâtını kabz eden veresesinden 
meblağ-ı mezbûre yedi yüz kıt‘a esedî guruş hakkını müsteşhid-i mezbûr Hacı 
İbrahim için hakk-ı taleb ve ahz vardır biz bu husûsa bu minvâl üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eyledik[de] gıbbe’t-ta‘dîl 
ve’t-tezkiyye şehâdetleri hayyiz-i kabûlde vakı‘a olduğunu hâvî bulunmağın kitâb-ı 
mezbûr merkūm el-Hâc İbrahim’in talebi ile müteveff â-yı mezbûr Narhî Hasan 
Efendizâde Mustafa Efendi’nin vâlidesi ve vârisesi olup tereke-i vâfiyesine vâzı‘atü’l-
yed olan Goncagam bt. Abdullah nâm hâtunu tarafından husûs-ı âti’l-beyâna vekîl 
[58b] olduğu zâtını ma‘rifet-i şer‘iyye ile ârifân olup mahrûse-i mezbûrede Manisalı 
Çelebi mahallesi sük kâ nın dan Mehmed b. Mehmed ve Kurşunlu türbe kurbunda 
sâkin Abdullah b. Abdullah nâm kimesneler şehâdetleri ile şer‘an sâbit olan es-Seyyid 
Himmet b. Şükrullah nâm kimesne muvâcehesinde dîvân-ı kāimmakām-ı hazret-i 
sadr-ı a‘zamîde akd olunan meclis-i şer‘-i âlîde feth ve kırâat ve istintâk olunduk-
da mezbûr es-Seyyid Himmet müvekkillesinin vech-i mübeyyen üzre müteveff â-yı 
merkūm Mustafa Efendi’nin terekesinde vaz‘-ı yedini ikrâr lâkin kitâb-ı mezbûrun 
mûmâ-ileyh Ahmed Efendi kıbelinden vârid olup zeylinde olan hat ve hatm dahi 
mûmâ-ileyh Ahmed Efendi’nin olduğunu inkâr etmeğin mezbûr el-Hâc İbrahim’den 
kitâb-ı mezbûrun zeylinde olan hat ve hatmi mûmâ-ileyh Ahmed Efendi’nin hat 
ve hatmi olup kıbelinden vârid olduğunu mübeyyine beyyine taleb olundukda yol 
şâhidleri olup kitâb-ı mezbûrun zeylinde isimleri tahrîr olunan es-Seyyid Meh-
med b. Mehmed ve İbrahim b. İsa nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka hâlâ mahmiye-i mezbûre kadısı 
olan mûmâ-ileyh Ahmed Efendi kitâb-ı mezbûru bizim huzûrumuzda kırâat edip 
huzûrumuzda imzâ ve mühürleyip isimlerimizi zeyline yazıp hat ve hatme bizi işhâd 
eyledi biz kitâb-ı mezbûr mûmâ-ileyh Ahmed Efendi’nin kıbelinden vârid kitâbı ve 
zeylinde olan hat ve hatmi dahi mûmâ-ileyh Ahmed Efendi’nin hat ve hatmi oldu-
ğuna şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de’t-ta‘dîl ve’t-tezkiyye şehâdetleri makbûle olmağın mûcebince meblağ-ı 
mezbûr yedi yüz esedî guruş müteveff â-yı mezbûr Mustafa Efendi’nin terekesinden 
mezbûr Hacı İbrahim’e edâya merkūm es-Seyyid Himmet’e tenbîh olunmağın mâ 
vaka‘a bi’t-taleb ketb olundu.
Fi’l-yevmi’l-hâdî aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-kitâb Ebûbekir Efendi Tezkireci-i evvel, fahrü’l-küttâb 
Mustafa Efendi Tezkireci-i sânî, fahrü’l-akrân İsmail Ağa Serçavuş, fahrü’l-emsâl 
Eyüb Ağa Kethüdâ-yı hazret-i efendi, fahrü’l-akrân Şaban Ağa b. ( ) Ser-muhzırân, 
Çukadâr Hasan Beşe b. Abdullah, Yusuf b. Abdullah, Ali b. Ahmed.







421 [58b-1] Kiro v. Hristo’nun Luna karyesinden olduğu ve cizyesini köy 
halkıyla beraber verdiğinin tespiti
Vilâyet-i Rumeli’nde Delvine kazâsına tâbi‘ Luna nâm karye ahâlîsinden olup kendi 
tarafından asâleten ve sâir mahsûrü’l-esâmî karye-i mezbûre ahâlîsi tarafl arından 
husûs-ı âti’l-beyâna vekîl-i müseccelleri olan Pasko nâm zimmî vekâleten meclis-i 
şer‘-i hatîr-i lâzımü’t-tevkīrde Kiro v. Hristo nâm zimmî muvâcehesinde üzerine 
da‘vâ ve takrîr-i kelâm edip mezbûr Kiro ve karye-i mezbûre ahâlîsinden olup işbu 
bin yetmiş yedi senesinde üzerine edâsı lâzım gelen dört yüz kırk akçe cizyesini 
ben karye-i mezbûre ahâlîsi tarafl arından cem‘a vekîl olmağla hâlâ merkūmûndan 
taleb ederim suâl olunsun dedikde, gıbbe’s-suâl mezbûr Kiro vech-i muharrer 
üzre karye-i mezbûre ahâlîsinden olduğunu inkâr edicek müdde‘î-i mezbûrdan 
müdde‘âsını mübeyyine beyyine taleb olundukda nefs-i Delvine kasabası sük kâ-
nın dan Halil b. Kamer nâm kimesne ile kazâ-i mezbûra tâbi‘ Fenek nâm karye 
sük kâ nın dan Dimo v. Yorgo nâm zimmî li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka mezbûr Kiro v. Hristo kadîmî karye-i mezbûre 
ahâlîsinden olup bu âna gelince beher sene üzerine edâsı lâzım gelen cizyesini 
karye-i mezbûre ahâlîsi ile ma‘an edâ edegelmişdir, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerinde 
gıbbe ri‘âyeti şerâiti’l-kabûl şehâdetleri makbûle olmağın mûcebince ba‘de’l-hükm 
mâ vaka‘a bi’t-taleb ketb olundu.
Fi’l-yevmi’s-sâlis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Hasan Çelebi [b.] Mehmed, İbrahim 
Çelebi b. Mehmed, Şükrullah b. Mustafa.

422 [58b-2] Ümmühani bt. Mustafa’nın, Sultan Selim Vakfı’na ait 
vakıf tarlalarının tasarruf hakkını mütevelli izni ile Yazıcı Ali 
b. Hüseyin’e devrettiği
Vilâyet-i Anadolu’da Yalakābâd kazâsına tâbi‘ Mümtazdere? nâm karye 
sâkinelerinden Ümmühâni bt. Mustafa nâm hâtun meclis-i şer‘-i şerîf-i Ahmedî 
ve mahfil-i dîn-i münîf-i Muhammedî’de bâ‘isü’l-kitâb Yazıcı Ali b. Hüseyin nâm 
kimesne mah za rın da bi’t-tav‘i’s-sâf ikrâr ve i‘tirâf edip merhûm Sultan Selim 
evkāfı’ndan olup karye-i mezbûre hudûdu dâhilinde mevâzi‘-i adîdede beyne’l-
ahâlî ve’l-cîrân ma‘lûmü’l-hudûd beş kıt‘a tarlalarımın hakk-ı tasarrufunu izn-i 
mütevellî ile yirmi bin akçeye mukaddemâ mezbûr Ali Yazıcı’ya ferâğ ve tefvîz 
ol dahi tefevvuz ve kabûl eyledikden sonra eşcâr ve kürûmu mülküm ve arsa-
ları merhûm-ı mezbûrun vakfından olup karye-i mezbûrda vâki‘ bir tarafdan 
mekābir-i müslimîn ve bir tarafdan Hüseyin Paşa mülkü ve bir tarafdan Mehmed 







Çavuş mülkü ve bir tarafdan tarîk-i âm ile mahdûd bir kıt‘a bahçemin ve yine 
karye-i mezbûrede vâki‘ vakf-ı mezbûrdan olup bir tarafdan Hüseyin Paşa mül-
kü ve bir tarafdan cebel ve iki tarafdan tarîk-i âm ile mahdûd bir kıt‘a bahçemin 
arsalarını izn-i mütevellî ile mukaddemâ meccânen mezbûr Ali Yazıcı’ya ferâğ ve 
tefvîz ol dahi tefevvuz ve kabûlden sonra mülk eşcâr ve kürûmlarını dahi mezbûr 
Ali Yazıcı’ya on bin akçeye bey‘-i kat‘î ile mukaddemâ bey‘ ve teslîm edip ol dahi 
iştirâ ve tesellüm ettikden sonra semen-i mezbûr ile bedel-i mersûm cem‘an otuz 
bin akçeyi merkūm Yazıcı Ali’ye şurût-ı müfsideden ârîye hibe-i sahîha-i şer‘iyye 
ile hibe ol dahi ittihâb ve kabûl eyledi, min ba‘d zikr olunan tarlalar ile bahçelerin 
arsaları hakk-ı müfevvazıdır emsâli gibi ve bahçelerin eşcâr ve kürûmu mülk-i 
müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâdis min Recebi’l-ferd li sene seb‘a ve seb‘în ve elf.
Şuhûdü’l-hâl: İbrahim Beşe b. Hüseyin, Akbıyık Hüseyin b. Abdi el-Müezzin, 
Mehmed Beşe b. Hüseyin, Mustafa b. Hüseyin, el-Hâc Mehmed b. Hüseyin, Mus-
tafa Çelebi b. Hasan.

423 [58b-3] Nazver bt. Abdullah’ın vakıf arsası üzerindeki evinin 
mülkiyetini Ali Bey b. Ebûbekir Paşa’ya devrettiği
Mahmiye-i İstanbul’da Samatyakapısı kurbunda Çıkrıkçı Hüseyin Bey mahallesin-
de sâkine Nazver bt. Abdullah nâm hâtun meclis-i şer‘-i hatîrde zevci bâ‘isü’l-kitâb 
Ali Bey b. el-merhûm Ebûbekir Paşa mah za rın da ikrâr ve takrîr-i merâm kelâm 
edip arsasının senede Medîne-i Münevvere vakfı’na yüz yirmi akçe mukāta‘ası ve 
binâsı mülküm olup mahalle-i mezbûrede vâki‘ bir tarafdan odabaşı Hasan Bey 
mülkü ve bir tarafdan leğenci Mehmed Çelebi mülkü ve bir tarafdan yorgancı 
Ahmed Çelebi mülkü ve bir tarafdan tarîk-i âm ile mahdûd hâriciyyesi iki bâb 
fevkānî oda ve bir ahır ve bir samanlık ve bir kenîf ve dâhiliyyesi iki bâb tahtânî 
oda ve bir sofa ve bir camekânlı bir halvetli hamam ve bir matbah ve üç su kuyu-
su ve hadîkayı müştemil menzilin mülk olan binâsı merkūm Ali Bey tarafından 
îcâb ve kabûlü hâvî bey‘-i bâtt-ı sahîh-i şer‘î ile kırk altı bin akçeye bey‘ ve teslîm 
edip ol dahi vech-i muharrer üzre iştirâ ve kabûl eyledikden sonra arsasını dahi 
mütevellî-i vakf-ı mezbûr izni ile merkūm Ali Bey’e meccânen ferâğ ve tefvîz ol 
dahi tefevvuz ve kabûl edip semeni olan meblağ-ı mezbûrun otuz iki bin akçesini 
yedinden ahz ve kabz edip on dört bin akçesi merkūm Ali Bey zimmetinde kal-
mışdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Recebi’l-ferd sene seb‘a ve seb‘în ve elf.
Şuhûdü’l-hâl: İlyas Efendi el-İmâm, Ahmed Ağa el-Müezzin, Mehmed Çelebi b. 
Yusuf, Ebûbekir Bey el-Cündî, Hacı Habib, fahrü’l-kuzât es-Seyyid Hasan Efendi.







424 [59a-1] Yani v. Polo Reis’in, eski karısı Foti bt. Kiryako’ya açtığı ev 
arsası davasında anlaştıkları
Medîne-i Sinop mahallâtından Saray mahallesi sük kâ nın dan olup gemici 
tâifesinden olan Yani v. Polo Reis nâm zimmî meclis-i şer‘-i hatîr-i lâzımü’t-
tevkīrde sâbıkan zevcesi olan işbu bâ‘isetü’s-sifr Foti bt. Kiryako nâm nasrâniye 
muvâcehesinde ikrâr-ı tâm ve takrîr-i kelâm edip mezbûre Foti’nin mülkü ol-
mak üzre yedinde olup medîne-i Galata’ya tâbi‘ İstinye nâhiyesi müzâfâtından 
Yeniköy’de Papapoli mahallesinde vâki‘ bir tarafdan neccâr Yorgi mülkü ve bir 
tarafda Kostantin zimmî mülkü ve bir tarafdan tarîk-i âm ile mahdûd bir bâb 
fevkānî oda ve bir sofa ve bir kenîf ve havluyu müştemil olan menzilin binâsı 
mezbûre Foti’nin ve tûlen ve arzen bi hesâb-ı terbî‘î iki yüz otuz bir zirâ‘ arsası be-
nim mülkümdür deyû mukaddemâ da‘vâ ettiğimde, ol dahi inkâr etmekle beyni-
mizde münâza‘ât-ı kesîre ve muhâsamât-ı şedîde vakı‘a olmuşdu el-hâletü hâzihî 
muslihûn tavassut edip mezbûre Foti ile beynimizde bin akçe üzerine inşâ-i akd-i 
sulh ettiklerinde ben dahi sulh-i mezbûru kabûl ve bedel-i sulh olan meblağ-ı 
mezbûr bin akçeyi merkūme Foti yedinden tamâmen ahz u kabz edip menzil-i 
mezbûr[a] müte‘allika âmme-i de‘âvîden zimmetini ibrâ-i âmm-ı kātı‘ü’n-nizâ‘ ile 
ibrâ ve iskāt eyledim dedikde gıbbe’t-tasdîki’l-mu‘teber mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mustafa Çavuş b. Yahya Efendi, aşçı Mehmed Çavuş b. ( ), İbrahim 
Çavuş b. Abdullah, İbrahim Çelebi [b.] Ahmed, Baba Resul b. Rıdvan.

425 [59a-2] Kirkor v. Karnik’in kiracısı olan Karabit’in kaybolması 
üzerine dükkân içerisindeki eşyaların tespiti
Kavukçu tâifesinden Kirkor v. Karnik nâm zimmî meclis-i şer‘-i hatîr-i lâzımü’t-
tevkīrde takrîr-i kelâm ve ta‘bîr ani’l-merâm edip mahmiye-i İstanbul’da Sulu 
Manastır kurbunda Abdi Çelebi mahallesinde vâki‘ ma‘lûmü’l-hudûd mülküm 
olan attâr dükkânımda müste’cirim olan Karabit v. ( ) nâm zimmî târih-i kitâbdan 
altı ay mukaddem gaybet-i münkatı‘a ile gāib olup dükkân-ı mezbûr mukaff el ve 
mu‘attal kalmağın yedimde olan buyruldu-yı şerîf mûcebince kıbel-i şer‘den üze-
rine varılıp ba‘de’l-feth içinde mevcûd olan eşyâsı tahrîr ve bir kimesne kayyım 
nasb olunup emânet vaz‘ olunmak matlûbumdur dedikde, kıbel-i şer‘-i enverden 
mevlânâ Mehmed Efendi irsâl olunup ol dahi zeyl-i rakīmde muharrerü’l-esâmî 
olan Müslimîn ile dükkân-ı mezbûrun üzerine varıp ba‘de’l-feth içinde mevcûd 
olan eşyâsı tahrîr olunup yine mahalle-i mezbûre sük kâ nın dan Asvador v. Kirko 
nâm zimmîye emânet vaz‘ olunan eşyâmın deft eridir ki zikr olunur.
Fi’l-yevmi’s-sâdis aşer min Recebi’l-mürecceb li sene seb‘a ve seb‘în ve elf.
Kilid 1
Boş kutu aded 14
Toprak tencere aded 35
Tennûr saksı 13
Toprak ibrik 7
Toprak şamdan 13
Kuşak tezgâhı 1
Demir cemşire? 1
Tarak 2

Çopur 4
Şişe 7
Def‘a şişe ma‘a gülâb 1
Şuhûdü’l-hâl: Mehmed Efendi b. Osman el-İmâm, diğer Mehmed Efendi b. Em-
rullah el-Müezzin, Mahmud b. Abdullah, Hüseyin b. Ebûbekir, Abdullah b. Ah-
med, Avanos v. Sagar, Agya v. İsrail ve Todori v. Garel?.

426 [59a-3] Me hmed Bey b. Ahmed’in çocuklarına vasîsi olan Fâtıma 
bt. Mehmed’in kendinden önceki vasîde kalan malları aldığı
Mahmiye-i İstanbul’da Kumkapı kurbunda İbrahim Şah mahallesinde sâkin iken 
bundan akdem vefât eden Mehmed Bey b. Ahmed nâm kimesnenin sulbî sagīr 
oğlu Ahmed ile sulbiye sagīre kızı Âişe’nin tesviye-i umûrlarına kıbel-i şer‘den 
mansûbe vasîleri ve vâlideleri olan Fâtıma bt. Mehmed nâm hâtun meclis-i şer‘-i 
enverde kendiden mukaddem sagīrân-ı merkūmânın vasîleri olup bundan ak-
dem vefât eden el-Hâc Mehmed Bey b. Hasan’ın verâseti zevce-i metrûkesi Sâliha 
Hâtun bt. Ahmed ile sulbî sagīr oğlu Abdullah ile sulbiye sagīre kızı Hatice’ye mün-
hasıra olduğu şer‘an zâhir ve mütehakkik oldukdan sonra sagīrân-ı mezkûrânın 
kıbel-i şer‘den mensûbe vasîleri ve tereke-i müteveff â-yı mezbûre vâzı‘ü’l-yed olan 
bâ‘isetü’l-kitâb merkūme Sâliha mah za rın da bi’l-vesâye ikrâr ve takrîr-i kelâm 
edip müteveff â-yı mezkûr Hacı Mehmed Bey benden mukaddem hâl-i hayâtında 
sagīrân-ı mezkûrân Ahmed ve Âişe’nin vasîleri olmağla babaları müteveff â-yı 
mezbûrdan kendilere intikāl eden dokuz yüz elli esedî guruşu bi’l-vesâye kabz 
etmişidi, hâlâ mezbûr el-Hâc Mehmed dahi vefât etmekle makbûzu olan meblağ-ı 
mezbûr dokuz yüz elli esedî guruşun merkūme Sâliha yedi yüz esedî guruşunu 
bana nakden teslîm ben dahi bi’l-vesâye ahz u kabz edip ve iki yüz esedî guruşu 
gāib ani’l-meclis Mehmed Ağa zimmetinden ve elli esedî guruşunu dahi Mustafa 
Efendi nâm kimesne zimmetinden bana gösterip ben dahi kabûl eylediğimden 
sonra mezbûr Mustafa Efendi zimmetinde olan meblağ-ı mezbûr elli esedî guruş 
mukābelesinde rehni olan bir sîm şamdan ile beynimizde ma‘lûm bir altın sagīr 
kuşağın dahi merkūme Sâliha bana def ‘ ve teslîm ben dahi ahz ve tesellüm edip 
min ba‘d vasîleri olduğum sagīrân-ı mezbûrân Ahmed ve Âişe’nin malları olan 
meblağ-ı mezbûr dokuz yüz esedî guruşdan bir akçe ve bir habbe hakları kalma-
mışdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Efendi b. Sefer el-İmâm, Mehmed Halîfe b. Mustafa el-
Müezzin, Osman b. Mehmed, Mehmed Efendi b. Mustafa, Mehmed Çelebi b. İb-
rahim, Sefer Halîfe, Hacı Ali b. Mehmed.

427 [59a-4] Asvador v. İskender’in, Sultan Mehmed Han Vakfı reâyâsı 
içine kaydolduğu ve cizyesini vakfa ödediği
Mahmiye-i İstanbul’da ( ) mahallesinde sâkin işbu bâ‘isü’s-sifr Asvador v. İskender 
nâm zimmî meclis-i şer‘de vilâyet-i Anadolu’da medîne-i Kayseriye’ye tâbi‘ Man-
cusu nâm karye zimmîlerinin bin yetmiş yedi senesinde üzerlerine lâzım cizye-
sini cem‘a memûr olan ( ) Ağa tarafından karye-i mezbûre zimmîlerinden âhar 
diyârda olanların cizyeleri kabzına vekîl olduğu bimâ hüve tarîkü’s-sübût şer‘an 
sâbit olan Ogaşa v. Sultana nâm zimmî muvâcehesinde takrîr-i kelâm edip ben 
mukaddemâ karye-i mezbûrenin deft erlü re‘âyâsından iken karye-i mezbûreden 
kat‘-ı alâka edip kalkıp mahmiye-i İstanbul’a gelip tavattun ettiğimden son-
ra mahmiye-i mezbûrede merhûm ve mağfûrun leh Ebü’l-feth Sultan Mehmed 
Hân -aleyhi’r-rahmetü ve’l-gufrân- hazretlerinin evkāfı re‘âyâsından kayd olu-
nup birkaç seneden beri cizyemi vakf-ı mezbûr tarafına verir iken mezbûr Oga-
şa cizye talebi ile beni rencîde edip mu‘ârazadan hâlî değildir, mezbûr Ogaşa’dan 
ba‘de’s-suâl yedimde olan mühürlü ve nişânlı deft ere nazar olunup men‘ olunmak 
matlûbumdur dedikde, gıbbe’s-suâl mezbûr Ogaşa cevâbında mezbûr Asvador 
karye-i mezbûrenin deft erlü zimmîlerinden olmağla cizyesini taleb ederim vakf-ı 
mezbûr re‘âyâsından olmak üzre deft ere kayd olunduğu ma‘lûmum değildir, de-
yicek vakf-ı mezbûrun ma‘mûlün-bih mühürlü ve nişânlı sûret-i deft erine na-
zar olundukda mezbûr Asvador’un kendi ismi ve babası ismi deft er-i mezbûrda 
mastûr ve mukayyed olup mezbûr Asvador hâlâ vakf-ı [59b] mezbûr re‘âyâsından 
olduğu lede’ş-şer‘ zâhir ve mütebeyyin olmağın mûcebince mezbûr Ogaşa vech-i 
mübeyyen üzre mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Şükrullah Çelebi [b.] Mustafa, Abdi Çelebi, İbrahim Çelebi b. Meh-
med, Mehmed Bey Muhzır.







428 [59b-1] Ali Çavuş b. Ahmed’in, Mehmed b. Ahmed’in haksız olarak 
aldığı parasını geri ödemesi
Vilâyet-i Anadolu’da Dodurga kazâsına tâbi‘ Zincir nâm karye ahâlîsinden Meh-
med b. Ahmed nâm kimesne mahfil-i kazâda Ali Çavuş b. Ahmed nâm kimesne 
mah za rın da üzerine da‘vâ ve takrîr-i kelâm edip târih-i kitâbdan altı ay mukad-
dem mezbûr Ali Çavuş mârrü’z-zikr Dodurga‘da ücret ile sâkin olduğu menzile 
beni ihzâr edip on altı buçuk esedî guruşum ile üç yüz elli hurda akçemi bi gay-
rı hakkın ahz etmişidi suâl olunup alıverilmek murâdımdır dedikde gıbbe’s-suâl 
ve’l-inkâr müdde‘î-i mezbûrdan müdde‘âsını mübeyyine beyyine taleb olundukda 
udûl-i müslimînden olup mahmiye-i İstanbul’da Tarakçılar sûku sâkinlerinden 
Receb b. Mustafa ve Halil b. Eyüb nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka müdde‘î-i mezbûr Mehmed’in 
vech-i muharrer üzre merkūm Ali Çavuş târih-i kitâbdan altı ay mukaddem 
menzil-i mezbûrda on altı buçuk esedî guruşu ile üç yüz elli hurda akçesini bi 
gayrı hakkın bizim huzûrumuzda ahz eyledi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebince meblağ-ı mezbûr on 
altı buçuk esedî ile üç yüz elli hurda akçeyi müdde‘î-i mezbûr Mehmed’e edâ ve 
teslîme mezbûr Ali Çavuş’a ba‘de’t-tenbîh mâ vaka‘a bi’t-taleb ketb olundu.
Fi’l-yevmi’s-sâlis aşer min Recebi’l-ferd li sene seb‘a ve seb‘în ve elf.
Şuhûdü’l-hâl: İbrahim Çavuş b. Abdullah, Hasan Çelebi b. Ahmed, Pîrî Çelebi b. 
Mustafa, Receb b. Sâlih, Musli b. Receb, Mustafa b. Turan.

429 [59b-2] Yusuf b. Ahmed’in hür olduğunu ispatı
Fazîletlü Efendi Hazretlerinin imzâsıyla
Sâbıkan Mehmed ismi ile müsemmâ olup rıkkıyyetini mu‘terif olan orta boylu, 
açık kaşlı, elâ gözlü Yusuf b. Ahmed nâm bâliğ ve emred dîvân-ı kāimmakām-ı 
hazret-i sadr-ı a‘zamîde akd olunan meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de rakīk olmak üzre kendiye vâzı‘ü’l-yed olan Mus-
tafa b. Hüseyin nâm kimesne mah za rın da üzerine da‘vâ ve takrîr-i kelâm edip 
ben vilâyet-i Anadolu’da Boyabad kazâsına tâbi‘ Çâşnigirli nâm karye ahâlîsinden 
olup hür olan Ahmed’in zevce-i hürre olan Fâtıma nâm hâtundan mütevellid 
sulbî oğlu olup hürrü’l-asl iken mezbûr Mustafa rakīk olmak üzre bana bi gayrı 
hakkın vaz‘-ı yed eder suâl olunup kasr-ı yedine tenbîh olunup sebîlim tahliyye 
olunmak matlûbumdur dedikde, gıbbe’s-suâl mezbûr Mustafa mevsûf-ı mezbûru 
rıkka inkıyâdı olduğu hâlde vilâyet-i mezbûrda kasaba-i Lârende ahâlîsinden es-
Seyyid Memi nâm kasabdan yüz yirmi guruşa iştirâ etmekle memlûküm olmak 
üzre vaz‘-ı yed ederim, vech-i muharrer üzre hür olduğu ma‘lûm değildir de-
yicek, mevsûf-ı mezbûrdan müdde‘âsını mübeyyine beyyine taleb olundukda 
fi’l-asl karye-i mezbûre sük kâ nın dan olup hâlâ mahmiye-i İstanbul’da Mehmed 
Ağa dârü’l-hadîsi’nde sâkin Mustafa Efendi b. Ramazan ve Maktul Hasan Paşa 
medresesi’nde sâkin Mehmed b. Mehmed nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka mevsûf-ı mezbûr karye-i 
mezbûre ahâlîsinden olup hür olan Ahmed nâm kimesnenin zevce-i menkûhası 
olup hürre olan Fâtıma nâm hâtundan mütevellid sulbî oğlu olup hürrü’l-asldır, 
üzerinden mezbûr Mustafa’nın yed-i mubtılasının kasr ve izâlesi lâzımdır, biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebince mevsûf-ı mezbûrun vech-i mübeyyen üzre hürriyetine hükm olunup 
üzerinden mezbûr Mustafa’nın yed-i mubtılasının kasr ve izâlesine hükm olunup 
sebîli tahliyye olunmağın mâ vaka‘a bi’t-taleb ketb olundu.
Fi’l-yevmi’s-sâlis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-küttâb Ebûbekir Efendi Tezkireci-i evvel, fahrü’l-küttâb 
Mustafa Efendi Tezkireci-i Sânî, fahrü’l-akrân İsmail Ağa Serçavuş, fahrü’l-emâsil 
Eyüb Ağa Kethüdâ-yı efendi, Şaban Ağa Ser-muhzırân, Hacı Mustafa b. Mahmud, 
es-Seyyid Mehmed Çelebi b. Mehmed, Abdullah Çelebi b. Hacı Mehmed, Ömer 
b. el-Hâc Mehmed.

430 [59b-3] Karakaş v. Seryani’nin kaynı Hasan’ı hapisten kurtarmak için 
Mehmed Efendi b. Derviş’e verdiği rüşvet parasını geri almadığı 
yolundaki davada haksız olduğu
Tüccâr tâifesinden Karakaş v. Seryani nâm zimmî meclis-i hatîr-i lâzımü’t-tevkīrde 
işbu bâ‘isü’l-kitâb Mehmed Efendi b. Derviş nâm kimesne mah za rın da üzerine 
da‘vâ ve takrîr-i kelâm edip bin yetmiş iki senesinde kaynım olan Hasan nâm 
kimesneyi bostancıbaşı bir husûs için haps etmekle merkūm Hasan’ı tahlîs ediver 
deyû merkūm Mehmed Efendi’ye bi tarîki’r-rüşve on bin akçe def ‘ ve teslîm ol dahi 
yedimden ahz u kabz etmişidi, hâlâ meblağ-ı mezbûru merkūm Mehmed Efen-
di cevâbında fi’l-hakīka târih-i mezbûrda merkūm Hasan’ı tahlîs edivermek için 
merkūm Karakaş’dan meblağ-ı mezbûru ahz u kabz ettiğimden sonra yine kendi-
ye def ‘ ve teslîm etmişidim deyû def ‘le mukābele edicek gıbbe’l-istintâk ve’l-inkâr 
merkūm Mehmed Efendi yedinden def ‘-i mezbûrunu mübeyyine beyyine taleb 
olundukda udûl-i müslimînden olup mahmiye-i İstanbul’da Kabasakal Sinan Ağa 
mahallesi sük kâ nın dan Ahmed Ağa b. Mehmed ve mahmiye-i mezbûrede Hâcce 
Hâtun mahallesinde sâkin Mehmed b. Süleyman nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-vâki‘ merkūm Mehmed 
Efendi husûs-ı mezbûr için merkūm Karakaş’dan aldığı meblağ-ı mezbûr on bin 
akçeyi yine müdde‘î-i merkūm Karakaş’a bizim huzûrumuzda def ‘ ve teslîm 
edip ol dahi yedinden ahz u kabz etmişidi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde gıbbe ri‘âyeti 
şerâiti’l-kabûl şehâdetleri makbûle olmağın mûcebince müdde‘î-i merkūm Kara-
kaş bî-vech mu‘ârazadan men‘ olunup mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Çavuş b. Ali el-Mübâşir, Mehmed Çelebi b. Abdülmennân 
Kethüdâ-yı muhzırân, Şükrullah Bey b. Mustafa, Resul b. Rıdvan.

431 [59b-4] Fâtıma bt. Yusuf ’un, Kerime bt. Mehmed’e sattığı câriye 
bahasını kefil olan Vildan’dan alması gerektiği
Mahmiye-i İstanbul’da Muhtesib Karagöz mahallesinde sâkine bâ‘isetü’l-kitâb 
Fâtıma bt. Yusuf nâm hâtun meclis-i şer‘-i hatîrde Vildan Hala bt. Abdullah nâm 
hâtun mah za rın da üzerine da‘vâ ve takrîr-i kelâm edip işbu hâzıre bi’l-meclis Ke-
rime bt. Mehmed nâm hâtuna bundan akdem rıkkına mu‘terife orta boylu, açık 
kaşlı, elâ gözlü Rûsiyyetü’l-asl Gülbûy bt. Abdullah nâm câriye-i memlûkemi yüz 
otuz esedî guruşa bey‘ ve teslîm ol dahi iştirâ ve tesellüm ve kabûl eyledikden son-
ra semeni olan meblağ-ı mezbûr yüz otuz esedî guruşa merkūme Vildan mezbûre 
Kerîme’nin emri ile kefîl oldukdan sonra mukaddemâ otuz esedî guruşunu ye-
dinden ahz u kabz edip hâlâ yüz esedî guruşu dahi kefâletine binâen merkūme 
Vildan’dan taleb ederim, suâl olunsun dedikde gıbbe’s-suâl mezkûre Vildan vech-i 
muharrer üzre merkūme Kerime’nin müdde‘iyye-i mezbûreden yüz otuz esedî gu-
ruşa iştirâ ve kabz eylediği mevsûfe-i mezkûre Gülbûy’un semeni olan meblağ-ı 
mezbûra merkūme Kerime’nin emri ile kefîl olduğunu bi tav‘ihâ ikrâr ve i‘tirâf et-
meğin mûcebince meblağ-ı bâkī yüz esedî guruşa müdde‘iyye-i mezkûre Fâtıma’ya 
edâ ve teslîme mezbûre Vildan’a tenbîh olunup mâ vaka‘a bi’t-taleb ketb olundu.
Fi’l-yevmi’s-sâlis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: İbrahim Efendi Korucu, Şükrullah b. Mustafa, Mehmed b. Rama-
zan, Resul b. Rıdvan.

432 [60a-1] Mehmed Efendi b. Osman’ın çocuklarına intikal eden bağın 
nafaka için vasî tarafından Şaban Beşe b. Eğlence’ye satıldığı
Vilâyet-i Anadolu’da Kastamonu sancağında Sart kazâsında Yenice nâm karye 
sâkinlerinden olup mahmiye-i İstanbul’da Cezerî Kasım Paşa mahallesinde sâkin 
iken bundan akdem fevt olan Mehmed Efendi b. Osman’ın hasren vârisleri olan 
sulbiye sagīre kızları Hatice ve Fâtıma’nın tesviye-i umûrlarına kıbel-i şer‘den 
mansûb vasîleri olan İbrahim Efendi b. Abdünnebi nâm kimesne meclis-i şer‘de 
işbu bâ‘isü’l-kitâb Şaban Beşe b. Eğlence nâm kimesne mah za rın da ikrâr-ı tâm ve 
takrîr-i kelâm edip müteveff â-yı mezbûrdan irsle sagīrân-ı mezbûrâna intikāl et-
mekle sagīrân-ı mezbûrânın mülkleri olup karye-i mezbûre toprağında Abdi Kış-
lası nâm mevzi‘de vâki‘ bir tarafdan el-Hâc Bayram b. İbrahim mülkü ve bir taraf-
dan Mustafa b. Muhtar bağı ve bir tarafdan Sunullah b. Maden bağı ve bir tarafdan 
tarîk-i âm ile mahdûd bir kıt‘a bağı sagīrân-ı mezbûrânın zarûret-i nafakaları için 
ba‘de’l-müzâyede ve inkıtâ‘i’r-rağbe semen-i misli olan on beş esedî guruşa merkūm 
Şaban Beşe’ye bey‘ ve kabz-ı semen edip ol dahi iştirâ ve kabûl ettikden sonra mebî‘-i 
mezbûru mahallinde kabza mezbûr Şaban Beşe’yi taslît eyledim min ba‘d zikr olu-
nan merkūm Şaban Beşe’nin mülk-i müşterâsıdır keyfe mâ yeşâ’ ve yahtâr mutasar-
rıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Recebi’l-mürecceb li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, İbrahim Çelebi b. Mehmed, Abdi Çelebi 
b. Hüseyin, Halil Efendi b. Ali, Mustafa Efendi b. Abdullah.

433 [60a-2] el-Hâc Ahmed’in terekesinden karısı ve çocuklarına kalan 
paranın vekil aracılığıyla vasîden alınarak vârislere teslim edildiği
Mahmiye-i İstanbul’da Sultan Bayezid Hân -aleyhi’r-rahmetü ve’l-gufrân- câmi‘-i 
şerîfi ve ma‘bed-i latîfi kurbunda Hacı Kara Ali mahallesinde sâkin iken bundan 
akdem vefât eden okçu el-Hâc Ahmed’in verâseti zevce-i metrûkesi Râbia Hâtun 
bt. Abdullah ile sulbiye kızı Fâtıma nâm sagīreye ve li ebeveyn ammileri oğulları 
Durmuş ve Hüseyin ibney Ali ve Hasan b. Şaban’a münhasıra olduğu şer‘an müte-
hakkik oldukdan sonra sagīre-i mezbûrenin kıbel-i şer‘-i şerîfden mansûb vasîsi 
olmağla tereke-i müteveff â-yı mezbûra vâzı‘ü’l-yed olan balcı Osman Bey meclis-i 
şer‘-i şerîf-i Nebevî ve mahfil-i dîn-i münîf-i Mustafavî’de merkūm Durmuş mah-
za rın da takrîr-i kelâm edip mezbûr Durmuş li ebeveyn karındaşı mezkûr Hüseyin 
tarafından sâbitü’l-vekâle vekîl olmağla tereke-i müteveff â-yı mezbûrdan kendi 
ile karındaşı ve müvekkili mezbûr Hüseyin’e intikāl eden on beşer kıt‘a esedî gu-
ruşu cem‘an otuz kıt‘a esedî guruşun tamâmen mezbûr Durmuş’a def ‘ ve teslîm 
edip ol dahi yedimden ahz u kabz eylemişdir suâl olunup ikrârı tahrîr olunmak 
matlûbumdur dedikde gıbbe’s-suâl merkūm Durmuş cevâbında kaziyye şerh ve 
beyân olunduğu üzre olup tereke-i müteveff â-yı mezbûrdan bana ve li ebeveyn 
karındaşım ve müvekkilim mezbûr Hüseyin’e intikāl eden on beşer esedî guruşu 
asâleten ve vekâleten vasiyy-i mezbûr Osman Bey yedinden tamâmen alıp kabz 
eyledim dedikde mâ vaka‘a bi’t-taleb ketb olundu.
Fi’l-yevmi’s-sânî min Recebi’l-mürecceb li sene seb‘a ve seb‘în ve elf.
Şuhûdü’l-hâl: Balcı Handan b. Abdullah, balcı Mehmed b. Abdullah, balcı Sâlih b. 
Yusuf, helvacı Abdi [b.] Abdullah.

434 [60a-3] Mehmed’in, câriye alınması için Halil Beşe’ye para verdiğini 
iddia ettiği davasını ispat edemediği
Mahrûse-i Galata müzâfâtından kasaba-i Kasım Paşa’da (  ) mahallesinde sâkin 
Mehmed b. ( ) nâm kimesne meclis-i şer‘-i hatîr-i lâzımü’t-tevkīrde işbu bâ‘isü’l-
kitâb Halil Beşe b. İbrahim nâm kimesne mah za rın da üzerine da‘vâ ve takrîr-i kelâm 
edip mezbûr Halil Beşe târih-i kitâbdan bir sene mukaddem abd-i memlûküm 
hâzır bi’l-meclis Şahin b. Abdullah yedinde olan malımdan bir câriye iştirâ edive-
reyim deyû on yedi esedî guruş ve on bir guruşa râyic yüz beş semeni ahz u kabz 
edip meblağ-ı mezbûru kendi mesârifine sarf ile istihlâk etmişdir suâl olunup 
mezbûr Halil Beşe’den alıverilmesi matlûbumdur dedikde gıbbe’s-suâl ve akībe’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı acz ile istihlâf etmeğin mezbûr Halil Beşe’ye müdde‘î-i 
mezbûrun abd-i memlûkü Şahin b. Abdullah yedinden târih-i mezbûrda on yedi 
esedî guruş ile on bir guruşa râyic yüz yetmiş semen almayıp elân üzerine redd-i 
zamân lâzım olmadığına mezbûr Halil Beşe’ye yemîn teklîf olundukda ol dahi 
alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince mezbûr Mehmed 
bilâ-beyyine mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’l-hâmis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Şükrullah b. Mustafa, Mehmed Ağa Kethüdâ-yı muhzırân, Baba Re-
sul b. Rıdvan, Hasan b. Ahmed.

435 [60a-4] Ölen el-Hâc Hüseyin Beşe b. Halil’in terekesiyle ilgili davada 
vârislerin anlaştıkları
Vilâyet-i Anadolu’da Hamid sancağında Ağırnas kazâsına tâbi‘ İslâmköyü nâm 
karyede vefât eden el-Hâc Hüseyin Beşe b. Halil’in verâseti zevce-i metrûkesi 
Ümmühâni bt. Durmuş ve sulbiye kebîre kızı Sâkine ve sulbî kebîr oğlu Mustafa’ya 
münhasıra ve terekesinin dört sehimden üç sehmi mezbûre Ümmühâni’ye ve yedi 
sehmi mezbûre Sâkine’ye ve on dört sehmi merkūm Mustafa’ya isâbet ettiği şer‘an 
zâhir ve mütehakkik oldukdan sonra mezbûre Ümmühâni tarafından husûs-ı âti’l-
beyâna vekîl olduğu zâtını ma‘rifet-i şer‘iyye ile ârifân Mustafa b. Osman ve el-Hâc 
Osman b. Abdullah nâm kimesneler şehâdetleri ile şer‘an vekâleti sâbite olan Ali 
Efendi b. Süleyman nâm kimesne meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de müteveff â-yı mezbûrun kızı mezbûre Sâkine tarafından 
husûs-ı câi’z-zikre vekîl olduğu zâtını ma‘rifet-i şer‘iyye ile ârifân olan Mustafa b. 
Osman ve el-Hâc Osman b. Abdullah nâm kimesne şehâdetleri ile şer‘an sâbite 
olan Ömer Bey b. Mustafa nâm kimesne ile oğlu merkūm Mustafa mah za rın da 
ikrâr ve takrîr-i kelâm edip müvekkilem mezbûre Ümmühâni müteveff â-yı mezbûr 
zimmetinde cihet-i karz-ı şer‘îden hakkı olan iki bin esedî guruşu mezbûrân Mus-
tafa ve Sâkine muvâcehesinde tereke-i müteveff â-yı mezbûrdan verin deyû da‘vâ 
eylediğinde anlar dahi inkâr etmekle ba‘de’n-nizâ‘ muslihûn tavassut edip müvek-
kilem mezbûre Ümmühâni ile mezbûrân Mustafa ve Sâkine beynlerinde bin esedî 
guruş üzerine inşâ-i akd-i sulh ettiklerinde müvekkilem mezbûre Ümmühâni 
dahi sulh-i mezbûru kabûl ettikden sonra mezbûrân Mustafa ve Sâkine tereke-i 
müteveff â-yı mezbûrdan olup mahmiye-i İstanbul’da Seydî Bey mahallesinde 
vâki‘ bir tarafdan Süleyman Ağa mülkü ve bir tarafdan Yusuf Efendi ve Saraylı ( ) 
Hâtun mülkleri ve bir tarafdan Hacı Mehmed mülkü ve bir tarafdan tarîk-i âm ile 
mahdûd hâricen ve dâhilen fevkānî ve tahtânî büyût-ı adîde ve ahır ve bahçe ve 
kenîfi müştemil menzilden yirmi dört sehimden hisse-i şâyi‘aları olan yirmi bir 
sehmini müvekkilem mezbûre Ümmühâni’ye bin yüz yetmiş beş esedî guruşa bey‘ 
ve teslîm ol dahi iştirâ ve tesellüm eyledikden sonra mezb ûrân Mustafa ve Sâkine 
semen-i mezbûrun bin esedî guruşu bedel-i sulh-i mezbûra ve yüz yetmiş beş 
esedî guruşunu müvekkilem mezbûre Ümmühâni’nin müteveff â-yı mezbûr [60b] 
zimmetinde sâbit ve mütekarrir olan iki yüz esedî guruşu mehr-i müeccelin-
den kendi hisselerine düşen yüz yetmiş beş esedî guruşa takās edip müvekkilem 
mezbûre Ümmühâni dahi mukāssa eylediğinden sonra müdde‘âsı olan meblağ-ı 
mezbûr iki bin esedî guruşun bedel-i sulhdan bâkīsine ve tereke-i müteveff â-yı 
mezbûra müte‘allika âmme-i de‘âvîden mezbûr Mustafa ve Sâkine’yi ve mezbûrân 
Mustafa ve Sâkine dahi müvekkilem mezbûre Ümmühâni’den tereke-i müteveff â-
yı mezbûrdan dört bin esedî guruş ahz ve ihfâ etmişidi deyû ettikleri da‘vâdan 
ve esâs-ı beyt ve müteveff â-yı mezbûrun cemî‘ terekesine müte‘allika âmme-i 
de‘âvâdan müvekkilem mezbûre Ümmühâni’yi ibrâ-i âmm-ı kātı‘ü’n-nizâ‘la ibrâ 
ve iskāt eylediler dedikde vekîl-i mezbûr Ali Efendi’nin cârî olan cemî‘ kelimâtını 
merkūm Ömer Bey vekâleten ve mezbûr Mustafa asâleten tasdîk ve tahkīk etme-
ğin mâ vaka‘a bi’t-taleb ketb olundu.
Fi’l-yevmi’s-sâlis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mustafa Efendi b. Ali el-Hatîb, Ahmed Beşe b. Ali, Hacı Osman b. 
Abdullah, Çadırcı Mehmed [b.] Mustafa, Mehmed b. Mehmed, İbrahim b. Ahmed, 
Abdurrahman Çelebi [b.] Musli.

436 [60b-1] Haçador v. Zaharya’nın, vârissiz ölen Abdurrahman Efendi 
b. Numan’dan esvap bedelinden alacağının terekesinden ödenmesi
Mahrûse-i Üsküdar’dan Yeni Mahalle sük kâ nın dan bâ‘isü’s-sifr Haçador v. Za-
harya nâm zimmî terzi dîvân-ı kāimmakām-ı hazret-i sadr-ı a‘zamîde akd olu-
nan meclis-i şer‘-i âlîde hâlâ Mahmiye-i İstanbul’da şıkk-ı evvel deft erdârı 
kāimmakāmı olup mahmiye-i mezbûrede Çoban Çavuş mahallesi ahâlîsinden 
iken ordu-yı hümâyûnda bilâ-vâris fevt olan Abdurrahman Efendi b. Numan’ın 
terekesini beytülmâl için kabz eden Emîrü’l-ümerâ’i’l-kirâm Mehmed Paşa mah-
za rın da da‘vâ ve takrîr-i kelâm edip müteveff â-yı mezbûra hayâtında emri ile di-
kiverdiğim beynimizde ma‘lûm esvâb ücretinden müteveff â-yı mezbûr zimme-
tinde altı bin akçe hakkım olup hattâ ikrâr dahi etmişidi, suâl olunup tereke-i 
vâfiyesinden edâya tenbîh olunmak matlûbumdur dedikde gıbbe’s-suâl ve’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
mahmiye-i mezbûreden el-Hâc Ferhad mahallesi sük kâ nın dan Hüseyin b. Meh-
med ve Mehmed b. Abdullah nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka müteveff â-yı mezbûr hayâtında müdde‘î-i 
mezbûra altı bin akçe deyni olduğunu bizim huzûrumuzda ikrâr ve bizi işhâd etmi-
şidi, biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle olup 
müdde‘î-i mezbûr tahlîf-i şer‘î ile muhlîf olundukdan sonra mûcebince meblağ-ı 
mezbûr altı bin akçeyi tereke-i müteveff â-yı mezbûrdan müdde‘î-i mezbûra edâya 
mûmâ-ileyh Mehmed Paşa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-a‘yân deft erdâr-ı sânî, fahrü’l-akrân Şaban 
Ağa Ser-muhzırân, fahrü’l-eşbâh Eyüb Ağa Kethüdâ-yı hazret-i efendi.

437 [60b-2] Aslan v. Mosi’nin, vârissiz ölen Abdurrahman Efendi 
b. Numan’dan çuka bedelinden alacağının terekesinden ödenmesi
Tâife-i Yahud’un Portakal cemâ‘atinden bâ‘isü’s-sifr Aslan v. Mosi nâm Yahu-
di dîvân-ı kāimmakām-ı hazret-i sadâret-i uzmâda akd olunan meclis-i şer‘-i 
âlîde mahmiye-i İstanbul’da şıkk-ı evvel deft erdârı kāimmakāmı olup mahmiye-i 
mezbûrede Çoban Çavuş mahallesi ahâlîsinden iken bundan akdem ordu-yı 
hümâyûnda bilâ-vâris vefât eden Abdurrahman Efendi b. Numan’ın tereke-
sini beytülmâl için kabz eden Emîrü’l-ümerâ’i’l-kirâm Mehmed Paşa mah za-
rın da da‘vâ ve takrîr-i kelâm edip müteveff â-yı mezbûr zimmetinde yedimden 
müşterâ ve makbûz beynimizde ma‘lûm çuka bahâsından on bin akçe hakkım 
olup hattâ müteveff â-yı mezbûr hayâtında ikrâr dahi etmişidi suâl olunup tereke-i 
vâfiyesinden meblağ-ı mezbûru bana edâya tenbîh olunmak matlûbumdur dedik-
de gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyine 
taleb olundukda mahalle-i mezbûre sük kâ nın dan Ahmed b. Murtaza ve mahmiye-i 
mezbûrede Hacı Ferhad mahallesi sük kâ nın dan Mehmed b. Abdullah nâm kimes-
ne li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
müteveff â-yı mezbûr Abdurrahman Efendi hayâtında müdde‘î-i mezbûra yedin-
den müşterâ ve makbûz beynlerinde ma‘lûm çuka bahâsından on bin akçe deyni 
olduğu bizim huzûrumuzda ikrâr ve bizi işhâd etmişidi biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye ettik-
lerinde ba‘de’t-ta‘dîl ve’t-tezkiyye şehâdetleri makbûle oldukdan sonra müdde‘î-i 
mezbûr meblağ-ı mezbûru müteveff â-yı mezbûrdan hayâtında küllen ve ba‘zen 
ahz ve istîfâ ya hibe ya âhara havâle ya turûk-ı şer‘îden bir tarîk ile zimmetini ibrâ 
etmediğine yemîn teklîf olundukda ol dahi alâ vefk i’l-mes’ûl yemîn billâhi’llezî 
enzele’t-Tevrâte alâ Musa -aleyhi’s-selâm- etmeğin mûcebince meblağ-ı mezbûru 
tereke-i müteveff â-yı mezbûrdan müdde‘î-i mezbûra edâya mûmâ-ileyh Mehmed 
Paşa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Es-Sâbikūn.

438 [60b-3] Âişe Hatun bt. Abdullah’ın ev ve dükkânlarını el-Hâc 
İbrahim Ağa b. el-Hâc Hasan’a sattığı
Dârü’l-hilâfeti’l-aliyye Kostantıniyye el-mahmiyye mahallâtından Macuncu Ka-
sım mahallesi sâkinelerinden fahrü’l-muhadderât Âişe Hâtun bt. Abdullah tara-
fından husûs-ı âti’l-beyâna vekîl olduğu zâtını ma‘rifet-i şer‘iyye ile ârifân olan el-
Hâc Mirza b. Musa ve Ahmed b. Ali nâm kimesneler şehâdetleri ile şer‘an vekâleti 
sâbite olan Nasuh Beşe b. Musa nâm kimesne meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de müvekkile-i mûmâ-ileyhânın zevci işbu 
bâ‘isü’l-kitâb fahrü’l-akrân ve’l-ekfâ el-Hâc İbrahim Ağa b. el-Hâc Hasan mah za-
rın da ikrâr ve takrîr-i kelâm edip müvekkile-i mûmâ-ileyhânın bin yetmiş senesi 
Şa‘bânı’nda mahmiye-i mezbûre mahallâtından Sarrâc Doğan mahallesinde vâki‘ 
bir tarafdan müşârün-ileyh el-Hâc İbrahim Ağa’nın mülkü ve bir tarafından Hacı 
Hüseyin nâm kimesne tasarrufunda olan menzil ve bir tarafdan Hatice nâm hâtun 
mülkü ve bir tarafdan tarîk-i âm ile mahdûd fevkānî bir bâb ve tahtânî bir bâb 
odalar ve bir su kuyusu ve cüneyne ve bir kenîfi müştemil mülk menzili ile yine 
mahalle-i mezbûrede vâki‘ iki tarafdan yine müşârün-ileyh el-Hâc İbrahim Ağa 
mülkü ve bir tarafdan Hatice Hâtun mülkü ve bir tarafdan tarîk-i âm ile mahdûd 
biribirine muttasıl birisi terzi dükkânı ve birisi attâr dükkânı olan iki kepenk 
dükkânlarını cemî‘ tevâbi‘ ve levâhıkıyla ve âmme-i hukūk ve merâfıkları ile ta-
rafeynden îcâb ve kabûlü ve şurût-ı müfsideden ârî bey‘-i bâtt-ı sahîh-i şer‘î ile bi 
safk atin vâhidetin müşârün-ileyh el-Hâc İbrahim Ağa’ya iki yüz kıt‘a esedî guruşa 
bey‘ ve teslîm edip ol dahi iştirâ ve kabûl ve tesellüm eyledikden sonra semenleri 
olan iki yüz kıt‘a esedî guruşun yüz elli kıt‘a esedî guruşunu târih-i mezkûrda 
müşârün-ileyh el-Hâc İbrahim Ağa yedinden alıp kabz edip elli kıt‘a esedî guruşu 
zimmetinde bâkī kalmış idi, hâliyâ meblağ-ı bâkī-i mezbûr yüz elli kıt‘a esedî gu-
ruşu dahi müşârün-ileyh İbrahim Ağa yedinden tamâmen alıp kabz eylemeğin 
zikr olunan menzil ve dükkânlarda ve semenlerinde müvekkile-i mûmâ-ileyhânın 
kat‘â alâka ve medhali kalmamışdır dedikde, gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’r-râbi‘ aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Abdullah Efendi el-İmâm, Mehmed Efendi el-İmâm, Hasan Halîfe 
b. ( ) el-Müezzin, Hoca Ahmed b. ( ), Solak Yusuf b. Abdullah, el-Hâc Mehmed b. 
Ahmed, Zülfikār b. Abdullah.

439 [60b-4] Mihal v. Nasto’nun, birkaç defa satılıp el değiştiren evi 
hususundaki davada sulh olduğu
Kürkçü tâifesinden olup Dârü’l-hilâfeti’l-aliyye Kostantıniyye el-mahmiyye 
hısn-ı ebvâbından Samatyakapısı dâhilinde Zeytun mahallesi sük kâ nın dan 
olan Mihal v. Nasto nâm zimmî meclis-i şer‘-i şerîf-i şâmihü’l-imâd ve mahfil-i 
dîn-i münîf-i râsihü’l-evtâdda fahrü’l-akrân ve’l-ekfâ Receb Ağa b. Mustafa 
nâm kimesne mah za rın da bi’t-tav‘i’s-sâf ikrâr ve i‘tirâf edip mahrûse-i Galata 
müzâfâtından kasaba-i Beşiktaş mahallâtından Sinan Paşa mahallesinde vâki‘ bir 
tarafdan Arabzâde mülkü ve bir tarafdan Aslan oğlu mülkü ve iki tarafdan tarîk-i 
âm ile mahdûd dört bâb fevkānî oda ve iki sofa ve bir köşk ve iki mahzen ve bir 
matbah ve bir su kuyusu ve hadîkayı müştemil mülk menzilimi cemî‘ tevâbi‘ ve 
levâhıkı ve âmme-i hukūk ve merâfıkı ile bin yetmiş senesi Cumâdelûlâsı’nın 
onuncu gününde mûmâ-ileyh Receb Ağa’ya bin dört yüz aded frengî altına bey‘ 
ve teslîm edip ol dahi iştirâ ve tesellüm eyledikden sonra işbu hâzır bi’l-meclis 
Ali Ağa b. Mustafa’ya dokuz yüz on beş kıt‘a guruş semen-i makbûza bey‘ ve 
teslîm edip ol dahi ba‘de’l-iştirâ ve’t-tesellüm işbu hâzır bi’l-meclis bakkal Pana-
yot v. Yorgi’ye bin elli kıt‘a esedî guruş semen-i makbûza bey‘ ve teslîm edip ol 
dahi iştirâ ve tesellüm eyledikden sonra bundan akdem semen-i mezbûr dört yüz 
frengî altın zimmetinde kalmış idi deyû müşârün-ileyh Receb Ağa’dan da‘vâ eyle-
dikde, beynimizde münâza‘ât-ı şedîde [61a] ve muhâsamât-ı ekîde vâki‘ olmuşidi 
el-hâletü hâzihî muslihûn tavassut edip mûmâ-ileyh Receb Ağa ile beynimizde 
nakid râyic fi’l-vakt beş bin akçe üzerine inşâ-i akd-i sulh eylediklerinde ben dahi 
sulh-i mezbûru kabûl ve bedel-i sulh olan meblağ-ı mezkûru tamâmen yedin-
den alıp kabz edip menzil-i mezbûra müte‘allika âmme-i de‘âvî ve mütâlebâtdan 
mûmâ-ileyh Receb Ağa’yı ve mezbûrûn Mustafa Ağa ve Bakkal Panayot’u ibrâ-i 
âmm-ı kātı‘ü’n-nizâ‘ ile ibrâ eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâlis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Beşe b. Hayreddin, Sefer Beşe b. Yusuf, İbrahim Çelebi b. 
Abdullah, fahrü’l-akrân Mehmed Çelebi b. ( ) Kethüdâ-yı muhzırân, Hasan Beşe 
b. ( ) Çukadâr.

440 [61a-1, Arapça] Mâhî bt. Yusuf adlı hamile ve boşanmış kadına 
nafaka takdir edildiği
Hâkim, Nasuh Efendi b. Yusuf nâm zevci tarafından kendisine talâk verilen ve 
kendisinden hâmile olan medîne-i mahrûse-i Galata mahallâtından Emekyemez 
mahallesinde sâkine olan Mâhî bt. Yusuf nâm hâtunun nafakası için, talebi üze-
rine zevc-i mutallıkı üzerine zeylde mezkûr târihden i‘tibâren râyicü’l-vakt on 
akçe farz ve takdîr etti ve meblağ-ı mefrûz-i mezbûru havâic-i lâzımesine sarf 
etmeye ve vakt-i hâcette istidâne edip lede’z-zafer zevc-i mutallıkı mezbûr Nasuh 
Efendi’ye rücû‘ etmeye merkūme Mâhî hâtuna izin verdi.
Cerâ zâlike ve hurrire fi’l-yevmi’s-sâdis aşere min Recebi’l-ferd sene seb‘a ve seb‘în 
ve elf.
Şuhûdü’l-hâl: Ömer Çavuş b. Ebûbekir el-Mübâşir, Hasan Çelebi b. Ahmed, Baba 
Resul b. Rıdvan, Mustafa Çelebi b. el-Hâc Ahmed, Abdi Çelebi b. Hüseyin.

441 [61a-2] Sâliha Hatun bt. Abdülkādir Efendi’nin İsak v. Abraham ile 
olan alacak davalarına Mustafa Bey b. Hüseyin’i vekil tayin ettiği
Mahmiye-i İstanbul’da Hobyar mahallesi sâkinelerinden Sâliha Hâtun bt. 
Abdülkādir Efendi tarafından vech-i âtî üzre vekâlet iddi‘â eden Mustafa Bey 
b. Hüseyin’den vech-i âtî üzre istişhâd-ı şer‘î sudûrundan sonra mahmiye-i 
mezbûrede …? Mehmed Çelebi mahallesinde sâkin Süleyman Bey b. Mehmed 
ve Hacı Rıdvan b. Mehmed nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka mezbûre Sâliha ( ) cemâ‘atinden İsak v. 
Abraham nâm Yahudi’ye mukaddemâ îcâr ettiği beynlerinde ma‘lûm şişehâne üc-
retine ve sermâye edilmek için mezbûr İsak’a def ‘ ve teslîm ettiği yetmiş yedi bin 
beş yüz akçeye müte‘allika mezbûr İsak ile olan da‘vâsına ve lâzım gelir ise sulha 
tarafından bizim huzûrumuzda müsteşhid-i mezbûr Mustafa Bey’i mukaddemâ 
vekîl ve menâbına nâib nasb ve ta‘yîn edip ol dahi vekâlet-i mezbûreyi kabûl ve 
merâsimini edâya ta‘ahhüd etmişidi, biz bu husûsa bu vech üzre şâhidleriz şehâdet 
dahi ederiz deyû her biri hasm-ı şer‘î-i câhid mah za rın da edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
müsteşhid-i mezbûr Mustafa Bey’in vech-i mübeyyen üzre vekâletine hükm olun-
mağın mâ vaka‘a bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, fahrü’l-
müderrisîn Ahmed Efendi nâib-i keşf, çukadâr Hasan Beşe b. Abdullah, Hasan 
Çelebi b. Ahmed.

442 [61a-3, Arapça] Mehmed b. Mehmed adlı çocuğa nafaka takdir edildiği
Hâkim, Mehmed b. Mehmed nâm sagīrin nafakası, kisvesi ve sâir havâic-i 
zarûriyyesi için, mahmiye-i Kostantıniyye mahallâtından Haseki mahallesinde 
sâkine olan Ümmühâni bt. Mustafa nâm mutallaka annesi ve hâdinesinin talebiyle 
mezbûr babası Mehmed üzerine, zeylde mezkûr târihden i‘tibâren yevmî râyicü’l-
vakt beş akçe farz ve takdîr etti ve sonra meblağ-ı mefrûz-i mezkûru sarf etmeye 
ve vakt-i hâcette istidâne edip lede’z-zafer zevc-i mutallıkı mezbûr Mehmed’e rücû‘ 
etmeye merkūme Ümmühâni’ye izin verdi.
Cerâ zâlike ve hurrire fi’l-yevmi’s-sâdis aşere min Recebi’l-ferd sene seb‘a ve seb‘în 
ve elf.
Şuhûdü’l-hâl: Haseki Bayezid Bey, Şaban Ağa Ser-muhzırân, Abdi Çelebi b. Hü-
seyin.

443 [61a-4] Ölen Odabaşı Mehmed Çelebi’nin vârislerinin 
David v. Mayer’de boya bahasından alacağı olduğu iddialarını 
ispat edemedikleri
Tüccâr tâifesinden olup bundan akdem hacc-ı şerîfe gider iken esnâ-i tarîkde 
vefât eden odabaşı Mehmed Çelebi’nin verâseti zevce-i metrûkesi Fâtıma bt. 
Mustafa Beşe nâm hâtun ile sulbî oğulları Ömer ve İbrahim nâm sagīrlere 
münhasıra olduğu şer‘an zâhir ve mütebeyyin oldukdan sonra sagīr-i mezbûr 
İbrahim’in vâlidesi ve kıbel-i şer‘den mansûbe vasîsi olan merkūm Fâtıma’nın 
babası ve tarafından husûs-ı âtîye vekîl-i müsecceli olan merkūm Musta-
fa Beşe ile diğer oğlu sagīr-i merkūm Ömer’in üvey babası ve kıbel-i şer‘den 
mansûb vasîsi olan Sunullah Beşe nâm kimesne meclis-i şer‘-i hatîrde Kesri-
ye cemâ‘atinden işbu bâ‘isü’s-sifr David v. Mayer nâm Yahudi muvâcehesinde 
her biri vekâleten [ve] vesâyeten üzerine da‘vâ ve takrîr-i kelâm edip merkūm 
David zimmetinde müteveff â-yı merkūm Mehmed Odabaşı’nın hayâtında ye-
dimden müşterâ ve makbûz beynlerinde ma‘lûm bakkam ta‘bîr olunur boya se-
meninden yetmiş dokuz esedî guruş hakkı olup kable’l-ahz vefât edip meblağ-ı 
mezbûr bi’l-irsi’ş-şer‘î zevcesi merkūme Fâtıma ile sagīrân-ı mezbûrâna intikāl 
etmeğin hâlâ meblağ-ı mezkûru merkūm David’den taleb ederim suâl olunsun 
dediklerinde, gıbbe’s-suâl ve’l-inkâr müdde‘iyân-ı merkūmândan müdde‘âlarını 
mübeyyine beyyine taleb olundukda ityân-ı beyyineden her biri izhâr-ı acz edip 
istihlâf etmeğin fi’l-vâki‘ müteveff â-yı mezkûr odabaşının hayâtında yedinden 
müşterâ ve makbûz bakkam ta‘bîr olunur boya semeninden zimmetinde edâsı 
lâzım yetmiş dokuz esedî guruş hakkı kalmadığına merkūm David Yahudi’ye 
yemîn teklîf olundukda ol dahi alâ vefk i’l-mes’ûl yemîn billâhi’llezî enzele’t-
Tevrâte alâ Musa aleyhi’s-selâm etmeğin mûcebince müdde‘iyân-ı mezbûrân 
Mustafa Beşe ve Sunullah Beşe bilâ-beyyine ta‘arruzdan men‘ olunup mâ vaka‘a 
bi’t-taleb ketb olundu.
Fi’l-yevmi’s-sâdis aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Kösec Osman b. ( ), Maden Beşe b. Rama-
zan, Gazanfer Bey b. Tevekkül.

444 [61a-5] Abdülbâki Efendi b. Cafer Efendi’nin câriyesi Muammer’i 
âzat edip bazı ev eşyalarını kendisine hibe etti
Husûs-ı âti’l-beyânın mahallinde tahrîri iltimâs olunmağın bu fakīr mahmiye-i 
İstanbul’da Ali Paşa-yı Atîk mahallesinde a‘lemü’l-ulemâ’i’l-izâm efdalü’l-fuzalâ’i’l-
fihâm yenbû‘ü’l-fezâ’il ve’l-me‘âlî metbû‘ü’l-efâzıl ve’l-e‘âlî Abdülbâkī Efendi b. el-
merhûm Cafer Efendi’nin sâkin oldukları menzile varıp zeyl-i rakīmde mastûrü’l-
esâmî olan müslimîn huzûrunda akd-i meclis-i şer‘-i şerîf olundukda müşârün-
ileyh Abdülbâkī Efendi meclis-i ma‘kūd-ı mezbûrda ikrâr ve takrîr-i kelâm 
edip bana rıkkıyyetini mu‘terife uzun boylu, açık kaşlı, elâ gözlü Rûsiyyetü’l-asl 
bâ‘isetü’l-kitâb Muammer bt. Abdullah nâm câriye-i memlûkemi hasbeten lillâhi’l-
Hallâk tahrîr ve i‘tâk ve zümre-i harâir-i asliyyâta idrâc ve ilhâk eyledim ba‘de’l-
yevm mevsûfe-i mezbûre Muammer sâir harâir-i asliyyât gibi hürre olup üzerinde 
velâ-i şer‘îden gayrı hakkım kalmadı dedikden sonra müşârün-ileyh Abdülbâkī 
Efendi yine meclis-i ma‘kūd-ı mezbûrda mezkûr Muammer mah za rın da ikrâr ve 
i‘tirâf edip eşyâ-i memlûkemden iki yüz dirhem bir sîm kemer kuşak ve beş aded 
elvân-ı mütenevvi‘a kumaş kaft an ve bir benefşe çuka ferâce ve iki benefşe çukaya 
kaplı tilki kürkü merkūme Muammer’e hibe-i sahîha-i şer‘iyye [61b] ile hibe ve 
teslîm ol dahi ittihâb ve tesellüm eyledi ba‘de’l-yevm eşyâ-i mezkûre merkūmenin 
emlâk-i mevhûbesidir keyfe mâ teşâ’ ve tahtâr mutasarrıfe olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-kuzât Hüseyin Efendi b. Ebûbekir, zahrü’l-kuzât Derviş 
Mehmed Efendi b. Mehmed, Hâfız el-Hâc Mustafa b. Hacı Yusuf, Mustafa Çelebi 
b. ( ) Müezzin, Ahmed Efendi b. Yusuf İmâm-ı mahalle-i mezbûre, Sâlih Çelebi 
b. ( ) imâm-ı câmi‘-i Kethüdâ Halvetî, Hasan Efendi b. ( ) Hatîb-i câmi‘-i mezkûr, 
Mehmed Çelebi b. İbrahim, Halil Çelebi b. Şeyh İbrahim, Mesud b. Abdullah.







445 [61b-1] İftihar bt. Abdullah’ın, kirada oturduğu vakıf evi kocasına 
ferağ ettiği, ancak ferağın geçersiz olması üzerine İbrahim Beşe’ye 
250 kuruşa devrettiğinin anlaşıldığı
Mahmiye-i İstanbul’da Mi‘mâr Sinan mahallesi sük kâ nın dan bâ‘isü’l-kitâb 
el-Hâc İbrahim Beşe b. Mehmed nâm kimesne meclis-i şer‘-i şerîf-i lâzımü’t-
teşrîfde merhûm Manisalı Mehmed Paşa vakfı’ndan zikri âtî menzile vâzı‘ü’l-yed 
olan Mehmed Bey b. Receb ile vakf-ı mezbûr[a] mütevellî olan Ahmed Ağa b. 
Hasan mah za rın da mezbûr Mehmed Bey üzerine da‘vâ ve takrîr-i kelâm edip 
mezbûr Mehmed Bey’in zevce-i menkûhası İft ihar bt. Abdullah nâm hâtun vakf-ı 
mezbûrdan olup mahmiye-i mezkûreden Manisalı Çelebi mahallesinde vâki‘ bir 
tarafdan el-Hâc Veli ve bir tarafdan Hasan nâm kimesneler tasarrufl arında olan 
vakf menziller ve bir tarafdan tarîk-i âm ve bir tarafdan tarîk-i hâs ile mahdûd 
bir bâb fevkānî ve iki bâb tahtânî odaları ve bir sofa ve kenîf ve havluyu müştemil 
icâre-i mu‘accele-i ma‘lûme ve günde bir akçe ücret-i müeccele ile mutasarrıf 
olduğu menzilini zevci mezbûr Mehmed Bey’e ferâğ ve tefvîz ol dahi tefevvuz 
ve kabûl ettikden sonra mezbûre İft ihar’ın tarafından vekîl-i müsecceli olup 
şer‘an vekâleti sâbite olan Mehmed Beşe b. Abdülkerim nâm kimesne müvek-
kilem mezbûre İft ihar bana cevr ü eziyyet etmeyip benim ile hüsn-i zindegâne 
edersen menzil-i mahdûd-ı mezbûrem senin olsun deyû menzil-i mahdûd-ı 
mezbûru mütevellî-i mezbûr Ahmed Ağa’nın izni ile zevci mezbûr Mehmed 
Bey’e ferâğ ve tefvîz ol dahi şart-ı mezkûr ile tefevvuz etmişidi deyû târih-i kitâb 
senesi şehr-i Rebî‘ulâhiri’nin yirmi dokuzuncu günü mahmiye-i mezbûre kadısı 
olan umdetü’l-mehâdimi’l-kirâm Mehmed Sadık Efendi huzûrunda mütevellî-i 
mezbûr ile mezkûr Mehmed Bey muvâcehelerinde mezbûr Mehmed Bey üzerine 
menzil-i mezbûra vâzı‘ü’l-yed olduğu hâlde da‘vâ eyledikde, mezbûr Mehmed 
Bey ferâğ-ı mezbûr [üzre] şart-ı mezkûr olduğunu inkâr edip vekîl-i mezbûr 
Mehmed Beşe dahi ferâğ-ı mezbûr şart-ı mezkûr ile olduğu[nu] zikr olunan Ma-
nisalı Çelebi mahallesi imâmı Mustafa Efendi b. Mehmed ve müezzini Mehmed 
Halîfe b. Mehmed ve ahâlîsinden el-Hâc İbrahim b. Ahmed ve el-Hâc Mustafa b. 
Hacı Veli ve İbrahim Çelebi b. Muslihiddin nâm kimesneler şehâdetleri ile isbât 
edip mûmâ-ileyh Mehmed Sadık Efendi dahi şehâdetlerini kabûl ve mûcebince 
ferâğ-ı mezbûrun mu‘teber olduğuna binâen menzil-i mezbûrdan mezbûr Meh-
med Bey’in kasr-ı yedine ve müvekkile-i mezbûreye teslîmine tenbîh ettikden 
sonra müvekkile-i mezbûre İft ihar menzil-i mahdûd-ı mezbûru mütevellî-i 
mezbûrun izni ile iki yüz elli esedî guruş bedel mukābelesinde bana ferâğ ve 
tefvîz ben dahi tefevvuz ve kabûl ettiğimden sonra mezbûre İft ihar menzil-i 
mezbûru kabza beni taslît etmeğin suâl olunup menzil-i mezbûrdan kasr-ı yed 
ve bana teslîme mezbûr Mehmed Bey’e tenbîh olunmak matlûbumdur deyû 
mazmûnu min külli’l-vücûh takrîr-i meşrûhunu nâtıka ve târih-i kitâb senesi 
Rebî‘ulâhiri’nin yirmi dokuzuncu günü ile müverrah ve mûmâ-ileyh Mehmed 
Sadık Efendi’nin hat ve hatmini hâviye hüccet-i şer‘iyye ibrâz etmeğin gıbbe’s-
suâl mezbûr Mehmed Bey cevâbında menzil-i mahdûd-ı mezbûru zevcem 
mezbûre İft ihar bana bilâ-şart izn-i mütevellî ile ferâğ etmişidi deyip ferâğ-ı 
mezbûr şart-ı mezkûr ile olduğunu ve mazmûn-ı hüccet-i mezbûreyi bi’l-külliye 
inkâr edicek müdde‘î-i mezbûrdan müdde‘âsını mübeyyine beyyine taleb olun-
dukda zeyl-i hüccet-i mezbûrda mastûrü’l-esâmî olan müslimînden Hasan Ça-
vuş b. Ali ve Mehmed Çelebi b. Abdurrahman ve Hasan b. Kasım nâm kimesne-
ler li ecli’ş-şehâde meclis-i şer‘a hâzırûn olup istişhâd olunduklarında fi’l-hakīka 
müvekkile-i mezbûre İft ihar tarafından vekîl-i müsecceli olan mezbûr Mehmed 
Beşe mezbûre İft ihar bana cevr ü eziyyet etmeyip benim ile hüsn-i zindegâne 
edersen menzil-i mahdûd-ı mezbûre senin olsun deyû menzil-i mahdûd-ı 
mezbûru zevci merkūm Mehmed bana ferâğ etmişidi deyû târih-i kitâb senesi 
Rebî‘ulâhiri’nin yirmi dokuzuncu günü mahmiye-i mezbûre kadısı olan mûmâ-
ileyh Mehmed Sadık Efendi huzûrunda menzil-i mezbûra vâzı‘ü’l-yed olan 
mezbûr Mehmed Bey ile mütevellî-i mezbûr muvâcehelerinde bi’l-vekâle da‘vâ 
ve mezbûr Mehmed Bey ferâğ-ı mezbûrun şart-ı mezkûr ile olduğunu inkâr et-
mekle vekîl-i mezbûru Mehmed Bey vech-i muharrer üzre müdde‘âsına zikr olu-
nan Manisalı Çelebi mahallesi imâmı Mustafa Efendi b. Mehmed ve müezzini 
Mehmed Halîfe b. Mehmed ve ahâlîsinden el-Hâc İbrahim b. Ahmed ve el-Hâc 
Mustafa b. Hacı Veli ve İbrahim Çelebi b. Muslihiddin nâm kimesneler vech-i 
şer‘î üzre şehâdet edip mûmâ-ileyh Mehmed Sadık Efendi dahi şehâdetlerini 
kabûl ve mûcebince ferâğ-ı mezbûr mu‘teber olmadığına binâen mezbûr Meh-
med Bey’in menzil-i mezbûrdan kasr-ı yedine ve müvekkile-i mezbûreye 
teslîmine bizim huzûrumuzda mezbûr Mehmed Bey’e tenbîh eylediğinden sonra 
müvekkile-i mezbûre İft ihar menzil-i mahdûd-ı mezbûrun hakk-ı tasarrufunu 
mütevellîsi mezbûr Hacı Ahmed Ağa’nın izni ile müdde‘î-i mezbûre iki yüz elli 
esedî guruş bedel mukābelesinde ferâğ ve tefvîz ve mezbûr Mehmed Bey’den 
kabza taslît edip müdde‘î-i mezbûr Hacı İbrahim dahi tefevvuz ve kabûl etmişi-
di menzil-i mezbûru müdde‘î-i merkūma teslîm merkūm Mehmed Bey üzerine 
lâzımdır biz mazmûn-ı hüccet-i mezbûreye ve bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebince mezbûr Mehmed Bey’in 
menzil-i mezbûrdan kasr-ı yedine ve müdde‘î-i mezbûra teslîmine mezbûr Meh-
med Bey üzerine hükm olunmağın mâ vaka‘a bi’t-taleb ketb olundu.
Fi’l-yevmi’s-sâlis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Ahmed Efendi el-Keşşâf, İbrahim Çelebi b. 
Ahmed, Ömer Bey b. Abdullah Kethüdâ-yı mumcuyân, Hacı Ahmed b. Mustafa, 
Mehmed Beşe b. Abdülkerim, Hüseyin Beşe b. Abdullah.







446 [61b-2] Mehmed b. Nasuh’un sattığı mumu Poliroz ve İstati’den 
almak üzere anlaştıkları
Mahmiye-i İstanbul’da olan mumcu tâifesinin kethüdâları Ömer Bey b. Ab-
dullah nâm kimesne ile yiğitbaşıları Todoş v. Anton ve ihtiyârlarından Kosta 
v. Todoş ve Todoş v. Nikola ve Apostol v. Dimo ve Yani v. Duka ve Kostantin 
v. Anton ve Kireççi v. Yani ve Hristo v. Yani ve Yani v. İsteryano ve Aleksi v. 
Kosta ve Dimo v. Yani nâm zimmîler meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de tâife-i mezbûreden bâ‘isü’s-sifr Poliroz ve İsta-
ti veledey Panayot nâm zimmîler mahzarlarında her biri takrîr-i kelâm edip 
Ayasofya-i Kebîr sûkunda Hacı Ebûbekir dükkânında bakkal olan hâzır bi’l-
meclis Mehmed b. Nasuh dükkânında bey‘ edeceği mikdâr mumu kadîmden 
mezbûrân Poliroz ve İstati veregelip hâlâ mezbûr Mehmed sûk-ı mezbûrda bir 
bakkal dükkânı dahi istîcâr etmekle hâlâ ol istîcâr ettiği dükkânda dahi bey‘ 
edeceği mumu mezbûrân Poliroz ve İstati verip mezbûr bakkal Mehmed dahi 
gayrı kimesneden mum almamak üzre mezbûrûn Poliroz ve İstati ve bakkal 
Mehmed ile ittifâk eyledik vech-i mübeyyen üzre olan ittifâkımız hüccet olu-
nup yedlerine def ‘ olunmak matlûbumuzdur dediklerinde gıbbe’t-tasdîki’l-
mu‘teber bu vesîka-i enîka ketb ve terkīm olunup mezbûrân Poliroz [ve] İstati 
yedlerine def ‘ olundu.
Fi’l-yevmi’s-sâdis aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-akrân Mehmed Çelebi b. ( ) Kethüdâ-yı muhzırân, Ahmed 
Çelebi b. Hüseyin, Hasan Çelebi b. Ahmed, İbrahim Çelebi b. Ahmed, Şâlîzâde 
Osman Bey, Mustafa Çelebi b. el-Hâc Ahmed.

447 [61b-3] el-Hâc Hasan b. Abdullah’ın câriyesi Raziye’yi âzat ettiği
Mahmiye-i İstanbul’da Molla Gürânî mahallesi sük kâ nın dan el-Hâc Hasan b. Ab-
dullah nâm kimesne tarafından ikrâr-ı âti’z-zikre vekîl olduğu Ali Çelebi b. Hasan 
ve Abdullah b. Himmet nâm kimesneler şehâdetleri ile şer‘an sâbit olan Mustafa 
b. Ahmed nâm kimesne meclis-i şer‘-i hatîr-i lâzımü’t-tevkīrde bi’l-vekâle ikrâr ve 
takrîr-i kelâm edip müvekkilim merkūm el-Hâc Hasan kendiye rıkkını mu‘terife 
olan orta boylu, açık kaşlı, gök elâ gözlü Rûsiyyetü’l-asl işbu bâ‘isetü’l-kitâb Râziye 
bt. Abdullah nâm câriye-i memlûkesini üç ay mukaddem hasbeten lillâhi te‘âlâ ve 
taleben li merzâti’r-Rabbi’l-a‘lâ tahrîr ve i‘tâk ve zümre-i harâir-i asliyyâta idrâc 
ve ilhâk eyledi ba‘de’l-yevm mevsûfe-i mezbûre sâir harâir-i asliyyât gibi hürre 
olup müvekkilim mezbûrun üzerinde velâ-i şer‘îden gayrı hakkı [62a] ve alâkası 
kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Abdullah Efendi b. Himmet el-İmâm, el-Hâc Mehmed b. ( ), Dellâk 
Ali Çelebi, Dellâk Hasan Beşe, Hammâmî Çelebi [b.] Dellâk İbrahim Beşe, Süley-
man Çelebi b. Mahmud, Ahmed b. Ramazan, Resul b. Rıdvan, İbrahim Çelebi b. 
Ahmed.

448 [62a-1] Ali Beşe b. Şaban’ın, Arslan v. David’e verdiği borcu 
kefillerinin ödemesi gerektiği
Mahmiye-i İstanbul’da Servi mahallesinde sâkin Ali Beşe b. Şaban nâm kimesne 
meclis-i şer‘de Portakal cemâ‘atinden Mosi v. Yasef ve Abraham v. Yasef nâm Ya-
hudiler muvâcehelerinde üzerlerine da‘vâ ve takrîr-i kelâm edip gāib ani’l-meclis 
Portakal cemâ‘atinden Arslan v. David nâm Yahudi zimmetinde karz-ı şer‘îden 
dört yüz kırk esedî guruş hakkım olup meblağ-ı mezbûr dört yüz esedî guruşa 
merkūma Mosi ve Abraham ve gāibûn ani’l-meclis İlya v. David ve Yakom v. Da-
vid ve Hayder v. ( ) nâm Yahudiler ale’l-iştirâki’s-seviy kefâlet-i sahîha-i şer‘iyye 
ile kefîl olmalarıyla hâzırân bi’l-meclis merkūmân Mosi ve Abraham’ın hisselerine 
isâbet eden seksen sekizer guruş mezbûrândan taleb ederim suâl olunsun dedik-
de gıbbe’s-suâl mezbûrân Mosi ve Abraham minvâl-i muharrer üzre müdde‘î-i 
merkūm Ali Beşe’nin merkūm Arslan zimmetinde olan dört yüz kırk esedî guruş 
hakkına kefâlet-i sahîha-i şer‘iyye ile kefîl olduklarını ikrâr ve i‘tirâf etmeleriy-
le ikrârları mûcebince hisselerine lâzım gelen seksen sekizer guruşu müdde‘î-i 
mezbûr Ali Beşe’ye edâya merkūmân Mosi ve Abraham’a tenbîh birle mâ vaka‘a 
bi’t-taleb ketb olundu.
Fi’l-yevmi’l-hâmis aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Hasan Çelebi b. Ahmed, İbrahim Çelebi 
b. Mehmed, Abdi Çelebi b. ( ).

449 [62a-2] Ölen el-Hâc Ahmed b. Yusuf ’un terekesinden kız kardeşinin 
oğlu Mehmed’in hissenin karısı Âişe bt. Yusuf ’tan alınıp verilmesi
Mahmiye-i İstanbul’da Hüsam Bey mahallesinde sâkin iken bundan akdem vefât 
eden el-Hâc Ahmed b. Yusuf ’un verâseti zevce-i metrûkesi Âişe bt. Yusuf ile li ebe-
veyn kız karındaşı Tenzile’nin oğlu Mehmed nâm kimesneye münhasıra ve mezbûr 
Mehmed vech-i muharrer üzre müteveff â-yı mezbûrun li ebeveyn kız karındaşı 
merkūme Tenzile’nin sadrî oğlu olduğu merkūme Âişe muvâcehesinde Muhar-
rem Çelebi b. Mustafa ve Hasan b. el-Hâc Mehmed nâm kimesneler şehâdetleri 
ile sâbit oldukdan sonra merkūm Mehmed Çelebi meclis-i şer‘-i hatîrde tereke-i 
müteveff â-yı mezbûra vâzı‘atü’l-yed olan merkūme Âişe mah za rın da üzerine da‘vâ 
ve takrîr-i kelâm edip mûrisimiz müteveff â-yı mezbûr Hacı Ahmed vefât eyledikde 
terekesinden kırk bin nakid akçe ve doksan şerîfi altın ve bir yeşil çuka ferâce ve iki 
tülbentini zevcesi merkūme Âişe kabz etmişidi suâl olunup bana isâbet eden his-
sem alıverilmesi matlûbumdur dedikde gıbbe’s-suâl mezkûre Âişe cevâbında fi’l-
vâki‘ zevcim merkūm Hacı Ahmed vefât eyledikde terekesinden meblağ-ı mezbûr 
kırk bin nakid akçe ve doksan şerîfi altın ve bir yeşil çuka ferâce ve iki tülbentin 
kabz edip oğulluğum gāib ani’l-meclis helvacı Kara Mehmed’e bi tarîki’l-emâne vaz‘ 
eyledim deyû ikrâr ve i‘tirâf etmeğin mûcebince makbûzu olan meblağ-ı mezbûr 
ile eşyâ-i mezkûreden müdde‘î-i merkūm Mehmed’in selâse erba‘ hissesini edâ ve 
teslîme mezbûre Âişe’ye tenbîh olup mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Süleyman Çelebi b. Receb, İbrahim Çelebi b. Mehmed, Mehmed b. 
Ramazan, Resul b. Ramazan.

450 [62a-3] Mardiros v. Serhos’un ölen Vartak v. Todor’a borcu olduğu
Mahmiye-i İstanbul’da Ohri mahallesinde sâkin Mardiros v. Serhos nâm Ermeni 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de mahmiye-i 
mezbûrda mahalle-i merkūmede sâkin iken bundan akdem hâlik olan Vartak 
v. Todor nâm Ermeni’nin sulbî sagīr oğlu Gabril ve sulbiye sagīre kızı Maryem 
nâm sagīrlerin tesviye-i umûrlarına kıbel-i şer‘den mansûb vasîleri olan Hasref v. 
Kirakor nâm Ermeni muvâcehesinde bi’t-tav‘i’s-sâf ikrâr ve i‘tirâf edip sagīrân-ı 
mezbûrâna cihet-i karz-ı şer‘îden dört yüz on iki buçuk kıt‘a esedî ve vasiyy-i 
mezbûr Hasref yedinden müşterâ ve makbûz semeni târih-i kitâbdan bir sene 
tamâmına değin müeccel ve mev‘ûd beynimizde ma‘lûm çuka semeninden kırk 
bir tamâm ve bir rub‘ esedî guruş cem‘an dört yüz elli üç buçuk tamâm ve bir rub‘ 
esedî guruş sagīrân-ı mezbûrâna lâzımü’l-edâ ve vâcibü’l-kazâ zimmetimde dey-
nim vardır dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Lomez v. Agop ve Marko v. Sahar ve Karoz v. Laman, Mabnos v. 
Todori ve Manas v. Markos.

451 [62a-4] Benefşe bt. Ali ile Mehmed b. Abdullah ve Maryem bt. Marat 
arasındaki darp davasında sulh olduğu
Mahmiye-i Kostantıniyye hısnı ebvâbından Topkapısı dâhilinde Bayezid Ağa ma-
hallesi sâkinelerinden Benefşe bt. Ali nâm Kıbtiye meclis-i şer‘-i celîl-i lâzımü’t-
tebcîlde mahalle-i mezbûre ahâlîsinden kendi tarafından asîl ve zevcesi Güllü bt. 
Alhas nâm Ermeniye tarafından husûs-ı âti’l-beyâna vekîl olup zât-ı mezbûreyi 
ma‘rifet-i şer‘iyye ile ârifân Ahmed Efendi b. Mustafa ve Hüseyin b. Ahmed nâm 
kimesneler şehâdetleri ile şer‘an vekâleti sâbite olan Mehmed b. Abdullah nâm 
kimesne ile müvekkile-i mezbûre Güllü’nün anası Maryem bt. Marat nâm Erme-
niye mahzarlarında takrîr-i kelâm edip mezbûr Mehmed bundan akdem asâleten 
ve vekâleten hâmile olan zevcem ve müvekkilem mezbûre Güllü’[yü] bi gayrı hak-
kın yumruk ile birkaç def ‘a darb etmenle senin darbından nâşî müstebînü’l-hilka 
ilkā-i cenîn eylemiş idi deyû mezbûre Maryem dahi beni bi gayrı hakkın yumruk 
ile birkaç darb etmiş idi deyû bundan da‘vâ eylediklerinde ben dahi inkâr ettiğimde 
beynimizde münâza‘ât-ı kesîre vukū‘undan sonra muslihûn tavassut edip mezbûr 
Mehmed ile beynimizde nakd-i râyic fi’l-vakt iki bin akçe üzerine inşâ-i akd-i sulh 
ettiklerinde ol dahi sulh-i mezbûru bi’l-asâle ve’l-vekâle kabûl edip bedel-i sulh-i 
mezkûru tamâmen yedimden alıp kabz edip da‘vâ-yı mezbûresinden mezbûr Meh-
med asâleten ve vekâleten benim zimmetimi ibrâ-i âmm-ı kātı‘ü’n-nizâ‘ ile ibrâ ey-
ledikden sonra mezbûre Maryem dahi da‘vâ-yı mezbûresinden benim zimmetimi 
meccânen ibrâ eylemişdir suâl olunup takrîri tahrîr olunmak matlûbumdur dedik-
de gıbbe’s-suâl mezbûr Mehmed ile merkūme Maryem’den her biri cevâbında kaziy-
ye şerh ve beyân olunduğu üzre olup her birimiz vech-i muharrer üzre da‘vâmızdan 
asâleten ve vekâleten mezbûre Benefşe’nin zimmetini ibrâ-i âmm-ı kātı‘ü’n-nizâ‘ ile 
ibrâ eyledik deyû bi tav‘i’s-sâf ikrâr ve i‘tirâf etmeğin mâ vaka‘a bi’t-taleb ketb olundu.
Fi’l-yevmi’l-hâmis aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mustafa Efendi b. Ramazan el-İmâm, fahrü’l-akrân Ahmed Ağa b. 
Abdullah, Hasan Beşe b. Osman, Murtaza Halîfe b. Muharrem el-Müezzin, Meh-
med b. Abdullah, Ahmed b. Abdullah.

452 [62a-5] el-Hâc Mansur ile amcası el-Hâc Nasreddin’in 
davalarında anlaştıkları
Hasırcı tâifesinden olup Dârü’l-hilâfeti’l-aliyye Kostantıniyye el-mahmiyye 
mahallâtından Üskübî mahallesi sâkinlerinden olan el-Hâc Mansur b. el-Hâc 
Mansur nâm kimesne meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda tâife-i mezbûrdan li ebeveyn ammi el-Hâc Nasreddin b. el-Hâc 
Yunus mah za rın da ikrâr ve takrîr-i kelâm edip ammim mezbûr el-Hâc Nasred-
din ile beynimizde nice ahz ve i‘tâ ve mu‘âmelât-ı şettâ vakı‘a olmuşidi el-hâletü 
hâzihî târih-i kitâba gelince ammim mezbûr el-Hâc Nasreddin ile beynimizde 
cârî olan ahz ve i‘tâ ve mu‘âmelât-ı şettâ ve sâir hukūk-ı merkūme ve mechûleye 
müte‘allika âmme-i de‘âvî ve mütâlebâtdan her birimiz âharın zimmetini ibrâ-i 
âmm-ı kātı‘ü’n-nizâ‘ ile ibrâ eyledik dedikde gıbbe’t-tasdîki’l-vicâhî ve’t-tahkīki’ş-
şifâhî mâ hüve’l-vâki‘ bi’t-taleb ketb ve imlâ olundu.
Fi’l-yevmi’s-sâmin aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-eşbâh el-Hâc Nimetullah b. (  ), Şeyh Mehmed Senârî? 
İmâm-ı Kızanlık mescid, el-Hâc Mustafa b. el-Hâc Ali, Mehmed Çelebi b. el-Hâc 
Cafer, el-Hâc Sâlim b. el-Hâc Şerefeddin.

453 [62b-1] Mustafa Bey b. Mehmed’in, ev arsasını Ali 
b. Mehmed’e sattığı
Umdetü erbâbi’t-tahrîr ve’l-kalem Mehmed Efendi b. Ahmed Ağa tarafın-
dan husûs-ı âti’l-beyâna vekîl olduğu Medîne-i Hazret-i Ebî Eyyûb-i Ensârî’de 
Debbâğlar Deresi’nde Musa Çavuş mescidi’ne imâm olan Hasan Efendi b. Rama-
zan ve mahmiye-i İstanbul’da Güngörmez mahallesi sük kâ nın dan Ali b. Hüseyin 
nâm kimesneler şehâdetleri ile şer‘an sâbit olan Mustafa Bey b. Mehmed nâm ki-
mesne, meclis-i şer‘-i şerîf-i lâzımü’t-teşrîfde bâ‘isü’l-kitâb Ali b. Mehmed nâm 
kimesne mah za rın da ikrâr ve takrîr-i kelâm edip müvekkilim mûmâ-ileyh Meh-
med Efendi akd-i âtî sudûruna değin yedin[d]e mülkü ve hakkı olup mahmiye-i 
mezbûrda Parmakkapı kurbunda Dîvâne Ali mahallesinde vakı‘a bir tarafdan 
Osman Çavuş mülkü ve bir tarafdan bakkal Mustafa Beşe mülkü ve bir tarafdan 
Abdülgaff âr mülkü ve bir tarafdan tarîk-i âm ile mahdûd menzil arsası tarafeynden 
îcâb ve kabûlü hâvî bey‘-i bâtt-ı sahîh-i şer‘î ile dokuz yüz esedî guruşa mezbûr 
Ali Beşe’ye bey‘ ve teslîm edip ol dahi iştirâ ve tesellüm ettiğinden sonra semen-i 
mezbûr dokuz yüz esedî guruşu merkūm Ali yedinden tamâmen ahz u kabz eyledi 
min ba‘d arsa-i mahdûd-ı mezbûra merkūm Ali’nin mülkü müşterâsı ve hakk-ı 
tasarrufudur keyfe mâ yeşâ’ ve yahtâr mutasarrıf olsun dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’l-hâmis aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü’l-müderrisîni’l-kirâm Mehmed Efendi, umdetü erbâbi’t-
tahrîr ve’l-kalem Ahmed Efendi Halîfe-i muhâsebe, zübdetü erbâbi’t-tahrîr ve’r-
rakam Mehmed Halîfe-i muhâsebe, Abdullah Efendi b. Mehmed, İbrahim b. Ah-
med, fahrü’l-müderrisîn Ahmed Efendi el-Muhâsib, Eyüb Çelebi b. Süleyman, 
Receb Çelebi b. Hacı Murad, umdetü’l-a‘yân Abdullah Ağa b. Süleyman, Ebûbekir 
Ağa b. ( ) el-Cündî, Şeyhzâde Sunullah Efendi, Mustafa Ağa b. Mehmed, Hasan b. 
Ramazan, Küçük Mehmed b. Mustafa, Şahbaz Bey b. Abdullah, Mehmed b. Süley-
man Ağa, Kalkancılar müezzini Eyüb Çelebi.

454 [62b-2] Ölen Kaya bt. Mehmed’in terekesinin vârisler 
arasında paylaşıldığı
Mahmiye-i İstanbul’da Kabasakal mahallesinde sâkine iken bundan akdem 
vefât eden Kaya bt. Mehmed’in verâseti vâlidesi Kâtibe bt. Abdullah’a ve li eb er 
karındaşı Nuh nâm sagīr ile li eb kız karındaşı Kerime’ye ve li üm kız karındaşı 
Hâmide’ye münhasıra ve tashîh-i mes’eleleri on sekiz sehimden olup sihâm-ı 
mezbûrenin üç sehmi vâlidesi merkūmeye ve sekiz sehmi merkūm Nuh’a 
ve dört sehmi mezbûre Kerime’ye ve üç sehmi mezkûr Hâmide’ye münhası-
ra olduğu şer‘an zâhir ve müte‘ayyin oldukdan sonra merkūm Nuh’un vasîsi 
ve vâlidesi Müstakīm bt. Abdullah nâm hâtun meclis-i şer‘-i hatîrde tereke-i 
müteveff ât-ı merkūma vâzı‘atü’l-yed olan merkūme Kâtibe’nin zevci ve tarafın-
dan husûs-ı âtîye vekîl-i sâbitü’l-vekâlesi olan Mehmed b. Musli nâm kimesne 
mah za rın da bi’l-vesâye ikrâr ve takrîr-i kelâm edip vasîsi olduğumuz sagīr-i 
merkūm Nuh’un mûrisesi müteveff ât-ı mezbûre Kaya’nın zimem-i nâsda olan 
hukūkundan mâ‘adâ sâir terekesinden deft er-i kassâm mûcebince merkūm 
Nuh’un sekiz sehim hissesine isâbet eden otuz üç esedî guruşu müvekkile-i 
mezbûre Kâtibe yedinden bi’l-vesâye alıp kabz eyledim, min ba‘d meblağ-ı 
mezkûrdan müvekkile-i merkūme yedinde merkūm Nuh’un bir akçe ve bir 
habbe hakkı kalmamışdır dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Cebecibaşı Ahmed, Ali b. Mustafa, Abdurrahman [b.] Mehmed, 
Mehmed b. Abdullah, Süleyman [b.] Şaban.

455 [62b-3] Nikola v. Lako ile Kolo v. Larka arasındaki alacak 
davasında sulh olduğu
Mahmiye-i İstanbul hısnı ebvâbından Kumkapı hâricinde meyhâneci tâifesinden 
Nikola v. Lako nâm zimmî meclis-i şer‘-i hatîr-i lâzım[ü’t-tevkīrde] yine tâife-i 
mezbûreden Kolo v. Larka nâm zimmî muvâcehesinde ikrâr ve takrîr-i kelâm edip 
merkūm Kolo zimmetinde cihet-i deyn-i şer‘îden on sekiz bin akçe hakkım olup 
meblağ-ı mezbûru mukaddemâ mezbûr Kolo’dan taleb ve da‘vâ ettiğimde bey-
nimizde münâza‘ât-ı kesîre vukū‘undan sonra muslihûn tavassut edip meblağ-ı 
mezbûr da‘vâsından mezbûr Kolo ile beynimizde üç bin iki yüz akçe üzerine inşâ-i 
akd-i sulh ettiklerinde ben dahi sulh-i mezbûru kabûl etmişidim hâlâ bedel-i sulh 
olan meblağ-ı mezbûr üç bin iki yüz akçeyi merkūm Kolo yedinden tamâmen ahz 
u kabz edip mâ‘adâdan zimmetini ibrâ ve iskāt eyledim dedikde gıbbe’t-tasdîki’l-
mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Baba Resul b. Rıdvan, Hasan Çelebi b. 
Ahmed, Veli b. Mahmud.







456 [62b-4] Palo v. Simo’nun, Ahmed Bey b. Mehmed’e çuka 
bahasından borçlu olduğu
Battâl

&lt;&lt;Mahmiye-i İstanbul’da Balat kurbunda Hacı İsa mahallesi ahâlîsinden olup Ki-
rüz cemâ‘atinden olan Palo v. Simo nâm Yahudi meclis-i şer‘-i şerîf-i lâzımü’t-
teşrîfde bâ‘isü’l-kitâb Ahmed Bey b. Mehmed mah za rın da ikrâr ve takrîr-i kelâm 
edip mezbûr Ahmed Bey’e cihet-i karz-ı şer‘îden yüz elli esedî guruş ve yedin-
den müşterâ ve makbûz yüz elli zirâ‘ fısdıkī Londrine çuka semeninden târih-i 
kitâbdan bir ay tamâmına değin müeccel üç yüz elli esedî guruş cem‘an beş yüz 
esedî guruş zimmetimde vâcibü’l-edâ ve lâzımü’l-kazâ deynim vardır dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Es-Seyyid  Ahmed Efendi b. es-Seyyid Murtaza, Mahmud Efendi 
b. Resul el-İmâm, Durmuş b. Osman, Ali Çelebi b. Abdullah, Mehmed Efendi b. 
Bektaş, Hasan Çelebi b. Ahmed, İbrahim Çelebi b. Mehmed.&gt;&gt;

457 [62b-5] Sâliha bt. Abdülkādir Efendi’nin, İsak v. Avram’daki 
alacağını tahsil ettiği
Mahmiye-i İstanbul’da Hobyar mahallesi sâkinelerinden Sâliha bt. Abdülkādir 
Efendi zâtını ma‘rifet-i şer‘iyye ile ârifân Mustafa Ağa b. Hasan ve İsmail b. Abdul-
lah ta‘rîfl eriyle mu‘arrefe oldukdan sonra meclis-i şer‘-i şerîfde ( ) cemâ‘atinden İsak 
v. Avraham nâm Yahudi tarafından husûs-ı âti’l-beyâna vekîl olduğu Receb Bey b. 
Hacı Mehmed ve Mustafa b. İsa nâm kimesneler şehâdetleriyle şer‘an [vekâleti] 
sâbit olan Mehmed Çavuş b. Abdullah mah za rın da ikrâr ve takrîr-i kelâm edip 
müvekkil-i mezbûr Avraham zimmetinde beynimizde ma‘lûm şişehânenin on altı 
aylık ücretinden hakkım olan altmış bin akçeyi tamâmen ve yedimden müşterâ 
ve makbûz beynimizde ma‘lûm natrun semeninden hakkım olan yedi yüz elli üç 
esedî guruşu tamâmen ve sermâye edilmek için mukaddemâ mezbûr İsak’a def ‘ 
ve teslîm ettiğim yüz yirmi bin akçenin yüz beş bini mezbûr İsak ile vekîli yedin-
den ahz u kabz edip bâkī on beş bin akçesinden mezbûr İsak’ın zimmetini ibrâ-i 
âmm-ı kātı‘ü’n-nizâ‘ ile ibrâ eyledim min ba‘d düyûn-ı mezbûreden zimmetinde 
bir akçe ve bir habbe hakkım kalmayıp ve mezbûr İsak’ın düyûn-ı mezbûresine 
kefîlleri olan zevcesi Camile ve oğlu Yako ve vekîl-i mezbûr Mehmed Çavuş zim-
metleri düyûn-ı mezbûreden berî olmuşdur dedikde, gıbbe’t-tasdîk mâ vaka‘a bi’t-
taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü’l-eşbâh Veli Çavuş b. ( ) Kethüdâ-yı çavûşân, Hacı Rıdvan 
b. Abdullah, Hacı Hüseyin b. Hamza, Süleyman b. Hasan, Hasan Beşe b. Abdullah 
Çukadâr, İbrahim Çelebi b. Ahmed.

458 [62b-6] Mehmed Beşe b. Ali’nin, evini Mustafa Ağa’ya sattığı
Havâss-ı aliye kazâsı müzâfâtından kasaba-i Silivri’de Ali Bey mahallesi ahâlîsinden 
olup dergâh-ı âlî yeniçerilerinden kırk altıncı cemâ‘ata mahsûs oda yoldaşlarından 
Mehmed Beşe b. Ali nâm kimesne meclis-i şer‘-i şerîf-i lâzımü’t-teşrîfde sâbıkan 
yeniçeri kethüdâsı olan umdetü’l-emâcid ve’l-ekârim câmi‘ü’l-mehâmid ve’l-
mekârim bâ‘isü’l-kitâb Mustafa Ağa tarafından husûs-ı âti’l-beyâna vekîl olduğu 
Mehmed Odabaşı b. İbrahim ve Tevekkül? Hasan Beşe b. Mustafa nâm kimesneler 
şehâdetleri ile şer‘an sâbit olan Ahmed Çorbacı b. Mustafa mah za rın da ikrâr ve 
takrîr-i kelâm edip emîn-i beytülmâlden iştirâ etmekle mülküm olup mahalle-i 
mezbûrda vâki‘ bir tarafdan İbrahim Çelebi mülkü ve bir tarafdan Köseoğlu ve 
diğer İbrahim mülkü ve bir tarafdan mer‘â ve bir tarafdan tarîk-i âm ile mahdûd 
üç bâb fevkānî oda ve iki sofa ve bir ahır ve bir anbar ve bir kuyu ve bir fırın 
ve bahçeyi müştemil menzilimi bi cümleti’t-tevâbi‘ ve’l-levâhık ve kâff eti’l-hukūk 
ve’l-merâfık mezbûr Mehmed Çorbacı’ya tarafeynden îcâb ve kabûlü hâvî bey‘-i 
bât ile yirmi bin altı yüz akçeye bey‘ ol dahi müvekkili mûmâ-ileyh Mustafa Ağa 
için iştirâ ve kabûl edip semen-i mezbûru yedinden tamâmen alıp kabz eyledi-
ğimden sonra mebî‘-i mezbûru mahallinde kabzına tarafımdan mezbûr Ahmed 
Çorbacı’yı taslît eyledim ba‘dehû menzil-i mezbûr müvekkil-i mûmâ-ileyh Musta-
fa Ağa’nın mülk-i müşterâsıdır keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ [63a] ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü’l-emâsil ve’l-a‘yân Mehmed Ağa Ağa-yı İstanbul, fahrü’l-
eşbâh Mustafa Ağa, Mehmed Ağa b. İbrahim Emîn-i beytülmâl, Mehmed Beşe b. 
Ser-oda, Ali Beşe b. Hüseyin.

459 [63a-1] Mühtedi Süleyman b. Abdullah daha önceki hanımı 
Harsandi’nin aldığı borca karşı rehin verdiği eşyalar ile ilgili 
davasının reddi
Mahmiye-i İstanbul’da Abdi Subaşı mahallesinde sâkin Süleyman b. Abdullah 
nâm mühtedî meclis-i şer‘-i şerîfde Yahud tâifesinin Karaferye cemâ‘atinden 
bâ‘isü’s-sifr Menahem v. Yasef nâm Yahudi mah za rın da üzerine da‘vâ ve takrîr-i 
kelâm edip bundan akdem hâl-i küfrümde zevcem olan Harsandi nâm nasrâniye 
zevcem iken eşyâ-i memlûkesinden yüz otuz beş dâne Hürmüz inci ve dokuz bin 
akçe kıymetli bir hâtem ve doksan dirhem sîmden masnû‘ bir buhurdân ve beş 
guruş kıymetli bir serâser çintiyân ve on guruş kıymetli bir serâser ma‘sûm kere-
kesi ve yedi miskāl altından masnû‘ bir kutu ve beş guruş kıymetli bir çift  incili 
altın küpe ve yirmi guruş kıymetli on zirâ‘ sarı atlas medîne-i Ebî Eyyûb’da ( ) vakfı 
mütevellîsi iken vefât eden Ahmed Ağa’dan hayâtında ikrâz ve kabz ettiği yüz kırk 
esedî guruş mukābelesinde rehin verdikde eşyâ-i mezbûreyi mezbûr Harsandi’nin 
emri ile mezbûr Ahmed Ağa’ya ben teslîm ettiğimden sonra mezbûr Ahmed Ağa 
dahi fuzûlen mezbûr Menahem’e verip ol dahi kabz ve istihlâk eylemeğin suâl olu-
nup eşyâ-i mezbûreyi merkūm Ahmed Ağa’ya vech-i mübeyyen üzre bize teslîm 
etmekle eşyâ-i mezbûrun misli olanın misli, kıymeti olan kıymetini bana teslîme 
mezbûr Menahem’e tenbîh olunmak matlûbumdur dedikde müdde‘î-i mezbûrun 
da‘vâ-yı meşrûhası mesmû‘a olmayıp mezbûr Menahem’e suâl dahi teveccüh et-
memeğin müdde‘î-i mezbûr vech-i muharrer üzre mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’s-sâmin aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü’l-müderrisîn es-Seyyid Ahmed Efendi b. ( ), es-Seyyid Ah-
med Çavuş b. Mustafa, Mehmed Çelebi b. ( ), İbrahim Çelebi b. Ahmed.

460 [63a-2] Nalçacı esnafının bedesten önünde nöbet için el-Hâc 
Ahmed’i seçtikleri
Mahmiye-i İstanbul’da olan nalçacı tâifesinin ihtiyârlarından İbrahim Beşe b. 
Mehmed ve Ahmed Beşe b. Mustafa ve Mahmud b. Musa ve Mustafa b. Mehmed 
ve Yusuf b. Abdullah ve Hacı Mustafa b. Hasan ve Fethullah b. Emrullah ve Ali b. 
Musa ve Hüseyin b. Ramazan ve Mehmed b. Yusuf ve İbrahim Beşe b. Hamza nâm 
kimesneler meclis-i şer‘de tâife-i mezbûrenin hâlâ du‘âcıları olan bâ‘isü’l-kitâb 
el-Hâc Ahmed b. (  ) nâm kimesne mah za rın da her biri takrîr-i kelâm ve ta‘bîr 
ani’l-merâm edip kadîmden hırfetimiz ahâlîsine kethüdâ ve yiğitbaşı ve du‘âcı ve 
ehl-i hibre olanlara her haft ada mahmiye-i mezbûrda ikişer növbet ta‘yîn oluna 
gelip mezbûr el-Hâc Ahmed için haft ada bezzâzistan önünde bir növbet olup gay-
rı yerde olmamağla mu‘tâd-ı kadîme binâen mezbûr el-Hâc Ahmed’e Tahtakal‘a 
çarşısında bir növbet dahi ta‘yîn eyledik mezbûr el-Hâc Ahmed’e mu‘tâd-ı kadîm 
üzre her haft ada bir növbet bezzâzistan önünde ve bir növbet Tahtakal‘a’da işle-
yip içimizden kimesne mâni‘ olmamak üzre kavl ve ittifâk ve ahd-i mîsâk eyledik 
mezbûr el-Hâc Ahmed’in yedine hüccet verilmek matlûbumdur dedikde tâife-i 
mezbûr el-Hâc Ahmed’e vech-i muharrer üzre her haft ada bir növbet bezzâzistan 
önünde ve bir növbet Tahtakal‘a’da işleyip bi gayrı vechin kimesne mâni‘ olmamak 
üzre taraf-ı şer‘den bu hurûf ketb olunup yedine vaz‘ ve def ‘ olundu.
Fi’l-yevmi’l-âşir min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân, Hasan Beşe b. ( ) Çukadâr, Meh-
med b. Ramazan, Baba Resul b. Rıdvan, Hasan Çelebi b. Ahmed, Osman Çelebi b. 
Hasan, Baba Resul b. Rıdvan, Hasan Çelebi b. Ahmed.

461 [63a-3] Âişe bt. Osman’ın, ölen Fâtıma bt. Mustafa’nın annesi olup 
beytülmâldeki terekesinin yarısının kendisine verilmesi gerektiği
Mahmiye-i İstanbul’da Ortaçarşı kurbunda Mercan Ağa mahallesinde sâkine 
bâ‘isetü’l-kitâb Âişe bt. Osman nâm hâtun meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de mahalle-i mezbûrede sâkine iken bundan 
akdem vefât eden Fâtıma bt. Mustafa’nın zevci ve terekesinin nısfına vâzı‘ü’l-yed 
olan Ahmed Çavuş b. Ebûbekir nâm kimesne ile mahmiye-i mezbûrede şıkk-ı ev-
vel deft erdârı kāimmakāmı olup müteveff ât-ı mezbûrenin zevcinden gayrı vârisi 
olmamak zu‘mu ile terekesinin nısf-ı âharına vâzı‘ü’l-yed olan Emîrü’l-ümerâ’i’l-
kirâm Mehmed Paşa mahzarlarında üzerlerine da‘vâ ve takrîr-i kelâm edip ben 
müteveff â-yı mezbûrenin anası olup hattâ müteveff ât-ı mezbûre hayâtında huzûr-ı 
müslimînde ikrâr dahi edip verâseti zevci mezbûr Ahmed Çavuş ile bana mün-
hasıra iken terekesinden nısf hissemi bana teslîmden imtinâ‘ eder suâl olunup 
müteveff ât-ı mezbûrenin terekesinin nısfını bana teslîme mezbûr Ahmed Çavuş 
ve mûmâ-ileyh Mehmed Paşa’ya tenbîh olunmak matlûbumdur dedikde, gıbbe’s-
suâl ve’l-inkâr müdde‘iyye-i mezbûrdan müdde‘âsını mübeyyine beyyine taleb 
olundukda mahalle-i mezbûre sük kâ nın dan Ramazan b. Abdullah ve es-Seyyid 
Mehmed Efendi b. es-Seyyid Ahmed ve Sadık Efendi b. Hasan ve el-Hâc Mus-
tafa b. el-Hâc Abdülkerim ve mahmiye-i mezbûrede Saray-ı atîk kurbunda vâki‘ 
mescid-i şerîfde imâm olan Abdullah Efendi b. Hüseyin nâm kimesneler li ecli’ş-
şehâde meclis-i şer‘a hâzırûn olup istişhâd olunduklarında fi’l-hakīka müteveff ât-ı 
mezbûre hayâtında müdde‘iyye-i mezbûre için anamdır deyû kirâren ve mirâren 
huzûrumuzda ikrâr ve bizi işhâd edip müdde‘iyye-i mezbûre dahi tasdîk etmişi-
di biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde gıbbe ri‘âyeti şerâiti’l-kabûl şehâdetleri makbûle 
olup müdde‘iyye-i mezbûre seksen yaşında ve müteveff ât-ı mezbûre elli yaşında 
olmağla müdde‘iyye-i mezbûre müteveff ât-ı mersûmeye ana olmağa sâlih olduğu 
lede’ş-şer‘ sâbit olmağın mûcebince müdde‘iyye-i mezbûrenin vech-i mübeyyen 
üzre verâsetine ba‘de’l-hükm tereke-i müteveff ât-ı mezbûrenin nısfı müdde‘iyye-i 
mezbûreye teslîme merkūm Ahmed Çavuş ile mûmâ-ileyh Mehmed Paşa’ya 
tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâmin aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çavuş b. Hasan el-Mübâşir, İdris Çavuş b. Mustafa, 
Abdüsselâm [b.] Ali, Mustafa b. Piyâle, Mehmed b. Piyâle.







462 [63a-4] Ölen el-Hâc Mansur b. el-Hâc Yunus’un büyük oğlundaki 
terekesinin diğer vârislere pay edilmesi için vasî tarafından alındığı 
ve el-Hâc Mansur’a borcu olanların belirlendiği
Dârü’l-hilâfeti’l-aliyye Kostantıniyye el-mahmiyye mahallâtından Üskübî ma-
hallesi sâkinlerinden iken bundan akdem vefât eden el-Hâc Mansur b. el-Hâc 
Yunus’un verâseti zevce-i metrûkesi Selime Hâtun bt. el-Hâc Selame ile sulbî 
kebîr oğlu el-Hâc Mansur’a ve sulbî sagīr oğlu ( ) ve sulbiye sagīre kızı Fâtıma’ya 
münhasıra olduğu şer‘an mütehakkik oldukdan sonra sagīrân-ı mezbûrânın li 
ebeveyn ammileri ve hâlâ kıbel-i şer‘den mansûb vasîleri olan el-Hâc Nasreddin 
b. el-Hâc Yunus nâm kimesneler meclis-i şer‘-i şerîf-i şâmihü’l-imâd ve mahfil-i 
dîn-i münîf-i râsihü’l-evtâdda sagīrân-ı mezbûrânın karındaşları ve sâbıkan 
vasîleri olan merkūm el-Hâc Mansur mah za rın da ikrâr ve takrîr-i kelâm edip 
deft er-i kassâm nâtık olduğu üzre merkūm el-Hâc Mansur yedinde olan sagīrân-ı 
mezbûrânın mallarından nakid bir def ‘a beş yüz otuz dokuz kıt‘a esedî guruş ve 
bir def ‘a dahi yüz altmış kıt‘a esedî guruş kıymetli evsâfı beynimizde ma‘lûme 
Rûsiyyü’l-asl Ali nâm gulâmı mezbûr el-Hâc Mansur yedinden vesâyetim hasebiy-
le alıp kabz eylediğimden sonra mezbûr el-Hâc Mansur sagīrân-ı mezbûrâna on 
üç bin hurda akçe deyni olan Tophâneli hasırcı el-Hâc Mustafa b. Abdullah’ı ve beş 
bin hurda akçe deyni olan el-Hâc İbrahim nâm kimesneyi ve iki bin hurda akçe 
deyni olan İbrahim Çelebi b. el-Hâc Celaleddin’i ve beş bin hurda akçe deyni olan 
Uceylî el-Hâc Ahmed b. Abdurrahman’ı ihzâr edip mezbûrlar dahi vech-i meşrûh 
ve mübeyyen üzre sagīrân-ı mezbûrâna deynleri olduğunu muvâcehemde her biri 
bi’t-tav‘i’s-sâf ikrâr ve i‘tirâf ettiklerinde ben dahi kabûl eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-eşbâh el-Hâc Nimetullah, Şeyh Mehmed Settârî, Hacı Mus-
tafa b. Hacı Ali, Mehmed Çelebi b. Hacı Hızır, el-Hâc Sâlim b. Şerefeddin, el-Hâc 
Kasım b. ( ) Ankaravî.

463 [63a-5] Ölen Vartak v. Todor’dan vârislerine intikal eden ev 
hissesinin Mardiros v. Serhos’a satıldığı
Mahmiye-i İstanbul’da Ohri mahallesinde sâkin iken bundan akdem hâlik olan 
Vartak v. Todor nâm Ermeni’nin verâseti sulbî kebîr oğlu Aleksandra ve sulbî 
sagīr oğlu Gabril ve sulbiye sagīre kızı Maryem nâm sagīre münhasıra oldu-
ğu şer‘an zâhir ve mütehakkik oldukdan sonra sagīrân-ı mezbûrânın tesviye-i 
umûrlarına kıbel-i şer‘den mansûb vasîleri Hasref v. Kirakor nâm Ermeni meclis-i 
şer‘de işbu bâ‘isü’l-kitâb Mardiros v. Serhos nâm Ermeni muvâcehesinde ikrâr-ı 
tâm ve takrîr-i kelâm edip hâlik-i mezbûrdan sagīrân-ı mezbûrâna irsle intikāl 
eden sagīrân-ı mezbûrânın mülkleri olup mahalle-i mezbûrede vâki‘ bir tarafdan 
vasiyy-i mezbûr Hasref mülkü ve bir tarafdan kalemkâr Avanos mülkü ve bir ta-
rafdan Solak İbrahim Çelebi mülkü ve bir tarafdan tarîk-i âm ile mahdûd iki bâb 
fevkānî oda ve bir bâb tahtânî odayı ve bi’r-i mâyı ve kenîf ve hadîkayı müştemil 
mülk menzilden sagīrân-ı mezbûrânın beş sehimden üç sehmi hisse-i şâyi‘alarını 
harâba müşrif olmağla ba‘de’l-müzâyede ve inkıtâ‘i’r-rağbe semen-i misli olan 
dört yüz on iki buçuk esedî guruşa mezbûr Mardiros’a bey‘ ve kabz-ı semen edip 
ol dahi minvâl-i muharrer üzre [63b] iştirâ ve kabûl ettikden sonra sagīrân-ı 
mezbûrânın sihâm-ı mezbûreden üç sehim hisse-i şâyi‘aları olan mebî‘-i mezbûr 
merkūm Mardiros’un mülk-i müşterâsıdır keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Manas v. Sahar ve İsrail v. Agop ve Lomez v. Agop, Markos v. Sahar, 
Kazo v. Todori, Manas v. Markos.

464 [63b-1] Âişe bt. Abdullah’ın, evini İbrahim Efendi 
b. Mehmed’e sattığı
Husûs-ı âti’l-beyânın tahrîri iltimâs olunmağın savb-ı şer‘-i şerîfden irsâl olan 
mevlânâ Mustafa Efendi b. Muharrem mahmiye-i İstanbul’da merkūm Kapıa-
ğası Mahmud Ağa mahallesinde mefh arü’l-erbâbi’t-tahrîr ve’l-kalem zübdetü 
ashâbi’t-takrîr ve’r-rakam İbrahim Efendi b. Mehmed’in sâkin olduğu menzil-i 
âlîlerine varıp zeyl-i rakīmde muharrerü’l-esâmî olan müslimîn huzûrunda akd-i 
meclis-i şer‘-i mübîn ettikde mahalle-i mezbûre sâkinelerinden Âişe bt. Abdul-
lah nâm hâtun zâtı mahalle-i mezbûre sük kâ nın dan Mehmed Efendi b. Mus-
tafa ve Hasan Efendi b. Mustafa ta‘rîfl eriyle mu‘arrefe oldukdan sonra meclis-i 
ma‘kūd-ı mezbûrda müşârün-ileyh İbrahim Efendi b. Mehmed mah za rın da ikrâr 
ve takrîr-i kelâm edip akd-i âtînin sudûruna değin yedimde mülküm ve hakkım 
olup mahalle-i mezbûrda vâki‘ bir tarafdan ulemâya meşrûta vakıf menzil ve bir 
tarafdan benim âhar mülküm ve bir tarafdan Abdülkerim nâm kimesnenin mül-
kü ve bir tarafdan ba‘zen Musli Paşa mülkü ve ba‘zen Dilâver Çavuş mülkü ve bir 
tarafdan müşârün-ileyh İbrahim Efendi mülkü ile mahdûd iki bâb tahtânî oda 
ve bir sofa ve bir su kuyusu ve bahçeyi müştemil mülk menzil bi cümleti’t-tevâbi‘ 
ve’l-levâhık ve kâff eti’l-hukūk ve’l-merâfık müşârün-ileyh İbrahim Efendi’ye 
bin iki yüz esedî guruşa tarafeynden îcâb ve kabûlü hâvî şurût-ı müfsideden ârî 
bey‘-i bâtt-ı sahîh-i şer‘î ile bey‘ ve teslîm edip ol dahi vech-i muharrer üzre iştirâ 
ve tesellüm ettikden sonra semeni olan meblağ-ı mezbûr bin iki yüz kıt‘a esedî 
guruşu müşârün-ileyh İbrahim Efendi yedinden tamâmen ahz u kabz eyledim 
ba‘de’l-yevm menzil-i mahdûd-ı mezbûr müşârün-ileyh İbrahim Efendi’nin 
mülk-i müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î husûs-ı mezbûru mevlânâ-yı mezbûr mahallinde tahrîr ba‘dehû 
ma‘an irsâl olunan Mustafa Çelebi b. İbrahim ve Veli Beşe b. Mahmud ile meclis-i 
şer‘a gelip alâ vukū‘ihî inhâ ve ihbâr etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Efendi b. Mustafa el-İmâm-ı mahalle-i mezbûre, Şaban 
Efendi el-Müderris, Hasan Efendi b. Mustafa, İbrahim Çelebi b. ( ) Çukadâr, Ali 
Ağa b. Mustafa, İbrahim Bey b. Ömer, es-Seyyid Mehmed b. es-Seyyid Mustafa.

465 [63b-2] Ramazan b. Hasan’ın kardeşini bıçaklayıp ölümüne sebep 
olduğu Muharrem Beşe ile olan davasında sulh olduğu
Fi’l-asl vilâyet-i Anadolu’da medîne-i Erzurum’da Dere mahallesi sük kâ nın dan 
olup bi tarîki’l-müsâfir medîne-i Üsküdar’da Vâlide hanı’nda sâkin Ramazan b. 
Hasan nâm kimesne meclis-i şer‘-i hatîr-i lâzımü’t-tevkīrde bâ‘isü’l-kitâb Mu-
harrem Beşe b. Ahmed nâm kimesne mah za rın da ikrâr-ı tâm ve takrîr-i kelâm 
edip târih-i kitâbdan iki ay mukaddem mezbûr Muharrem Beşe Karadeniz 
Boğazı’nda vâki‘ Tarabya iskelesinde li ebeveyn karındaşı Mehmed nâm kimes-
neyi bir kara saplı bıçak ile amden sol böğrüne urup mecrûh edip ol cerhden ka-
rındaşım merkūm Mehmed fevt olmuşidi deyû bundan akdem merkūm Mehmed 
Beşe’den mûceb-i şer‘îsini da‘vâ eylediğimde ol dahi inkâr etmeğin beynimizde 
münâza‘ât-ı kesîre vakı‘a olmuşidi el-hâletü hâzihî muslihûn tavassut edip da‘vâ-yı 
mezbûremden merkūm Muharrem Beşe ile beynimizde bin fıddî râyic fi’l-vakt 
akçe üzerine sulh eylediklerinde ben dahi sulh-i mezbûru kabûl ve bedel-i sulh 
olan meblağ-ı mezkûr bin akçeyi merkūm Muharrem Beşe yedinden tamâmen 
alıp kabz edip husûs-ı merkūma mü[te]‘allika da‘vâdan merkūm Mehmed Beşe’yi 
ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Beşe b. Ali, Ahmed Beşe b. Mustafa, Mustafa Beşe b. Yusuf, 
Ahmed Beşe b. Murad, Hasan Beşe el-Mübâşir.

466 [63b-3] Hasan Ağa b. el-Hâc Nimet’in, evini Mustafa Ağa 
b. Mehmed’e sattığı
Husûs-ı âti’l-beyânın mahallinde tahrîri iltimâs olunmağın kıbel-i şer‘den 
mevlânâ keşfî Mustafa Efendi irsâl olunup ol dahi mahmiye-i İstanbul’da Zeyrek 
mahallesinde mefh arü’l-eşbâh Hasan Ağa b. el-Hâc Nimet’in sâkin olduğu menzi-
le varıp zeyl-i rakīmde isimleri muharrer olan müslimîn huzûrunda akd-i meclis-i 
şer‘ eyledikde vilâyet-i Anadolu’da medîne-i Tire’de Murtaza Ağa mahallesi sük-
kâ nın dan Mustafa Ağa b. Mehmed meclis-i ma‘kūd-ı mezbûrda işbu bâ‘isü’l-kitâb 
Hacı Ahmed Ağa b. Mehmed mah za rın da ikrâr ve takrîr-i kelâm edip akd-i âtî 
sudûruna değin silk-i mülkümde münselik olup zikr olunan Murtaza Ağa ma-
hallesinde vâki‘ iki tarafı Ahmed Çavuş mülküne ve bir tarafı Hacı Mehmed 
Ağa mülküne ve bir tarafı tarîk-i âma müntehî hâriciyyede iki bâb fevkānî ve 
iki bâb tahtânî odaları ve bir ahır ve mâ-i cârî ve zât-ı eşcâr-ı müsmire ve gayr-ı 
müsmire[li] bahçe ve kenîfi ve dâhiliyyede iki bâb tahtânî odaları ve zât-ı eşcâr-ı 
müsmire ve gayr-ı müsmire hadîkayı ve mâ-i cârî ve kenîfi müştemil mülk men-
zilimi cemî‘ tevâbi‘iyle bin iki yüz esedî guruşa müşârün-ileyh Ahmed Ağa’ya ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi iştirâ 
ve kabûl eyledikden sonra semeni olan meblağ-ı mezbûr bin iki yüz esedî guruşu 
mûmâ-ileyh Ahmed Ağa yedinden tamâmen ahz u kabz edip menzil-i merkūmu 
mahallinde kabza mezbûr Ahmed Ağa’yı taslît eyledim dedikde gıbbe’t-tasdîki’ş-
şer‘î vâki‘ hâli mevlânâ-yı mezbûr mahallinde tahrîr ba‘dehû ma‘an irsâl olunan 
Hüseyin ile meclis-i şer‘a gelip vukū‘u üzre inhâ ve takrîr etmeğin mâ vaka‘a bi’t-
taleb ketb olundu.
Fi’l-âşir min Recebi’l-mürecceb li sene seb‘a ve seb‘în ve elf.
Şuhûdü’l-hâl: Sâlih Efendi b. Ömer el-Müderris, Mehmed Efendi b. Emir el-
Müderris, Mehmed Çavuş b. Yusuf, es-Seyyid Ali Çelebi b. es-Seyyid Mustafa, 
es-Seyyid Mehmed Çelebi b. es-Seyyid Ali, Mehmed Çelebi b. Bayezid, Mustafa 
Efendi b. Kemal.

467 [63b-4] Ölen Solak Ahmed Beşe b. Haydar’ın çocuklarına intikal 
eden börekçi dükkânının kiraya verildiği
Mahmiye-i İstanbul’da Sarı Nasuh mahallesi sâkinlerinden iken fevt olan Solak 
Ahmed Beşe b. Haydar’ın sulbî oğulları Mustafa ve Abdurrahman nâm sagīrlerin 
vasiyy-i muhtârları olan fahrü’l-akrân Abdullah Çelebi b. Osman nâm kimesne 
meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda 
börekçi tâifesinden işbu bâ‘isü’l-kitâb el-Hâc Mustafa b. Hüseyin nâm kimes-
ne mah za rın da ikrâr ve takrîr-i kelâm edip merhûm Pîrî Paşa vakfı’ndan olup 
icâreteyn-i ma‘hûdeteyn ile sagīrân-ı mezbûrânın tasarrufl arında olup mahmiye-i 
mezbûrede Küçük Karaman’da vâki‘ beyne’l-ahâlî ve’l-cîrân ma‘lûmü’l-hudûd 
börekçi dükkânını vesâyetim hasebiyle târih-i kitâb şehri gurresinden bir sene 
tamâmına değin her bir ay tamâmında bana yedişer yüz ellişer akçe teslîm et-
mek üzre nakid râyic fi’l-vakt dokuz bin akçeye mezbûr el-Hâc Mustafa’ya îcâr ve 
teslîm edip ol dahi vech-i muharrer üzre istîcâr ve kabûl ve tesellüm eyledi dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Hacı Mustafa b. Hüseyin, el-Hâc Mehmed b. Müstecab, Mustafa Çe-
lebi b. ( ), Mehmed Çelebi b. Mustafa, Veli b. Hasan, Receb b. Mahmud.

468 [63b-5, Arapça] Mehmed b. Ilıca adlı çocuğun evlat edinildiği ve 
kendisine vasî atandığı
Hâkim, meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-
tahrîf- Mehmed b. Ilıca nâm sagīri Ali b. Rüstem nâm kimesneye teslîm etti. 
Mezbûr Ali de nafaka tesbîtini taleb etmeksizin tebennî, terabbî ve ıyâle maksadıy-
la sagīr-i mezkûru tesellüm etti. Hâkim-i mûmâ ileyh sonra mezbûr Ali’yi, sagīr-i 
mezkûrun hıfz-ı ahvâli ve Kumkapısı dâhilinde vâki‘ Nişancı Paşa mahallesinde 
sâkine iken bundan akdem fevt olan annesinden irs-i şer‘le intikāl eden emvâlin 
zabtı için sagīr-i merkūma ihtiyâcına binâen rüşd ve bülûğuna kadar vasî nasb etti. 
O da vesâyet-i mezbûreyi kabûl edip hizmet-i lâzımesini edâyı üzerine aldı.
Cerâ zâlike ve hurrire fi’l-yevmi’l-hâdî ve’l-ışrîn min Recebi’l-mürecceb sene seb‘a 
ve seb‘în ve elf.
Şuhûdü’l-hâl: Hüseyin b. Sadık, Ahmed Beşe b. Mustafa, Yusuf b. Mehmed, Meh-
med b. Osman, Mehmed b. Abdullah.

469 [63b-6] Ölen Ümmühani bt. Ömer’in ev hissesinin Yusuf 
Çelebi’ye satıldığı
Mahmiye-i İstanbul’da Nişancı Paşa mahallesinde sâkine iken bundan akdem vefât 
eden Ümmühâni bt. Ömer nâm sagīrenin verâseti zevc-i âhardan hâmil vâlidesi 
Mülâyim bt. Abdullah’a ve li ebeveyn ammi oğlu Receb Beşe nâm kimesneye mün-
hasıra ve mezbûre Mülâyim iddi‘â-i haml etmekle tashîh-i mes’eleleri altı sehim-
den olup sihâm-ı mezbûrenin iki sehmi mezbûre Mülâyim’e ve bir sehmi ham-
li için mevkūf kılınıp ve üç sehmi mezbûr Receb Beşe’ye isâbet eylediği şer‘an 
zâhir ve mütehakkik oldukdan sonra [64a] merkūme Mülâyim tarafından husûs-ı 
âti’l-beyâna vekîl olduğu mezbûrenin verâsetini ma‘rifet-i şer‘iyye ile ârifân olan 
zevci Ramazan Beşe b. Cafer ve Mustafa b. Abdi nâm kimesneler şehâdetleri ile 
şer‘an sâbit olan Mehmed Efendi b. el-Hâc Ahmed nâm kimesne meclis-i şer‘de 
işbu bâ‘isü’l-kitâb Yusuf Çelebi b. (  ) nâm kimesne mah za rın da bi’l-vekâle ikrâr 
ve takrîr-i kelâm edip mahalle-i mezkûrede vâki‘ bir tarafdan Sarı Solak Mehmed 
Çelebi veresesi mülkleri ve bir tarafdan Musa Efendi b. Ali mülkü ve bir tarafdan 







Âlime Hâtun mülkü ve bir tarafdan tarîk-i âm ile mahdûd menzilin nısfı merkūm 
Yusuf Çelebi’nin zevcesi Âişe bt. Hacı Ali’nin mülkü ve nısfı müteveff ât-ı mezbûre 
Ümmühâni’nin terekesinden olmağla vech-i muharrer üzre menzil-i mezbûrun 
nısfından müvekkile-i mezbûrenin iki sehim hissesini merkūm Yusuf Çelebi’ye 
tarafeynden îcâb ve kabûlü hâvî bey‘-i bât ile yetmiş bir buçuk esedî guruşa bi’l-
vekâle bey‘ ve teslîm edip ol dahi vech-i muharrer üzre iştirâ ve tesellüm ve kabûl 
eyledikden sonra semeni olan meblağ-ı mezbûr yetmiş bir buçuk esedî guruşu 
merkūm Yusuf Çelebi yedinden bi’l-vekâle tamâmen ahz u kabz eyledim ba‘de’l-
yevm müvekkilem mezbûrenin vech-i muharrer üzre menzil-i mezbûrda olan 
iki sehim hissesi merkūm Yusuf Çelebi’nin mülk-i müşterâsıdır keyfe mâ yeşâ’ ve 
yahtâr tasarruf eylesin dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mefh arü’l-kuzât es-Seyyid Ahmed Efendi b. es-Seyyid Mehmed 
Efendi, Ahmed Efendi b. Şeyh Mehmed el-İmâm, Mustafa Ağa b. Ömer, Yusuf 
Çelebi b. (  ) el-Müezzin, Ahmed Ağa b. Mehmed, Hacı İbrahim b. Abdünnebi, 
Hüseyin Çelebi b. İsmail, Şaban b. Mustafa.

470 [64a-1] Ölen Ümmühani bt. Ömer’den kalan terekenin vasîden alınıp 
vârislere paylaştırıldığı
Mahmiye-i İstanbul’da Nişancı Paşa mahallesinde sâkine iken bundan akdem 
vefât eden Ümmühâni bt. Ömer nâm sagīrenin verâseti zevc-i âhardan hâmil 
vâlidesi Mülâyim bt. Abdullah ile li ebeveyn ammi oğlu Receb Beşe nâm kimesne-
ye münhasıra ve mezbûre Mülâyim iddi‘â-i haml etmekle tashîh-i mes’eleleri altı 
sehimden olup sihâm-ı mezbûrenin iki sehmi mezbûre Mülâyim’e ve bir sehmi 
haml için mevkūf kılınıp ve üç sehmi mezbûr Receb Beşe’ye isâbet eylediği şer‘an 
zâhir ve mütehakkik oldukdan sonra merkūme Mülâyim tarafından husûs-ı âti’l-
beyâna vekîl olduğu mezbûrenin zâtını ma‘rifet-i şer‘iyye ile ârifân zevci Rama-
zan Beşe b. Cafer ve Mustafa b. Abdi nâm kimesneler şehâdetleri ile şer‘an sâbit 
olan Mehmed Efendi b. Hacı Ahmed nâm kimesne meclis-i şer‘-i hatîr-i lâzımü’t-
tevkīrde sagīre-i mezbûrenin vasîsi ve terekesine vâzı‘ü’l-yed olan bâ‘isü’l-kitâb 
Yusuf Çelebi nâm kimesne mah za rın da bi’l-vekâle ikrâr ve takrîr-i kelâm edip mü-
vekkilem mezbûrenin kızı müteveff ât-ı mezbûre Ümmühâni’nin deft er-i kassâm 
mûcebince babasından intikāl edip vasiyy-i mezbûrun yedinde olan muhallefâtı 
yirmi dört bin sekiz yüz kırk akçe olup meblağ-ı mezbûrun bin yedi yüz otuz iki 
akçesini veresesi rızâları ile sagīre-i mezbûrenin techîz ve tekfînine harç ve sarf 
edip bâkī yedinde yirmi üç bin yüz altı akçe kalmışidi müvekkilem mezbûrenin 
meblağ-ı bâkī-i mezbûrdan iki sehim hissesine isâbet eden yedi bin yedi yüz iki 
akçenin dört bin dört yüz iki akçesini merkūm Yusuf Çelebi yedinden nakid alıp 
kabz edip ve üç bin üç yüz akçesi muhallefât-ı mezbûrdan olup vasiyy-i merkūm 
Yusuf Çelebi yedinde olan üç yüz akçe kıymetli bir beledî döşek ve iki yüz akçe 
kıymetli bir köhne kırmızı kumaş yorgan ve iki yüz elli akçe kıymetli bir yemeni 
yorgan ve iki yüz elli akçe kıymetli bir sereng yorgan ve yüz yirmi akçe kıymetli bir 
mâî kebe ve iki yüz akçe kıymetli bir kadife yastık ve yüz elli akçe kıymetli sereng 
yorgan ve yüz yirmi akçe kıymetli bir kırmızı velense ve dört yüz elli akçe kıymetli 
üç minder ve dört yüz akçe kıymetli bir kaliçe ve seksen akçe kıymetli bir kilim 
ve yüz elli akçe kıymetli üç yastık ve yüz elli akçe kıymetli bir yan keçesi ve yüz 
otuz akçe kıymetli bir hamam leğeni ve seksen akçe kıymetli bir tencere ve yüz 
akçe kıymetli bir güğüm ve kırk akçe kıymetli bir ibrik ve seksen akçe kıymetli bir 
satıl ve yüz seksen akçe kıymetli bir leğen ve bir ibrik ve elli akçe kıymetli bir tava 
ve elli akçe kıymetli bir sahan alıp kabz eyledim, min ba‘d müvekkilem mezbûre 
Mülâyim’in mûrisesi sagīre-i müteveff ât-ı merkūme Ümmühâni’nin terekesin-
den vasiyy-i merkūm yedinde bir akçe ve bir habbe hakkı kalmamışdır dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Es-Sâbikūn.

471 [64a-2] Ölen Mehterbaşı Mustafa Ağa’nın, Mihaliçli Emrullah 
Ağa’da Bursa cizyesi iltizamdan dolayı alacağının olmadığı, vasînin 
davasında haksız olduğu
Mahmiye-i İstanbul’da Kabasakal Sinan Ağa mahallesi ahâlîsinden iken bundan 
akdem vefât eden mehterbaşı Mustafa Ağa’nın verâseti zevce-i metrûkesi Âişe bt. 
Ali ve Nazlı bt. Abdullah ve Sâliha bt. Abdullah nâm hâtunlara ve sulbiye sagīre kızı 
Fâtıma’ya ve li ebeveyn er karındaşı İlyas Ağa ve li ebeveyn kız karındaşları Cennet 
ve Fâtıma’ya münhasıra olduğu şer‘an sâbit oldukdan sonra sagīre-i mezbûrenin 
tesviye-i umûrlarına kıbel-i şer‘den mansûbe vasîsi olan el-Hâc Mehmed b. Mus-
tafa nâm kimesne meclis-i şer‘den Mihaliçli Emrullah Ağa tarafından husûs-ı âti’l-
beyâna vekîl olduğu Ali Çelebi b. Abdullah ve Hacı Ebûbekir b. Mahmud nâm 
kimesneler şehâdetleriyle şer‘an [sâ]bit olan Ahmed Ağa b. Mustafa mah za rın da 
bi’l-vesâye da‘vâ ve takrîr-i kelâm edip müteveff â-yı mezbûr hayâtında bin yet-
miş dört ve bin yetmiş beş senelerinde taht-ı iltizâmında olan Bursa zimmîlerinin 
ziyâde cizyelerini âhara vermeğe me’zûn olmağla mezbûr Emrullah Ağa’ya yir-
mi üç bin esedî guruşa der-uhde edip mezbûr Emrullah Ağa’dan ba‘de’l-iltizâm 
ve’l-kabûl seneteyn-i mezbûreteynde mahrûse-i mezbûre zimmîlerinin ziyâde 
cizyesinden yirmi üç bin esedî guruşu cem‘ ve tahsîl edip merkūm Mustafa Ağa 
meblağ-ı mezbûr yirmi üç bin guruşu merkūm Emrullah Ağa’dan kable’l-ahz vefât 
etmeğin hâlâ meblağ-ı mezbûrdan kızı sagīre-i mezbûreye isâbet eden on bir bin 
beş yüz guruş nısf hissesini bi’l-vesâye vekîl-i mezbûrdan taleb ederim suâl olun-
sun dedikde, gıbbe’s-suâl vekîl-i mezbûr Ahmed Ağa cevâbında fi’l-hakīka mü-
vekkilim merkūm Emrullah Ağa vech-i muharrer üzre seneteyn-i mezbûreteynde 
mahrûse-i mezbûre zimmîlerinin ziyâde cizyelerini meblağ-ı mezbûr yirmi üç bin 
guruşa merkūm Mustafa Ağa’dan hayâtında iltizâm eyledikden sonra ba‘de’t-tahsîl 
meblağ-ı mezbûru hayâtında merkūm Mustafa Ağa’ya tamâmen def ‘ ve teslîm 
ol dahi ahz u kabz edip hattâ vech-i muharrer üzre meblağ-ı mezbûru tamâmen 
merkūm Emrullah Ağa yedinden ahz u kabz ve meblağ-ı mezbûrdan merkūm 
Emrullah Ağa’da bir akçe ve bir habbem kalmamışdır deyû hayâtında huzûr-ı 
müslimînde ikrâr dahi eylemişidi deyû def ‘[le] mukābele eylemeğin gıbbe’s-suâl 
ve’l-inkâr vekîl-i mezbûrdan def ‘-i mezbûrunu mübeyyine beyyine taleb olun-
dukda mahalle-i mezbûre sük kâ nın dan Bâli Bey b. Yakub ve Hasan Bey b. Ab-
dullah ve Yusuf b. Abdullah nâm kimesneler li ecli’ş-şehâde meclis-i şer‘a hâzırûn 
olup istişhâd olunduklarında fi’l-vâki‘ müteveff â-yı merkūm Mustafa Ağa hâl-i 
hayâtında müvekkil-i merkūm Emrullah Ağa’ya vech-i muharrer üzre Bursa’nın 
ziyâde cizyesini bin yetmiş dört ve yetmiş beş senelerinin yirmi üç bin esedî gu-
ruşa merkūm Emrullah Ağa’ya der-uhde edip ol dahi ba‘de’l-iltizâm ve’l-kabûl 
cem‘ ve tahsîl edip meblağ-ı mezbûr yirmi üç bin esedî guruşu tamâmen geti-
rip bana def ‘ ve teslîm ben dahi yedinden ahz u kabz edip meblağ-ı mezbûrdan 
merkūm Emrullah Ağa’da bir akçem ve bir habbem bâkī kalmamışdır deyû bizim 
huzûrumuzda ikrâr ve bizi işhâd eyledi, biz bu husûsa şâhidleriz şehâdet dahi ede-
riz deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye 
şehâdetleri makbûle olmağın mûcebince vasiyy-i merkūm Hacı Mehmed bî-vech 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Ahmed Efendi b. Mehmed el-Keşşâf, İbrahim Ağa b. Abdullah, Meh-
med Efendi Halîfe-i rûznâme, Mehmed Çelebi b. Mehmed Kethüdâ-yı muhzırân, 
Muharrirü’l-hurûf Çelebizâde Mehmed Efendi.

472 [64a-3] Bedros v. Andri’nin bağını, Lise v. Vartan’a sattığı
Fi’l-asl vilâyet-i Anadolu’da Kayseriye kazâsına tâbi‘ (  ) nâm karye ahâlîsinden 
olup Mahmiye-i İstanbul’da Kızıltaş mahallesinde sâkin Bedros v. Andri nâm 
zimmî meclis-i şer‘-i şerîf-i lâzımü’t-teşrîfde işbu bâ‘isü’s-sifr Lise v. Vartan nâm 
zimmî muvâcehesinde ikrâr ve takrîr-i kelâm edip akd-i âtî sudûruna değin ye-
dimde mülküm ve hakkım olup karye-i mezbûrda vâki‘ bir tarafdan Şehristan 
nâm zimmî bağı ve bir tarafdan küçük bağı demekle ma‘rûf bağı ve bir tarafdan 
Haşi nâm zimmî bağı ve bir tarafdan tarîk-i âm ile mahdûd bir kıt‘a mülk bağı-
mı bi cümleti’t-tevâbi‘ ve’l-levâhık ve kâff eti’l-hukūk ve’l-merâfık mezbûr Lise’ye 
yirmi üç kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ edip ol dahi vech-i muharrer üzre iştirâ ve kabûl ettikden sonra se-
meni olan meblağ-ı mezbûr yirmi üç kıt‘a esedî guruşu mezbûr Lise yedinden 
tamâmen ahz u kabz edip mebî‘-i mezbûru mahallinde zabt ve tasarrufa müşterî-i 
mezbûr Lise’yi taslît [64b] eyledim ba‘de’l-yevm zikr olunan bağ-ı mezbûr Lise’nin 
mülk-i müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Hızır Beşe b. Abdullah, Kasım Beşe b. Ahmed, Ahmed b. ( ), Ahmed 
Beşe b. Halil.

473 [64b-1] Gülbûy bt. İbrahim’in hür ve müslüman olduğunun 
ispat edildiği
Sâbıkan Meryem ismi ile müsemmât olan rıkkıyyetini mu‘terife ve mu‘abbere olan 
işbu açık kaşlı, elâ gözlü, sol kaşında cerh eseri olan bâ‘isetü’l-kitâb Gülbûy bt. İb-
rahim meclis-i şer‘-i şerîf-i Ahmedî ve mahfil-i dîn-i münîf-i Muhammedî’de rakīk 
olmak üzre kendiye vâzı‘ü’l-yed olan Hüseyin Ağa b. Sefer nâm kimesne mah za-
rın da üzerine da‘vâ ve takrîr-i kelâm edip ben mahrûse-i Edirne’de Topkapısı ma-
hallesinde sâkin olup hür olan İbrahim nâm kimesnenin zevce-i menkûhası Âişe 
nâm hürreden mütevellide kızı olup hattâ beni mezbûr Hüseyin Ağa’ya bey‘ eden 
hâzır bi’l-meclis Abdi Bey b. Abdüssamed’in bâyi‘i olan Hezargradlı Hüseyin Bey b. 
Bayram nâm kimesne beni mezbûr Abdi Bey’e bey‘ etmezden dört ay mukaddem 
benim için müslimdir ve hürredir deyû ikrâr dahi etmişidi, suâl olunup üzerim-
den mezbûr Hüseyin Ağa’nın yed-i mubtılasının kasr ve izâlesine tenbîh olunup 
sebîlim tahliyye olunmak matlûbumdur dedikde, gıbbe’s-suâl mezbûr Hüseyin Ağa 
cevâbında mevsûfe-i mezbûreyi mezbûr Abdi Bey merkūm Hezargradlı Hüseyin 
Bey’den iştirâ ve kabz ettiğinden sonra bana yüz on esedî guruşa bey‘ ve teslîm ve 
kabz-ı semen etmişidi, vech-i muharrer üzre hürre olduğunu ikrâr ettiği ma‘lûmum 
değildir deyicek mevsûfe-i mezbûreden müdde‘âsını mübeyyine beyyine taleb 
olundukda mahrûse-i İstanbul’da Küçük Ayasofya mahallesi sük kâ nın dan Şaban 
Bey b. İslâm ve Kurd Ağa b. Ali ve Abdi Beşe b. Ali ve Mustafa Çelebi b. Ahmed ve 
Hasan b. Eyüb nâm kimesneler li ecli’ş-şehâde meclis-i şer‘a hâzırûn olup istişhâd 
olunduklarında fi’l-hakīka mezbûr Hezargradlı Hüseyin Bey târih-i kitâbdan dört 
ay mukaddem mahallemizde sâkin iken işbu mevsûfe-i mezbûreyi mezbûr Abdi 
Bey’e bey‘ etmezden mukaddem huzûrumuzda mevsûfe-i mezbûre için müslimdir 
ve hürredir deyû ikrâr etmişidi biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince mevsûfe-i mezbûrenin hürriyetine hükm 
ve üzerinden mezbûr Hüseyin Ağa’nın yed-i mubtılasının kasr ve izâlesine tenbîh 
olunup sebîli tahliyye olunmağın mâ vaka‘a bi’t-taleb ketb olundu.
Fi’l-yevmi’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mustafa Çelebi b. (  ) el-Müezzin, Mumcu Abdi Beşe b. Ahmed, 
Hüseyin Çavuş b. Ali el-Mübâşir, Mehmed b. Ramazan, Mehmed Çelebi b. 
Abdülmennân Kethüdâ-yı muhzırân, Hasan Çelebi b. Ahmed, İbrahim Çelebi b. 
Ahmed.

474 [64b-2] Ölen Ümmühani bt. Ömer’den amcasının oğlu Receb Beşe’ye 
kalan para hissesinin tahsil edildiği
Mahmiye-i İstanbul’da Nişancı Paşa mahallesinde sâkine iken bundan akdem vefât 
eden Ümmühâni bt. Ömer nâm sagīrenin verâseti zevc-i âhardan hâmil vâlidesi 
Mülâyim bt. Abdullah ile li ebeveyn ammi oğlu Receb Beşe nâm kimesneye münha-
sıra ve mezbûre Mülâyim iddi‘â-i haml etmekle tashîh-i mes’eleleri altı sehimden olup 
sihâm-ı mezbûrenin iki sehmi mezbûre Mülâyim’e ve bir sehmi haml için mevkūf 
kılınıp ve üç sehmi merkūm Receb Beşe’ye isâbet eylediği şer‘an zâhir ve mütehak-
kik oldukdan sonra mezbûr Receb Beşe meclis-i şer‘-i hatîrde sagīre-i mezbûrenin 
vasîsi ve terekesine vâzı‘ü’l-yed olan bâ‘isü’l-kitâb Yusuf Çelebi nâm kimesne mah-
za rın da ikrâr ve takrîr-i kelâm edip mûrisem müteveff ât-ı mezbûre Ümmühâni’nin 
deft er-i kassâm mûcebince babasından intikāl edip vasiyy-i mezbûrun yedinde olan 
muhallefâtı yirmi dört bin sekiz yüz kırk akçe olup meblağ-ı mezbûrun bin yedi yüz 
otuz iki akçesini rızâmız ile sagīre-i mezkûrenin techîz ve tekfînine harc ve sarf edip 
bâkī yedinden yirmi üç bin yüz altı akçe kalmışidi meblağ-ı bâkī-i mezbûrdan bana 
isâbet eden on bir bin beş yüz elli üç akçe hissemi hâlen vasiyy-i merkūm Yusuf Çe-
lebi yedinden tamâmen alıp kabz eyledim, min ba‘d meblağ-ı mezbûrdan merkūm 
Yusuf Çelebi yedinde bir akçe ve bir habbe hakkım kalmamışdır dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Fahrü’l-kuzât Es-Seyyid Mustafa Efendi b. Mehmed, Ahmed Efendi 
b. Şeyh Mehmed el-İmâm, Mustafa Ağa b. Ömer, Yusuf Halîfe b. ( ) el-Müezzin, 
Hacı İbrahim b. Abdullah, Hacı Mehmed b. Mahmud, Hasan Çelebi b. İsmail, Şa-
ban b. Mustafa, Mustafa Çelebi b. Ahmed, Mehmed Beşe b. Yusuf.

475 [64b-3] Ümmühani bt. Ömer’den annesi Mülâyim bt. Abdullah’a 
kalan ev hissesinin Yusuf Çelebi’ye satıldığı
Mahmiye-i İstanbul’da Nişancı Paşa mahallesinde sâkine iken bundan akdem vefât 
eden Ümmühâni bt. Ömer nâm sagīrenin verâseti zevc-i âhardan hâmil vâlidesi 
Mülâyim bt. Abdullah’a ve li ebeveyn ammi oğlu Receb Beşe nâm kimesneye mün-
hasıra ve mezbûre Mülâyim iddi‘â-i haml etmekle tashîh-i mes’eleleri altı sehim-
den olup sihâm-ı mezbûrenin iki sehmi mezbûre Mülâyim’e ve bir sehmi haml için 
mevkūf kılınıp ve üç sehmi mezbûr Receb Beşe’ye isâbet eylediği şer‘an zâhir ve 
mütehakkik oldukdan sonra mezbûr Receb Beşe meclis-i şer‘de işbu bâ‘isü’l-kitâb 
Yusuf Çelebi b. ( ) mah za rın da bi’l-vekâle ikrâr ve takrîr-i kelâm edip mahalle-i 
mezkûrda vâki‘ bir tarafdan Sarı Solak Mehmed Çelebi veresesi mülkleri ve bir 
tarafdan Musa Efendi b. Ali mülkü ve bir tarafdan Âlime Hâtun mülkü ve bir ta-
rafdan tarîk-i âm ile mahdûd menzilin nısfı mezbûr Yusuf Çelebi’nin zevcesi Âişe 
bt. Hacı Ali’nin mülkü ve nısfı müteveff ât-ı mezbûre Ümmühâni’nin terekesinden 
olmağla vech-i muharrer üzre menzil-i mezbûrun nısfından bana isâbet eden üç 
sehim hissemi merkūm Yusuf Çelebi’ye tarafeynden îcâb ve kabûlü hâvî bey‘-i 
bât ile yüz yedi buçuk esedî guruşa bey‘ ve teslîm edip ol dahi vech-i muharrer 
üzre iştirâ ve tesellüm ve kabûl eyledikden sonra semeni olan meblağ-ı mezbûr 
yüz yedi buçuk guruşu merkūm Yusuf Çelebi yedinden tamâmen ahz u kabz ey-
ledim, ba‘de’l-yevm vech-i muharrer üzre menzil-i mezbûrda olan üç sehim hisse 
merkūm Yusuf Çelebi’nin mülk-i müşterâsıdır keyfe mâ yeşâ’ ve yahtâr tasarruf 
eylesin dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Es-Sâbikūn.

476 [64b-4] Ekini içine öküzlerini sürüp zarara yol açtıkları gerekçesiyle 
açılan davadan şikâyetin ispat edilemediği
Medîne-i Üsküdar nevâhîsinden Taşköprü nâhiyesinde Karsak? nâm karye sük-
kâ nın dan Mustafa Beşe b. Osman nâm kimesne meclis-i şer‘-i hatîr-i lâzımü’t-
tevkīrde karye-i mezbûre sük kâ nın dan işbu ashâbü’l-kitâb Mustafa Beşe b. Yusuf 
ve Halil b. Mustafa ve Hüseyin b. Hasan ve Ali Beşe b. Ahmed ve Ahmed b. Ali 
nâm kimesneler mahzarlarında üzerlerine da‘vâ ve takrîr-i kelâm edip ben sefer-i 
hümâyûnda iken karye-i mezbûrda vâki‘ altmış beş keyl tohum mezrû‘ ve nâbit 
olunan hasâda karîb oldukdan sonra mezbûrûn Mustafa Beşe ve Halil Beşe ve Ha-
lil ve Hüseyin ve Ali Beşe ve Ahmed’in öküzlerinin ol tarlalara salıverip yüz keyl 
hubûb hâsıl olan ekinim istihlâk eylemişlerdir, mezbûrûndan suâl olunup yüz keyl 
hubûbun misli alıverilmek matlûbumdur dedikde gıbbe’s-suâl ve akībe’l-inkâr 
müdde‘î-i mezbûrdan müdde‘âsını mübeyyine beyyine taleb olundukda ityân-ı 
beyyineden izhâr-ı acz edip istihlâf etmeğin mezbûrûn Mustafa Beşe ve Hüse-
yin ve Ali ve Ahmed müdde‘î-i mezbûrun vech-i mübeyyen üzre mezrû‘ ve nâbit 
olan tarlalarına öküzlerin salıverip yüz keyl hubûb hâsıl olur ekinini istihlâk etme-
diklerine yemîn teklîf olundukda merkūmûn Halil ve Hüseyin ve Ahmed’den her 
birleri alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince müdde‘î-i 
mezbûr bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, Baba Resul b. Rıdvan, Hasan Çelebi b. 
Ahmed, İbrahim Çelebi b. Ahmed, Mehmed b. Ebûbekir, Veli b. Mahmud.

477 [64b-5] Mosi v. Dehan’ın David v. Abraham’dan alacaklı olduğu
Kirüz cemâ‘atinden Mosi v. Dehan nâm Yahudi meclis-i şer‘-i hatîr-i lâzımü’t-
tevkīrde Kalavrita cemâ‘atinden David v. Abraham nâm Yahudi muvâcehesinde 
üzerine da‘vâ ve takrîr-i kelâm edip merkūm David zimmetinde cihet-i karzdan 
yüz elli kıt‘a esedî guruş hakkım vardır suâl olunup alıverilmesi matlûbumdur de-
dikde gıbbe’s-suâl merkūm David cevâbında fi’l-vâki‘ müdde‘î-i merkūm Mosi’ye 
cihet-i mezbûrdan zimmetimde lâzımü’l-edâ ve vâcibü’l-kazâ yüz elli kıt‘a esedî 
guruş deynim vardır deyû bi tav‘ihî ikrâr etmeğin mûcebince meblağ-ı mezbûr 
yüz elli esedî guruşu müdde‘î-i merkūm Mosi’ye edâ ve teslîme merkūm David’e 
tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Muharrem Çavuş b. Abdülmennân mübâşir, Mustafa Çavuş b. Ab-
dullah, Hasan Çelebi b. Ahmed, Baba Resul b. Rıdvan.

478 [65a-1] Kavukçulara meşruta para vakfına mütevelli ve câbî tayini
Gallesi mahmiye-i İstanbul’da bezzâzistân kurbunda Kavukçular sûkunda olan ka-
vukçu tâifesinin ordu ve sâir levâzımları için meşrûta vakf-ı nukūdun mütevellîsi 
ve câbîsi olmamağla tâife-i mezbûrenin kethüdâları ve muhtârları olan hâzır bi’l-
meclis Mustafa Beşe b. Mehmed nâm kimesne vakf-ı mezbûr hasbî mütevellî ve 
yiğitbaşıları Mehmed b. Mustafa nâm kimesne hasbî câbî ve hâzırûn bi’l-meclis 
tâife-i mezbûrenin ihtiyârlarından olup zeyl-i kitâbda muharrerü’l-esâmî olanlar 
dahi hasbî nâzır nasb ve ta‘yîn olunduklarında anlar dahi kabûl ve her biri kendiye 
lâzım olan hizmetini edâya ta‘ahhüd için mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Ali Çelebi b. Mehmed, Hacı Yusuf b. Abdullah, es-Seyyid Halil b. 
es-Seyyid Hasan, el-Hâc Abdi b. Mehmed, Mustafa b. Mehmed, Hasan b. Ahmed.

479 [65a-2] Kavukçu esnafına kethüda ve yiğitbaşı tayini
Mahmiye-i İstanbul’da olan kavukçu tâifesinin ihtiyârlarından Ali Çelebi b. Meh-
med ve Hacı Yusuf b. Abdullah ve es-Seyyid Halil b. es-Seyyid Hasan ve üstâd 
Mustafa b. Hasan ve el-Hâc Abdi Bey b. Mehmed ve Hacı İbrahim b. Hacı Hasan 
ve Mustafa Beşe b. Kenan ve Receb Bey b. Mustafa ve Şaban Bey b. Mustafa ve 
Mustafa Çelebi b. Yusuf nâm kimesnelerden her biri meclis-i şer‘de takrîr-i kelâm 
ve ta‘bîr ani’l-merâm edip hırfetimiz ahâlîsinin kethüdâ ve yiğitbaşısı olmamağla 
ihtiyârlarımızdan olan hâzır bi’l-meclis Mustafa Beşe b. Mehmed nâm kimesneyi 
kethüdâ ve işbu hâzır bi’l-meclis Mehmed b. Mustafa nâm kimesneyi yiğitbaşı 
nasb ve ta‘yîn edip anlar dahi kabûl etmişlerdir taraf-ı şer‘den dahi yedlerine hüc-
cet verilmek matlûbumuzdur dediklerinde hırfet-i mezbûreye merkūm Mustafa 
Beşe b. Mehmed Kethüdâ ve merkūm Mehmed b. Mustafa yiğitbaşı olmak üzre 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Es-Sâbikūn.

480 [65a-3] Belkıs bt. Abdullah’ın câriyesi Vildan’ı vasiyet yoluyla âzat 
ettiği (müdebbere)
Mahmiye-i İstanbul’da Akbıyık mahallesinde sâkine fahrü’l-muhadderât Belkıs 
bt. Abdullah nâm hâtun meclis-i şer‘-i hatîr-i lâzımü’t-tevkīrde bana rıkkıyyetini 
mu‘terife olan işbu orta boylu, açık kaşlı, gök elâ gözlü, Rûsiyyetü’l-asl bâ‘isetü’l-
kitâb Vildan bt. Abdullah nâm câriye-i memlûkemi tedbîr-i mutlak ile müdebbere 
eyledim vaktâ ki kazâ-i nahb eylediğimde mevsûfe-i mezbûre Vildan sâir harâir-i 
asliyyât gibi hürre olsun dedikde mâ hüve’l-vâki‘ bi’t-taleb ketb olundu.
Fi’l-yevmi’l-hâdî ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Halil Efendi b. Resul, Abdurrahman Efendi el-İmâm, Hüseyin 
Halîfe b. el-Müezzin, Mehmed Halîfe b. ( ) el-Müezzin, taşçı Hasan b. ( ), Gazanfer 
b. Tevekkül.

481 [65a-4] Hatice bt. Abdullah’ın terekesinden kocası Hüseyin’in 
hissesini aldığı
Mahmiye-i Kostantıniyye hısnı ebvâbından Kumkapı dâhilinde Nişancı Paşa-yı 
Atîk mahallesi sâkinelerinden iken bundan akdem fevt olan Hatice bt. Abdul-
lah nâm hâtunun verâseti zevc-i metrûkü Hüseyin b. Sadık ile sadrî oğlu Meh-
med b. Ahmed nâm sagīre münhasıra olduğu şer‘an müte‘ayyin oldukdan son-
ra merkūm Hüseyin meclis-i şer‘-i hatîr-i lâzımü’t-tevkīrde sagīr-i mezbûrun 
vasiyy-i muhtârı olmağla tereke-i müteveff ât-ı mezbûreye vâzı‘ü’l-yed olan Ali 
b. Rüstem nâm kimesne mah za rın da ikrâr-ı tâm ve takrîr-i kelâm edip tereke-i 
müteveff ât-ı mezbûreden hisse-i irsiyye-i şer‘iyyeme isâbet eden altı yüz on beş 
akçeyi vasiyy-i mezbûr yedinden tamâmen ahz u kabz edip tereke-i müteveff ât-ı 
mezbûreye müte‘allika da‘vâdan vasiyy-i mezbûru ibrâ eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Ahmed Beşe b. Mustafa, Mehmed Beşe b. Yusuf, Mehmed Çelebi 
b. Osman, İbrahim b. Ömer, İbrahim Çelebi b. Ahmed, Şükrullah Bey b. Mustafa.

482 [65a-5] Ümmühani bt. İbrahim Ağa’nın evlendiği İbrahim Ağa’nın 
kendisinden başka karısı ve odalığı olduğu gerekçesiyle açtığı 
boşanma davasında iddiasını ispat edemediği
Mahrûse-i Üsküdar’da Davud Paşa mahallesi sâkinelerinden Ümmühâni bt. 
İbrahim Ağa nâm hâtun meclis-i şer‘-i şerîfde bâ‘isü’l-kitâb İbrahim Ağa b. 
Abdülvehhâb nâm kimesne mah za rın da üzerine da‘vâ ve takrîr-i kelâm edip yüz 
elli guruş mehr-i mu‘accele ve elli beş bin akçe mehr-i müeccele ile mezbûr İbra-
him Ağa’ya inkâh ve tezvîce vekîlim olan ( ) nâm kimesne mehreyn-i mezbûreyn 
ile beni mezbûr İbrahim Ağa’ya vekâleten tezvîc ve inkâh ettikden sonra mezbûr 
İbrahim Ağa’nın âhar zevcesi ve odalığı olmağla mezbûr İbrahim Ağa’dan 
kable’l-halve ictinâb ettiğimde mezbûr İbrahim Ağa benden niçin kaçınırsız zev-
cem Ümmühâni’den gayrı avratım ya odalığım var ise mezbûre Ümmühâni’nin 
irâdeti altında olsun her nice isterse öyle eylesin deyû bana haber gönderip ben 
dahi vâkıfa olduğum meclisde bâyinen nefsimi ihtiyâr etmişidim, suâl olunup 
mehreyn-i mezbûreyni nısfı mezbûr İbrahim Ağa’dan alıverilmesi matlûbumdur 
dedikde, gıbbe’s-suâl mezbûr İbrahim Ağa cevâbında müdde‘iyye-i mezbûreyi 
mehreyn-i mezbûreyn ile tezevvüc ettiğimden sonra mezbûre Ümmühâni’den 
gayrı eğer avratım veya odalığım var ise mezbûre Ümmühâni’nin irâdeti altında 
olsun demişdim, lâkin mezbûre Ümmühâni’den gayrı avratım veya odalığım yok-
dur deyicek müdde‘iyye-i mezbûreden kendiden gayrı merkūm İbrahim Ağa’nın 
avratı veya odalığı olduğuna beyyine taleb olundukda ityân-ı beyyineden izhâr-ı 
acz ile istihlâf etmeğin merkūm İbrahim Ağa’ya vech-i şer‘î üzre yemîn teklîf olun-
dukda ol dahi alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince 
müdde‘iyye-i mezbûre bilâ-beyyine vech-i muharrer üzre mu‘ârazadan men‘ olu-
nup mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Hasan Beşe b. 
Abdullah Çukadâr, Hasan Çelebi b. Ahmed, Mustafa Çelebi b. Hacı Ahmed, İbra-
him Çelebi b. Mehmed.







483 [65a-6] Fâtıma’nın ölen babasından kalan tereke hissesini kardeşi 
Mehmed Beşe’den aldığı
Vilâyet-i Anadolu’da kasaba-i Biga’da bundan akdem vefât eden Hasan b. Gül-
lü nâm kimesnenin verâseti sulbiye kebîre kızı Fâtıma ile li ebeveyn karındaşı 
Mehmed Beşe nâm kimesneye münhasıra olduğu şer‘an zâhir ve mütehakkik ol-
dukdan sonra mezbûre Fâtıma’nın zevci ve tarafından husûs-ı âtîye vekîl olduğu 
mezbûrenin zâtını ma‘rifet-i şer‘iyye ile ârifân olan Süleyman b. Yusuf ve Mehmed 
b. Mahmud nâm kimesneler şehâdetleri ile şer‘an sâbit olan Receb b. Yusuf nâm 
kimesne meclis-i şer‘-i hatîrde müteveff â-yı mezbûrun muhallefâtına vâzı‘ü’l-yed 
olan merkūm Mehmed Beşe mah za rın da bi’l-vekâle ikrâr ve takrîr-i kelâm edip 
müteveff â-yı mezbûr Hasan’ın merkūm Mehmed Beşe yedinde olan sekiz bin 
sekiz yüz akçe muhallefâtından zevcem müvekkile-i mezbûrenin nısf hissesine 
isâbet eden dört bin dört yüz akçeyi hâlâ merkūm Mehmed Beşe yedinden bi’l-
vekâle ahz u kabz eyledim meblağ-ı mezbûrdan merkūm Mehmed Beşe yedinde 
bir akçe ve bir habbe kalmadı dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Kağıdçı Süleyman Bey b. ( ), Hacı Hüseyin, Ahmed Efendi b. Süley-
man, Hasan Beşe b. Mustafa, Hamid Efendi Kaşıkçı, Mehmed Çelebi b. Abdullah, 
İbrahim Çelebi b. Mehmed.

484 [65a-7] Cafer b. Mehmed’in Acem metâı bahasından Mehmed 
b. Osman’dan alacaklı olduğu
Tüccâr tâifesinden Cafer b. Mehmed meclis-i şer‘-i şerîf-i lâzımü’t-teşrîfde Meh-
med b. Osman nâm kimesne mah za rın da üzerine da‘vâ ve takrîr-i kelâm edip 
mezbûr Mehmed zimmetinde yedimden müşterâ ve makbûz beynimizde ma‘lûm 
Acem metâ‘ı bahâsından yüz altı tamâm ve üç rub‘ esedî guruş hakkım olup bun-
dan akdem mezbûr Mehmed deyn-i mezbûrun kırk beş esedî guruşu bana edâ 
edip bâkī zimmetinde kalıp hattâ mezbûr Mehmed meblağ-ı bâkī altmış bir esedî 
guruş zimmetinde bana deyni olduğunu târih-i kitâbdan on gün mukaddem 
ikrâr dahi etmiş idi, suâl olunup meblağ-ı bâkī-i mezbûrun mezbûr Mehmed’den 
alıverilmesi matlûbumdur dedikde gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden olup 
mahmiye-i İstanbul’da Vezir hanı’nda sâkin Ali b. İbrahim ve Ahmed b. Allah-
verdi nâm kimesneler li ecli’ş-şehâde meclis-i şer‘a hâzırân olup istişhâd olunduk-
larında fi’l-hakīka merkūm Mehmed târih-i kitâbdan on gün mukaddem bizim 
huzûrumuzda müdde‘î-i mezbûr Cafer yedinden müşterâ ve makbûz beynlerinde 
ma‘lûm Acem metâ‘ı bahâsından elli beş buçuk esedî guruş deynim vardır deyû 
mukaddemâ bizim huzûrumuzda ikrâr ve bizi işhâd eyledi, biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyledik-
lerinde ba‘de’t-ta‘dîl ve’t-tezkiyye şehâdetleri makbûle oldukdan sonra mûcebince 
elli beş buçuk esedî guruşu müdde‘î-i mezbûr edâya merkūm Mehmed’e tenbîh 
olundukdan sonra müdde‘î-i mezbûrdan ziyâde da‘vâsı için beyyine taleb olun-
dukda ityân-ı beyyine için istimhâl etmeğin mehl-i şer‘î ile imhâl olunmağın mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Şükrullah b. Mustafa, Baba Resul b. Rıdvan, Mehmed Beşe b. Rama-
zan, Mehmed b. Ali.

485 [65a-8] Yusuf b. Ali’nin, Mehmed’e sattığı ipliğin bedelini kefil 
Abdurrahman b. Hüseyin’den istediği
Mahmiye-i İstanbul’da Çinili hamam kurbunda sâkin Yusuf b. Ali nâm kimesne 
meclis-i şer‘-i hatîr-i lâzımü’t-tevkīrde Abdurrahman b. Hüseyin nâm kimesne 
mah za rın da üzerine da‘vâ ve takrîr-i kelâm edip semeni işbu târih-i kitâb sene-
si Saferi’nin yirmi altıncı gününden yüz elli gün tamâmına değin müeccel gāib 
ani’l-meclis Mehmed nâm kimesneye her vakıyyesi seksen akçeden kırk vakıyye-
sine ipliği üç bin iki yüz akçeye bey‘ ve teslîm ol dahi iştirâ ve kabz ettikden son-
ra semen-i mezbûr üç bin iki yüz akçeyi merkūm Abdurrahman emr ve kabûlü 
hâviye kefâlet-i sahîha-i şer‘iyye ile kefîl olmuşidi, hâlâ ecl-i merkūm tamâm 
olmağın meblağ-ı mezbûru merkūm Abdurrahman’dan kefâletine binâen taleb 
ederim suâl olunsun dedikde gıbbe’s-suâl merkūm Abdurrahman cevâbında fi’l-
hakīka semen-i mezbûra vech-i muharrer üzre kefîl olduğunu ikrâr lâkin zikr 
olunan ipliği müdde‘î-i merkūm mezbûr Mehmed’e târih-i kitâb Rebî‘ulevveli’nin 
dördüncü gününden yüz elli gün tamâmına değin te’cîl etmişidi, ecel-i merkūm 
dahi tamâm olmamışdır deyicek, müdde‘î-i merkūmdan müdde‘âsını mübeyyine 
beyyine taleb olundukda [65b] udûl-i ricâlden olup mahmiye-i mezbûrede Ma-
nisalı Çelebi mahallesi sük kâ nın dan Hüseyin Beşe b. Abdullah ve Hasan b. Kasım 
nâm kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-hakīka müdde‘î-i mezbûr Yusuf zikr olunan penbe ipliği merkūm Mehmed’e 
işbu târih-i kitâb senesi Saferi’nin yirmi altıncı gününde bey‘ ve teslîm eyledikde 
merkūm Abdurrahman dahi bizim huzûrumuzda semenine kefîl olmağın ecel-i 
merkūm tamâm olmuşdur, biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-
kabûl şehâdetleri makbûle olmağın mûcebince ba‘de’l-hükm mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Ahmed b. Hasan, İbrahim Çelebi b. Ah-
med, Baba Resul b. Rıdvan.

486 [65b-1] Gülistan bt. Abdullah’ın, Gevher bt. İlyas’a kendi evini veya 
çiftliğini satıp bedelini bu parayla ödemesi şartıyla sattığı evin 
satışının geçersiz olduğu
Mahmiye-i İstanbul’da Akbıyık mahallesi sâkinelerinden Gülistan bt. Abdullah 
nâm hâtun meclis-i şer‘-i şerîfde bâ‘isetü’l-kitâb Gevher bt. İlyas nâm hâtun mah-
za rın da üzerine da‘vâ ve takrîr-i kelâm edip mahalle-i mezbûrede Hoca Kasım 
Gönânî mahallesinde vâki‘ bir tarafdan Kuloğlanı İbrahim menzili ve bir tarafdan 
Şaban nâm kimesne mülkü ve iki tarafdan tarîk-i âm ile mahdûd büyût-ı adîdeyi 
müştemil mülk menzili târih-i kitâb senesi şehr-i Rebî‘ulevveli’nin yirmi beşinci 
günü mezbûre Gevher’e otuz bir bin akçeye bey‘ ve teslîm ol dahi iştirâ ve tesel-
lüm etmişidi, suâl olunup semen-i mezbûrun mezbûre Gevher’den alıverilmesi 
matlûbumdur dedikde gıbbe’s-suâl mezbûre Gevher cevâbında müdde‘î-i mezbûr 
menzil-i mahdûd-ı mezbûrunu târih-i mezbûrda ba‘dehû kendi menzili yâ çift liği 
bey‘ edebilirsem semenini anların semeninden verip bey‘ edemezsem kaç gün 
oturursam yevmî altışar akçe ücretini vermek şartı ile bana bey‘ ve teslîm edip ben 
dahi şart-ı mezkûr ile iştirâ ve tesellüm etmiş idim şart-ı mezkûra binâen bey‘-i 
mezbûr sahîh değildir deyicek gıbbe’s-suâl ve’l-inkâr mezbûre Gevher’den bey‘-i 
mezbûr şart-ı mersûm ile olduğuna beyyine taleb olundukda zikr olunan Hoca 
Kasım Gönânî mahallesi sük kâ nın dan Mehmed Beşe b. Hasan ve Ömer b. Ali nâm 
kimesneler li ecli’ş-şehâde meclis-i şer‘-i şerîfe hâzırân olup istişhâd olundukların-
da fi’l-hakīka müdde‘iyye-i mezbûre Gülistan menzil-i mahdûd-ı mezbûru bizim 
huzûrumuzda târih-i mezbûrda mezbûre Gevher kendi menzilini yâhud çift liğini 
bey‘ edebilir ise semeni anların semeninden verip bey‘ edemez ise sâkine olduğu 
eyyâmda yevmî altışar akçe ücretini vermek şartıyla mezbûre Gevher’e semen-i 
mezkûra bey‘ ve teslîm edip mezbûre Gevher dahi şart-ı mezkûr ile iştirâ ve te-
sellüm etmiş idi, biz bu husûsa bu vech üzre şâhidleriz şehâdet dahi ederiz deyû 
her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebince şart-ı mezkûresiyle bey‘-i mezbûr sahîh olmamağın 
müdde‘iyye-i mezbûre vech-i muharrer üzre semen da‘vâsı için mu‘ârazadan men‘ 
olunup mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed b. Abdullah, Şükrullah b. Mustafa, Baba Resul b. Rıdvan, 
İbrahim b. Ahmed, Hasan Çelebi b. Ahmed.







487 [65b-2] Fâtıma Hatun bt. Bektaş’ın, evini Hasan Ağa b. el-Hâc 
Nimet’e sattığı
Husûs-ı âti’l-beyânın mahallinde tahrîri iltimâs olunmağın kıbel-i şer‘den mevlânâ 
keşfî Mustafa Efendi irsâl olunup ol dahi zahru’l-eşbâh işbu bâ‘isü’l-kitâb Hasan 
Ağa b. el-Hâc Nimet’in mahmiye-i İstanbul’da Zeyrek mahallesinde sâkin olduğu 
menzile varıp zeyl-i vesîkada isimleri muharrer olan müslimîn huzûrunda akd-i 
meclis-i şer‘-i şerîf eyledikde vilâyet-i Anadolu’da medîne-i Tire’de Murtaza Ağa 
mahallesinde sâkin Hasan Efendi b. Mehmed Ağa ile vâlidesi olup zâtı Mehmed 
Çavuş b. Yusuf ve Ömer Çavuş b. Ahmed ta‘rîfl eri ile mu‘arrefe olan Fâtıma Hâtun 
bt. Bektaş meclis-i ma‘kūd-ı mezbûrda müşârün-ileyh Hasan Ağa mah za rın da her 
biri ikrâr ve takrîr-i kelâm edip işbu akdin sudûruna değin iştirâk-i seviy üzre silk-i 
mülkümüzde münselik olup zikr olunan Murtaza Ağa mahallesinde vâki‘ bir tarafı 
Çavuşzâde Mustafa Çelebi mülkü ve bir tarafı Ahmed Çavuş mülkü ve iki tarafı 
tarîk-i âm ile mahdûd hâriciyyede iki bâb fevkānî odaları ve kanavât-ı müsennât 
ile muhrez bir masura mâ-i cârî ve eşcâr-ı müsmire ve gayr-ı müsmire hadîkayı 
ve dâhiliyyede bir bâb fevkānî ve iki bâb tahtânî odaları ve tahtında mahzen ve 
kanavât-ı müsennât ile muhrez bir masura mâ-i cârî ve eşcâr-ı müsmire ve gayrı 
müsmire bahçeyi müştemil menzilimi cemî‘ tevâbi‘ ve levâhıkı ile iki bin iki yüz elli 
esedî guruşa müşârün-ileyh Hasan Ağa’ya tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ edip ol dahi iştirâ ve kabûl edip semen-i mezbûrun beş 
yüz elli guruşunu nakid aldığımızdan sonra semen-i bâkīsi bin yedi yüz esedî gu-
ruşu mezbûr Hasan Ağa’nın bizim zimmetimizde on iki bâft eli bir mücevher kuşak 
semeninden hakkı olan iki yüz guruş ve bir ön mücevher kuşak semeninden hakkı 
olan elli esedî guruş ve üç sâ‘at semenlerinden hakkı olan yüz elli guruş ve beş sîm 
kılıç ve üç sîm topuz ve beş sîm gaddâre ve beş sîm raht semenlerinden olan dokuz 
yüz esedî guruş ve on dokuz bakır ibrik ve yüz otuza bir kahve ibriği ve yüz doksan 
bir bakır sahan ve otuz aded sahan kapağı semenlerinden hakkı olan dört yüz esedî 
guruş cem‘an eşyâ-i mezbûrenin semenleri olan bin yedi yüz guruşa takās edip 
ol dahi mukāssa ettiğinden sonra menzil-i mezbûru mahallinde kabza müşârün-
ileyh es-Seyyid Hasan Ağa’yı taslît eyledik min ba‘d menzil-i mezbûr müşârün-
ileyh Hasan Ağa’nın mülk-i müşterâsıdır keyfe mâ yeşâ’ ve yahtâr mutasarrıf olsun 
dediklerinde gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde tahrîr 
ba‘dehû ma‘an irsâl olunan muhzır Hüseyin ile meclis-i şer‘a gelip alâ vukū‘ihî inhâ 
ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-müderrisîni’l-kirâm Sâlih Efendi, Mehmed Efendi b. İbra-
him el-Müderris, Mehmed Efendi b. Yusuf, Mehmed Çelebi b. Bayezid, Mustafa 
Efendi [b.] Kemal, İbrahim Çavuş b. Abdünnebi, es-Seyyid Musli Çelebi b. es-
Seyyid Mustafa.







488 [65b-3] Maryora  bt. Andriye’nin Nasuh Bey Vakfı’ndan aldığı 
ödünce karşılık evini rehin verdiği
Mahmiye-i İstanbul’da Emin Bey mahallesinde sâkine Maryora  bt. Andriye nâm 
nasrâniye tarafından husûs-ı âti’l-beyâna vekîl-i müsecceli olan zevci Takar v. Alek-
sandri nâm zimmî meclis-i şer‘de mahmiye-i mezbûrda bi’l-fi‘l merhûm Nasuh 
Bey vakfı’na mütevellî olan bâ‘isü’l-kitâb Ahmed Çelebi b. Hüseyin Efendi mah-
za rın da vekâleten ikrâr ve takrîr-i kelâm edip zevcem mezbûrenin vakf-ı mezbûra 
cihet-i deyn-i şer‘îden zimmetinde olan yüz kıt‘a tâmmü’l-vezn riyâlî guruş ile 
yedişer buçuk dirhem seksen riyâlî guruş ve semeni târih-i kitâb senesi Receb’i 
gurresinden bir sene tamâmına değin müeccel ve mev‘ûdların zirâ‘ı beynlerinde 
ma‘lûm mütevellî-i mezbûr yedinden müşterâ ve makbûz çuka bahâsından on 
sekiz kıt‘a riyâlî guruş cem‘an zimmetinde yüz doksan sekiz kıt‘a riyâlî guruş deyni 
olup meblağ-ı mezbûr mukābelesinde müvekkile-i mezbûrenin silk-i mülkünde 
münselik mahalle-i mezbûrda vâki‘ bir tarafdan Dimitraki mülkü ve bir tarafdan 
hayyât Yani mülkü ve bir tarafdan müvekkile-i mezbûre mülkü ve bir tarafdan 
tarîk-i âm ile mahdûd mülk menzilimin arsasını mütevellî-i mezbûra rehn vaz‘ ve 
teslîm ol dahi irtihân ve kabûl eyledi dedikde gıbbe’t-tasdîki’ş-şer‘î vekîl-i mezbûr 
Takar’ı meblağ-ı mezbûr yüz doksan sekiz riyâlî guruşa emr [ve] kabûlü hâviye 
kefâlet-i sahîha-i şer‘iyye ile kefîl oldukda mâ vaka‘a bi’t-taleb ketb olundu.
Fi’l-yevmi’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: eş-Şeyh Mehmed Efendi [b.] Abdülkerim, Mehmed Çelebi b. Os-
man, Ahmed Çelebi b. Mustafa, Abdullah Çelebi b. Resul, Osman Çelebi b. Ab-
durrahman, Abdurrahman b. Mehmed, Mehmed b. Abdurrahman, Ali Dede b. 
Musa.

489 [65b-4] Sâliha bt. Yusuf ’un aldığı câriyeyi Esirci Hızır’a geri teslim 
edip parasını almadığı ile ilgili davada haklı olduğu
Mahmiye-i İstanbul’da İbrahim Paşa mahallesinde sâkine işbu bâ‘isetü’l-kitâb 
Sâliha bt. Yusuf Bey nâm hâtun meclis-i şer‘-i hatîr-i lâzımü’t-tevkīrde esirci 
tâifesinden Hızır b. Durmuş nâm kimesne mah za rın da üzerine da‘vâ ve takrîr-i 
kelâm edip mezbûr Hızır evsâfı beynimizde ma‘lûme Rûsiyyetü’l-asl Mülâyim bt. 
Abdullah nâm câriyesini altmış sekiz esedî guruş semen-i makbûza bana bey‘ ve 
teslîm ben dahi vech-i muharrer üzre iştirâ ve kabûl ve tesellüm eyledikden sonra 
câriye-i mezbûr ma‘yûbe olmağla rızâmız ile bey‘-i mezbûru fesh ve ikāle edip ol 
dahi ba‘de’l-ikāle câriye-i mezbûreyi yedimden alıp kabûl ve semen-i mezkûr zim-
metinde kalmış idi suâl olunup semen-i mezbûr altmış sekiz esedî guruş mezbûr 
Hızır’dan alıverilmesi matlûbumdur dedikde, gıbbe’s-suâl mezbûr Hızır zikr 
olunan câriyeyi bey‘ ve kabz-ı semen eylediğini ikrâr edip vech-i muharrer üzre 
ikāleyi inkâr etmeğin müdde‘iyye-i mezbûreden müdde‘âsını mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin câriye-i 
mevsûfeyi ba‘de’l-bey‘ yine müdde‘iyye-i mezbûre ile bey‘-i mezbûru ikāle etme-
diğine mezbûr Hızır’a yemîn teklîf olundukda nükûl etmeğin mûcebince meblağ-ı 
mezbûr altmış sekiz esedî guruşu müdde‘iyye-i mezbûreye def ‘ ve teslîme mezbûr 
Hızır’a ba‘de’t-tenbîh mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed Bey, Hasan Çelebi b. Ahmed, Mustafa 
Çelebi b. Ahmed, Baba Resul [b.] Rıdvan.

490 [66a-1] Dador v. Barsek’in bakla bahasından Mardiros v. Ces’ten 
alacaklı olduğu
Tüccâr tâifesinden Dador v. Barsek nâm zimmî meclis-i şer‘-i şerîf-i lâzımü’t-
teşrîfde işbu bâ‘isü’l-kitâb Mardiros v. Ces nâm zimmî muvâcehesinde üzerine 
da‘vâ ve takrîr-i kelâm edip mezbûr Mardiros’a târih-i kitâbdan beş ay mukaddem 
her keyli otuz sekizer akçeye olmak üzre iki yüz elli keyl baklamı cem‘an dokuz 
bin beş yüz akçeye bey‘ ve teslîm edip ol dahi iştirâ ve kabûl ve kabz ettikden 
sonra bundan akdem meblağ-ı mezbûrun yedi bin altı yüz akçesini mezbûr Mar-
diros yedinden ahz u kabz edip bâkī bin dokuz yüz akçe zimmetinde kalmışdır 
suâl olunup alıverilmesi matlûbumdur dedikde, gıbbe’s-suâl mezbûr Mardiros 
cevâbında fi’l-vâki‘ vech-i mübeyyen üzre müdde‘î-i mezbûr Dador’a meblağ-ı 
mezbûrdan bâkī zimmetimde vâcibü’l-edâ ve lâzımü’l-kazâ bin dokuz yüz akçe 
deynim vardır deyû bi tav‘ihî ikrâr ve i‘tirâf etmeğin alâ mûcebi ikrârihî meblağ-ı 
bâkī-i mezbûr bin dokuz yüz akçeyi müdde‘î-i mezbûr Dador’a edâ ve teslîme 
merkūm Mardiros’a tenbîh birle mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed, Hasan Ağa b. Ahmed, Mehmed Çelebi 
b. Abdullah, Hüseyin Beşe.

491 [66a-2] İshak Bey b. Hamza’nın değirmenini Hızır Bey b. Derya’ya 
sattığı ve alacağını taksitlendirdiği
Mahmiye-i Kostantıniyye hısn-ı ebvâbından Unkapanıkapısı dâhilinde Arabacılar 
mahallesi sâkinlerinden İshak Bey b. Hamza nâm bevvâb-ı sultânî meclis-i şer‘-i 
şerîf-i şâmihü’l-imâd ve mahfil-i dîn-i münîf-i râsihü’l-evtâdda kız karındaşı oğlu 
işbu bâ‘isü’l-kitâb Hızır Bey b. Derya mah za rın da bi’t-tav‘i’s-sâf ikrâr ve i‘tirâf 
edip bey‘-i âti’z-zikrin sudûruna değin yedimde mülküm ve hakkım olup vilâyet-i 
Rumeli’nde Ferecik kazâsına tâbi‘ Yelkenci nâm karye sınırında vâki‘ karye-i 
mezbûre kurbunda cârî Yelkenci Suyu demekle ma‘rûf nehr-i cârî üzerinde dâir 
beynimizde ma‘lûmü’l-hudûd bir göz değirmen tarafeynden îcâb ve kabûlü hâvî 
şurût-ı müfsideden ârî bey‘-i bâtt-ı sahîh-i şer‘î ile nakid râyic fi’l-vakt on bin ak-
çeye mezbûr Hızır Bey’e bey‘ edip ol dahi iştirâ ve kabûl eyledikden sonra semen-i 
mezkûru def ‘aten edâya iktidârı olmayıp taksîte tâlib olmağla her sene bana beş 
yüz akçe edâ ve teslîm eylemek üzre târih-i kitâbdan yirmi sene tamâmına de-
ğin semen-i mezkûru taksît edip zikr olunan değirmeni mahallinde ahz u kabza 
merkūm Hızır Bey’i taslît eyledim zikr olunan değirmen merkūm Hızır Bey’in 
mülk-i müşterâsı olmuşdur keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Ahmed Efendi el-Cündî, Berber İlyas [b.] Mehmed Beşe, harkçı 
Mehmed Beşe, Mehmed Çelebi b. Abdullah, İbrahim Çelebi b. Ahmed.

492 [66a-3] David v. Abraham’ın, Mustafa Çavuş b. Abdullah’a 
borçlu olduğu
Mahmiye-i İstanbul’da sâkin Yahud tâifesinin Kalavrita cemâ‘atinden David 
v. Abraham nâm Yahudi meclis-i şer‘-i şerîf-i şâmihü’l-imâd ve mahfil-i dîn-i 
münîf râsihü’l-evtâdda işbu bâ‘isü’l-kitâb ümdetü’l-emâsil ve’l-eşbâh Mustafa 
Çavuş b. Abdullah nâm kimesne mah za rın da bi’t-tav‘i’s-sâf ikrâr ve i‘tirâf edip 
cihet-i deyn-i şer‘îden mûmâ-ileyh Mustafa Çavuş’a zimmetinde vâcibü’l-edâ ve 
lâzımü’l-kazâ yüz elli kıt‘a esedî guruş deynim vardır dedikde gıbbe’t-tasdîki’l-
vicâhî ve’t-tahkīki’ş-şifâhî mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Muharrem Çavuş b. Abdullah, Hasan Çelebi b. Ahmed, Baba Resul 
b. Rıdvan, müezzin Ahmed Halîfe b. Şeyh Ahmed, Mehmed Çelebi b. Abdullah.

493 [66a-4] Borçlu olarak ölen Mehterbaşı Mustafa Ağa’nın evinin, 
vârisler tarafından Mehmed Paşa’nın kızı Hatice Hatun’a satıldığı
Mahmiye-i İstanbul’da Kabasakal Sinan Ağa mahallesi ahâlîsinden olup bundan 
akdem medyûnen vefât eden mehterbaşı Mustafa Ağa b. Ali’nin verâseti zevce-i 
metrûkeleri Âişe bt. Ali ve Bedehşan bt. Ali ve Nâziki bt. Abdullah nâm hâtunlar 
ile sulbiye sagīre kızı Fâtıma bt. ( ) ve li ebeveyn er karındaşı İlyas Ağa’ya münha-
sıra olduğu şer‘an sâbit ve mütehakkik oldukdan sonra mezbûr İlyas Ağa asâleten 
ve sagīre-i mezbûrenin kıbel-i şer‘den mansûb vasîsi olup mezbûrât Âişe ve Be-
dehşan ve Nâziki tarafl arından husûs-ı âti’l-beyâna vekîl olup zâtları ma‘rifet-i 
şer‘iyye ile ârifân mahalle-i mezbûre sük kâ nın dan müezzin Abdullah Efendi b. 
Hasan ve Mehmed Bey b. Ali nâm kimesneler şehâdetleriyle şer‘an vekâleti sâbit 
olan el-Hâc Mehmed Ağa b. Mustafa nâm kimesne vesâyeten ve vekâleten meclis-i 
şer‘-i hatîr-i lâzımü’t-tevkīrde umdetü’l-muhadderât zübdetü’l-muvakkarât 
aliyyetü’z-zât safiyyetü’s-sıfât bâ‘isetü’l-kitâb Hatice Hanım bt. el-merhûm ed-
dâricü ilâ medârici rahmeti Rabbihi’l-kayyûm Köprülü Mehmed Paşa tarafından 
husûs-ı âti’l-beyâna vekîl olduğu zâtını ma‘rifet-i şer‘iyye ile ârifân Mehmed Ağa 
b. Pîrî ve Yakub Ağa b. Ali nâm kimesneler şehâdetleriyle şer‘an sâbit olan di-
ğer Mehmed Ağa b. Ali nâm kimesne mah za rın da her biri ikrâr ve takrîr-i kelâm 
edip müteveff â-yı mezbûrun menkūl olan terekesi düyûn-ı müsbetesine vefâ et-
meyip akārı bey‘ olunmak lâzım gelmekle tereke-i müteveff â-yı mezbûrdan olup 
mahalle-i mezbûrda vâki‘ etrâf-ı erba‘adan Ali Ağa kızı Ümmühâni Hâtun menzili 
ve Abdülmümin Ağa menzili ve Vâlide Sultan kethüdâsı Mustafa Efendi menzili 
ve kapıcılar kethüdâsı İbrahim Ağa menzili ve Yusuf Ağa menzili ve Cellâd Dilsiz 
ve Mehmed Ağa ve Hokkabâz Dilsiz menzilleri ve Hâfız-ı Kur’ân Mustafa Ağa 
menzili ve tarîk-i âm ile mahdûd hâriciyyesinde on bâb fevkānî odalar ve bir orta 
sofa ve iki bâb sofa ve iki bâb oda ve bir ahır ve bir samanhâne ve bir matbah ve 
beş kenîf ve dâhiliyyesinde beş bâb fevkānî oda ve iki bâb tahtânî oda ve bir havuz 
ve bir köşk ve bir matbah ve dört kurnalı bir havuzlu hamam ve bir hamam odası 
ve bir kiler [ve] kebîr mahzen ve dört kenîf ve dâhiliyye ve hâriciyye beyninde 
bir bahçe ve kanavât-ı müsennât-ı memlûke ile muhrez dâhiliyyede bir yerde ve 
hâriciyyede üç yerde cârî cümlesi bir masura suyu müştemil mülk menzil ba‘de’l-
müzâyede ve inkıtâ‘i’r-rağbe semen-i misli on altı bin esedî guruşa vekîl-i mezbûr 
diğer Mehmed Ağa’ya tarafeynden îcâb ve kabûlü hâvî şurût-ı müfsideden ârî 
bey‘-i bâtt-ı sahîh-i şer‘î ile bey‘ ve teslîm edip ol dahi müvekkilesi müşârün-ileyhâ 
Hatice Hanım için iştirâ ve tesellüm eyledikden sonra semen-i mezbûru vekîl-i 
merkūm Mehmed Ağa yedinden tamâmen ahz u kabz eyledik min ba‘d menzil-i 
mezbûr müşârün-ileyhâ Hatice Hanım hazretlerinin mülk-i müşterâlarıdır keyfe 
mâ teşâ’ ve tahtâr mutasarrıfe olsun dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâlis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim Mahmud Ağa b. Hasan Emîn-i güm-
rük hâlâ, zübdetü’l-a‘yân …? Mustafa Ağa, mefh arü erbâbi’t-tahrîr ve’l-kalem 
Tersâne Emîni Süleyman, fahrü’l-emâsil ve’l-eşbâh Haraçcı Hasan Ağa, Mehmed 
Efendi b. Ahmed el-İmâm, Ahmed Bey b. Yakub, el-Hâc Bâli b. Yakub, Abdurrah-
man Efendi b. Mahmud el-İmâm, Mehmed Bey b. Sadık, Ramazan b. Ali, Abdul-
lah Halîfe b. ( ) el-Müezzin.







494 [66a-5] Ölen Ahmed Ağa’ya borcu olan Kaplan Paşa’nın bunu havale 
ettiği Osman Paşa tarafından vârislerine ödenmesi
Mahmiye-i İstanbul’da Karagümrük kurbunda (  ) mahallesi ahâlîsinden olup 
bundan akdem medîne-i Bağdad’da vefât eden Ahmed Ağa b. ( ) verâseti zevce-i 
metrûkesi Fâtıma bt. İbrahim nâm hâtun ile sulbî sagīr oğlu Derviş Mehmed’e 
münhasıra olduğu şer‘an sâbit ve mütehakkik oldukdan sonra mezbûre Fâtıma 
kendi tarafından asâleten ve sagīr-i mezbûrun kıbel-i şer‘den mansûbe vasîsi ol-
mağla vesâyeten dîvân-ı kāimmakām-ı hazret-i a‘zamîde akd olunan meclis-i şer‘-i 
âlîde hâlâ kapudân olan düstûr-ı ekrem müşîr-i efh am vezîr-i rûşen-zamîr Kap-
lan Paşa -dâme birruhû ve feşâ- tarafl arından husûs-ı âti’l-beyâna vekîl olup hâlâ 
çavuşbaşı olan İsmail Ağa b. (  ) ve Mehmed Çavuş b. Mehmed nâm kimesneler 
şehâdetleri ile şer‘an vekâleti sâbite olan İlyas Ağa b. Mahmud nâm kimesne mah-
za rın da da‘vâ ve takrîr-i kelâm edip müteveff â-yı mezbûrun müvekkil-i müşârün-
ileyh Kaplan Paşa zimmetinde karz-ı şer‘îden hakkı olan bin üç yüz esedî guruşun 
beş yüz elli esedî guruşunu müvekkil-i müşârün-ileyhin emriyle sâbıkan …? başı 
olan Osman Paşa bana edâ ve teslîm edip bâkī yedi yüz elli guruşu zimmetinde kal-
mağla hâlâ meblağ-ı bâkī-i mezbûru müvekkil-i müşârün-ileyhden taleb eyleyip 
da‘vâ ettiğimde müvekkil-i müşârün-ileyh mezbûr Ahmed Ağa vefât ettikde vâris-i 
ma‘rûfu olmamağla medîne-i mezbûrda emîn-i beytülmâl olan gāib ani’l-meclis 
Hasan Ağa ile nâzır olan mûmâ-ileyh Osman Paşa deyn-i mezbûr için benden bin 
iki yüz guruş alıp bir mikdârın ol zamânda yeniçeri ağası olan Kanbur Mustafa 
Paşa’ya vermişler idi var anlardan al deyû vermekde te‘allül eder, suâl olunup alıve-
rilmek matlûbumdur dedikde gıbbe’s-suâl vekîl-i mezbûr cevâbında müvekkilim 
müşârün-ileyh Kaplan Paşa’nın müteveff â-yı mezbûra ancak karzdan bin esedî gu-
ruşu üzerine iltizâm olunan ribh-i şer‘îden iki yüz esedî guruşu deyni olup deyn-i 
mezbûrdan müdde‘iyye-i mezbûrenin vech-i muharrer üzre mûmâ-ileyh Osman 
Paşa’dan [66b] ahzını i‘tirâf ettiği beş yüz elli esedî guruşdan bâkīden her bir esedî 
guruş seksen akçe olup hurda akçe hesâbınca kırk beş bin akçe olmak üzre bundan 
akdem müşârün-ileyh Kanbur Mustafa Paşa müvekkil-i müşârün-ileyhin âdemi ile 
deyn-i mezbûrun beş yüz altmış iki buçuk guruşunu dahi müdde‘iyye-i mezbûreye 
edâ edip meblağ-ı bâkī seksen yedi buçuk esedî guruşu mûmâ-ileyh Osman 
Paşa’dan havâle-i şer‘iyye ile havâle etmişdir deyû müdde‘iyye-i mezbûreyi ba‘zı 
müdde‘âsında def ‘le mukābele edip ziyâde yüz guruşu inkâr edicek müdde‘iyye-i 
mezbûreden ziyâde da‘vâsı için ve vekîl-i mezbûrdan def ‘-i mezbûru için beyyine 
taleb olundukda her biri ityân-ı beyyine için istimhâl etmeleri ile mehl-i şer‘î ile 
imhâl olundukdan sonra mûmâ-ileyh Osman Paşa havâle-i mezbûreyi ikrâr et-
meğin mûcebince vekîl-i mezbûrun ikrârı mertebesinden bâkī seksen yedi buçuk 
esedî guruşu müdde‘iyye-i mezbûreye edâya mûmâ-ileyh Osman Paşa’ya tenbîh 
olunmağın mâ vaka‘a bi’t-taleb ketb olundu.
Fi’l-yevmi’s-sâmin aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi Tezkireci-i ev-
vel, Fahrü erbâbi’t-tahrîr ve’r-rakam Mustafa Efendi Tezkireci-i sânî, Şaban Ağa b. 
Süleyman Ser-muhzırân, Eyüb Ağa b. Ahmed Kethüdâ-yı hazret-i efendi, umdetü 
kuzâti’l-İslâm zübdetü vülâti’l-enâm Yunus Çelebizâde Mehmed Efendi.

495 [66b-1] Pîr Mehmed Beşe’nin kaçak kölesini yakalayan Sefer 
Paşazâde Mustafa Ağa’nın elinden alıp tekrar kaçmasına sebep olan 
Bostancı Mustafa ile olan davada sulh olduğu
Vilâyet-i Rumeli’nde Malkara ahâlîsinden Pîr Mehmed Beşe b. Hüseyin nâm 
kimesne meclis-i şer‘de hadâyik-i sultâniyeden Davud Paşa bahçesi bostancıla-
rından bâ‘isü’l-kitâb Mustafa b. Sâlih nâm kimesne mah za rın da ikrâr-ı tâm ve 
takrîr-i kelâm edip orta boylu, elâ gözlü, açık sarı kaşlı, sarışın, Rûsiyyü’l-asl Si-
yavuş b. Abdullah nâm abd-i memlûküm bundan akdem firâr eyledikden son-
ra hâlâ mahmiye-i İstanbul’da kethüdâyeri olan Sefer Paşazâde Mustafa ahz edip 
benim için hıfz üzre iken mezbûr Bostancı Mustafa mevsûf-ı mezbûr için bizim 
yoldaşlarımızdandır deyû mevsûf-ı mezbûru merkūm Mustafa Ağa’nın yedin-
den ahz ettikden sonra mevsûf-ı mezbûr firâr etmekle, mevsûf-ı mezbûrun kıy-
meti olan yüz kırk dört esedî guruşu mezbûr Bostancı Mustafa’dan mukaddemâ 
hâkim-i muvakki‘-i sadr-ı kitâb huzûrunda da‘vâ ettiğimde ol dahi inkâr etmekle 
müdde‘âmı dergâh-ı âlî yeniçerilerinden yirmi yedinci sekbânlarına mahsûs oda 
yoldaşlarından Mehmed Beşe b. Abdullah ve Yunus Beşe b. Mehmed nâm kimes-
neler şehâdetleri ile mezbûr Bostancı Mustafa muvâcehesinde isbât edip mevsûf-ı 
mezbûrun kıymet-i şer‘iyyesi olan yüz kırk dört esedî guruşu bana zâmin ol-
mak üzre mezbûr Bostancı Mustafa üzerine hükm olundukdan sonra muslihûn 
tavassut edip mezbûr Bostancı Mustafa ile beynimizde doksan esedî guruş üze-
rine inşâ-i akd-i sulh ettiklerinde ben dahi sulh-i mezbûru kabûl edip bedel-i 
sulh-i mezbûru merkūm Bostancı Mustafa yedinden tamâmen ahz u kabz etti-
ğimden sonra husûs-ı mezbûra müte‘allika âmme-i de‘âvâdan merkūm Bostancı 
Mustafa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin Recebi’l-ferd li sene seb‘a ve seb‘în ve elf.
Şuhûdü’l-hâl: Es-Sâbikūn.

496 [66b-2] Ölen Halil Çavuş b. Mustafa’nın terekesi hususundaki 
davada sulh olduğu
Mahmiye-i İstanbul’da Baba Hasan Alemî mahallesinde sâkin iken bundan akdem 
vefât eden Halil Çavuş b. Mustafa’nın verâseti zevce-i metrûkesi Râbia Hâtun bt. 
Şahin Mehmed Bey ile sulbiye kızları Âişe ve Emetullah nâm sagīrlere ve li ebe-
veyn kız karındaşı Neslihan nâm hâtun ve li ebeveyn er karındaşları Süleyman 
ve İsmail nâm kimesnelere münhasıra olduğu şer‘an mütehakkik oldukdan sonra 
mezbûrân Süleyman ve İsmail’e asâleten merkūme Neslihan Hâtun’un sadrî oğlu 
olup tarafından husûs-ı câ’i’l-beyâna vekîli olduğu mazmûn-ı vech-i şer‘î üzre 
müsbet yedinde olan hüccet-i şer‘iyye ile şer‘an sâbit olan Hasan Beşe b. Musta-
fa nâm kimesne vekâleten meclis-i şer‘-i hatîr-i lâzımü’t-tevkīrde mesfûre Râbia 
Hâtun mah za rın da [her] biri asâleten ve vekâleten ikrâr ve takrîr-i kelâm edip 
müteveff â-yı mezbûr hâl-i hayâtında mahalle-i mezbûrda vâki‘ senin menzilin 
arsası üzerine emrinle binâ edip kendi malından üç yük elli bin akçe masrûfu 
olmuşidi deyû meblağ-ı mezkûrdan hisse-i irsiyye-i şer‘iyyemizi bundan akdem 
mezbûre Râbia Hâtun’dan da‘vâ eylediğimizde ol dahi inkâr etmeğin beynimiz-
de münâza‘ât-ı kesîre vukū‘undan sonra muslihûn tavassut edip merkūme Râbia 
Hâtun ile beynimizde nakd-i râyic fi’l-vakt on altı bin akçe üzre inşâ-i akd-i sulh 
eylediklerinde biz dahi asâleten ve vekâleten sulh-i mezbûru kabûl ve bedel-i 
sulh olan meblağ-ı mezkûru yedinden tamâmen alıp kabz edip husûs-ı mezkûre 
müte‘allika âmme-i de‘âvî ve mütâlebâtdan mezbûre Râbia Hâtun’un zimmetini 
ibrâ-i âmm-ı kātı‘ü’n-nizâ‘la ibrâ eyledik dediklerinde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Hasan Efendi b. Mehmed Efendi el-İmâm, Yusuf Efendi b. Abdullah, 
çukadâr Sâlih Çelebi b. Yusuf, İsmail Çelebi b. Nezir, Selâmi Efendi b. Eyüb.

497 [66b-3] Hasan b. Hüseyin’in kendine ait üçte birlik bostan 
hissesini İsa v. Dimitri’ye sattığı
Medîne-i Kayseriye’ye tâbi‘ Mancusu nâm karye sük kâ nın dan Hasan b. Hüseyin 
nâm kimesne meclis-i şer‘-i hatîr-i lâzımü’t-tevkīrde işbu bâ‘isü’s-sifr İsa v. Di-
mitri nâm Ermeni muvâcehesinde ikrâr-ı tâm ve takrîr-i kelâm edip bey‘-i âti’z-
zikrin sudûruna değin sülüsü benim ve sülüsü Fâtıma bt. Ahmed nâm hâtunun 
ve sülüsü Halil ve Mihriban ibney Mehmed’in iştirâken mülkümüz olup karye-i 
mezbûre sınırında vâki‘ bir tarafdan Fâtıma bt. ( ) nâm hâtun bağı bir tarafdan 
Fereş nâm zimmî bağı ve bir tarafdan nehr-i cârî ve bir tarafdan tarîk-i âm ile 
mahdûd tahmînen iki buçuk dönüm bostan yerinden sülüs hisse-i şâyi‘amı ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile on kıt‘a esedî guruşa 
mezbûr İsa’ya bey‘ ol dahi vech-i muharrer üzre iştirâ ve kabûl eyledikden sonra 
semeni olan meblağ-ı mezbûr on esedî guruşu mezbûr İsa yedinden tamâmen ahz 
u kabz edip zikr olunan bostan yeri ve bağı mahallinde kabza mezbûr İsa’yı taslît 
eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Kasım b. Ahmed, Hasan b. Abdullah, Ali Beşe, Hızır b. Abdullah, 
Ahmed Beşe b. Halil, Ahmed b. Mehmed, Hasan b. Hüdâverdi.

498 [66b-4] Vârissiz ölen Ahmed’in bostancı olmadığı ve terekesinin 
tamamıyla devlete teslim edildiği
Hâlâ mahmiye-i İstanbul’da şıkk-ı evvel deft erdârı kāimmakāmı olan Emîrü’l-
ümerâ’i’l-kirâm kebîrü’l-küberâi’l-fihâm Mehmed Paşa dîvân-ı eyvân-ı adâlet-
ünvânda ma‘kūd meclis-i şer‘-i şerîfde bundan akdem mahmiye-i İstanbul’da 
bilâ-vâris vefât eden Ahmed b. ( ) nâm kimesnenin muhallefâtına bostancı olmak 
zu‘muyla taraf-ı beytülmâl için vâzı‘ü’l-yed olup hadîka-i hâssada vâki‘ bostancı-
lara mahsûs dellâk odasından Ahmed Bey b. Halil ve Solak odasından Hasan Bey 
b. Hüseyin nâm kimesneler ile mahmiye-i merkūme[de] Bezzâz-ı Cedîd mahalle-
sinde sâkin Mehmed b. Hüseyin nâm kimesneler mahzarlarında da‘vâ ve takrîr-i 
kelâm edip bilâ-vâris vefât eden bostancıların muhallefâtı bostancı ocağından zabt 
oluna gelmeğle mezbûr Ahmed vefât eyledikde mezbûrun muhallefâtını bostancı 
olmak üzre beytülmâl için mezbûrûn Ahmed Bey ve Hasan Bey ve Mehmed kabz 
edip ba‘dehû mezbûr Ahmed’in bostancı olmadığı zâhir ve mütehakkik oldukdan 
sonra muhallefâtı taraf-ı mîrîye âid olmağın merkūmân Ahmed Bey ve Hasan Bey 
ve Mehmed makbûzları olan nukūd ve eşyâyı deft er-i kassâm mûcebince bana 
teslîm, ben dahi taraf-ı mîrî için ahz u kabz etmişdim, lâkin mezbûrûn deft er-i 
kassâmdan hâric bir kîse akçe ve bir yük akçe kıymetli eşyâ-i ma‘lûmeyi getirip 
bana teslîm etmeyip yedlerinde kalmış idi, hâlâ taleb ederim suâl olunsun de-
dikde gıbbe’s-suâl mezkûrûn cevâblarında cümle tereke-i müteveff â-yı mezbûru 
paşa-yı müşârün-ileyhe teslîm edip yedimizde tereke-i müteveff â-yı mezbûrdan 
bir şey kalmamışdır dediklerinde, paşa-yı müşârün-ileyhden da‘vâsına muvâfık 
beyyine taleb olundukda ityân-ı beyyineden izhâr-ı acz ile istihlâf etmeğin fi’l-
vâki‘ müteveff â-yı mezbûrun terekesinden deft er-i kassâmdan hâric bir kîse akçe 
ve bir yük akçe kıymetli eşyâ-i ma‘lûme yedlerinde kalmadığına vech-i şer‘î üzre 
merkūmûn Ahmed Bey ve Hasan Bey ve Mehmed’den her birilerine yemîn teklîf 
olundukda her biri alâ vefk i’l-mes’ûl yemîn billâhi te‘âlâ etmeğin mûcebince bilâ-
beyyine paşa-yı müşârün-ileyh mu‘ârazadan men‘ olunup mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Hâlâ şıkk-ı sânî deft erdârı Şaban, umdetü’l-a‘yân İsmail, Şaban Ağa 
b. ( ) Ser-muhzırân, Eyüb Ağa b. ( ).







499 [67a-1] el-Hâc Ali b. Mehmed’in, evini ve kölesi Hasan’ı kızı 
Âmine’ye hibe ettiği
Mahmiye-i İstanbul’da Kabakulak mahallesi ahâlîsinden el-Hâc Ali b. Mehmed 
nâm kimesne meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda ikrâr ve takrîr-i kelâm edip akd-i âtî sudûruna değin yedimde 
mülküm ve hakkım olup mahalle-i mezbûrda vâki‘ bir tarafdan zevcem İsmihan bt. 
Mehmed nâm hâtuna mukaddemâ semen-i ma‘lûma bey‘ ve teslîm ettiğim menzil 
ve bir tarafdan tarîk-i âm ve bir tarafdan Hoca Fâtıma nâm hâtunun mahalle-i 
mezbûrda avârıza vakf olan menzil ve bir tarafdan sulbiye kebîre kızım Âişe nâm 
hâtuna mukaddemâ semen-i ma‘lûma bey‘ ve teslîm eylediğim menzil ile mahdûd 
bir bâb fevkānî oda ve bir sofa ve bir bâb tahtânî oda ve bir dehlizi müştemil 
menzilimi fâriğan ani’ş-şevâgil ve ma‘lûmü’l-evsâf Rûsiyyü’l-asl Hasan b. Abdul-
lah nâm abd-i memlûkümü sulbiye sagīre kızım bâ‘isetü’l-kitâb Âmine’ye şurût-ı 
müfsideden ârîye hibe-i sahîha-i şer‘iyye ile hibe edip yine sagīre-i mezbûre için 
velâyeten kabz eyledim min ba‘d menzil-i mahdûd-ı mezbûr ile mevsûf-ı mezbûr 
Hasan sagīre-i merkūme Âmine’nin mülk-i mevhûbudur benim kat‘â alâka ve 
medhalim yokdur dedikde mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Ahmed Efendi b. Ali el-İmâm, es-Seyyid Mehmed Efendi b. Musta-
fa el-İmâm, Süleyman Halîfe b. Mustafa el-Müezzin, Mehmed b. Mehmed, el-Hâc 
Ömer b. Nuri, Mustafa b. Murad, Mustafa b. Musli, el-Hâc Hasan b. Memi, el-Hâc 
Sefer b. Ömer.

500 [67a-2] el-Hâc Ali b. Mehmed’in evini kızı Âişe Hatun’a sattığı ve 
câriyesini de ona hibe ettiği
Mahmiye-i İstanbul’da Kabakulak mahallesi sâkinlerinden el-Hâc Ali b. Mehmed 
nâm kimesne meclis-i şer‘-i şerîf-i lâzımü’t-teşrîfde sulbiye kebîre kızı bâ‘isetü’l-
kitâb Âişe bt. (  ) nâm hâtun tarafından husûs-ı âti’l-beyâna vekîl olduğu zâtını 
ma‘rifet-i şer‘iyye ile ârifân el-Hâc İbrahim ve Süleyman ibney Ali şehâdetleri ile 
şer‘an sâbit olan Mehmed Çelebi b. Mehmed nâm kimesne mah za rın da ikrâr ve 
takrîr-i kelâm edip bey‘-i âti’z-zikrin sudûruna değin yedimde mülküm ve hak-
kım olup mahalle-i mezbûrda vâki‘ bir tarafdan tarîk-i âm ve bir tarafdan Hoca 
Fâtıma nâm hâtunun mahalle-i mezbûre avârızına vakfı olan menzil bir tarafdan 
Medîne-i Münevvere vakfı’ndan olup Siyavuş Bey b. ( ) nâm kimesne tasarrufun-
da olan menzil ve bir tarafdan ba‘zen âhar mülküm ve ba‘zen zevcem İsmihan 
bt. Mehmed nâm hâtuna mukaddemâ semen-i ma‘lûma bey‘ ve teslîm ettiğim 
menzil ile mahdûd bir bâb fevkānî oda ve dehliz ve kenîf ve havluyu müştemil 
menzilimi cümle tevâbi‘ ve levâhıkı ile mezbûre Âişe Hâtun’a on beş bin akçeye 
bey‘-i bât ve teslîm edip ol dahi iştirâ ve tesellüm eylediğinden sonra semen-i 
mezbûru ve evsâfı beynimizde ma‘lûme Rûsiyyetü’l-asl Müstakīme bt. Abdullah 
nâm câriyemi mezbûre Âişe Hâtun’a hibe ve câriye-i mevsûfe-i mezbûreyi teslîm 
edip ol dahi ittihâb ve kabûl ve câriye-i mevsûfe-i mezkûreyi tesellüm eyledi, min 
ba‘d menzil-i mahdûd-ı mezbûr mülk-i müşterâsı ve câriye-i mevsûfe-i mezbûre 
mülk-i mevhûbudur, keyfe mâ teşâ’ ve tahtâr mutasarrıfı olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Es-Sâbikūn.

501 [67a-3] el-Hâc Ali b. Mehmed’in evini karısı İsmihan bt. Mehmed’e 
satıp parasını ona hibe ettiği
Mahmiye-i İstanbul’da Kabakulak mahallesi sâkinlerinden el-Hâc Ali b. Mehmed 
nâm kimesne meclis-i şer‘-i şerîf-i lâzımü’t-teşrîfde zevcesi bâ‘isetü’l-kitâb İsmi-
han bt. Mehmed nâm hâtun tarafından husûs-ı âti’l-beyâna vekîl olduğu zâtını 
ma‘rifet-i şer‘iyye ile ârifân el-Hâc İbrahim ve Süleyman ibney Ali nâm kimesne-
ler şehâdetleriyle şer‘an sâbit olan Mehmed Çelebi b. Mehmed nâm kimesne mah-
za rın da ikrâr ve takrîr-i kelâm edip akd-i âtî sudûruna değin yedimde mülküm 
ve hakkım olup mahalle-i mezbûrda vâki‘ iki tarafdan tarîk-i âm ve iki tarafdan 
âhar mülküm ile mahdûd bir bâb fevkānî oda ve bir sofayı müştemil menzilimi 
cemî‘ tevâbi‘ ve levâhıkı ile zevcem mezbûre İsmihan’a tarafeynden îcâb ve kabûlü 
hâvî bey‘-i bâtt-ı sahîh-i şer‘î ile sekiz bin akçeye bey‘ ve teslîm edip ol dahi iştirâ 
ve tesellüm ettikden sonra semen-i mezbûru mezbûre İsmihan’a hibe-i sahîha-i 
şer‘iyye ile hibe edip ol dahi ittihâb ve kabûl eyledi, min ba‘d menzil-i mahdûd-ı 
mezbûr merkūme İsmihan’ın mülk-i müşterâsıdır keyfe mâ teşâ’ ve tahtâr muta-
sarrıfe olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb ve imlâ 
olundu.
Fi’l-yevmi’s-sâlis ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Es-Sâbikūn.

502 [67a-4] Ahmed Efendi b. Hanifi’nin kölesi Yusuf ’u vasiyet 
yoluyla âzat ettiği
Mahmiye-i İstanbul’da Âbid Çelebi mahallesi sük kâ nın dan Mefh arü kuzâti’l-İslâm 
zübdetü vülâti’l-enâm Ahmed Efendi b. Hanîfî meclis-i şer‘-i hatîr-i lâzımü’t-
tevkīrde takrîr-i kelâm edip bana rıkkını mu‘terif olan işbu açık kaşlı, sarı elâ gözlü, 
orta boylu, Rûsiyyü’l-asl şâbb-ı emred Yusuf b. Abdullah nâm abd-i memlûkümü 
tedbîr-i mutlak ile müdebber eyledim vaktâ ki kazâ-i nahb edip Rabbime mülâkî 
olduğumda mezbûr Yusuf malımdan âzâd olsun dedikde mâ hüve’l-vâki‘ bi’t-taleb 
ketb olundu.
Fî gurreti Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-ulemâi’l-izâm zübdetü’l-fuzalâi’l-fiham Abdullah, 
umdetü’l-ulemâi’l-izâm zübdetü’l-fuzalâi’l-kirâm Kasımzâde Abdullah Efendi, 
Mehmed Efendi el-İmâm mahalle-i mezbûre, Abdullah Efendi b. Veli el-Müezzin 
mahalle-i mezbûre, Ali Beşe b. Mehmed, İbrahim Efendi b. Hızır, keşfî Mustafa 
Efendi [b.] Muharrem, İbrahim Efendi Kethüdâ-yı Kasımzâde, Abdülaziz Beşe 
Çukadâr, Ahmed Efendi el-Kadı, Osman Beşe Çukadâr.

503 [67a-5] Süleyman Bey b. Oruç’un, Mehmed’e emanet verdiği kaftanın 
parasını veya aynını alacağı
Mahmiye-i İstanbul’da Cebehâne’de sâkin işbu bâ‘isü’l-kitâb Süleyman Bey b. Oruc 
nâm kimesne meclis-i şer‘-i şerîf-i lâzımü’t-teşrîfde Mehmed b. ( ) nâm kimesne 
mah za rın da üzerine da‘vâ ve takrîr-i kelâm edip mezbûr Mehmed yedine bundan 
akdem yirmi esedî guruş kıymetli hil‘at ta‘bîr olunur kaft anımı bi tarîki’l-vedî‘a 
def ‘ ve teslîm eylemişidim hâlâ mezbûrdan taleb ederim suâl olunsun dedikde 
gıbbe’s-suâl mezbûr Mehmed cevâbında müdde‘î-i mezbûr yedinden vech-i mu-
harrer üzre kaft an-ı mezbûru ahzını ikrâr lâkin kaft an-ı mezbûru gāib ani’l-meclis 
Mehmed nâm kimesneye emânet vaz‘ eyledim deyû takrîrini mezbûr Mehmed 
ikrâr ve i‘tirâf etmeğin, ikrârı mûcebince zikr olunan kaft anın aynı mevcûd ise ay-
nını değil ise kıymet-i şer‘îsini ba‘de’s-sübût müdde‘î-i mezbûr Süleyman Çelebi’ye 
edâ ve teslîme mezbûr Mehmed’e tenbîh birle mâ vaka‘a bi’t-taleb ketb olundu.
Fi’l-yevmi’s-sânî aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Hamdi Çelebi b. Hüseyin, İbrahim 
Çelebi b. Mehmed, Hasan Çelebi b. Ahmed.

504 [67a-6] Ölen Osman b. Ömer’in borcuna mukabil rehin verdiği 
eşyanın satılıp borcun ödendiği
Mahmiye-i İstanbul’da Koca Mustafa Paşa kurbunda Hâcce Hâtun mahallesinde 
sâkin iken bundan akdem vefât eden Osman b. Ömer’in zevce-i metrûkesi Şah-
baz bt. Abdullah nâm hâtun meclis-i şer‘-i şerîf-i lâzımü’t-teşrîfde Receb Çelebi b. 
Hacı Murad nâm kimesne mah za rın da ikrâr ve takrîr-i kelâm edip müteveff â-yı 
mezbûrun hayâtında mezbûr Receb Çelebi’ye deyni olan elli guruş mukābelesinde 
rehn ve teslîm ettiği kendi mülkü olan bir sîm kılıç ile benim mülküm olan yedi 
miskāl bir altın mezbûr Receb Çelebi’nin izni ve re’y-i hâkim ile sûk-ı sultânîde 
ba‘de’l-müzâyede ve inkıtâ‘i’r-rağbe bey‘ ettiğimde ancak kırk yedi buçuk guruş 
hâsıl olup semen-i mezbûru müteveff â-yı mezbûrun deyni için mezbûr Receb 
Çelebi’ye verip ol dahi kabz eyledi dedikde, gıbbe’t-tasdîk mâ vaka‘a bi’t-taleb ketb 
olundu. Fi’l-yevmi’l-hâmis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Süleyman Çele-
bi b. Hasan, Hasan Çelebi b. Ahmed, İbrahim Çelebi b. Mehmed.

505 [67a-7] Belkıs bt. Abdullah’ın bazı ev eşyalarını câriyesi Vildan’a 
bağışladığı ve terekesinden kızlarına düşen pay için Halil Efendi 
b. Resul’ü vekil tayin ettiği
Mahmiye-i İstanbul’da Akbıyık mahallesinde sâkine mefh arü’l-muhadderât Bel-
kıs bt. Abdullah nâm hâtun meclis-i şer‘-i şerîf-i lâzımü’t-teşrîfde takrîr-i kelâm 
ve ta‘bîr ani’l-merâm edip vaktâ ki bu dâr-ı dünyâ bî-sebât ve bî-bekā olup sıhha-
tin âkıbeti mevt ve devletin âhiri fevt na‘îmi zıll-ı zâil ve mukīmi dayf-ı râhil oldu-
ğunu mülâhaza ve külli nefsin zâ’ikatü’l-mevt mefh ûm-ı şerîfi dahi ma‘lûmum ol-
mağın âlem-i fenâ ve şuhûddan menzil-i bekā ve hulûda rıhlet etmezden mukad-
dem ba‘zı sadakāt-ı mezbûre inşâsına niyet ve müzâfen ilâ mâ ba‘de’l-mevt şöyle 
vasiyyet ederim ki bi irâdeti’l-melik ve’l-müte‘âl bu dâr-ı dünyâdan sarây-ı ukbâya 
irtihâl ettiğimde eşyâ-i memlûkemden iki yemeni yorgan ve iki müsta‘mel Bursa 
yastığı ve bir tencere ve bir beledî döşek ve iki sahan ve bir güğüm ve bir tepsi ve 
bir leğen ve bir ibrik ve bir müsta‘mel atlas kaft an ve bir minder müdebberem 
Vildan bt. Abdullah’a verile deyip husûs-ı mezbûru tenfîze ve terekemden sadriye 
sagīre kızlarım Rukiye ve Hâmide’ye isâbet eden emvâlini hıfz ve ahvâllerini zab-
ta işbu hâzır bi’l-meclis Halil Efendi b. Resul’ü vasiyy-i muhtâr nasb ve ta‘yîn ve 
ihtiyâr eyledim dedikde, ol dahi vesâyet-i mezkûreyi kabûl ve hizmet-i lâzımesin 
edâya ta‘ahhüd etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Abdurrahman Efendi el-İmâm, Hasan Halîfe b. (  ) el-Müezzin, 
Tâşîzâde? Hasan Ağa b. Ahmed, Mehmed Halîfe b. (  ) el-Müezzin, Gazanfer b. 
Tevekkül, Resul b. Rıdvan.

506 [67b-1] Vakıf arsasının ulemâdan Mahmud Efendi [b.] 
Mehmed’e verildiği
Efendi hazretlerinin imzâsıyladır.
Merkūm (  ) nâm sâhibü’l-hayr vakf-ı lâzım ile vakf ve süknâsını ulemâdan bir 
recül-i sâlihe şart eylediği Dârü’l-hilâfeti’l-aliyye Kostantıniyye el-mahmiyye 
mahallâtından Dizdâriye mahallesinde vâki‘ bir tarafdan Dizdâriye câmi‘-i şerîfi 
ve ma‘bed-i latîfi haremi ve bir tarafdan merhûm Ahmed Çelebi veresesi mülkleri 
ve bir tarafdan ba‘zen mahalle-i mezbûre imâmına meşrûta vakıf menzil ve ba‘zen 
Sefer Bey mülkü ile mahdûde binâsı muhterik menzil arsasının ber mûceb-i şart-ı 
vâkıf tevcîh-i hâkim ile mutasarrıfı olan Ali Efendi fevt olup arsa-i mahdûde-i 
mezkûre mahlûle olmağın ulemâdan olup her vechile mahal ve müstahık olan 
işbu bâ‘isü’l-kitâb Mahmud Efendi [b.] Mehmed’e arsa-i mezkûre taraf-ı şer‘-i 
Nebevî’den tevcîh olunup tasarruf için işbu vesîka-i enîka ketb ve imlâ olunup 
yedine def ‘ ve i‘tâ olundu.
Fi’l-yevmi’s-sâdis ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Ağa b. Pîrî, Mustafa Çelebi b. Mehmed, sahhâf Resul Efen-
di, Ali Halîfe b. Mehmed, el-Hâc Ali Ağa b. Abdullah, fahrü’l-kuzât İbrahim Efen-
di b. Şeyh İbrahim Efendi, Süleyman Beşe b. Hızır, Ali Çelebi b. Mehmed.

507 [67b-2] Ali Beşe b. Mehmed’in, Aslan v. David’deki alacağını 
taksitlendirdiği
Katalan cemâ‘atinden Abraham v. Yasef ve Hayder v. David ve Portakal 
cemâ‘atinden Mosi v. Yasef ve İlya v. David ve Yako v. David nâm Yahudiler 
meclis-i şer‘-i hatîr-i lâzımü’t-tevkīrde işbu râfi‘ü’l-kitâb Ali Beşe b. Mehmed nâm 
kimesne mah za rın da her biri ikrâr ve takrîr-i kelâm edip merkūm Ali Beşe’nin 
Portakal cemâ‘atinden işbu hâzır bi’l-meclis Aslan v. David nâm Yahudi zimme-
tinde cihet-i deyn-i şer‘îden dört yüz on yedi esedî guruş hakkı olup meblağ-ı 
mezbûra mukaddemâ emr [ve] kabûlü hâviye kefâlet-i sahîha-i şer‘iyye ile ale’l-
iştirâki’s-seviy kefîl olmuşidik [vaktâ] ki meblağ-ı mezbûru merkūm Ali Beşe’ye 
def ‘aten edâya iktidârımız olmamağla meblağ-ı mezbûru mezbûr Ali Beşe’ye 
târih-i kitâbdan bin gün tamâmına değin her otuz günde ikişer buçuk guruş ver-
mek üzre taksît etmişidi, hâlâ meblağ-ı mukassat-ı mezbûrdan her otuz günde her 
birimizin hissesine lâzım gelen ikişer buçuk esedî guruşu merkūm Ali Beşe’ye edâ 
etmek üzre ta‘ahhüd eyledik dediklerinde gıbbe’t-tasdîk mâ hüve’l-vâki‘ bi’t-taleb 
ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çavuş el-Mübâşir, Gazanfer Bey b. Tevekkül, İbrahim Çe-
lebi b. Ahmed, Mehmed Çelebi b. Ramazan, Hasan Çelebi b. Ahmed, Hüseyin b. 
Abdullah.







508 [67b-3] Ahmed b. Bayram’ın iki at sakası kırbasını el-Hâc 
Muharrem b. Hasan’a sattığı
Dârü’l-hilâfeti’l-aliyye Kostantıniyye el-mahmiyye mahallâtından Ayasofya-i 
Kebîr mahallesi ahâlîsinden olup at sakası tâifesinden olan Ahmed b. Bayram nâm 
kimesne meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda işbu bâ‘isü’l-kitâb el-Hâc Muharrem b. Hasan nâm kimesne mah za rın da 
bi’t-tav‘i’s-sâf ikrâr ve i‘tirâf edip Ayasofya-i Kebîr kurbunda vâki‘ Çukurçeşme’de 
mutasarrıf olduğum bir at sakası ki yeğeni mezbûr el-Hâc Muharrem’e meccânen 
bey‘ ve tefvîz edip ol dahi tefevvuz ve kabûl ettikden sonra silk-i mülk-i sahîhimde 
münselik olan iki at sakası kırbasını dahi on iki kıt‘a esedî guruşa merkūm el-Hâc 
Muharrem’e bey‘ ve teslîm edip ol dahi iştirâ ve kabûl ve tesellüm eyledikden son-
ra semen-i mezbûr on iki kıt‘a esedî guruşu merkūm el-Hâc Muharrem yedinden 
tamâmen ahz u kabz eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâdis ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Kârhâneli Ali Bey [b.] Ahmed, Mehmed Beşe b. Osman Sakacı?, İsa 
Beşe b. Hüseyin, Mahmud b. Ahmed, Şaban b. Musli, Âlî Mahmud b. Mehmed, 
Rıdvan Bey.

509 [67b-4] Bir bostanda bulunan ceset için suçlanan Dimo v. Lazo’nun 
iyi haline kefil olunduğu
Mahmiye-i İstanbul’da Topkapısı dâhilinde Kürkçübaşı mahallesinde vâki‘ Sey-
yid Mehmed Çelebi bahçesi demekle ma‘rûf bahçede bahçıvan olan bâ‘isü’l-kitâb 
Dimo v. Lazo nâm zimmî meclis-i şer‘-i hatîr-i lâzımü’t-tevkīrde takrîr-i kelâm 
ve ta‘bîr ani’l-merâm edip bundan akdem mahmiye-i mezbûrda Sîmkeş ma-
hallesinde vâki‘ Mehmed Efendi bostanında bir âdem katl olunmuş sen de bilir 
imişsin deyû bi gayrı hak beni mahmiye-i mezbûre subaşısı ahz ve haps etmeğin 
benim keyf-i hâlim ahâlî-i mahalle-i mezkûreden olup işbu hâzırûn bi’l-meclis 
olan müslimînden suâl olunup takrîrleri tahrîr olunması matlûbumdur dedikde, 
ahâlî-i mahalle-i mezkûreden İmâm Mustafa Efendi b. Şaban ve es-Seyyid Meh-
med Çelebi b. es-Seyyid Mehmed ve el-Hâc Fîruz b. Abdullah ve Ömer Beşe b. Ab-
dullah ve Mehmed b. Mustafa nâm kimesnelerden mezbûr Dimo’nun keyfiyyet-i 
hâli suâl olundukda mezbûr Dimo kendi hâlinde ve kâr-ı kesbinde olup bir ci-
hetle mezbûrun sû-i hâline muttali‘ olmadık husûs-ı mezbûr merkūm Dimo’ya 
ift irâ-i mahzdır deyû her biri mezbûrun hüsn-i hâlini haber verdiklerinden son-
ra mezbûr Dimo’nun nefsine işbu hâzır bi’l-meclis olup kasaba-i Kasım Paşa’da 
Kulaksız mahallesinde bakkal olan Hristo v. Minho ve mahmiye-i mezkûrede 
Kaliçeciler köşkü kurbunda Mehmed Ağa bostanında bostancı olan Kiro v. Tolo 
nâm zimmîler kefîl olmağın mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, İbrahim Çelebi 
b. Mehmed, Gazanfer Bey b. Tevekkül, Ramazan b. Mehmed, İsmail b. Ali.

510 [67b-5] Mustafa Efendi b. İbrahim’in kendisini suç 
töhmetiyle hapsedip cerimesini alan Hüseyin Ağa b. İbrahim’le 
olan davada anlaştıkları
Fi’l-asl vilâyet-i Anadolu’da Kastamonu sancağında Sâhil kazâsına tâbi‘ Tırnami? 
nâm karyeden olup hâlâ mahmiye-i İstanbul’da Emîn Nureddin mahallesinde sâkin 
Mustafa Efendi b. İbrahim nâm kimesne meclis-i şer‘-i hatîr-i lâzımü’t-tevkīrde 
vilâyet-i Anadolu’da Antalya kazâsına tâbi‘ Evan? nâm karyeden olup sâbıkan zikr 
olunan Kastamonu sancağına mutasarrıf olan Hüseyin Paşa’nın ağalarından olan 
Hüseyin Ağa b. İbrahim tarafından husûs-ı âti’l-beyâna vekîl olduğu Ali Beşe b. 
Ahmed ve İsa Bey b. Hüseyin nâm kimesneler şehâdetleri ile şer‘an sâbit olan Hü-
seyin b. Abdülkerim nâm kimesne mah za rın da ikrâr ve takrîr-i kelâm edip bin 
yetmiş bir senesinde mûmâ-ileyh Hüseyin Paşa zikr olunan sancağa mutasarrıf 
iken merkūm Hüseyin Ağa ağalarından olmağla senin karındaşın Mehmed nâm 
kimesne paşa-yı mûmâ-ileyhin ağalarından (  ) ağaçla darb etmişidi deyû beni 
karye-i mezbûrda ahz ve haps edip bi gayrı hakkın beş yüz esedî guruşum ile her 
bir re’si ellişer guruş kıymetli üç re’s atımı ve beş yüz akçe kıymetli sekiz re’s kara 
sığır ineğimi ahz u kabz etmeğin bundan akdem meblağ-ı mezbûr beş yüz esedî 
guruş ile zikri mürûr eden at ve ineklerin kıymet-i şer‘iyyelerini merkūm Hüse-
yin Ağa’dan da‘vâ eyledikde ol dahi inkâr etmeğin beynimizde münâza‘ât-ı kesîre 
vakı‘a olmuşidi el-hâletü hâzihî muslihûn tavassut edip da‘vâ-yı meşrûhamdan 
merkūm Hüseyin Ağa ile beynimizde yetmiş kıt‘a esedî guruş ile bir donluk kır-
mızı sof üzerine inşâ-i akd-i sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr ile zikr olunan sofu merkūm Hüseyin Ağa 
yedinden alıp kabz edip husûs-ı mezbûra müte‘allika da‘vâdan merkūm Hüseyin 
Ağa’yı ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Ağa b. İlyas, Hüseyin Çavuş b. Mahmud, Ali Bey b. Ömer, 
Ramazan b. Hasan, Feyzullah Efendi b. Fazlullah, Ahmed Çelebi b. Mehmed.







511 [67b-6] Habibe Hatun’un vakfeylediği evin ulemâdan Hüseyin 
Efendi b. Ebûbekir’e verildiği
Efendi hazretlerinin imzâsıyladır
Mahmiye-i İstanbul’da Altımermer kurbunda el-Hâc Timur mahallesinde Habi-
be Hâtun nâm sâhibetü’l-hayr vakf ve süknâsını ulemâdan meskene muhtâc olan 
kimesneye şart ve ta‘yîn eylediği mahalle-i mezbûrede vâki‘ bir tarafdan Mustafa 
Çelebi mülkü ve bir tarafdan Hatice Hâtun mülkü ve bir tarafdan Emin Efendi 
yedinde olan vakıf menzil ve bir tarafdan ba‘zen Şerîfe Hâtun mülkü ve ba‘zen 
tarîk-i âm ile mahdûd sed üzerine mebnî iki bâb oda ve bir sofa ve bir su kuyusu 
ve cüneyneyi müştemil meşrûtiyyet üzre mutasarrıf olan vakf menzilde sâkin olan 
İdris Efendi b. Mehmed hüsn-i ihtiyârıyla kasr-ı yed edip yine ulemâdan süknâya 
eşedd-i ihtiyâc ile muhtâc olan Hüseyin Efendi b. Ebûbekir’e tevcîh olunup zabt ve 
tasarrufu için bu vesîka-i enîka ketb ve imlâ olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Ahmed Efendi, Mehmed Çelebi b. Lütfullah, 
Mehmed b. Mehmed.

512 [67b-7] Bakkalzâde Mehmed Efendi Evkafı’na ait gelirlerin azalması 
sebebiyle vakıftan para alanlara eksik ödeme yapılması
Mahmiye-i İstanbul’da Edirnekapısı kurbunda Efdalzâde mahallesinde vâki‘ 
merhûm Bakkalzâde Mehmed Efendi evkāfı’na meşrûtiyyet üzre mütevellî olan 
bâ‘isü’l-kitâb Şaban Halîfe b. Abdullah nâm kimesnenin kāimmakāmı olup tarafın-
dan husûs-ı âti’l-beyâna vekîl ve sâbitü’l-vekâlesi olan Ali Çelebi b. Abdülmennân 
meclis-i şer‘-i hatîr-i lâzımü’t-tevkīrde vâkıf-ı mezbûrun binâ eylediği mescid-i 
şerîfde imâm olan Ali Efendi b. Mehmed ve nâzır olan Mehmed Efendi b. Re-
sul muvâcehelerinde takrîr-i kelâm edip mezbûr Ali Efendi vakf-ı mezbûrun 
zevâidinden berât-ı şerîfl e yevmî üç akçe ve nâzır-ı merkūm kezâlik yevmî beş 
akçe ve Dâr-ı kurrâ şeyhi [68a] olan Süleyman Efendi b. Mustafa yevmî sekiz akçe 
vazîfeler ta‘yîn edip bu âna gelinceye değin ahz ederler idi, hâlâ vakf-ı mezbûra 
za‘f târî olup kifâyet etmemekle îrâd ve mesârif-i vakf görüldü[kd]en sonra asl-ı 
mâl-ı vakf tekmîl oluncaya değin rakabe olunmak matlûbumdur dedikde hâkim-i 
muvakki‘-i sadr-ı kitâb tûbâ-leh hüsnü me’âb hazretleri huzûrunda mütevellî-i 
merkūmun muhâsebesi görüldükde fi’l-vâki‘ îrâd-ı vakf masrafını ihâta eylemedi-
ği müte‘ayyin ve zâhir olmağın imâm-ı mezbûr Ali Efendi’nin vazîfesinden yevmî 
bir akçe ve nâzır-ı merkūm vazîfesinden yevmî iki akçe ve şeyh-i mezbûr Süley-
man Efendi vazîfesinden yevmî üç akçe vazîfe müsâ‘ade gelinceye değin nâkıs ver-
meğe mütevellî-i mezbûra tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis min Recebi’l-ferd li sene seb‘a ve seb‘în ve elf.
Şuhûdü’l-hâl: Mü’ezzin? İbrahim Çelebi [b.] Ahmed, Ali Efendi [b.] Abdullah, 
Musa Beşe [b.] Abdullah, Mehmed Çelebi b. Arslan, Arslan b. Hasan, Ömer Çe-
lebi b. ( ).

513 [68a-1] Ölen Mısırlı Yanaki v. Mihalaki’ye verdiği borcun 
terekesinden ödenmesi için karısı tarafından açılan davada vasî 
Hüseyin Bey’e tembihte bulunulduğu
Mahrûse-i Galata’da Sultan Bayezid mahallesi ahâlîsinden iken bundan akdem 
hâlik olan Mısırlı Yanaki v. Mihalaki nâm zimmînin zevce-i metrûke[si] bâ‘isetü’l-
kitâb Halgara bt. Anton nâm nasrâniye meclis-i şer‘-i şerîfde hâlik-i mezbûrenin 
sagīr oğulları Mihalaki ve Aleksandri ve sagīre kızı Asanya’nın kıbel-i şer‘den 
mansûb vasîsi olup tereke-i vâfiyesine vâzı‘ü’l-yed olan Hüseyin Bey b. Şaban nâm 
kimesne mah za rın da da‘vâ ve takrîr-i kelâm edip târih-i kitâbdan üç sene mu-
kaddem bin dört yüz elli esedî guruşumu hâlik-i mezbûra hayâtında mahrûse-i 
mezbûre hâricinde Kâtib Mustafa Çelebi mahallesinde sâkin olduğu menzilde 
ikrâz ve teslîm ol dahi iktirâz ve tesellüm edip kable’l-edâ hâlik olmağla zimme-
tinde kalmağın suâl olunup tereke-i vâfiyesinden edâya vasiyy-i merkūma tenbîh 
olunmak matlûbumdur dedikde, gıbbe’s-suâl ve’l-inkâr müdde‘iyye-i mezbûreden 
müdde‘âsını mübeyyine beyyine taleb olundukda zikr olunan Kâtib Mustafa Çe-
lebi mahallesi imâmı olan Mehmed Efendi’nin oğlu Mahmud Çelebi ve Osman 
b. Abdullah nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka müdde‘iyye-i mezbûre bin dört yüz elli esedî guruşu 
târih-i kitâbdan üç sene mukaddem hâlik-i mezbûra hayâtında zikr olunan Kâtib 
Mustafa Çelebi mahallesinde sâkin olduğu menzilde bizim huzûrumuzda ikrâz ve 
teslîm edip hâlik-i mezbûr dahi iktirâz ve tesellüm etmişidi biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye ettikle-
rinde şâhidân-ı mezbûrânın keyfiyyet-i hâllerini suâl için küttâb-ı mahkemeden 
mevlânâ Mehmed Efendi b. el-Hâc İsmail ile İbrahim b. (  ) irsâl olunup anlar 
dahi şâhidân-ı mezbûrânın mahallesine varıp ahâlîsinden İsmail Çelebi b. Yusuf 
ve Berber Mustafa b. Mehmed ve Mehmed b. Mahmud ve Ali Beşe b. Ahmed ve 
Ahmed Efendi b. Şaban ve nemekçi Yusuf b. Abdullah ve Sefer Beşe b. Mustafa 
nâm kimesnelerden şâhidân-ı mezbûrânın keyfiyyet-i hâlini suâl ettiklerinde her 
biri şâhidân-ı mezbûrân için adldir velev alenen kabûlü’ş-şehâdelerdir deyû ha-
ber verdiklerini mevlânâ-yı mezbûr mahallinde tahrîr ba‘dehû mezbûr İbrahim 
ile meclis-i şer‘a gelip alâ vukū‘ihî inhâ ve takrîr etmeleri ile alenen ba‘dehû sır-
ren ta‘dîl ve’t-tezkiyye olunduklarından sonra şehâdetleri makbûle olup meblağ-ı 
mezbûru hâlik-i mezbûrdan hayâtında küllen ve ba‘zen ahz-ı istîfâ veya hibe 
veya âhara havâle veya turûk-ı şer‘îden bir tarîk ile zimmetini ibrâ etmediği-
ne müdde‘î-i mezbûra yemîn teklîf olundukda ol dahi alâ vefk i’l-mes’ûl yemîn 
billâhi’llezî enzele’l-İncîle alâ İsa -aleyhi’s-selâm- etmeğin mûcebince meblağ-ı 
mezbûru hâlik-i mezbûrun tereke-i vâfiyesinden müdde‘iyye-i mezbûreye edâya 
vasiyy-i mezbûra tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ, İbrahim Çelebi b. Mehmed, 
İbrahim Çelebi [b.] Ahmed.

514 [68a-2] Ümmühani bt. Hüseyin’in, boşandığı kocasındaki mehir ve 
nafaka alacaklarını tahsil ettiği
Mahmiye-i İstanbul’da Parmakkapı kurbunda reisü’l-küttâb odalarından birinde 
sâkine Ümmühâni bt. Hüseyin nâm hâtun husûs-ı âti’l-beyâna vekîl olduğu zâtını 
ma‘rifet-i şer‘iyye ile ârifân Cafer Beşe b. Abdullah ve Hüseyin b. Osman nâm ki-
mesneler şehâdetleri ile şer‘an [sâ]bit Halime bt. Mehmed nâm hâtun dîvân-ı 
kāimmakām-ı hazret-i sadr-ı a‘zamîde akd olunan meclis-i şer‘-i âlîde müvekkile-i 
mezbûrenin zevc-i mutallıkı bâ‘isü’l-kitâb es-Seyyid Ali Çelebi b. es-Seyyid Meh-
med mah za rın da ikrâr ve takrîr-i kelâm edip müvekkilem mezbûre Ümmühâni’nin 
mezbûr es-Seyyid Ali Çelebi zimmetinde mütekarrir olan dört bin akçe mehr-i 
müeccel hakkını ve nafaka-i iddet-i ma‘lûmesi için ta‘yîn olunan dört yüz elli ak-
çeyi müvekkile-i mezbûre için mezbûr es-Seyyid Ali Çelebi yedinden bi’l-vekâle 
tamâmen ahz u kabz eyledim dedikde, gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Es-Seyyid  Hasan Çavuş b. ( ), es-Seyyid Ali b. es-Seyyid Mehmed, 
Mataracı ( ) b. Ali Beşe, fahrü’l-akrân Eyüb Ağa b. ( ) Kethüdâ-yı hazret-i efendi, 
es-Seyyid İbrahim b. es-Seyyid Ali, Şaban Ağa b. ( ) Ser-muhzırân, Ebûbekir Beşe 
b. Hacı Mehmed, Mustafa Beşe b. Hacı Mehmed.

515 [68a-3] Cizre Valisi Abdal Han’ın el-Hâc Osman b. Mahmud’a 
bez alışverişinden olan borcuna karşılık takı ve süs eşyalarını 
rehin verdiği
Bi’l-fi‘l Cizre vâlisi olan Emîrü’l-ümerâ’i’l-kirâm Abdal Hân b. Kasım Paşa meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de işbu râfi‘ü’l-kitâb 
el-Hâc Osman b. Mahmud nâm kimesne mah za rın da bi’t-tav‘i’s-sâf ikrâr ve i‘tirâf 
edip mezbûr el-Hâc Osman yedinden müşterâ ve makbûz beynimizde ma‘lûm beş 
bin kırmızı Diyarbekir bezi bahâsından târih-i kitâbdan sekiz ay tamâmına değin 
müeccel sekiz bin yedi yüz elli esedî guruş zimmetimde vâcibü’l-edâ ve lâzımü’l-
kazâ deynim vardır dedikde, gıbbe’t-tasdîki’ş-şer‘î Mahmiye-i İstanbul’da Aydın 
Kethüdâ mahallesi sâkinlerinden es-Seyyid Mustafa Ağa b. Mehmed Çavuş ile zev-
cesi Siyavuş Hâtun bt. Abdullah tarafl arından eşyâ-i âti’l-beyânı meblağ-ı mârrü’z-
zikr için mezbûr el-Hâc Osman’a rehn vaz‘ ve teslîm ve ecel-i mezkûr hulûlünde 
rihân-ı mezbûreyi semen-i misli ile bey‘a ve semenleri ile deyn-i mezkûru edâya 
vekîl olduğu mezbûrenin zâtını ma‘rifet-i şer‘iyye ile ârifân Hüseyin Ağa b. Ahmed 
ve İmâm Mustafa Efendi b. Ramazan nâm kimesneler şehâdetleri ile şer‘an vekâleti 
sâbit olan Mustafa Ağa b. Mehmed nâm kimesne meclis-i mezbûrda merkūm el-
Hâc Osman mah za rın da ikrâr ve takrîr-i kelâm edip müvekkilem mezbûre Siyavuş 
Hâtun’un mülkü olan kırk üç la‘l taşlı incili bir kuşak ve on altı bâft eli elmas taşlı bir 
kuşak ve biri kubbe biri tahta, iki elmas hâtemini ve müvekkil-i mezbûr es-Seyyid 
Mustafa Ağa’nın mülkü olan otuz altı kırat elmas taşlı küpesini mûmâ-ileyh Abdal 
Hâtun’un merkūm el-Hâc Osman’a deyni olan meblağ-ı mezbûr sekiz bin yedi yüz 
elli esedî guruşu mukābelesinde bi’l-vekâle mezbûr el-Hâc Osman’a rehn vaz‘ ve 
teslîm eyledim ol dahi irtihân ve tesellüm eyledi dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-a‘yân Hüseyin Ağa b. Ahmed, Arslan Bey b. Ahmed, Rama-
zan Ağa b. Şaban, fahrü’l-akrân Şaban Ağa b. Süleyman.

516 [68a-4] Ölen Belkıs bt. Mehmed’in babasının âzatlı câriyesi olduğu 
iddiasıyla vârisi Fâtıma’dan hisse talebinde bulunan Ali Bey’in 
davasını ispatlayamadığı
Mahmiye-i İstanbul’da Topkapısı kurbunda Bayezid Ağa mahallesi sük kâ nın dan 
iken vefât eden Ebûbekir Paşa’nın oğlu Ali Bey nâm kimesne dîvân-ı kāimmakām-ı 
hazret-i sadr-ı a‘zamîde akd olunan meclis-i şer‘-i âlîde mahmiye-i mezbûrda Ya-
vuzer mahallesinde sâkine iken vefât eden Belkıs bt. Mehmed’in sadriye kızı olup 
hasren vârisesi olmak üzre terekesine vâzı‘atü’l-yed olan bâ‘isetü’l-kitâb Fâtıma 
bt. (  ) nâm hâtun mah za rın da üzerine da‘vâ ve takrîr-i kelâm edip müteveff ât-ı 
mezbûre, babam müteveff â-yı mezbûrun câriye-i mu‘takası olup usûbet-i sebe-
biye cihetinden ben vârisi iken mezbûre Fâtıma terekesinden nısf hissesini bana 
teslîmden imtinâ‘ eder suâl olunup ihkāk-ı hak olunmak matlûbumdur dedikde, 
gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyine ta-
leb olundukda ityân-ı beyyineden izhâr-ı acz ile istihlâf etmeğin mezbûr Fâtıma’ya 
vech-i şer‘î üzre yemîn teklîf olundukda ol dahi alâ vefk i’l-mes’ûl yemîn billâhi’l-
aliyyi’l-a‘lâ etmeğin mûcebince müdde‘î-i mezbûr bilâ-beyyine mu‘ârazadan men‘ 
olunup mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-akrân Eyüb Ağa Kethüdâ-yı hazret-i efendi, Hüseyin Efendi 
[b.] Abdullah Çukadâr, Rıdvan b. Abdullah, Yahya Efendi el-İmâm, el-Hâc Ah-
med b. ( ) el-Müezzin, Ali b. Abdullah.

517 [68b-1] Osman b. Ahmed’in, kendisini dövdüklerini iddia ettiği 
kişilerle olan davasından vazgeçtiği
Mahmiye-i İstanbul’da vâki‘ Esirhanı’n[da] sâkin Osman b. Ahmed nâm kimesne 
meclis-i şer‘-i hatîr-i lâzımü’t-tevkīrde Hacı Hasan b. Ömer ve Ahmed b. Mehmed 
ve Mahmud b. Şaban ve Mustafa b. Mahmud ve Bayram b. Abdurrahman nâm 
kimesneler mahzarlarında ikrâr ve takrîr-i kelâm edip târih-i kitâbdan on beş gün 
akdem merkūmûn Hacı Hasan ve Ahmed ve Mahmud ve Mustafa ve Bayram zikr 
olunan handa beni darb-ı şedîd ile darb ve koynumdan iki yüz on dört şerîfi altı-
nımı ahz eylemişler idi deyû bundan akdem merkūmûnu da‘vâ etmişidi el-hâletü 
hâzihî vech-i meşrûh üzre olan da‘vâdan merkūmûn Hacı Hasan ve Ahmed ve 
Mahmud ve Mustafa ve Bayram’ın zimmetlerini ibrâ-i âmm-ı kātı‘ü’n-nizâ‘ ile 
ibrâ ve iskāt eyledim dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Bey Kethüdâ-yı esirciyân, Abdülbâkī b. Mehmed, Hacı 
Ebûbekir b. Mustafa, Yusuf b. Ali, İbrahim Çelebi b. Mehmed Bey.

518 [68b-2] Ölen Şaban Ağa b. Abdullah’ın ölmeden önce câriyesi 
Timurhan’ı âzat ettiğinin ispat edildiği
Mahmiye-i İstanbul’da Mahmud Paşa mahallesi sâkinlerinden iken bundan ak-
dem vefât eden Şaban Ağa b. Abdullah’ın verâseti sulbiye sagīre kızı Hatice ile li 
ebeveyn karındaşı Mehmed Ağa’ya münhasıra olduğu şer‘an mütehakkik olduk-
dan sonra işbu orta boylu, açık kaşlı, gök elâ gözlü, Rûsiyyetü’l-asl rıkk-ı sâbıkını 
mu‘terife olan bâ‘isetü’l-kitâb Timurhan bt. Abdullah meclis-i şer‘-i şerîfde 
tereke-i müteveff â-yı mezbûrdan olup rakīk olmak üzre kendiye vâzı‘ayi’l-yed 
olan mezbûr Mehmed Ağa ile sagīre-i mezbûrenin vasiyy-i mansûbu olan Musta-
fa Beşe b. Abdullah mah za rın da da‘vâ ve takrîr-i kelâm edip müteveff â-yı mezbûr 
Şaban Ağa sıhhat ve nefâz-ı tasarrufâtında yedinde mülkü olduğum hâlde beni 
malından tahrîr ve i‘tâk ve zümre-i harâir-i asliyyâta ilhâk edip ben sâir harâir-i 
asliyyât gibi hürre olmuş iken mezbûrân Mehmed Ağa ve Mustafa Beşe bi gayrı 
hakkın vech-i muharrer üzre bana vaz‘-ı yed ederler, suâl olunup üzerimden yed-i 
mubtılaları kasr ve izâle olunup sebîlim tahliyye olunmak matlûbumdur dedikde, 
gıbbe’s-suâl mezbûrân Mehmed Ağa ve Mustafa Beşe müteveff â-yı mezbûrun 
mevsûfe-i mezbûreyi vech-i muharrer üzre i‘tâkını inkâr ettiklerinde mevsûfe-i 
mezbûreden müdde‘âsını mübeyyine beyyine taleb olundukda mahmiye-i 
mezbûrede Hoca Rüstem mahallesi sâkinlerinden Mahmud Efendi b. Mehmed ve 
müteveff â-yı mezbûrun hizmetkârı olup mahmiye-i mezbûrda Balaban Ağa ma-
hallesinde sâkin Şaban b. İbrahim nâm kimesneler li ecli’ş-şehâde meclis-i şer‘-i 
şerîfde hâzırân olup istişhâd olunduklarında fi’l-hakīka müteveff â-yı mezbûr Şa-
ban Ağa sıhhat ve nefâz-ı tasarrufâtında mevsûfe-i mezbûreyi yedinde mülkü 
ve hakkı olduğu hâlde bizim huzûrumuzda malından tahrîr ve i‘tâk ve zümre-i 
harâir-i asliyyâta ilhâk etmiş idi, biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebince mevsûfe-i mezbûrenin vech-i 
muharrer üzre hürriyetine hükm olunup üzerinden yed-i mubtılalarının kasr ve 
izâlesine mezbûrân Mehmed Ağa ve Mustafa Beşe’ye tenbîh olunup sebîli tahliyye 
olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Ağa b. Pîrî, Mehmed Çelebi b. Abdullah Kethüdâ-yı 
muhzırân, çukadâr Hasan Beşe b. Abdullah, kapıcı Ali Bey [b.] Hasan, Süleyman 
b. Receb.

519 [68b-3] Noksan hüccet
İşbu orta boylu, açık kaşlı, elâ gözlü Macariyyetü’l-asl rıkk-ı sâbıkı[nı] mu‘terife 
olan bâ‘isetü’l-kitâb İsmihan bt. Abdullah işbu orta boylu, sarı elâ gözlü, açık kaşlı 
Rûsiyyetü’l-asl rıkk-ı sâbıkı[nı] mu‘terife bâ‘isetü’l-kitâb Mülâyim bt. Abdullah.
Şuhûdü’l-hâl: Es-Sâbikūn.

520 [68b-4] Cebecilerden Veli Beşe’nin Sadrazam Ahmed Paşa’nın kölesi 
Seme v. Yuvan’ın başına taşla vurarak öldürdüğünün tespiti
Bi’l-fi‘l mesned-i nişîn-i sadâret-i uzmâ ve sâhib-nikîn-i vekâlet-i kübrâ olan 
düstûr-ı ekrem müşîr-i efh am nizâmü’l-âlem nâzım-ı menâzımü’l-ümem mü-
debbirü umûri’l-cumhûr bi’l-fikri’s-sâkıb mütemmim-i mehâmmi’l-enâm bi’r-
re’yi’s-sâib sa‘âdetlü Ahmed Paşa -edâmallâhu birruhû ve feşâ- hazretlerinin kapı 
kethüdâları ve tarafl arından husûs-ı câ’îye vekîlleri olduğu bimâ hüve nehcü’s-
sübût şer‘an sâbit olan umdetü’l-a‘yân ve’l-ekfâ Mehmed Ağa b. Pîrî dîvân-ı 
kāimmakām-ı sadr-ı a‘zamîde akd olunan meclis-i âlîde dergâh-ı âlî -dâme 
merci‘an li’l-e‘âlî- cebecilerinden Veli Beşe b. Hankulu nâm kimesne mah za rın-
da üzerine da‘vâ ve takrîr-i kelâm edip müvekkil-i müşârün-ileyh hazretlerinin 
yüz kıt‘a esedî guruş kıymetli olan uzun boylu, açık kaşlı, elâ gözlü, Rûsiyyü’l-
asl Seme v. Yuvan nâm abd-i memlûkü târih-i kitâb senesi Cumâdelâhiresi’nin 
on altıncı günü mahmiye-i İstanbul’da Vezir hanı demekle ma‘rûf han kurbun-
da Boyacılar sûkunda gider iken merkūm Veli Beşe vakt-i asırda bir küçük si-
yah taş ile mevsûf-ı mezkûrun başına amden urup cerh edip mevsûf-ı mezbûr 
cerh-i mezbûrdan müte’essiren hâlik olmuşdur suâl olunup ihkāk-ı hak olunmak 
matlûbumdur dedikde, gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda udûl-i ricâl-i müslimînden olup Hallâk 
tâifesinden olan Hasan b. Musa ve boyacı tâifesinden olan Mehmed b. Mustafa ve 
mahmiye-i mezbûrede darbhâne kurbunda sâkin Şaban b. Mehmed nâm kimes-
neler li ecli’ş-şehâde meclis-i şer‘-i şerîfe hâzırûn olup istişhâd olunduklarında fi’l-
hakīka müvekkilimin müşârün-ileyhin abd-i memlûkü olan mevsûf-ı mezbûru 
mezbûr Veli Beşe târih-i kitâb senesi Cumâdelâhiresi’nin on altıncı günü vakt-i 
asırda bir küçük siyah taş ile başına amden urup cerh edip müte’essiren hâlik ol-
muşdur, biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eyledikde ba‘de’t-ta‘dîl ve’t-tezkiyye şehâdetleri makbûle 
olmağın mûcebince ba‘de’l-hükm mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim Çavuşbaşı İsmail Ağa, umdetü 
erbâbi’t-tahrîr ve’l-kalem Ebûbekir Efendi Tezkireci-i evvel, zübdetü ashâbi’t-
tahrîr ve’r-rakam Mustafa Efendi Tezkireci-i sânî, fahrü’l-akrân Şaban Ağa b. Sü-
leyman Ser-muhzırân, umdetü’l-emâsil ve’l-eşbâh Eyüb Ağa Kethüdâ-yı hazret-i 
efendi, fahrü’l-eşbâh Hasan Beşe b. Abdullah Çukadâr.

521 [68b-5] Ali Ağa b. Receb’in ölen kardeşi Mustafa b. Receb’de alacağı 
olduğu iddiasını ispat edemediği
Mahmiye-i İstanbul’da Aksaray’da Oğlan Şeyhi tekyesi kurbunda Bâkī Paşa odala-
rında sâkin Ali Ağa b. Receb nâm kimesne meclis-i şer‘-i şerîfde mahrûse-i Galata 
müzâfâtından İstinye kazâsına tâbi‘ Rumeli Hisarı’nda sâkin iken vefât eden ka-
rındaşı Mustafa b. Receb’in kebîr oğlu olup tereke-i müteveff â-yı mezbûra vâzı‘ü’l-
yed olan bâ‘isü’l-kitâb Mehmed nâm kimesne mah za rın da üzerine da‘vâ ve takrîr-i 
kelâm edip zikr olunan odalarda sâkin olduğum menzilin bahçesi içinde olan enar 
ağacı dibinde gümüş bir güğüm içinde olan üç bin altınım ile bin esedî guru-
şumu müteveff â-yı mezbûr hayâtında iznim ile kabz edip benim için emâneten 
hıfz üzre iken mücehhelen vefât etmekle suâl olunup tereke-i vâfiyesinden bana 
edâya mezbûr Mehmed’e tenbîh olunmak matlûbumdur dedikde gıbbe’s-suâl 
akībe’l-inkâr müdde‘î-i mezbûrdan müdde‘âsını mübeyyine beyyine taleb olun-
dukda ityân-ı beyyineden izhâr-ı acz ile istihlâf etmekle müdde‘î-i mezbûrun üç 
bin altın ile bin esedî guruşu izni ile müteveff â-yı mezbûr hayâtında vech-i mü-
beyyen üzre kabz ettiği ve bu vech ile müdde‘î-i mezbûrun müteveff â-yı mezbûr 
kıbelinde hakkı olduğunu bildirmeğin mezbûr Mehmed’e yemîn teklîf olundukda 
ol dahi alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince müdde‘î-i 
mezbûr bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: İsmail Beşe [b.] Mehmed el-Mübâşir, Mehmed Ağa b. Abdullah, 
Hüseyin b. Mehmed, Mehmed Bey [b.] Hüseyin.

522 [68b-6] Mehmed Efendi b. Süleyman’a yanıp enkazı duran 
vakıf arsasına bina yapmasına izin verildiği ve enkazın nakil 
masrafının belirlendiği
Dârü’l-hilâfeti’l-aliyye Kostantıniyye el-mahmiyye hısnı ebvâbından Kumka-
pı dâhilinde merhûm Nişancı Mehmed Paşa mahallesinde vâki‘ olan merhûm-ı 
merkūm binâ etmekle merhûm-ı merkūme …? ile ma‘rûf olan câmi‘-i şerîf 
ve ma‘bed-i latîfin bi’l-fi‘l imâmı ve hatîbi olan umdetü’l-eimme ve’l-hutebâ 
zübdetü’l-ulemâ ve’s-sulehâ Mefh arü hamele bi’l-Kur’ân Mehmed Efendi b. Sü-
leyman meclis-i şer‘-i şerîf-i şâmihü’l-bünyân ve mahfil-i dîn-i münîf-i râsihü’l-
erkânda takrîr-i kelâm ve ta‘bîr ani’l-merâm edip merhûm na‘lıncı el-Hâc Mah-
mud nâm sâhibü’l-hayrın gallesi beher yevm fî eyyi vaktin kân [69a] câmi‘-i 
şerîf-i mezkûrda Kur’ân-ı azîmü’ş-şân ve Kur’ân-ı bâhirü’l-burhândan üç eczâ-i 
şerîfe tilâvet olunup sevâbı rûhuna ihdâ olunmak üzre meşrût vakfından olup 
mahalle-i mezkûrda vâki‘ bir tarafdan Sîmkeş Süleyman nâm kimesne menzili ve 
bir tarafdan tarîk-i hâs ve bir tarafdan vakf-ı mezkûrdan dekâkîn ve bir tarafdan 
tarîk-i âm ile mahdûd menzil bin yetmiş senesinde vâki‘ harîk-i azîme olup bir su 
kuyusunu müştemile arsası ve âsâr esâs-ı cüdrânından üzerine bir mikdâr nukzu 
kalıp üzerine binâya mevkūf bir nesne olmamağla ilâ hâze’l-ân şöyle hâliye ve 
mu‘attala kalıp cânib-i vakfa bir nesne âid olmamağla arsa-i mahdûde-i mezbûre 
icâreteyn-i ma‘hûdeteyn ile îcâr olunmak cânib-i vakf-ı mezbûra her vechile enfa‘ 
olmağın vakf-ı mezbûrun bi’l-fi‘l mütevellîsi olan umdetü’l-eşbâh ve’l-ekfâ Meh-
med Efendi b. Sefer Ağa arsa-i mezbûreyi tâlibine arz eyledikde, üzerine edece-
ği binâ mu‘accelesine mahsûb olmak üzre istîcâr eder kimesne bulunmamağın 
mütevellî-i mezbûr re’y-i hâkim ile arsa-i mahdûde-i mezkûreyi üzerine mül-
kiyyet üzre binâya izin verilmek üzre icâre-i maktû‘a ile tâlibine arz ve kirâren 
ve mirâren nidâ ve müzâyede ettirdikde ba‘de inkıtâ‘i’r-rağbe icâre-i misli olan 
ayda kırk beş akçe icâre-i maktû‘a ile benim üzerimde karâr edip ziyâde ile tâlib-i 
âhar bulunmamağın mütevellî-i mezbûr arsa-i mahdûde-i mezkûreyi vech-i mü-
beyyen üzre ayda kırk beş akçe icâre-i maktû‘a ile bana îcâr ve teslîm edip ben 
dahi istîcâr ve kabûl ve tesellüm eylediğimden sonra üzerine malım ile mülküm 
olmak üzre nefsim için binâya izin vermişdir hâlâ cânib-i şer‘-i enverden üzeri-
ne varılıp mesâha olunup mikdârı mübeyyen ve âsâr-ı esâs-ı cüdrânından hâlâ 
üzerinde mevcûd olan nukzu tahmîn-i sahîh ile tahmîn ve takvîm olundukdan 
sonra vech-i muharrer üzre üzerine binâya savb-ı şer‘-i [mut]ahhardan dahi izin 
verilmek matlûbeleridir taraf-ı şer‘-i hatîr-i lâzımü’t-tevkīrden bu fakīr [ve] hâssa 
mi‘mârlarından üstâd Ali Halîfe b. Abdullah el-Burse[vî] ve zeyl-i rakīmde isim-
leri terkīm olunup ebniye ve sukūf ahvâline ıttılâ‘-ı tâm ve kemâl-i vukūfu olan 
müslimîn ile üzerine varıp mi‘mâr-ı merkūm mütevellî-i mezbûr muvâcehesinde 
arsa-i mahdûde-i mezkûre mesâha eyledikde tûlen otuz bir buçuk ve arzen yirmi 
iki buçuk zirâ‘ bi hesâb-ı terbî‘î bennâ zirâ‘ıyla yedi yüz sekiz buçuk zirâ‘ olduğu 
müte‘ayyin oldukdan sonra âsâr-ı esâs-ı cüdrânından hâlâ üzerinde mevcûd olan 
nukzun dahi nakli ancak üç bin altı yüz akçedir ziyâde değildir deyû mi‘mâr-ı 
mezbûr ile müslimîn-i mezkûrîn icmâ‘ ve ittifâk ettiklerinde vech-i meşrûh ve 
mübeyyen üzre üzerine binâya mûmâ-ileyh Mehmed Efendi’ye taraf-ı şer‘-i 
mübînden dahi izin verilmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sânî ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Fahrü’l-akrân hammâmî Ömer Ağa b. Mehmed, umdetü’l-eimme 
Ömer Efendi [b.] Yusuf, Ahmed Çelebi b.  Ömer el-Müezzin, Mehmed Çele-
bi b. Sefer, es-Seyyid Hasan el-Attâr, Mehmed Çelebi b. Mehmed, Hasan Çelebi 
b. Hasan, Abdullah Çelebi b. Ahmed, Ahmed b. Süleyman, Hasan b. Abdullah, 
Abdullah b. Abdullah, Ömer Efendi b. İsmail.

523 [69a-1] Mehmed Bey b. Osman’ın Abdullah b. Yusuf ’taki alacağını 
vârislerinden eşya olarak tahsil ettiği
Mahmiye-i İstanbul’da Güngörmez mahallesi sük kâ nın dan Mehmed Bey b. Os-
man nâm kimesne meclis-i şer‘-i hatîr-i lâzımü’t-tevkīrde mahmiye-i mezbûrda 
Keçeci Pîrî mahallesinde sâkin iken bundan akdem vefât eden Abdullah b. Yusuf 
nâm kimesnenin verâseti zevce-i metrûkesi Belkıs bt. Abdullah ile sagīr sülbî oğlu 
Abdurrahman ve sagīre kızı Fâtıma’ya münhasıra olduğu şer‘an zâhir ve muhakkik 
oldukdan sonra sagīrân-ı mezbûrânın tesviye-i umûrlarına kıbel-i şer‘den mansûb 
vasîleri vâlideleri olan mezbûre Belkıs mahzarlarında ikrâr ve takrîr-i kelâm edip 
müteveff â-yı merkūm Abdullah zimmetinde yedimden müşterâ ve makbûz beş 
zirâ‘ mâî Londra çukası semeninden yirmi beş esedî guruş ve cihet-i karzdan 
dahi kırk beş esedî guruş ki cem‘an yetmiş esedî guruş hakkım olup meblağ-ı 
mezbûru kable’l-edâ mezbûr Abdullah vefât etmekle bundan akdem meblağ-ı 
mezbûru terekesine vâzı‘ü’l-yed olan mezbûre Belkıs’dan taleb [ve] da‘vâ ettiğim-
de ol dahi inkâr etmeğin ben dahi huzûr-ı hâkimde Abdülfettâh b. Mustafa ve 
Halil b. Hayreddin nâm kimesneler şehâdetleri ile mezbûre Belkıs muvâcehesinde 
isbât edip ba‘de’l-hükm meblağ-ı mezbûru yedinde olan terekeden bana edâ ve 
teslîme mezbûre Belkıs’a tenbîh olunmuşidi el-hâletü hâzihî meblağ-ı mezbûr yet-
miş esedî guruş için mezbûre Belkıs yedinden beş zirâ‘ benefşe iskarlet çuka ve 
bir tencere ve bir benefş diz çakşırı ve bir güğüm ve bir maşraba ve iki nühâs 
sini ve iki sahan ve bir tas ve iki küçük lengerî sahan ve bir tava ve bir kepçe ve 
bir kahve ibriği ve bir abdest ibriği ahz u kabz edip husûs-ı mezbûra müte‘allika 
da‘vâdan sagīrân-ı mezbûrân ile mezbûre Belkıs’ı ibrâ ve iskāt eyledim dedikde 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’[l-yevmi’]s-sâmin ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Abdurrahman b. Yusuf, Mehmed b. Bayram, Ahmed b. Ahmed, Veli 
b. Mahmud, İbrahim Çelebi b. Mehmed.

524 [69a-2] Ali Beşe b. Mehmed’in Ali Bey’deki alacağını vârislerinin 
ödemesi gerektiği
Mahmiye-i İstanbul’da Azebler mahallesinde sâkin bâ‘isü’l-kitâb Ali Beşe b. Meh-
med nâm kimesne mahfil-i kazâda mahmiye-i mezbûrda kara beytülmâl emîni 
olup bundan akdem vefât eden Ali Bey b. ( ) ve zevcesi Gülistan bt. Abdullah’dan 
gayrı vârisi olmamağla terekesinin selâse erbâ‘ına vâzı‘ü’l-yed olan Ebûbekir Ağa 
b. Abdurrahman mah za rın da üzerine da‘vâ ve takrîr-i kelâm edip karz-ı şer‘îden 
müteveff â-yı mezbûr zimmetinde elli esedî guruş hakkım olup hattâ müteveff â-yı 
mezbûr kable’l-vefât mahzar-ı müslimînde ikrâr dahi etmişidi, mezbûr Ebûbekir 
Ağa’dan suâl olunup müteveff â-yı mezbûrun tereke-i vâfiyesinden edâya tenbîh 
olunmak matlûbumdur dedikde, udûl-i müslimînden olup mahmiye-i İstanbul’da 
Sultan Mehmed Hân -aleyhi’r-rahmetü ve’l-gufrân- binâ eylediği tahtalardan Ak-
deniz tarafında vâki‘ çift e odalarından birinde sâkin Himmet Efendi b. Rama-
zan ve Mehmed Efendi b. Sinan nâm kimesneler li ecli’ş-şehâde meclis-i şer‘de 
hâzırân olup istişhâd olunduklarında fi’l-hakīka müteveff â-yı mezbûr hayâtında 
karz-ı şer‘îden müdde‘î-i mezbûra vâcibü’l-edâ zimmetinde elli esedî guruş deyni 
olduğunu bizim huzûrumuzda ikrâr ve bizi işhâd etmişidi biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde gıbbe ri‘âyeti şerâiti’l-kabûl şehâdetleri makbûle oldukdan sonra müdde‘î-i 
mezbûr Ali Beşe’ye müteveff â-yı mezbûrda hayâtında meblağ-ı mezbûru küllen ve 
ba‘zen ahz ve istîfâ ya âhara havâle ve turûk-ı şer‘îden bir tarîk ile zimmetini [ibrâ] 
eylemediğine yemîn teklîf olundukda ol dahi alâ vefk i’l-mes’ûl yemîn billâhi’l-
aliyyi’l-a‘lâ etmeğin mûcebince meblağ-ı mezbûr elli esedî guruşu müteveff â-yı 
mezbûrun terekesinden müdde‘î-i mezbûra edâ ve teslîme mûmâ-ileyh Ebûbekir 
Ağa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. ( ) Ser-muhzır, Hasan Çelebi b. Ahmed, İbrahim 
Çelebi b. Mehmed, Baba Resul b. Rıdvan, Mehmed b. Ramazan.

525 [69a-3] Sahreko bt. Velko’nun, Yani v. İstemad ile nikâhlandığı
Mahmiye-i İstanbul hısnı ebvâbından Fenerkapı dâhilinde Abdi Subaşı mahallesi 
sâkinelerinden Sahreko? bt. Velko nâm nasrâniye meclis-i şer‘-i şerîf-i lâzımü’t-
teşrîfde bâ‘isü’s-sifr Yani v. İstemad nâm zimmî muvâcehesinde bi tav‘ihâ ikrâr 
ve takrîr-i kelâm edip bin akçe mehr-i müecceli ve beş yüz akçe mehr-i mu‘accel 
ile nefsini mezbûr Yani’ye işbu meclisde tezvîc ve inkâh edip ol dahi mehreyn-i 
mezbûreyn ile tezevvüc eyledim dedikde gıbbe’t-tasdîk mâ vaka‘a bi’t-taleb ketb 
olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Hasan Çe-
lebi b. Ahmed, Veli b. Mahmud, Resul [b.] Rıdvan.

526 [69b-1] Öldürülen Mehmed Ağa b. Ali’nin, Baltacı Mahmud Ağa 
Vakfı’na olan borcuna mukabil vârislerden rehin alındığı
Kâtib sehv etmekle yirmi beşinci varakda tashîhen kayd olunmuşdur.
Husûs-ı âti’l-beyânın mahallinde tahrîri iltimâs olunmağın kıbel-i şer‘den 
mevlânâ keşfî Efendi irsâl olunup ol dahi fahrü’l-emâcid ve’l-ekârim Hasan Ağa 
b. Himmet’in mahmiye-i İstanbul’da Zeyrek mahallesinde sâkin olduğu menzi-
line varıp edip zeyl-i vesîkada isimleri mastûr olan müslimîn huzûrunda akd-i 
meclis-i şer‘-i şerîf eyledikde, vilâyet-i Anadolu’da medîne-i Tire’de Câmi‘-i 
Cedîd mahallesinde sâkin iken bundan akdem maktûlen vefât eden Mehmed 
Ağa b. Ali’nin verâseti zevce-i metrûkesi Fâtıma bt. Bektaş nâm hâtun ile sulbî 
kebîr oğulları Hasan Efendi ve Ahmed Çavuş ve Mustafa Ağa ve Mahmud’a ve 
sulbî sagīr oğlu Ali ve sulbiye kebîre kızları Hatice ve Rukiye ve sagīre kızı Âişe’ye 
münhasıra olup kable’l-kısme mezbûr Mehmed dahi vefât edip verâseti vâlidesi 
mezbûre Fâtıma ile li ebeveyn er karındaşları mezbûrûn Hasan Efendi ve Ahmed 
Çavuş ve Mustafa Ağa’ya ve Ali Çelebi ve li ebeveyn kız karındaşları mezbûrât 
Hatice ve Rukiye ve Âişe’ye münhasıra olduğu şer‘an zâhir ve müte‘ayyin ol-
dukdan sonra merhûm Baltacı Mahmud Ağa vakf-ı lâzım ile vakf ve gallesini 
medîne-i İzmir’de binâ eylediği yirmi bir çeşmenin su yollarını ta‘mîre şart eyledi-
ği nukūdun meşrûtiyyet üzre mütevellîsi olup evlâd-ı vâkıfdan olan Ebûbekir Ağa 
meclis-i ma‘kūd-ı mezbûrda kendi tarafl arından asîl ve karındaşları merkūmûn 
Ahmed Çavuş ve Hatice ve Rukiye tarafl arından husûs-ı âti’l-beyâna vekîl olup 
mezbûrânın zâtlarını ma‘rifet-i şer‘iyye ile ârifân olan Ömer Çavuş b. (  ) [ve] 
Mehmed Çavuş b. Yusuf şehâdetleri ile şer‘an vekâletleri sâbite olan mezbûrân 
Mustafa Ağa ve Hasan Efendi ile şâhidân-ı mezbûrân ta‘rîfl eri ile mu‘arrefe olan 
mezbûre Fâtıma mahzarlarında bi’t-tevliyye ikrâr ve takrîr-i kelâm edip bundan 
akdem müteveff â-yı mezbûr Mehmed Ağa hayâtında asl-ı mâl-ı vakf-ı mezbûrdan 
ve ribh-i şer‘îden vakf-ı mezbûra zimmetinde deyni olan on yedi bin beş yüz gu-
ruşun dört bin beş yüz guruşunu vâkıf-ı mezbûr Mahmud Ağa’nın hayâtında em-
riyle mârrü’z-zikr çeşmelerin su yolları meremmetine harc ve sarf edip bâkī on üç 
bin guruşunu kable’l-îfâ vefât ettiğinde ben dahi tevliyyetim hasebiyle meblağ-ı 
bâkī on üç bin guruşu huzûr-ı hâkimde tereke-i müteveff â-yı mezbûra vâzı‘ü’l-
yed olan veresesinden taleb ve da‘vâ ve şuhûd-ı udûl ile muvâcehelerinde isbât ve 
terekesinden edâya hükm-i şer‘î lâhık olmağla meblağ-ı mahkûmun-bih üç bin 
guruşu tereke-i vâfiyesine vâzı‘-ı yed eden veresesinden vakf için alıp kabz edip on 
bin guruş bâkī kaldıkdan sonra mezbûrân Mustafa Ağa ve Hasan Efendi asâleten 
ve vekâleten ve merkūme Fâtıma asâleten yedimde olan mâl-ı vakıfdan iştirâ ve 
kabz eyledikleri levn ve zirâ‘ı beynimizde ilm-i şer‘î ile ma‘lûm çuka ve akmişe 
semeninden vakfa deynleri bin guruş ki cem‘an vakf-ı mezbûra deynleri olan on 
bir bin guruş mukābelesinde mezbûr Mustafa Ağa medîne-i Tire kazâsına tâbi‘ 
Kedine? nâm karyede vâki‘ lede’l-ahâlî ve’l-cîrân ma‘lûmü’l-hudûd çift lik ta‘bîr 
olunur mülk menzilini ve mezbûr Hasan Efendi Bayındır kazâsına tâbi‘ Falaka 
nâm karyede vâki‘ lede’l-ahâlî ma‘lûmü’l-hudûd otuz dönüm mülk zeytin bahçe-
sini ve mezbûre Fâtıma dahi Birgi kazâsına tâbi‘ Adıgede nâm karyede vâki‘ lede’l-
ahâlî ve’l-cîrân ma‘lûmü’l-hudûd üç kıt‘a mülk zeytin bağını her biri asâleten ve 
müvekkil-i mezbûr Ahmed Çavuş’un zikr olunan medîne-i Tire’de Murtaza Ağa 
mahallesinde vâki‘ lede’l-ahâlî ve’l-cîrân ma‘lûm dâhiliyye ve hâriciyyesinde 
büyût-ı müte‘addideyi müştemil mülk menzilim ile Bayındır kazâsına tâbi‘ Küre 
nâm karyede vâki‘ lede’l-ahâlî ma‘lûmü’l-hudûd çift lik ta‘bîr olunur mülk menzi-
lini cemî‘ hudûd ve hukūku müştemilâtları ile bana rehin vaz‘ edip ben dahi tev-
liyyetim hasebiyle irtihân ve kabûl edip emlâk-i mesfûreyi mahallinde ahz u kabza 
beni tarafl arından taslît eylediler dedikde mezbûr Mustafa Ağa ve Hasan Efendi 
asâleten ve vekâleten ve merkūme Fâtıma asâleten mütevellî-i merkūm Ebûbekir 
Ağa’nın kelimât-ı meşrûhasını vicâhen tasdîk ve şifâhen tahkīk eylediklerinden 
sonra vâki‘ hâli mevlânâ-yı mezbûr mahallinde tahrîr ba‘dehû ma‘an irsâl olunan 
muhzır Hüseyin b. Abdullah ile meclis-i şer‘a gelip alâ vukū‘ihî inhâ ve ihbâr ve 
takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve seb‘în ve elf.
Şuhûdü’l-hâl: Mefh arü’l-müderrisîni’l-kirâm Sâlih Efendi, umdetü’l-müderrisîn 
Mehmed Efendi [b.] İbrahim, fahrü’l-a‘yân Hasan Ağa b. el-Hâc Himmet, 
es-Seyyid Mehmed Ağa b. es-Seyyid Ali Çelebi, Mustafa Efendi b. el-Hâc Kemal, 
Mehmed Çelebi b. Bayezid, İbrahim Çavuş b. Abdünnebi, Mehmed Ağa b. Ömer, 
Ahmed Ağa b. Mehmed el-Hâc.

527 [69b-2] Ölen Musa b. Abdurrahman’ın, ölen kardeşi Eyüb 
b. Abdurrahman’daki alacağının çocuklarının vasîsi el-Hâc İbrahim 
tarafından vârislerden tahsil edildiği
Medîne-i Üsküdar’a tâbi‘ Kaymas nâhiyesinde bundan akdem maktûlen vefât 
eden Musa b. Abdurrahman’ın sulbî oğulları Mehmed ve Âişe nâm sagīrlerin 
hâlâ kıbel-i şer‘den mansûb vasîleri olan el-Hâc İbrahim b. Ali nâm kimesne 
meclis-i şer‘-i hatîrde mahmiye-i İstanbul’da (  ) mahallesinde sâkin iken bun-
dan akdem düyûnu terekesinden ezyed olduğu hâlde vefât eden Eyüb nâm ki-
mesnenin verâseti zevce-i metrûkesi Âişe bt. Abdullah nâm hâtun ile li ebeveyn 
karındaşı Süleyman nâm kimesneye münhasıra olduğu şer‘an zâhir ve muhak-
kik oldukdan sonra mezbûr el-Hâc İbrahim meclis-i şer‘-i şerîfde merkūmân 
Âişe ve Süleyman mahzarlarında ikrâr ve takrîr-i kelâm edip vasîleri olduğum 
sagīrân-ı mezbûrânın babaları mezbûr Musa zikr olunan nâhiyede maktûlen 
vefât eyledikde müteveff â-yı mezbûr Eyüb mezbûrun li ebeveyn karındaşı ve 
sagīrân-ı mezkûrânın tesviye-i umûrlarına kıbel-i şer‘den mansûb vasîleri olmağ-
la hayâtında nâhiye-i mezbûreye varıp maktûl-i mezbûrun deyni için bi’l-vesâye 
kırk bin akçe ahz u kabz ve meblağ-ı mezbûr[u] kendi mesârifine sarf ile istihlâk 
edip sagīrân-ı mezbûrâna meblağ-ı merkūm zimmetinde deyni olmuşken kable’l-
edâ medyûnen vefât edip mecmû‘-ı muhallefâtı düyûnuna vefâ etmeyip guremâya 
muhtâc olmağın mecmû‘-ı muhallefâtı ashâb-ı düyûn beyninde guremâ oldukda 
vasîleri olduğum sagīrân-ı mezbûrânın hisselerine yüz yirmi esedî guruş isâbet et-
mişidi, hâlâ meblağ-ı mezbûr yüz [yirmi] guruşun seksen esedî guruşuna tereke-i 
müteveff â-yı mezbûrdan olup evsâfı beynimizde ma‘lûm Rûsiyyü’l-asl Şahin nâm 
abdi ve kırk esedî guruşunu sagīrân-ı mezbûrân Âişe ve Süleyman yedlerinden 
bi’l-vesâye ahz u kabz eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb [ketb] olundu.
Fi’l-yevmi’s-sâbi‘ ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Ramazan Ağa b. Şaban, Mehmed Çelebi b. Abdullah, İbrahim Çele-
bi b. Mehmed, Hasan Çelebi b. Ahmed.

528 [69b-3] Yusuf b. Abdullah’ı yaralayanların tespiti ve yarasının keşfi
Mahmiye-i İstanbul’da esirci tâifesinden Mehmed Çelebi b. Ahmed nâm kimesne 
meclis-i şer‘-i hatîr-i lâzımü’t-tevkīrde takrîr-i kelâm ve ta‘bîr ani’l-merâm edip 
târih-i kitâb gecesi nısfü’l-leylde ben müsâfirette iken gāibûn ani’l-meclis Saka 
Hüseyin b. ( ) ve Zebidî Hüseyin b. ( ) ve Kastamonulu Hasan Beşe b. ( ) ve Bah-
çekapılı peremeci Hasan b. ( ) ve aşçı Mustafa Beşe b. ( ) ve ( ) nâm kimesneler 
mahmiye-i mezbûrede Esirhanı’nda vâki‘ odamı basıp işbu hâzır bi’l-meclis abd-i 
memlûküm olan Yusuf b. Abdullah’a fi‘l-i şenî‘ kasd eylediklerinde ol râzı olma-
mağla merkūm Saka Hüseyin mezbûr Yusuf ’un kılıç ile sol budunun bir yerine 
hançer ile bir yerine vurup cerh etmişdir nazar olunup yaraları keşf ve takrîr-i 
tahrîr olunmak matlûbumdur dedikde, merkūm Yusuf ’un a‘zâsına nazar olun-
dukda sol budunun bir yerinde kılıç ve bir yerinde hançer yarası olduğu mu‘âyene 
olundukdan sonra mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Bey b. Enbiyâ Kethüdâ-yı esirciyân, Mehmed Çelebi b. 
Abdülmennân, İbrahim Çelebi b. Ahmed, Resul b. Rıdvan.

529 [69b-4] Şahbaz bt. Abdullah’ın el koyduğu evin, Fâtıma 
bt. Abdi’nin kızı Âişe’ye çeyiz olarak verdiği ev olduğu ve 
Şahbaz’dan alınarak Âişe’ye verilmesi
Mahmiye-i İstanbul’da Hoca Kasım Gönânî mahallesinde sâkin iken bundan ak-
dem vefât eden Abdi Çelebi b. Mehmed’in verâseti vâlidesi Fâtıma bt. Abdi ile 
odalıklarından olan sulbî sagīr oğlu Ahmed ve sulbiye kızı Hatice’ye münhasıra 
olup ba‘dehû mezbûr Hatice dahi vefât edip verâseti vâlidesi Safiye’ye ve li eb er 
karındaşı mezbûr Mehmed’e münhasıra olup ba‘dehâ mezbûr Mehmed dahi vefât 
edip verâseti anası Şahbaz bt. Abdullah nâm hâtuna münhasıra olduğu şer‘an 
sâbit ve mütehakkik oldukdan sonra müteveff â-yı evvel-i mezbûrun li ebeveyn 
kız karındaşı olup mahalle-i mezbûrda sâkine bâ‘isetü’l-kitâb Âişe nâm hâtun 
meclis-i şer‘-i şerîf-i lâzımü’t-teşrîfde menzil-i âti’l-beyâna vâzı‘atü’l-yed olduğu 
şer‘an sâbit olan mezbûre Şahbaz mah za rın da üzerine da‘vâ ve takrîr-i kelâm edip 
târih-i kitâbdan yirmi beş sene mukaddem vâlidem mezbûre Fâtıma [70a] beni 
Hasan Bey nâm kimesneye inkâh ve tezvîc ettiğinde yedinde mülkü ve hakkı olup 
mahalle-i mezbûrda vâki‘ bir tarafdan Hacı İbrahim vakfı ve bir tarafdan tarîk-i 
âm ve iki tarafdan benim mülküm ile mahdûd nîm sofalı bir bâb tahtânî oda ve 
bir su kuyusu ve bahçe ve kenîfi müştemil menzilini cihâz olmak üzre bana hibe 
ve fâriğan ani’ş-şevâgil teslîm edip ben dahi ittihâb ve tesellüm ve on üç sene için-
de sâkine olup tasarruf ettiğimden sonra menzil-i mezbûrdan çıkıp vâlidem ile 
sâkine olduğumda menzil-i mezbûrda iznim ile karındaşım müteveff â-yı mezbûr 
sâkin iken vefât ettikde terekesinden olmak üzre bi gayrı hakkın mezbûre Şah-
baz vaz‘-ı yed eder, suâl olunup kasr-ı yedine ve bana teslîme mezbûre Şahbaz’a 
tenbîh olunmak matlûbumdur dedikde, gıbbe’s-suâl mezbûre Şahbaz cevâbında 
menzil-i mezbûru mâlikesi olan mezbûre Fâtıma târih-i kitâbdan on iki sene mu-
kaddem müteveff â-yı mezbûr Abdi Çelebi’ye hayâtında semen-i ma‘lûma bey‘ ve 
teslîm edip müteveff â-yı mezbûr dahi iştirâ ve tesellüm edip semeni için mezbûre 
Fâtıma’ya bir çift  altın bilezik ve bir hançer verip menzil-i mezbûr müteveff â-yı 
evvel-i mezbûrun ile’l-vefât mülkü olup terekesinden olmağla vaz‘-ı yed ederim 
mezbûre Fâtıma’nın mukaddemâ kızı müdde‘iyye-i mezbûreye hibe ve teslîm eyle-
diği ma‘lûmum değildir deyicek müdde‘iyye-i mezbûreden müdde‘âsını mübeyyi-
ne beyyine taleb olundukda mahmiye-i mezbûrede Eğrikapı dâhilinde Hacı İlyas 
mahallesi ahâlîsinden olup Balat câmi‘i kurbunda berber olan Mehmed b. Hanefi 
ve câmi‘-i mezbûr kurbunda Molla Aşkī mahallesi sük kâ nın dan Mehmed Bey b. 
Ebûbekir nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka müdde‘iyye-i mezbûreyi izniyle vâlidesi mezbûre Fâtıma 
târih-i kitâbdan yirmi beş sene mukaddem Hasan Bey nâm kimesneye inkâh ve 
tezvîc ettikde mezbûre Fâtıma menzil-i mahdûd-ı mezbûru yedinde mülkü ve hak-
kı olduğu hâlde kızı müdde‘iyye-i mezbûra cihâz olmak üzre hibe ve fâriğan ani’ş-
şevâgil teslîm edip müdde‘iyye-i mezbûre dahi ittihâb ve tesellüm ve on üç sene 
içinde sâkine olup mülkü olmak üzre tasarruf etmişidi, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde 
şâhidân-ı mezbûrânın keyfiyyet-i hâlini suâl için küttâb-ı mahkemeden mevlânâ 
keşfî Mustafa Efendi b. Muharrem ile huddâm-ı mahkemeden Hacı Veli b. Ali 
irsâl olunup anlardan şâhidân-ı mezbûrândan her birinin sâkin olduğu mahallesi-
ne varıp ahâlîsinden Ramazan b. Pîrî Hüseyin ve Ali Efendi b. Mustafa ve İbrahim 
Beşe [b.] Mehmed ve Süleyman Çelebi b. Hasan ve Hasan Çelebi b. Hüseyin ve 
Ramazan Çelebi b. Mehmed ve Mustafa b. Mehmed ve Mustafa Beşe b. Şaban ve 
Sinan Bey b. Mehmed ve Mehmed Bey b. Mustafa ve Ali Beşe b. Şaban ve Halil b. 
( ) nâm kimesnelerden şâhidân-ı mezbûrânın keyfiyyet-i hâllerini suâl ettiklerin-
de mezbûrlardan her biri mahallesinde sâkin olan şâhidân-ı mezbûrân için adldir 
deyû alenen makbûlü’ş-şehâdelerdir deyû haber verdiklerinde mevlânâ-yı mezbûr 
mahallinde tahrîr, ba‘dehû mezbûr Hacı Veli ile meclis-i şer‘a gelip alâ vukū‘ihî 
inhâ ve takrîr etmeleri ile alenen ve ba‘dehû sırren ta‘dîl ve tezkiyye olundukların-
dan sonra şehâdetleri makbûle olup müdde‘iyye-i mezbûreye menzil-i mezbûru 
âhara bey‘ ya hibe veya turûk-ı şer‘îden bir tarîk ile mülkünden ihrâc etmediğine 
yemîn teklîf olundukda ol dahi alâ vefk i’l-mes’ûl yemîn billâhi’l-aliyyi’l-a‘lâ et-
meğin mûcebince menzil-i mezbûrdan kasr-ı yedine ve müdde‘iyye-i mezbûreye 
teslîme mezbûre Şahbaz’a tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’s-sâlikîn eş-Şeyh Hamza Efendi b. Mehmed, Ahmed Efen-
di [b.] Ali, Musa b. Resul, es-Seyyid Mehmed Efendi b. es-Seyyid Ali, Ramazan 
b. Hüseyin, Mehmed Beşe b. Osman.







530 [70a-1] Çalıştığı evden izinsiz mal aldığından dolayı hapse atılan 
Ali b. Hüseyin’e, Mehmed Beşe b. Mahmud’un kefil olmasıyla 
hapisten çıkarıldığı
Mahmiye-i İstanbul’da Koca Mustafa Paşa mahallesinde sâkin olup hâzır bi’l-meclis 
olan Hekim Ahmed Ağa b. Abdullah’ın bundan akdem hizmetkârı olmağla bilâ-
izn mezbûr Ahmed Ağa’nın menzilinden bin beş yüz guruş kıymetli murassa‘ ke-
mer kuşak ile yüz altmış kırat yeni ma‘den bir çift  zümrüd küpesini ahz ve istihlâk 
eyledikden sonra vech-i muharrer üzre ahz [ve] istihlâkini ikrâr etmekle ba‘de’l-
hükmi’ş-şer‘î izn-i hâkim ile on bir aydan beri sicn-i sultânîde haps olunan bâ‘isü’l-
kitâb Ali b. Hüseyin nâm kimesnenin üzerinde lâbis olduğu libâsdan gayrı ism-i mal 
ıtlâk olunur bir nesnesi olmayıp mu‘sir ve mu‘dim olduğu mezbûr Ahmed Ağa’nın 
ikrârı ile lede’ş-şer‘i’l-mutahhar sâbit ve mukarrer olmağın mahmiye-i mezbûr hıs-
nı ebvâbından Silivrikapısı kurbunda sâkin olup dergâh-ı âlî yeniçerilerinin kırk 
beşinci ağa bölüğüne mahsûs oda neferâtından olan işbu hâzır bi’l-meclis Mehmed 
Beşe b. Mahmud nâm râcil mezbûr Ali’nin nefsine ve hîn-i mütâlebede meclis-i 
şer‘a ihzârına kefîl oldukdan sonra merkūm Ahmed Ağa mah za rın da merkūm Ali 
hapisden ıtlâk olunmağın mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim el-Hâc İsmail, mefh arü erbâbi’t-tahrîr 
ve’r-rakam Ebûbekir Tezkireci, zübdetü erbâbi’t-tahrîr ve’r-rakam Mustafa Efendi, 
Şaban b. ( ) Ser-muhzırân, fahrü’l-eşbâh Eyüb Ağa.

531 [70a-2] Hazar v. Aritun’un evini Nasuh Bey Vakfı’na 
bey‘ bi’l-istiğlâl yoluyla sattığı
Mahmiye-i İstanbul’da Kâtib Kasım mahallesinde sâkin Hazar v. Aritun nâm zimmî 
meclis-i şer‘-i lâzımü’t-teşrîfde Nasuh Bey nâm sâhibü’l-hayrın vakfına mütevellî 
olan işbu bâ‘isü’l-kitâb Ahmed Çelebi b. Hüseyin Efendi nâm kimesne mah za rın-
da ikrâr ve takrîr-i kelâm edip yedimde mülküm olup mahalle-i mezbûrda vâki‘ 
bir tarafdan Ömer Ağa mülkü ve bir tarafdan Bergam oğlu mülkü ve iki tarafdan 
tarîk-i âm ile mahdûd mülk menzili bi cümleti’t-tevâbi‘i ve’l-levâhık ve kâff eti’l-
menâfi‘ ve’l-merâfık mütevellî-i mezbûr Ahmed yedi yüz elli kıt‘a esedî guruşa bi 
tarîki’l-istiğlâl bey‘ ve teslîm edip ol dahi mâl-ı vakf-ı mezbûr ile vech-i mübeyyen 
üzre iştirâ ve tesellüm ve kabûl ve kabz edip semen-i mezbûru mütevellî-i mezbûre 
yedlerinde olan mâl-ı vakf-ı mezbûrdan tamâmen ahz u kabz eylediğimden sonra 
mütevellî-i mezbûr menzil-i mahdûd-ı mezbûru ba‘de’t-tahliyyeti’ş-şer‘iyye ve’t-
tekābuzi’l-mer‘î bin yetmiş yedi Şa‘bân gurresinden bir sene tamâmına değin yir-
mi iki buçuk esedî guruşa bana îcâr ve teslîm edip ben dahi vech-i muharrer üzre 
istîcâr ve kabûl ve kabz eyledim dedikde gıbbe’t-tasdîki’ş-şer‘î mahalle-i mezbûrda 
sâkin Satan v. Serkis nâm zimmî ücret-i mezbûre ile asl-ı mâl-ı mezbûra emr [ve] 
kabûlü hâviye kefâlet-i sahîha-i şer‘iyye ile kefîl olmağın mâ vaka‘a bi’t-taleb ketb 
olundu.
Fi’l-yevmi gurreti Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Efendi b. Abdülkerim, Ahmed Çelebi b. Mustafa, Meh-
med Çelebi b. Osman, Ali Dede b. Musa, Mehmed Halîfe b. Resul, Mehmed Çelebi 
b. Abdullah.

532 [70a-3] Nalçacı esnafından haftada bir Tahtakale’de nöbeti olan 
Sadi Çelebi’ye bir nöbet de Saraçhane’de verildiği
Mahmiye-i İstanbul’da vâki‘ nalçacı tâifesinin ihtiyârlarından İbrahim Beşe b. 
Mehmed ve Ahmed Beşe b. Mustafa ve Mahmud b. Musa ve Mustafa b. Meh-
med ve Yusuf b. Abdullah ve Hacı Mustafa b. Hasan ve Fethullah b. Emrullah 
ve Ali b. Musa ve Hüseyin b. Ramazan [ve] Mehmed b. Yusuf ve İbrahim Beşe b. 
Mehmed nâm kimesneler meclis-i şer‘de tâife-i mezbûrenin hâlâ ehl-i hibreleri 
olan bâ‘isü’l-kitâb es-Seyyid Sadi b. es-Seyyid Nurullah nâm kimesne mah za rın da 
her biri takrîr-i kelâm ve ta‘bîr ani’l-merâm edip kadîmden hırfetimiz ahâlîsinden 
kethüdâ ve yiğitbaşı ve du‘âcı ve ehl-i hibre olanlara her haft ada mahmiye-i 
mezbûrda ikişer növbet ta‘yîn oluna gelip mezbûr es-Seyyid Sadi Çelebi’nin ancak 
haft ada Tahtakal‘a’da bir növbeti olup gayrı yerde olmamağla, mu‘tâd-ı kadîme 
binâen mezbûr es-Seyyid Sadi Çelebi’ye Saraçhâne kurbunda bir növbet dahi 
ta‘yîn eyledik, mezbûr es-Seyyid Sadi Çelebi mu‘tâd-ı kadîm üzre her haft ada bir 
növbet Tahtakal‘a’da ve bir növbet Saraçhâne kurbunda işleyip içimizden kimes-
ne mâni‘ olmamak üzre kavl ve ittifâk ve ahd-i mîsâk eyledik, mezbûrun yedine 
hüccet verilmek matlûbumdur dediklerinde mezbûr es-Seyyid Sadi Çelebi vech-i 
muharrer üzre her haft ada bir növbet Tahtakal‘a’da ve bir növbet Saraçhâne’de iş-
leyip bi gayrı vechin kimesne mâni‘ olmamak üzre taraf-ı şer‘den bu hurûf ketb ve 
terkīm olunup yed-i tâlibe def ‘ olundu.
Fi’l-yevmi’l-âşir min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. ( ) Kethüdâ-yı muhzırân, İbrahim Çelebi b. Meh-
med, Hasan Çelebi b. Ahmed, Mehmed b. Ramazan.

533 [70b-1] Kalender Beşe b. Abdullah’ın, Hürrem Bey Vakfı’na ait evin 
yarısını mütevelli izni ile Hasan b. Abdullah’a verdiği
Mahmiye-i İstanbul’da Bayezid Ağa mahallesinde sâkin işbu bâ‘isü’l-kitâb Hasan 
b. Abdullah nâm kimesne meclis-i şer‘-i hatîr-i lâzımü’t-tevkīrde takrîr-i kelâm 
ve ta‘bîr ani’l-merâm edip merhûm cündîbaşı Hürrem Bey nâm sâhibü’l-hayrın 
vakfından olup mahmiye-i mezbûrda Altımermer kurbunda Kâtib Muslihiddin 
mahallesinde vâki‘ bir tarafdan Medîne-i Münevvere vakfı ve bir tarafdan zikr 
olunan Hürrem Bey vakfı olan bahçe ve bir tarafdan yine vakf-ı mezbûrdan olup 
el-Hâc Ramazan [b.] Mehmed tasarrufunda olan bahçe ve bir tarafdan yine vakf-ı 
mezbûrdan olup el-Hâc Ramazan [b.] Mehmed tasarrufunda olan dükkân ve bir 
tarafdan tarîk-i âm ile mahdûd tûlen dokuz zirâ‘ ve yirmi iki parmak ve arzen se-
kiz zirâ‘ arsa ve üzerinde mebnî bir bâb mahzen ve içinde karaağaç tahtasından bir 
çatma iki gözlü anbar ve etrâfında olan taş duvarları ile Kalender Beşe b. Abdullah 
nâm kimesnenin icâre-i mu‘accele ve ayda otuz akçe ücret-i müeccele ile tasarru-
funda olduğu merkūm Kalender Beşe tafsîli mürûr eden mahzenin nısfını cümle 
hukūk ve merâfıkı ile hakk-ı tasarrufunu bi’l-fi‘l vakf-ı mezbûr mütevellîsi olan 
( ) ma‘rifetiyle dört bin fıddî râyic fi’l-vakt akçe bedel mukābelesinde bana ferâğ 
ve tefvîz edip ben dahi vech-i muharrer üzre tefevvuz ve kabûl ettiğimden sonra 
mütevellî-i mezbûr hat ve hatmi ve iznini hâvî yedime işbu temessükü vermiş-
dir nazar olunup mûcebince kıbel-i şer‘-i enverden dahi li ecli’l-istihkâm hüccet-i 
şer‘iyye verilmesi matlûbumdur deyû mazmûnu min külli’l-vücûh takrîr-i 
meşrûhunu nâtık ve mütevellî-i vakf-ı mezbûrun hat ve hatmini hâvî temessük 
ibrâz etmeğin mûcebince li ecli’l-istihkâm taraf-ı şer‘-i enverden işbu vesîka-i 
enîka alâ mâ hüve’l-hakīka ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Abdülkerim Çelebi b. Mehmed, Süleyman Ağa b. Abdullah, 
Ebûbekir Çelebi b. ( ), Mehmed b. ( ), Kalender Beşe b. Abdullah.

534 [70b-2] Ölen Tatar Süleyman Ağa b. Abdullah’ın, ölmeden 
önce câriyesi Gülbûy’u Bedirmâh bt. Abdullah’a vasiyet yoluyla 
hibe ettiği
Mahmiye-i İstanbul’da Dîvâne Ali mahallesinde sâkin iken bundan akdem ordu-
yı hümâyûnda fevt olan Tatar Süleyman Ağa b. Abdullah nâm müteveff ânın 
ümm-i veledi Bedirmâh bt. Abdullah nâm hâtun tarafından husûs-ı âti’l-beyâna 
vekîl olup mezbûrenin zâtını ma‘rifet-i şer‘iyye ile ârifân Sunullah b. eş-Şeyh İs-
mail nâm kimesne dîvân-ı eyvân-ı adâlet-ünvânda ma‘kūd meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de mahmiye-i mezbûrda hâlâ 
şıkk-ı evvel deft erdârı kāimmakāmı olmağla müteveff â-yı mezbûrun zâhirde 
vâris-i ma‘rûfu olmamağın terekesine bi’l-emâne vâzı‘ü’l-yed olan zü’l-kadri’r-refî‘ 
ve’l-câhi’l-menî‘ Mehmed Paşa hazretleri mah za rın da bi’l-vekâle üzerine da‘vâ ve 
takrîr-i kelâm edip müteveff â-yı mezbûr hâl-i hayâtında işbu hâzır bi’l-meclis orta 
boylu, açık kaşlı, kara gözlü, kara yağız Çerkesiyyetü’l-asl Gülbûy nâm câriye-i 
memlûkesini müvekkile-i mezbûre ben bi emrillâhi te‘âlâ vefât eylediğimde 
mevsûfe-i mezbûre senin olsun deyû vasiyyet edip sülüs malı dahi müsâ‘id olmağ-
la mevsûfe-i mezbûre müvekkile-i mezbûrenin mülkü olmuş iken müşârün-ileyh 
Mehmed Paşa hazretleri taraf-ı mîrîye kabz murâd eder suâl olunup kasr-ı yedine 
tenbîh olunmak matlûbumdur dedikde gıbbe’s-suâl ve’l-inkâr vekîl-i mezbûrdan 
müdde‘âsını mübeyyine beyyine taleb olundukda udûl-i müslimînden olup 
mahalle-i mezbûre sük kâ nın dan Mehmed b. İbrahim ve Emin Sinan mahallesin-
de sâkin Hasan b. İsmail nâm kimesneler li ecli’ş-şehâde meclis-i şer‘a hâzırân 
olup isre’l-istişhâdi’ş-şer‘î fi’l-vâki‘ müteveff â-yı mezbûr Tatar Süleyman Ağa hâl-i 
hayâtında bizim huzûrumuzda ben bi emrillâhi te‘âlâ vefât eylediğimde mevsûfe-i 
mezbûre Gülbûy müvekkile-i mezbûre Bedirmâh’a şart olsun deyû vasiyyet eyle-
di ve sülüs malı dahi müsâ‘iddir, bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde şâhidân-ı mezbûrânın 
keyfiyyet-i ahvâllerini suâl için küttâb-ı mahkemeden mevlânâ Mehmed Efendi 
ile ( ) irsâl olunup anlar dahi şâhidân-ı mezbûrânın sâkin oldukları mahalleleri-
ne varıp ahâlîsinden İsa Efendi b. Mehmed ve Mehmed b. Yusuf Efendi b. İsa ve 
Halil b. İbrahim ve Mustafa Efendi b. Mehmed el-İmâm ve Yusuf Efendi b. Cafer 
el-Müezzin ve Ömer Çelebi b. Receb ve Süleyman b. Abdullah nâm kimesne[ler]
den şâhidân-ı mezbûrânın keyfiyyet-i ahvâllerini suâl ettiklerinde her biri ma-
hallelerinde sâkin olan şâhidân-ı mezbûrân için adldir ve makbûlü’ş-şehâdelerdir 
deyû haber verdiklerini mevlânâ-yı mezbûr mahallinde tahrîr ba‘dehû ma‘an irsâl 
olunan (  ) ile meclis-i şer‘a gelip alâ vukū‘ihî inhâ ve takrîr etmeleri ile sırren 
ve alenen ba‘de’t-ta‘dîl ve’t-tezkiyye şehâdetleri makbûle olmağın müşârün-ileyh 
Mehmed Paşa hazretlerinin kasr-ı yedine tenbîh olunup mâ vaka‘a bi’t-taleb ketb 
olundu.
Fi’l-yevmi’s-sâmin ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-emâsil ve’l-akrân Mehmed Ağa b. İbrahim Efendi, fahrü’l-
emâsil ve’l-eşbâh el-Hâc İsmail Ağa hâlâ Çavuşbaşı, fahrü’l-akrân Eyüb Ağa 
Kethüdâ-yı hazret-i efendi, fahrü’l-akrân Şaban Ağa Ser-muhzırân.

535 [70b-3] Mısır Beylerbeyi Ömer Paşa’nın mallarını zayi eden Petro 
Reis adına Fransız elçisinin tazminat ödemeye kefil olduğu
Bir maddesinde bin lafzını mukayyid hatâ’en yazmayıp zabt-ı sicillerine nazar 
olundukda bin lafzı mastûr olmağın bu mahalle işâret olundu.
Mahrûse-i Galata hâricinde Dörtyol Ağzı nâm mevzi‘ kurbunda sâkin olup hâlâ 
Fransız elçisi olan Delahay v. Delahay nâm müste’men dîvân-ı kāimmakām-ı 
sadr-ı a‘zamîde akd olan meclis-i şer‘-i âlîde hâlâ matbah-ı âmire emîni olup 
mîrî maslahata ta‘yîn olunan eşyâyı kabza memûr olan umdetü’l-emâsil ve’l-a‘yân 
Mustafa Ağa b. Derviş ile bi’l-fi‘l Mısr-ı Kahire beylerbeyisi olan düstûr-ı müker-
rem müşîr-i müfahham vezîr-i rûşen-zamîr Ömer Paşa -dâme birruhû ve feşâ- 
hazretlerinin kapı kethüdâsı ve tarafından husûs-ı âti’l-beyâna sâbitü’l-vekâle 
vekîli olan Mefh arü’l-emâsil ve’l-eşbâh diğer Mustafa Ağa b. Abdülkerim mah za-
rın da tav‘an ikrâr ve takrîr-i kelâm edip bundan akdem müşârün-ileyh Ömer Paşa 
hazretleri Mısr-ı Kahire’de ba‘zı eşyâsını getirip kapı kethüdâsına teslîm ve mîrî 
ba‘zı eşyâyı dahi taraf-ı mîrîye teslîm için Fransız tâifesinden Petro nâm reisin 
sefînine tahmîl edip mezbûr Petro dahi eşyâ-i mezbûreyi alıp dârü’l-harbe götü-
rüp ba‘zısını izâ‘at ve istihlâk etmekle mezbûr Petro’nun vech-i mübeyyen üzre 
mâl-ı mîrîden istihlâk eylediği beş bin doksan iki kile pirinç ve bin yüz altmış se-
kiz vakıyye pirinç ve altmış vakıyye darçın ve yirmi üç vakıyye zencefil zâmin olup 
mûmâ-ileyh Mustafa Ağa’ya otuz güne değin teslîme ve mûmâ-ileyh Ömer Paşa 
hazretlerinin vech-i muharrer üzre kapı kethüdâlarına teslîm için irsâl eylediği 
eşyâdan dahi mezbûr Petro’nun vech-i muharrer üzre izâ‘at ve istihlâk eylediği bin 
altı yüz seksen dört vakıyye kahve ve on bin sekiz yüz vakıyye şeker ve iki bin se-
kiz yüz keyl pirinç ve iki re’s tavâşî hâdımların kıymetlerini zâmin olup otuz güne 
değin mûmâ-ileyh diğer Mustafa’ya Ağa’ya teslîme vech-i muharrer üzre mezkûr 
Petro’nun bâzirgân emti‘asından izâ‘at ve istihlâk ettiği eşyâyı dahi ba‘de’s-sübût 
zâmin olup ashâbına teslîme ta‘ahhüd eyledim dedikde gıbbe’t-tasdîki’l-mu‘teber 
mâ hüve’l-vâki‘ bi’l-ibtigā ketb olundu.
Fî selhi Recebi’l-ferd li sene seb‘a ve seb‘în ve elf.
Şuhûdü’l-hâl: Emîrü’l-ümerâ’i’l-kirâm kebîrü’l-küberâi’l-fihâm Mehmed Paşa 
kāimmakām-ı deft erdâr-ı şıkk-ı evvel, umdetü’l-emâcid ve’l-ekârim Mahmud 
Ağa emîn-i gümrük, umdetü’l-emâcid Mustafa Ağa Muhzır, umdetü’l-emâcid İs-
mail Ağa Çavuşbaşı, Eyüb Ağa Kethüdâ-yı hazret-i efendi.

536 [71a-1] Ölen el-Hâc Mehmed b. Hızır’ın, kızı Havva’ya kalan dükkân 
hissesi kira gelirini vasîsinin tahsil ettiği
Mahmiye-i İstanbul’da Sarı Bayezid mahallesinde sâkin iken bundan akdem vefât 
eden el-Hâc Mehmed b. Hızır nâm kimesnenin sulbiye sagīre kızı Havva’nın 
kıbel-i şer‘den mansûbe vâlidesi ve vasîsi olan Sâime bt. el-Hâc Mehmed nâm 
hâtun meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
bâ‘isü’l-kitâb Mehmed b. Hasan nâm kimesne mah za rın da bi tav‘ihâ ikrâr ve i‘tirâf 
edip sülüsü benim ve sülüsü sagīre-i mezbûrenin ve sülüsü kebîr kızım Fâtıma 
Hâtun’un mülkü olup mahmiye-i mezbûrda Ahi Çelebi mahkemesi kurbun-
da vâki‘ beynimizde ma‘lûmü’l-hudûd arâzi [ve] dükkânın icâresinden sagīre-i 
mezbûrenin sülüs [hissesine] isâbet eden beher şehr ikişer yüz yirmi ikişer ak-
çeden yedi bin dokuz yüz doksan iki akçeyi ve sagīre-i mezbûrenin malından 
mezbûr Mehmed zimmetinde olan yirmi iki bin akçenin onu on bir hesâbı üzre 
bin yetmiş dört Rebî‘ulâhiri gurresinden târih-i kitâb senesi Ramazânı’na değin 
cem‘ olan beş bin beş yüz akçe ribhi cem‘an on üç bin dört yüz doksan iki akçeyi 
vesâyetim hasebiyle merkūm Mehmed yedinden tamâmen ahz u kabz eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Recebi’l-ferd li sene seb‘a ve seb‘în ve elf.
Şuhûdü’l-hâl: Musa Beşe b. İbrahim, Hamza Beşe b. Mehmed, Ahmed Çelebi b. 
İbrahim, Ali Çelebi b. Mehmed, İbrahim Çelebi b. Mehmed.

537 [71a-2] el-Hâc Mustafa’nın, ölen Avraham’da ibrişim alışverişinden 
bâki kalan alacağını kefili olan babası Yako’nun ödemesi gerektiği
Mahmiye-i İstanbul’da Mahmud Paşa câmi‘-i şerîfi ve ma‘bed-i latîfi kurbunda Dâye 
Hâtun mahallesinde sâkin iken bundan akdem vefât eden el-Hâc Mehmed b. el-Hâc 
Veli’nin kebîr oğlu ve hasren vârisi olan bâ‘isü’l-kitâb el-Hâc Mustafa nâm kimes-
ne meclis-i şer‘-i şerîf-i Ahmedî ve mahfil-i dîn-i münîf-i Muhammedî’de tâife-i 
Yahud’un Portakal cemâ‘atinden olup bundan akdem hâlik olan Avraham nâm 
Yahudi’nin babası Yako v. ( ) nâm Yahudi mah za rın da üzerine da‘vâ ve takrîr-i kelâm 
edip hâlik-i mezbûr zimmetinde yedimden müşterâ ve makbûz yirmi bir deste ib-
rişim bahâsından hakkım olan dört yüz esedî guruşa merkūm Yako kefîl oldukdan 
sonra meblağ-ı mezbûrun iki yüz on iki esedî guruşunu hâlik-i mezbûrun zevcesi 
Senha?’nın deyn-i mezbûr mukābelesinde rehinleri olan eşyâ semenlerinden hâzır 
bi’l-meclis Ömer b. Veli yedinden ahz ve istîfâ edip bâkīsi zimmetinde kalmışidi 
suâl olunup meblağ-ı bâkī yüz seksen sekiz esedî guruşun kefâletine binâen mezbûr 
Yako’dan alıverilmesi matlûbumdur dedikde gıbbe’s-suâl mezbûr Yako cevâbında 
semen-i mezbûra vech-i muharrer üzre kefîl olduğumdan sonra müdde‘î-i mezbûr 
semen-i mezbûrdan ahzını i‘tirâf ettiği yüz on iki esedî guruş üzerine benim ile 
sulh olup bâkīden zimmetimi ibrâ etmişidi deyû def ‘le mukābele edicek gıbbe’s-
suâl ve’l-inkâr mezbûr Yako’dan def ‘-i mezbûrunu mübeyyine beyyine taleb olun-
dukda ityân-ı beyyineden izhâr-ı acz ile istihlâf etmeğin müdde‘î-i mezbûr semen-i 
mezbûrdan kabzını i‘tirâf ettiği iki yüz on iki esedî guruş üzerine mezbûr Yako ile 
sulh olup ve bâkīden zimmetini ibrâ etmediğine yemîn teklîf olundukda ol dahi alâ 
vefk i’l-mes’ûl yemîn billâhi’l-aliyyi’l-a‘lâ etmeğin mûcebince semen-i mezbûrdan 
bâkī meblağ-ı mezbûr seksen sekiz esedî guruşu müdde‘î-i mezbûra edâya merkūm 
Yako’ya tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân, Baba Resul b. Rıdvan, Ahmed 
Çelebi b. Hasan, Mehmed b. Ramazan.







538 [71a-3] Defterdar kaymakamı Mehmed Paşa’nın, vârissiz ölen 
Sincari Mehmed Efendi’nin terekesinde yer alan ev arsasını el-Hâc 
Mustafa Ağa’ya sattığı
Bi’l-fi‘l şıkk-ı evvel deft erdârı kāimmakāmı olan Emîrü’l-ümerâ’i’l-kirâm kebîrü’l-
küberâi’l-fihâm zü’l-kadri ve’l-ihtirâm sâhibü’l-izzi ve’l-ihtişâm Mehmed Paşa 
-dâme birruhû ve feşâ- hazretleri dîvân-ı kāimmakām-ı sadr-ı a‘zamîde akd 
olunan meclis-i âlîde hâlâ bostancıbaşı olan umdetü’l-havâs ve’l-mukarrebîn 
mu‘temedü’l-mülûk ve’s-selâtîn sâhibü’l-mefâhiri’l-aliyye hâviyyü’l-me’âsiri’s-
seniyye zü’l-kadri’r-refî‘ ve’l-câhi’l-menî‘ el-Hâc Mustafa Ağa hazretleri taraf-ı 
bâhirü’ş-şerefl erinden husûs-ı âti’l-beyâna vekîl olduğu umdetü’l-emâcid ve’l-
ekârim câmi‘ü’l-mehâmid ve’l-mekârim Çavuşbaşı İsmail Ağa b. Musli ve Mur-
taza Hoca b. Sadık ve Abdurrahman Bey b. Ali nâm kimesneler şehâdetleri ile 
şer‘an sâbit olan umdetü’l-emâsil ve’l-a‘yân bostancılar odabaşısı Osman Ağa b. 
Mahmud mah za rın da ikrâr ve takrîr-i kelâm edip fi’l-asl Dârü’l-hilâfeti’l-aliyye 
Kostantıniyye el-mahmiyye mahallâtından Şeyh Resmî mahallesi ahâlîsinden 
olup vilâyet-i Rumeli’nde medîne-i Sofya kazâsından münfasıl iken bundan ak-
dem medîne-i mezbûrda bilâ-vâris vefât eden Sincârî Mehmed Efendi’nin tere-
kesinden olmağla taraf-ı mîrîye âid ve makbûzum olup mahmiye-i mezbûrede 
Hocapaşa mahallesinde vakı‘a bir tarafdan tarîk-i âm ve üç tarafdan Tırnakçı Sa-
rayı demekle ma‘rûf saray ile mahdûd bir su kuyusu ve bir tarafdan tûlen otuz üç 
buçuk zirâ‘ taş duvarı ve biri berber biri câmeşûy biri attârî [ve biri] bir enserci 
dört bâb dükkânları müştemile tûlen otuz üç buçuk ve arzen bir başı yirmi yedi 
buçuk ve bir başı on yedi buçuk bi hesâb-ı terbî‘î bennâ zirâ‘ıyla yedi yüz elli üç 
buçuk zirâ‘ menzil arsasını cümle tevâbi‘ ve levâhıkı ve âmme-i hukūk ve merâfıkı 
ile ba‘de’l-müzâyede ve inkıtâ‘i’r-rağbe mûmâ-ileyh Osman Ağa’ya tarafeynden 
îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile her bir 
esedî guruş doksan akçeye olup râyic fi’l-vakt hurda akçe hesâbınca seksen bin on 
akçe olmak üzre semen-i misli olan sekiz yüz seksen dokuz kıt‘a esedî guruşa bey‘ 
ve teslîm edip ol dahi müvekkili müşârün-ileyh el-Hâc Mustafa Ağa hazretleri 
için iştirâ ve kabûl ve tesellüm eyledikden sonra semeni olan meblağ-ı mezbûr 
sekiz yüz seksen kıt‘a esedî guruşu vekîl-i mûmâ-ileyh Osman Ağa yedinden 
tamâmen alıp kabz eyledim min ba‘d arsa-i mahdûde-i mezbûre cemî‘ müştemilât 
ve hukūk ve merâfıkı ile müvekkil-i müşârün-ileyh el-Hâc Mustafa Ağa hazretle-
rinin mülk-i müşterâlarıdır keyfe mâ yeşâ’ ve yahtâr mutasarrıf olsunlar dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb ve imlâ olundu.
Fi’l-yevmi selhi min Recebi’l-mürecceb li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem zübdetü ashâbi’t-tastîr ve’r-rakam 
sâhibü’l-mefâhiri’l-aliyye Şaban Efendi Deft erdâr-ı şıkk-ı sânî, umdetü’l-akrân 
Şaban Ağa b. Süleyman Ser-muhzırân, umdetü’l-emâcid ve’l-eşbâh Eyüb Ağa b. 
Ahmed Kethüdâ-yı hazret-i efendi.

539 [71a-4] Rahime bt. Abdullah’ın, evini kocası Mehmed Çavuş’a sattığı
Havâss-ı aliyye mahallâtından İlyaszâde mahallesinde sâkine Rahime bt. Abdul-
lah nâm hâtun meclis-i şer‘-i hatîr-i lâzımü’t-tevkīrde zevci râfi‘ü’l-kitâb Mehmed 
Çavuş’un mah za rın da ikrâr-ı tâm ve takrîr-i kelâm edip mahalle-i mezbûrede 
vâki‘ bir tarafdan Ebûbekir Bey nâm kimesne mülkü ve üç tarafdan tarîk-i âm 
ile mahdûd bir bâb fevkānî ve üç bâb tahtânî odaları ve su kuyusu ve cüneyne ve 
kenîfi müştemil menzili cümle hukūku ve merâfıkı ile zevcim merkūm Mehmed 
Çavuş’a on altı bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ol dahi vech-i muharrer üzre iştirâ ve kabûl eyledikden sonra se-
meni olan meblağ-ı mezbûr on altı bin akçeyi merkūm Mehmed Çavuş yedinden 
tamâmen ahz u kabz eyledim ba‘de’l-yevm menzil-i mahdûd-ı merkūm Mehmed 
Çavuş’un mülk-i müşterâsıdır keyfe mâ yeşâ’ ve yahtâr tasarruf eylesin dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hacı Ali [b.] Mehmed, Seyyid Mehmed b. Emrullah el-Müezzin, 
Hacı Receb b. ( ) İmâm-ı mahalle-i mezbûr, İbrahim b. Halil, İbrahim b. Ahmed.

540 [71a-5] Mehmed Beşe b. Ali’nin, Kanber b. Ömer’den beygir 
bahasından alacaklı olduğu
Fi’l-asl vilâyet-i Anadolu’da kasaba-i Niksar’da Halil Efendi mahallesi sük kâ nın-
dan olup hâlâ Mahmiye-i İstanbul’da Âişe Sultan sarayı kurbunda Saraylı Ah-
med Ağa’nın menzilinde sâkin Mehmed Beşe b. Ali nâm kimesne meclis-i şer‘-i 
şerîfde fi’l-asl vilâyet-i mezbûrda kasaba-i Kilis ahâlîsinden olup hâlâ mahrûse-i 
Üsküdar’da Atpazarı kurbunda katırcılar şeyhi İbrahim Çelebi nâm kimesnenin 
menzilinde sâkin Kanber b. Ömer nâm kimesne mah za rın da üzerine da‘vâ ve 
takrîr-i kelâm edip [71b] bundan akdem medîne-i Selânik’de iki re’s al bârgirimi 
her biri on altı esedî guruşa olmak üzre mezbûr Kanber’e safk a-i vâhide ile otuz 
iki esedî guruşa bey‘ ve teslîm ve on iki esedî guruşumu dahi ikrâz ve teslîm edip 
mezbûr Kanber dahi iştirâ ve iktirâz ve tesellüm eyledikden sonra vech-i muhar-
rer üzre zimmetinde hakkım olan kırk dört esedî guruşun beş buçuk esedî guru-
şunu bana e dâ edip bâkī otuz sekiz buçuk esedî guruş hakkım zimmetinde kalmı-
şidi suâl olunup alıverilmesi matlûbumdur dedikde gıbbe’s-suâl mezbûr Kanber 
kaziyye minvâl-i muharrer üzre olup ciheteyn-i mezbûreteyn[den] bâkī müdde‘î-i 
mezbûra zimmetinde vâcibü’l-edâ otuz sekiz buçuk esedî guruş deyni olduğunu 
tâyi‘an ikrâr etmeğin mûcebince meblağ-ı mezbûr otuz sekiz buçuk esedî guru-
şu müdde‘î-i mezbûra edâya merkūm Kanber’e tenbîh olunmağın mâ vaka‘a bi’t-
taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü’l-müderrisîn Ahmed Efendi el-Keşşâf, fahrü’l-kuzât Mah-
mud Efendi en-Nâib bi Atak, Abdurrahman Çelebi b. ( ), Mehmed b. Ramazan.

541 [71b-1] Hüseyin b. Abdullah’ın terekesine ait bazı eşyanın Şahin 
v. Sakar’dan alındığı
Mahrûse-i Galata’ya tâbi‘ kasaba-i Tophâne’de Ekmekçibaşı mahallesi sük kâ nın-
dan olup bundan akdem Ordu-yı hümâyûnda vefât eden Hüseyin b. Abdullah’ın 
verâseti zevce-i metrûkesi Gevher bt. Abdullah ve sagīre kızları Havva ve Fâtıma 
ve li ebeveyn er karındaşı İbrahim’e münhasıra olduğu şer‘an zâhir ve mu‘ayyen 
oldukdan sonra sagīretân-ı mezbûretânın vâlideleri ve kıbel-i şer‘-i enverden 
mansûbe vasîleri olan mezbûre Gevher ile merkūm İbrahim meclis-i şer‘-i şerîf-i 
lâzımü’t-teşrîfde müteveff â-yı mezbûrun refîki olmağla bi tarîki’l-emâne tereke-
sine vâzı‘ü’l-yed olan Şahin v. Sakar nâm zimmî muvâcehesinde her biri ikrâr ve 
takrîr-i kelâm edip tereke-i müteveff â-yı mezbûrdan olup mezbûr Şahin’in vech-i 
mübeyyen üzre makbûzu olan on sekiz aynî esedî guruş ve bir köhne kebe ve 
bir kırmızı muhattem kuşak ve bir köhne diz çakşırı ve bir köhne beyaz entari-
yi mezbûr Şahin’in yedinden ahz u kabz eyledik min ba‘d tereke-i müteveff â-yı 
mezbûrdan mezbûr Şahin yedinde bir nesne bâkī kalmadı dediklerinde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çavuş b. Ali el-Mübâşir, İbrahim Çelebi b. Ahmed, Veli b. 
Mahmud, Gazanfer b. Tevekkül.

542 [71b-2] Ölen İsa ile soğan alım satımında ortak olan el-Hâc 
Satılmış’ın alacağını terekesinden tahsili
Mahmiye-i İstanbul’da Timurhan mahallesinde sâkin işbu bâ‘isü’l-kitâb el-Hâc Satıl-
mış b. İbrahim nâm kimesne meclis-i şer‘-i hatîr-i lâzımü’t-tevkīrde kara beytülmâl 
emîni olup soğancı tâifesinden iken bundan akdem vefât eden İsa nâm kimesne-
nin zevcesinden gayrı vârisi olmamak ile terekesinin selâse erbâ‘ına vâzı‘ü’l-yed 
olan Ebûbekir Ağa b. Abdurrahman mah za rın da üzerine da‘vâ ve takrîr-i kelâm 
edip müteveff â-yı mezbûr ile soğan alıp satmak üzre akd-i şirket edip malımdan 
otuz dört esedî guruş ben ve kırk yedi esedî guruş müteveff â-yı mezbûr ihrâc ve 
halt edip meblağ-ı mezbûr ile soğan iştirâ edip müteveff â-yı mezbûr mahmiye-i 
mezbûre hısnı ebvâbından Unkapanı hâricinde vâki‘ (  ) mahzenine vaz‘-ı yed 
edip hattâ müteveff â-yı mezbûr hayâtında ikrâr edip mücehhelen vefât etmekle 
suâl olunup ihkāk-ı hak olunmak matlûbumdur dedikde gıbbe’s-suâl ve’l-inkâr 
müdde‘î-i mezbûrdan müdde‘âsını mübeyyine beyyine taleb olundukda mahmiye-i 
mezbûrda merhûm mağfûrun leh Ebü’l-feth Sultan Mehmed Hân tahtalarından 
Akdeniz tarafında vâki‘ Çift etahta’da sâkin Himmet Efendi b. Ramazan ve Mehmed 
Efendi b. Sinan nâm kimesneler li ecli’ş-şehâde meclis-i şer‘a hâzırân olup isre’l-
istişhâdi’ş-şer‘î fi’l-hakīka müteveff â-yı mezbûr hayâtında bizim huzûrumuzda so-
ğan alıp satmak için müdde‘î-i mezbûr el-Hâc Satılmış ile akd-i şirket edip otuz 
dört esedî guruş mezbûr Hacı Satılmış ve kırk yedi esedî guruş ben ihrâc ve halt 
edip soğan iştirâ edip zikr olunan mahzene vaz‘ ettiğini ikrâr ve bizi işhâd eyledi bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde ba‘de’t-ta‘dîl ve’t-tezkiyye şehâdetleri makbûle olup müdde‘î-i mezbûr 
tahlîf-i şer‘î ile tahlîf olundukdan sonra meblağ-ı mezbûr otuz dört esedî guruşu 
tereke-i vâfiye-i müteveff â-yı mezbûrdan müdde‘î-i mezbûra edâya emîn-i mezbûr 
Ebûbekir Ağa’ya tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Bey, İbrahim Çelebi b. Mehmed, Hasan Çelebi b. Ahmed, 
Mustafa Çelebi b. Ahmed.

543 [71b-3] Pilaşe bt. Yani’den intikal eden terekenin vârisler 
arasında paylaşıldığı
Mahmiye-i İstanbul’da Nişancı Cafer mahallesinde sâkin iken bundan akdem hâlik 
olan Pilaşe bt. Yani nâm nasrâniyenin verâseti zevc-i metrûkü İstemad v. Yorgi ile 
sadrî kebîr oğlu Papa v. Panoya ve sadriye kebîre kızı Vizozi nâm nasrâniyeye mün-
hasıra olduğu şer‘an zâhir ve mütehakkik oldukdan sonra mezbûr İstemad meclis-i 
şer‘-i hatîrde işbu hâmilü’r-rakīm merkūm Papa v. (  ) muvâcehesinde ikrâr ve 
takrîr-i kelâm edip bundan akdem mezbûr Papa v. ( ) zevcem hâlike-i merkūmenin 
terekesinden deft er-i kassâmdan hâric yüz otuz esedî guruş kıymetli zeytûnî çu-
kaya kaplı bir samur paçası kürk kalmışidi bana isâbet eden hissemi merkūmdan 
da‘vâ ve taleb eylediğimde ol dahi inkâr etmeğin beynimizde münâza‘ât-ı kesîre 
vakı‘a olmuşdu el-hâletü hâzihî muslihûn tavassut edip da‘vâ-yı mezkûremden 
merkūm Papa v. ( ) ile beynimizde on esedî guruş üzerine sulh eylediklerinde ben 
dahi sulh-i mezbûru kabûl ve bedel-i sulh olan meblağ-ı mezkûr on esedî guruşa 
merkūm Papa v. (  ) yedinden tamâmen alıp kabz edip husûs-ı mezbûra ve sâir 
tereke-i hâlike-i merkūmeye müte‘allika da‘vâdan mezbûrun zimmetini ibrâ ve 
iskāt eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mustafa Çavuş b. Abdullah, Muharrem Çavuş b. Abdullah, İbrahim 
Çelebi b. Ahmed.

544 [71b-4] Receb Beşe b. Durmuş’tan intikal eden terekenin vârisler 
arasında paylaşıldığı
Mahmiye-i İstanbul’da Akseki mahallesinde sâkin iken bundan akdem vefât eden 
Receb Beşe b. Durmuş’un verâseti zevce-i metrûkesi Cennet bt. Hüseyin’e ve sulbî 
kebîr oğulları Mehmed ve Ali ve sulbiye kebîre kızı Sâliha’ya münhasıra olduğu 
şer‘an sâbit oldukdan sonra mezbûre Cennet tarafından sulh-i âti’l-beyânı ikrâra 
vekîl olduğu zâtını ma‘rifet-i şer‘iyye ile ârifân Ali b. Derviş ve Muharrem b. Ab-
dullah nâm kimesneler şehâdetleriyle şer‘an [vekâleti] sâbit olan Ali b. Şaban nâm 
kimesne meclis-i şer‘-i şerîf-i lâzımü’t-teşrîfde tereke-i müteveff â-yı mezbûra 
vâzı‘ü’l-yed olan bâ‘isü’l-kitâb mezbûrûn Mehmed Çelebi ve Mustafa Çelebi ve 
Sâliha mahzarlarında bi’l-vekâle ikrâr ve takrîr-i kelâm edip müvekkilim mezbûre 
Cennet müteveff â-yı mezbûr Receb Beşe zimmetinde mukarrer olan bin akçe 
mehr-i müeccelini bâkī-i terekesinden sümün hisse-i şer‘iyyesini bundan akdem 
mezbûrûn Mehmed Çelebi ve Mustafa Çelebi ve Sâliha’dan da‘vâ ve taleb eyle-
diklerinde beynlerinde münâza‘ât-ı kesîre ve muhâsamât-ı şedîde vâki‘ olmağla 
el-hâletü hâzihî muslihûn tavassut edip da‘vâ-yı mezbûreden mezbûrûn Mehmed 
Çelebi ve Mustafa Çelebi ve Sâliha ile müvekkilim mezbûre Cennet beynlerinde 
altı yüz akçe üzerine inşâ-i akd-i sulh eylediklerinde ol dahi sulh-i mezbûru kabûl 
ve bedel-i sulh olan meblağ-ı mezbûr altı yüz akçeyi mezbûr Mehmed Çelebi ve 
Mustafa Çelebi ve Sâliha yedinden tamâmen ahz u kabz edip tereke-i müteveff â-
yı mezbûra müte‘allika cemî‘ da‘vâdan mezbûrûn Mehmed Çelebi ve Mustafa ve 
Sâliha’nın zimmetlerini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Hüseyin Efendi b. Mahmud el-İmâm, Ali Halîfe b. ( ) el-Müezzin, 
İbrahim Bey [b.] Zülfikār, Ali Bey b. Mehmed, Mustafa Beşe b. Musa, Ali Beşe b. 
Durmuş.

545 [71b-5] İbrahim Çelebi b. Hasan’ın, Mehmed Çelebi b. Cafer’deki 
alacağını talep ettiği
Mahmiye-i İstanbul’da Mustafa Paşa mahallesinde sâkin işbu bâ‘isü’l-kitâb İbra-
him Çelebi b. Hasan nâm kimesne meclis-i şer‘-i hatîr-i lâzımü’t-tevkīrde Meh-
med Çelebi b. Cafer nâm kimesne mah za rın da üzerine da‘vâ ve takrîr-i kelâm edip 
mezbûr Mehmed Çelebi zimmetinde cihet-i karzdan elli kıt‘a esedî guruş hakkım 
vardır suâl olunup alıverilmesi matlûbumdur dedikde gıbbe’s-suâl mezbûr Meh-
med Çelebi cevâbında fi’l-hakīka cihet-i karzdan müdde‘î-i mezbûra elli esedî 
guruş zimmetimde vâcibü’l-edâ ve lâzımü’l-kazâ deynim vardır deyû bi tav‘ihî 
ikrâr ve i‘tirâf etmeğin ikrârı mûcebince meblağ-ı mezbûr elli kıt‘a esedî guruşu 
müdde‘î-i mezbûra edâ ve teslîme merkūm Mehmed Çelebi’ye tenbîh birle mâ 
hüve’l-vâki‘ bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Nurullah b. Abdülmennân, Mehmed Bey b. Abdullah, İbrahim Çe-
lebi b. Ahmed, Hasan Çelebi b. Ahmed.

546 [72a-1] Varsami v. Kostantin’in, Mustafa Reis’teki alacağına karısı 
Vildan’ın kefil olduğu iddiasını ispatlayamadığı
Vilâyet-i Anadolu’da kasaba-i Mudanya ahâlîsinden Varsami v. Kostantin nâm 
zimmî meclis-i şer‘-i şerîfde bâ‘isü’l-kitâb Vildan bt. Abdullah nâm hâtun mah-
za rın da üzerine da‘vâ ve takrîr-i kelâm edip mezbûr Vildan zevci Mustafa Reis 
nâm kimesne zimmetinde deyn-i şer‘îden hakkım olan otuz esedî guruşa kefîl 
olmuşidi suâl olunup kefâletine binâen meblağ-ı mezbûrun mezbûre Vildan’[dan] 
alıverilmesi matlûbumdur dedikde gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyineden izhâr-ı acz 
ile istihlâf etmeğin mezbûre Vildan’ın zevci mezbûr Mustafa Reis zimmetin-
de müdde‘î-i mezbûrun hakkı olan otuz esedî guruşa kefîl olmayıp elân cihet-i 
kefâletden müdde‘î-i mezbûra otuz esedî guruş deyni olmadığına mezbûre 
Vildan’a yemîn teklîf olundukda ol dahi alâ vefk i’l-mes’ûl yemîn billâhi’l-aliyyi’l-
a‘lâ etmeğin mûcebince müdde‘î-i mezbûr bilâ-beyyine mu‘ârazadan men‘ olunup 
mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: İdris Çelebi b. (  ) el-Mübâşir, İbrahim Çelebi b. Yusuf, Mehmed 
Çelebi b. Abdullah, Hasan Çelebi b. Ahmed, Veli b. Mahmud.

547 [72a-2] Mehmed b. Abdullah’ın boşandığı karısı Fetorye 
bt. Petko’nun evinin yarısının kendisine ait olduğuyla ilgili davada 
daha önce sulh olduğu için haksız bulunduğu
Mahmiye-i Kostantıniyye hısnı ebvâbından Fenerkapısı dâhilinde Abdi Subaşı 
mahallesi ahâlîsinden hâl-i küfründe adı Dimitri v. Sebasti olup hâlâ Mehmed b. 
Abdullah ismiyle müsemmâ olan mühtedî meclis-i şer‘-i hatîr-i lâzımü’t-tevkīrde 
zevce-i mutallakası olup menzil-i âti’z-zikre vâzı‘atü’l-yed olan işbu bâ‘isetü’l-
kitâb Fetorye bt. Petko nâm nasrâniye muvâcehesinde takrîr-i da‘vâ edip babası 
mezbûr Petko mahalle-i mezbûrda vâki‘ bir tarafdan Sevasto ve bir tarafdan Yorgi 
ve bir tarafdan Boyacı diğer Yorgi nâm zimmîler mülkleri ve bir tarafdan tarîk-i 
âm ile mahdûd menzilin nısfını hayâtında yedinde mülkü ve hakkı olduğu hâlde 
semen-i ma‘lûm-ı makbûza bana bey‘ ve teslîm ben dahi iştirâ ve tesellüm eyle-
dikden sonra mülküm olmak zu‘muyla yirmi bin akçe harc ve sarf edip menzil-i 
mahdûd-ı mezbûra ebniye dahi ihdâs etmiş[im]dir menzil-i mahdûd-ı mezbûrun 
nısfı benim ve mülküm ve hakkım iken merkūme Fetorye menzil-i mezkûrun nıs-
fına bi gayrı hakkın vaz‘-ı yed eder suâl olunup meblağ-ı mezbûrun nısfını bana 
edâ ve teslîme ve menzil-i mezkûrun nısfından kasr-ı yedine merkūme Fetorye’ye 
tenbîh olunmak matlûbumdur dedikde, gıbbe’s-suâl mezbûre Fetorye cevâbında 
müdde‘î-i mezbûr bundan akdem bin yetmiş yedi Muharremü’l-harâmının yir-
mi dokuzuncu gününde vech-i muharrer üzre benden da‘vâ eyledikde beyni-
mizde muhâsamât-ı ekîde ve münâza‘ât-ı şedîde vukū‘undan sonra muslihûn 
tavassut edip müdde‘î-i mezbûr ile beynimizde kırk beş kıt‘a esedî guruş üzeri-
ne inşâ-i akd-i sulh eylediklerinde ol dahi sulh-i mezbûru kabûl ve bedel-i sulh 
olan mezbûru yedimden tamâmen ahz u kabz edip menzil-i mahdûd-ı mezbûrun 
nısfına ve vech-i muharrer üzre binâsına harc [ve] sarf eyledim deyû iddi‘â ey-
lediği meblağ-ı mezkûra müte‘allika da‘vâdan zimmetimi ibrâ-i âmm-ı kātı‘ü’n-
nizâ‘la ibrâ ve iskāt edip hattâ vech-i muharrer üzre beynimizde olan sulh ve ibrâyı 
târih-i mezbûrda Balat mahkemesi’nde nâibü’ş-şer‘-i şerîf olan es-Seyyid Ahmed 
Efendi huzûrunda ikrâr etmeğin mevlânâ-yı mûmâ-ileyh es-Seyyid Ahmed 
Efendi ba‘de’t-tahrîr yedine işbu hüccet-i şer‘iyyeyi vermişdir deyû mazmûnu 
min külli’l-vücûh takrîr-i meşrûhunu nâtık ve mûmâ-ileyh es-Seyyid Ahmed 
Efendi’nin imzâsıyla mümzât ve hatmiyle mahtûme hüccet-i şer‘iyye ibrâz edip 
müdde‘î-i mezbûr muvâcehesinde feth ve kırâat ve istintâk olundukda, mazmûn-ı 
hücceti münkir olucak mezbûre Fetorye’den mazmûn-ı hüccet-i mezbûreye bey-
yine taleb olundukda zeyl-i kitâbda isimleri terkīm olunan udûl-i müslimînden 
olup mahalle-i mezbûre sâkinlerinden olan Mefh arü’l-eşbâh Mehmed Çavuş b. 
Abdullah ve Musli Çavuş b. Abdullah nâm kimesneler li ecli’ş-şehâde meclis-i 
şer‘a hâzırân olup gıbbe’l-istişhâd fi’l-vâki‘ müdde‘î-i mezbûr bin yetmiş yedi 
Muharremü’l-harâmının yirmi dokuzuncu gününde vech-i meşrûh üzre mezbûr 
Fetorye’den da‘vâ eylediğinde beynlerinde muhâsamât-ı ekîde ve münâza‘ât-ı 
şedîde vukū‘undan sonra muslihûn tavassut edip beynlerinde kırk beş esedî gu-
ruş üzerine inşâ-i akd-i sulh ettiklerinde mezbûr Mehmed dahi sulh-i mezbûru 
kabûl ve bedel-i sulh olan meblağ-ı mezkûru mezbûre Fetorye yedinden tamâmen 
ahz u kabz eyledikden sonra menzil-i mezkûrun nısfına ve vech-i muharrer üzre 
binâsına harc [ve] sarf eyledim deyû iddi‘â eylediği meblağ-ı mezkûra müte‘allika 
da‘vâdan mezbûre Fetorye’nin zimmetini ibrâ-i âmm-ı kātı‘ü’n-nizâ‘la ibrâ edip 
vech-i muharrer üzre beynlerinde vâki‘ olan sulh ve ibrâyı târih-i mezbûrda Ba-
lat mahkemesinde nâibü’ş-şer‘i’ş-şerîf olan es-Seyyid Ahmed Efendi huzûrundan 
ikrâr etmeğin mevlânâ-yı mezbûr es-Seyyid Ahmed Efendi işbu hüccet-i 
şer‘iyyeyi ba‘de’t-tahrîr bizim huzûrumuzda mezbûre Fetorye yedine vermişidi 
biz bu husûsa bu vech üzre şâhidleriz şehâdet dahi ederiz deyû her biri mazmûn-ı 
hüccet-i mezkûreye bu vech üzre edâ-i şehâdet-i şer‘iyye ettiklerinde gıbbe ri‘âyeti 
şerâiti’l-kabûl şehâdetleri makbûle olmağın mûcebince müdde‘î-i mezbûr vech-i 
muharrer üzre mu‘ârazadan men‘ olunup mâ vaka‘a bi’t-taleb ketb olundu.Fî selhi 
Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim b. Ahmed, Hasan Çelebi b. 
Ahmed, Mehmed Bey b. Ramazan, Veli b. Mahmud.

548 [72a-3, Arapça] Ali b. Abdullah adlı çocuğun evlat edinilmesi
Hâkim, Ali b. Abdullah nâm sagīri tebennî ve terbiye maksadıyla, medîne-i 
Hazret-i Ebî Eyyûb-i Ensârî -radiye anhü’l-Bârî- mahallâtından Alaca mescid 
mahallesinde sâkin olan Mehmed b. Abdullah’a teslîm etti. Mezbûr Mehmed de 
tebennî ve terbiye maksadıyla sagīr-i merkūmu teslîm aldı. Hâkim-i mûmâ ileyh 
sonra sagīr-i mezbûrun nafakası için, yevmî râyicü’l-vakt beş akçe farz ve takdîr 
etti ve meblağ-ı mefrûz-i mezkûru sagīr-i merkūmun nafakasına sarf etmesine 
ve vakt-i hâcette istidâne edip sagīri taleb hakkı kime âid ise o kimesneye rücû‘ 
etmesine mesfûr Mehmed’e izin verdi.
Cerâ zâlike ve hurrire fi’l-yevmi’r-râbi‘ min Şa‘bâni’l-mu‘azzam sene seb‘a ve seb‘în 
ve elf.
Şuhûdü’l-hâl: El-Hâc Eyüb Efendi el-Müezzin, Mustafa Çelebi el-Müezzin, el-Hâc 
Receb b. Murad.

549 [72a-4] Ölen Eyüb b. Abdurrahman’ın borçlarının 
terekesinden ödendiği
Mahmiye-i İstanbul’da (  ) mahallesinde sâkin iken bundan akdem düyûnu tere-
kesinden ezyed olduğu hâlde vefât eden Eyüb b. Abdurrahman nâm kimesnenin 
verâseti zevce-i metrûkesi Âişe bt. Abdullah nâm hâtun ile li ebeveyn karındaşı 
Süleyman nâm kimesne’ye münhasıra olduğu şer‘an zâhir ve mütehakkik olduk-
dan sonra merkūm Süleyman meclis-i şer‘-i hatîrde işbu sâhibü’l-kitâb Ramazan 
Ağa b. Şaban nâm kimesne mah za rın da ikrâr ve takrîr-i kelâm edip karındaşım 
müteveff â-yı mezbûr Eyüb’ün mecmû‘-ı muhallefâtı düyûnuna vefâ etmeyip 
guremâya muhtâc olmağın bundan akdem tereke-i müteveff â-yı mezbûru semen-i 
misilleri ile bey‘ ve hâsıl olan meblağı ashâb-ı düyûn beyninde guremâya teslîme 
tarafımdan mezbûr Ramazan Ağa’yı vekîl nasb ve ta‘yîn edip ol dahi ba‘de kabûli’l-
vekâle vech-i muharrer üzre tereke-i müteveff â-yı mezbûru semen-i misilleri ile 
bey‘ edip hâsıl olan meblağı ashâb-ı düyûn beyninde guremâ hisselerini ashâbına 
teslîm edip min ba‘d tereke-i müteveff â-yı mezkûrdan vekîl-i merkūm yedinde bir 
akçe ve bir habbe kalmamışdır dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Mehmed, Hasan 
Çelebi b. Ahmed, Gazanfer Bey b. Tevekkül, Mehmed b. Ramazan.

550 [72a-5] İstanbul’da ölen Bağdat tüccarından Mehmed b. Mustafa’nın 
yeniçeri beytülmâlcisinin el koyduğu terekesinden borçlarının 
tahsili gerektiği
Bi’l-fi‘l medîne-i Bağdad-ı behişt-âbâd kadısı olan umdetü’l-mevâli’l-kirâm 
Mehmed Efendi b. Mahmud b. Mehmed kıbelinden ünvânıyla mu‘anven ve 
hatmi ile mahtûm bin yetmiş yedi senesi Cumâdelûlâsının on beşinci günü ile 
müverrah dergâh-ı âlî yeniçerilerinin kırk sekizinci bölük neferâtına mahsûs 
oda yoldaşlarından el-Hâc Mehmed b. Mustafa nâm râcil ile nakl-i şer‘î vârid 
olup mazmûnu medîne-i Bağdad-ı behişt-âbâd muhâfazasında olan dergâh-ı âlî 
yeniçerilerinin kırk sekizinci bölüğü neferâtından el-Hâc Mehmed Beşe b. Mus-
tafa nâm râcilden vech-i âtî üzre da‘vâ-yı sahîha-i şer‘iyye ile mesbûk istişhâd-ı 
şer‘î sudûrundan udûl-i müslimînden olup medîne-i mezbûrda Revak mahal-
lesinde sâkin el-Hâc Yakub b. Yusuf b. Abdullah ve Ahmed b. Mustafa b. Ali ve 
Hacı Kurd b. Kasım b. Abdullah ve Şerefl i mahallesi ahâlîsinden Ahmed Çavuş 
b. Mehmed b. Abdülgaff âr ve Mustafa Beşe b. Murad b. Abdülmennân nâm ki-
mesneler nakl ve tahvîl için mahall-i cerh ve ta‘dîlde edâ-i şehâdet-i şer‘iyye 
edip zikr olunan Revak mahallesi ahâlîsinden olup bundan akdem mahmiye-i 
İstanbul’da ticâret üzre iken Vâlide hanı’nda vefât edip muhallefâtı mahmiye-i 
mezbûrda yeniçeri beytülmâl emîni yedinde mazbût olduğu mesmû‘umuz olan 
Mehmed b. Mustafa nâm kimesnenin imzâsından medîne-i mezbûrede sâkin 
Hüseyin Çelebi’ye deyni olan bin guruş ile el-Hâc İbrahim nâm kimesneye dey-
ni olan bin guruşa müsteşhid-i mezbûr müteveff â-yı mezbûrun hayâtında emri 
ile medîne-i mezbûrda kefîl olduğundan sonra medîne-i mezbûrdan İstanbul’a 
getirip bey‘ ediver deyip semeni kendiye îsâl etmek üzre müsteşhid-i mezbûr 
on bin beş yüz guruş kıymetli [72b] emti‘asını müteveff â-yı mezbûra hayâtında 
medîne-i mezbûrda bizim huzûrumuzda def ‘ ve teslîm edip müteveff â-
yı mezbûr Mehmed dahi vech-i muharrer üzre ahz u kabz edip mahmiye-i 
mezbûreye götürdüğünden sonra câhil olup vefât etmekle emti‘a-i mezbûrenin 
semeni olan on iki bin beş yüz guruşu ve mezbûr Hüseyin Çelebi ve el-Hâc 
İbrahim müteveff â-yı mezbûr zimmetinde vech-i mübeyyen üzre hakları olan 
iki bin guruşu müsteşhid-i mezbûrdan kefâletine binâen hükm-i hâkim ile al-
mağla müsteşhid-i mezbûr için cem‘an on dört bin beş yüz guruşunu müvekkil-i 
müteveff â-yı mezbûrun tereke-i vâfiyesini kabz ettiklerinden sonra hakk-ı taleb 
ve ahz vardır, biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olup müsteşhid-i mezbûru tahlîf-i meclisde hükme tevakkuf olundu-
ğunu hâvî bulunmağın kitâb-ı mezbûr merkūm el-Hâc Mehmed Beşe’nin talebi 
ile mahmiye-i mezbûrda yeniçeri beytülmâl emîni olmağla tereke-i müteveff â-yı 
mezbûru kabz eden Mehmed Ağa ile nâzırı Mustafa Ağa mahzarlarında dîvân-ı 
kāimmakām-ı hazret-i [sadr-ı] a‘zamîde akd olunan meclis-i âlîde feth ve kırâat 
ve istintâk olunduklarında mezbûr Mehmed Ağa kitâb-ı mezbûrun mûmâ-ileyh 
Mehmed Efendi kıbelinden vârid kitâb ve zeylinde olan hat ve hatm dahi mûmâ-
ileyh Mehmed Efendi’nin hat ve hatmi olduğunu inkâr etmeğin mezbûr el-Hâc 
Mehmed’den kitâb-ı mezbûr Mehmed Efendi kıbelinden vârid kitâbı ve zeylinde 
olan hat ve hatmi dahi hat ve hatmi olduğuna beyyine taleb olundukda kitâb-ı 
mezbûrun zeylinde isimleri terkīm olan şuhûd-ı tarîkden Osman b. Mehmed ve 
el-Hâc Yusuf b. Abdullah nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka kitâb-ı mezbûru hâlâ medîne-i Bağdad 
kadısı olan mûmâ-ileyh Mehmed Efendi bizim üzerimize kırâat isimlerimizi 
zeylinde yazıp huzûrumuzda imzâ ve mühürleyip hat ve hatmine bizi işhâd ey-
ledi biz kitâb-ı mezbûr mûmâ-ileyh Mehmed Efendi’nin kıbelinden vârid kitâb 
ve zeylinde olan hat ve hatmi mûmâ-ileyh Mehmed Efendi’nin hat ve hatmi 
olduğuna şâhidleriz şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olup merkūm el-Hâc 
Mehmed Beşe tahlîf-i şer‘î ile tahlîf olundukdan sonra mûcebince meblağ-ı 
mezbûr on dört bin beş yüz guruşu müteveff â-yı mezbûrun tereke-i vâfiyesinden 
merkūm el-Hâc Mehmed Beşe’ye edâ ve teslîme emîn-i mezbûra tenbîh olun-
mağın mâ vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi Tezkireci-i ev-
vel, Fahrü erbâbi’t-tahrîr ve’l-kalem Mustafa Efendi Tezkireci-i sânî, fahrü’l-[akr]
ân İsmail Ağa Serçavûşân, fahrü’l-emâsil Eyüb Ağa Kethüdâ-yı hazret-i efendi, 
fahrü’l-eşbâh Şaban Ağa Ser-muhzırân.







551 [72b-1] Mirza Çavuş b. Mustafa’dan intikal eden terekenin vârisler 
arasında paylaşıldığı
Havâss-ı Refî‘a mahallâtından İlyaszâde mahallesinde sâkin iken bundan akdem 
vefât eden Mirza Çavuş b. Mustafa’nın verâseti zevce-i metrûkesi Hatice bt. Ab-
dullah nâm hâtun ile sulbî kebîr oğlu Mehmed Çavuş’a münhasıra olduğu şer‘an 
zâhir ve mütehakkik oldukdan sonra mezbûre Hatice meclis-i şer‘-i hatîrde 
tereke-i müteveff â-yı mezbûra vâzı‘ü’l-yed olan bâ‘isü’l-kitâb merkūm Mehmed 
Çavuş mah za rın da ikrâr ve takrîr-i kelâm edip zevcim müteveff â-yı mezbûrun 
muhallefâtından bana isâbet eden sümün hissem mukābelesinde şerâit-i sıhhat-i 
sulhü hâvî ve mevâni‘-i müfsideden ârî tehârüc-i şer‘î tarîki üzre merkūm Meh-
med Çavuş ile on yedi bin akçe üzerine sulh olup bedel-i sulh-i mezbûrun bin 
akçesini yedinden nakid alıp kabz edip on altı bin akçesini mukaddemâ merkūm 
Mehmed Çavuş yedinden müşterâ ve makbûz beynimizde ma‘lûm menzil se-
meninden merkūm Mehmed Çavuş’a deynim olan on altı bin akçeye takās edip 
ben dahi mukāssa ve kabûl eyledim ba‘de’l-yevm tereke-i müteveff â-yı mezbûra 
müte‘allika cemî‘ da‘vâdan merkūm Mehmed Çavuş’u ibrâ-i âmm-ı kātı‘ü’n-nizâ‘la 
ibrâ ve iskāt eyledim dedikde gıbbe’t-tasdîki’l-mu‘teber mâ hüve’l-vâki‘ bi’t-taleb 
ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: El-Hâc Ali b. Mehmed, Seyyid Mehmed b. ( ) el-Müezzin, Hacı Re-
ceb b. ( ) el-İmâm, İbrahim b. Halil, İbrahim b. Ahmed.

552 [72b-2] Receb b. Şaban’ın, Serkis v. Kandi’deki alacağını tahsil ettiği
Fi’l-asl vilâyet-i Anadolu’da Kastamonu kazâsına tâbi‘ Akkaya nâm karyeden olup 
hâlâ Mahmiye-i İstanbul’da Manisalı Çelebi mahallesinde sâkin Receb b. Şaban 
nâm kimesne meclis-i şer‘-i şerîfde işbu hâmilü’r-rakīm Serkis v. Kandi nâm 
zimmî muvâcehesinde ikrâr ve takrîr-i kelâm edip merkūm Serkis zimmetinde 
yedinden müşterâ ve makbûz beynimizde ma‘lûm bazılık? semeninden üç bin iki 
yüz akçe hakkım olup bundan akdem meblağ-ı mezbûru merkūmdan taleb eyle-
diğimde ol dahi ikrâr ve lâkin edâdan imtinâ‘ etmeğin beynimizde münâza‘ât-ı 
kesîre vakı‘a olmuşidi el-hâletü hâzihî muslihûn tavassut edip meblağ-ı mezbûr 
da‘vâsından merkūm Serkis ile beynimizde iki bin iki yüz yetmiş nakd-i râyic fi’l-
vakt akçe üzerinde inşâ-i akd-i sulh ettiklerinde ben dahi sulh-i mezbûru kabûl ve 
bedel-i sulh olan meblağ-ı mezbûr iki bin iki yüz yetmiş akçeyi merkūm Serkis ye-
dinden tamâmen alıp kabz edip mâ‘adâdan zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çavuş b. ( ) el-Mübâşir, Ahmed Çavuş b. Musli, Mehmed 
Çavuş b. Ali, Ali Beşe b. Hüseyin, Mehmed b. Hüseyin.

553 [72b-3] el-Hâc Mehmed Çelebi b. Mahmud’un kölesi 
Kenan’ı âzat ettiği
Mahmiye-i İstanbul’da Muhtesib İskender mahallesinde sâkin Halil Çelebi nâm 
kimesnenin babası ve tarafından husûs-ı âti’z-zikre vekîl olduğu el-Hâc İbrahim 
b. Abdullah ve Yusuf Çelebi b. Mehmed nâm kimesneler şehâdetleri ile şer‘an 
sâbit olan el-Hâc Mehmed Çelebi b. Mahmud nâm kimesne meclis-i şer‘-i hatîrde 
bi’l-vekâle ikrâr ve takrîr-i kelâm edip müvekkil-i merkūm Halil Çelebi kendiye 
rıkkıyyetini mu‘terif olan uzun boylu, açık kaşlı, elâ gözlü Rûsiyyü’l-asl Kenan b. 
Abdullah nâm abd-i memlûkünü târih-i kitâbdan bir sene mukaddem hasbeten 
lillâhi’l-meliki’l-Hallâk tahrîr ve i‘tâk ve zümre-i ahrâr-ı asliyyîne idrâc ve ilhâk 
etmişidi, mevsûf-ı mezkûr Kenan ol târihden beri sâir ahrâr-ı asliyyîn gibi hür 
olup üzerine velâ-i şer‘îden gayrı hakkı kalmadı dedikde mâ hüve’l-vâki‘ bi’t-taleb 
ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hüseyin Çelebi b. İsmail, İbrahim Çelebi b. Ahmed, Ahmed Çelebi, 
İbrahim Çelebi b. Mehmed, Hasan Çelebi b. Ahmed.

554 [72b-4] el-Hâc Mehmed Çelebi b. Mahmud’un, kölesi Haydar 
b. Abdullah’ı âzat ettiği
İşbu orta boylu, açık kaşlı, elâ gözlü Rûsiyyü’l-asl Haydar b. Abdullah edâ ve teslîm.
Şuhûdü’l-hâl: Es-Sâbikūn.

555 [72b-5] Ömer Çavuş b. Mehmed’in terekesinin vârislere verildiği
Mahmiye-i İstanbul’da Sâlih Paşa mahallesinden olup bundan akdem vefât eden 
Ömer Çavuş b. Mehmed’in verâseti vâlidesi Âişe bt. Hasan ve sulbiye sagīre kızı 
Fâtıma’ya münhasıra olduğu şer‘an sâbit oldukdan sona mezbûre Âişe tarafından 
husûs-ı âti’l-beyâna vekîl olduğu zâtını ma‘rifet-i şer‘iyye ile ârifân Sâlih Efen-
di b. Ali ve Şaban b. Ali nâm kimesneler şehâdetleri ile şer‘an sâbit olan Abdur-
rahman Çelebi b. Abdüllatîf Efendi meclis-i şer‘-i şerîf lâzımü’t-teşrîfde sagīre-i 
mezbûrenin vasîsi olmağla tereke-i müteveff â-yı mezbûru kabz eden umdetü’l-
eşbâh Abdüllatîf Efendi mah za rın da bi’l-vekâle ikrâr ve takrîr-i kelâm edip mü-
vekkilem mezbûre Âişe tereke-i müteveff â-yı mezbûrdan ber mûceb-i deft er-i 
kassâm hissesi olan yüz kırk yedi bin akçeyi ve deft er-i kassâmdan hâric beynle-
rinde ma‘lûm eşyâdan hisse-i şer‘iyyesini vasiyy-i mûmâ-ileyhden tamâmen ahz 
u kabz eyledi min ba‘d tereke-i müteveff â-yı mezbûrdan yedinde bir akçe ve bir 
habbe hakkı kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Efendi b. Musli el-İmâm, umdetü’l-eşbâh Abdüllatîf, Meh-
med Efendi, Mehmed Çelebi b. Receb, Hacı Ahmed b. Abdullah.

556 [72b-6] Mehmed Beşe b. Hamza Beşe’nin odasına girilip parasının 
çalındığı iddiasını ispat edemediği
Mahmiye-i İstanbul’da Uzunçarşı başında Başhâne odaları demekle ma‘rûf oda-
larda sâkin Mehmed Beşe b. Hamza Beşe nâm kimesne meclis-i şer‘-i şerîfde 
Halil b. Mehmed ve Halil b. Osman ve Hamza b. Ali nâm kimesne mahzarların-
da üzerine da‘vâ ve takrîr-i kelâm edip merkūmûn Halil Usta ve diğer HalilHamza târih-i kitâbdan on gün mukaddem zikr olunan odalarda vâki‘ odamı 
fuzûlen açıp odam içinde olan câmedânımdan vaz‘ ettiğim bir çoban dağarcığı 
içinde olan dört yüz esedî guruşumu ahz u kabz etmişlerdir suâl olunup ihkāk-ı 
hak olunmak matlûbumdur dedikde gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyineden izhâr-ı acz 
ile istihlâf etmeğin müdde‘î-i mezbûrun vech-i muharrer üzre odasını açıp için-
de olan dört yüz esedî guruşunu ahz etmeyip elân meblağ-ı mezbûru müdde‘î-i 
mezbûra red veya mislini damân üzerine lâzım olmadığına mezbûrûn Halil Usta 
ve diğer Halil ve Hamza’dan her birine yemîn teklîf olundukda anlardan her biri 
dahi alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince müdde‘î-i 
mezbûr bilâ-beyyine mu‘ârazadan men‘ olunup mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-müderrisîn Ahmed Efendi el-Keşşâf, Hüseyin Efendi [b.] 
Mehmed, Kâmil b. Hamza, Baba Resul b. Rıdvan.

[73a]557 [73a-1, Arapça] Ümmügülsüm bt. Mehmed adlı çocuğa nafaka 
takdir edildiği
Hâkim, Ümmügülsüm bt. Mehmed el-Kazzâz nâm sagīrenin ve hizmetçisi Dilâver 
bt. Abdullah’ın nafakaları için, mahmiye-i Kostantıniyye mahallâtından Yeni Bah-
çe kurbundaki Ali Paşa-yı Atîk mahallesinde sâkine olan hâmile-i hâze’l-kitâb 
İsmihan bt. Abdullah nâm anne annesi ve hâdinesinin talebiyle, bundan akdem 
fevt olan Âişe bt. Hüseyin Ağa nâm annesinden irs-i şer‘le kendisine intikāl eden 
mallardan alınmak üzre zeylde mezkûr târihden i‘tibâren yevmî râyicü’l-vakt 
yirmi akçe farz ve takdîr etti. Hâkim sonra meblağ-ı mefrûz-i mezkûru, sagīre-i 
merkūmenin ve hizmetçisinin nafakalarına sarf etmesine ve vakt-i hâcette istidâne 
edip lede’z-zafer rücû‘ etmesine mezbûre İsmihan hâtuna izin verdi.
Cerâ zâlike ve hurrire fi’l-yevmi’s-sâdis aşere min Şa‘bâni’l-mu‘azzam sene seb‘a 
ve seb‘în ve elf.
Şuhûdü’l-hâl: Ömer Efendi b. Mehmed el-İmâm, fahrü’l-küttâb Hamza b. …?, İd-
ris Çavuş b. Mustafa, Hasan Çelebi b. el-Müezzin, Ahmed Bey b. Abdullah, Ömer 
Çavuş.

558 [73a-2] Ölen Ömer Çavuş b. Mehmed’den annesine isabet eden miras 
hissesinin alındığı
Mahmiye-i İstanbul’da Sâlih Paşa mahallesinde sâkin iken vefât eden Ömer 
Çavuş b. Mehmed’in sagīre kızı Fâtıma’nın vasiyy-i mansûbu olmağla tereke-i 
müteveff â-yı mezbûru kabz eden umdetü’l-eşbâh bâ‘isü’l-kitâb Abdüllatîf Efen-
di meclis-i şer‘-i şerîf-i lâzımü’t-teşrîfde el-Hâc Receb b. Mustafa nâm kimes-
ne mah za rın da takrîr-i kelâm ve ta‘bîr ani’l-merâm edip mezbûr Hacı Receb 
müteveff â-yı mezbûrun terekesinde vâlidesi Âişe bt. Hasan nâm hâtunun his-
sesini kabza vekîli olmağla müteveff â-yı mezbûrun terekesinden ber mûceb-i 
deft er-i kassâm mezbûre Âişe’nin hissesi olan yüz kırk yedi bin akçeyi ve deft er-i 
kassâmdan hâric beynimizde ma‘lûm eşyâdan hissesini mezbûr Hacı Receb’e 
mukaddemâ teslîm edip ol dahi kabz etmişidi, suâl olunup takrîri tahrîr olun-
mak m atlûbumdur dedikde gıbbe’s-suâl mezbûr Hacı Receb tereke-i müteveff â-
yı mezbûrdan vech-i muharrer üzre mezbûre Âişe’nin hissesi olan yüz kırk yedi 
bin akçeyi ve deft er-i kassâmdan hâric beynlerinde ma‘lûme eşyâdan hissesini 
vasiyy-i mezbûr yedinden tamâmen ahz u kabz ettiğini ikrâr etmeğin mâ vaka‘a 
bi’t-taleb ketb olundu.
Fi’l-yevmi’s-sânî aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Efendi b. Musli el-İmâm, Mehmed Efendi b. Ahmed, 
Mehmed Efendi b. Receb, Mehmed Efendi b. Ahmed, Mehmed Efendi el-İmâm.







559 [73a-3] Bağdat tâcirlerinden olup İstanbul’da ölen Mehmed 
b. Mustafa’nın beytülmâldeki terekesinden borcunun ödendiği
Dergâh-ı âlî -dâme mürci‘an li’l-e‘âlî- yeniçerilerinin kırk sekizinci bölüğü nefe-
râtına mahsûs oda yoldaşlarından olup medîne-i Bağdad-ı behişt-âbâd muhâ-
fazasında olan el-Hâc Mehmed Beşe b. Mustafa nâm râcil meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de mahmiye-i İstanbul’da ye-
niçeri beytülmâl emîni olup bundan akdem medîne-i mezbûrdan ticâret için 
mahmiye-i mezbûra gelip Vâlide hanı’nda sâkin iken bilâ-vâris vefât eden Meh-
med b. Mustafa nâm kimesnenin terekesini beytülmâl için kabz eden fahrü’l-
eşbâh sâhib-i hâze’l-kitâb Mehmed Ağa b. ( ) mah za rın da bi’t-tav‘i’s-sâf ikrâr ve 
takrîr-i kelâm edip müteveff â-yı mezbûr zimmetinde cihet-i kefâletden iki bin 
guruş ve cihet-i deyn-i şer‘îden on iki bin beş yüz guruş hakkım olduğunu bun-
dan akdem hâkim-i muvakki‘-i sadr-ı kitâb huzûrunda mûmâ-ileyh Mehmed Ağa 
muvâcehesinde nakl-i şer‘î ile isbât edip terekesinden edâya hükm oldukdan son-
ra tereke-i müteveff â-yı mezbûrdan mûmâ-ileyh Mehmed Ağa’nın makbûzundan 
ber mûceb-i deft er-i kassâm yedinde bâkī kalan iki yük otuz dokuz bin altı yüz 
on akçeyi ve deft er-i kassâmdan hâric resm nâmına aldığı yetmiş yedi bin ak-
çemi cem‘an üç yük on altı bin akçemi mûmâ-ileyh Mehmed Ağa yedinden ahz 
u kabz edip tereke-i müteveff â-yı mezbûra müte‘allika de‘âvâdan mûmâ-ileyh 
Mehmed Ağa’nın ve nâzırı fahrü’l-akrân Mustafa Ağa’nın ve kâtibi Muharrem 
Çelebi’nin zimmetlerini ibrâ-i âmm-ı kātı‘ü’n-nizâ‘la ibrâ ve iskāt eyledim min 
ba‘d mazmûn-ı kitâba muhâlif benden bi’z-zât veya vekîlimden bi’l-vekâle da‘vâ 
sudûr ederse lede’l-hükkâmi’l-kirâm mesmû‘a ve makbûle [olmaya] dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-müderrisîn Ahmed b. (  ), Çukadâr Hasan Beşe [b.] Ab-
dullah, İbrahim Çelebi b. Ahmed, Ahmed b. ( ), Abdi Çelebi, el-Hâc Mehmed.

560 [73a-4] Ölen Arslan Ağa’nın terekesinden intikal eden köle 
Kasım’ı vârislerin âzat ettiği
Mahmiye-i İstanbul’da Kabasakal Sinan Ağa mahallesi sük kâ nın dan olup bun-
dan akdem vedâ‘-i âlem-i fânî eden merhûm kapıcıbaşı Arslan Ağa’nın verâseti 
zevce-i metrûkesi Fahri Hâtun ile sulbî kebîr oğlu Mehmed Ağa’ya ve sulbiye 
kebîre kızı Âişe Hâtun’a münhasıra olduğu şer‘an zâhir ve mütehakkik oldukdan 
sonra mezbûrûn tarafl arından husûs-ı âti’l-beyâna vekîl olup mezbûretân Fahri 
ve Âişe Hâtunların zâtları ma‘rifet-i şer‘iyye ile ârifân olan İbrahim Çelebi b. Bekir 
ve Halil Çelebi b. Hamza nâm kimesneler şehâdetleriyle şer‘an vekâleti sâbite olan 
es-Seyyid Hacı Mustafa Çelebi b. es-Seyyid Hasan nâm kimesne meclis-i şer‘-i 
hatîrde bi’l-vekâle ikrâr ve takrîr-i kelâm edip müteveff â-yı merkūmun terekesin-
den olup bi’l-irsi’ş-şer‘î müvekkilûn-ı merkūmûna intikāl etmekle müvekkilûn-ı 
merkūmûna rıkkını mu‘terife olan işbu orta boylu, çatık kaşlı, gök gözlü Rûsiyyü’l-
asl Kasım b. Abdullah nâm abdi müvekkilûn-ı mezkûrûn Fahri Hâtun ve Meh-
med Ağa ve Âişe Hâtun tahrîr ve i‘tâk ve zümre-i ahrâr-ı asliyyîne idrâc ve ilhâk 
eylediği ba‘de’l-yevm mevsûf-ı mezkûr Kasım sâir ahrâr-ı asliyyîn gibi hür olup 
üzerinde müvekkilûn-ı merkūmûnun velâ-i şer‘îden gayrı hakkı kalmadı dedikde 
gıbbe mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İbrahim Çelebi b. İbrahim, Halil b. Mehmed, Mehmed Bey b. (  ), 
Mahmud b. ( ).

561 [73a-5] Fransız tercüman Batista v. Bornati’nin, Petro Reis’in 
Kahire’den gemisine yüklediği ve başka yere götürdüğü Abraham 
v. Aslan’ın kahve metâını tazmine vekil olduğu ve ödemesi
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlde mevlânâ Ömer Efendi b. İsmail irsâl olunup ol dahi Dârü’l-
hilâfeti’l-aliyye Kostantıniyye el-mahmiyye hısnı ebvâbından Balıkpazarı ka-
pısı hâricinde vâki‘ Gümrükhâne’ye varıp zeyl-i kitâbda isimleri terkīm olunan 
müslimîn mahzarlarında akd-i meclis-i şer‘-i şerîf-i mübîn eyledikde mahmiye-i 
mezbûrda sâkin Yahud tâifesinin Mayor cemâ‘atinden Abraham v. Aslan nâm 
Yahudi’nin karındaşı ve tarafından husûs-ı câ’i’l-beyâna vekîli olduğu tâife-i 
mezbûrenin Kalavrita cemâ‘atinden Mosi v. Aron ve Dimetoka cemâ‘atinden Ya-
sef v. Yako nâm Yahudiler şehâdetleri ile şer‘an sâbit olan bâ‘isü’s-sifr Mosi nâm 
Yahudi meclis-i ma‘kūd-ı mezbûrda Fransız tâifesinden Petro v. (  ) nâm reisin 
zimmetine lâzım gelen düyûnuna zâmin olup sâbıkan Fransız elçisi olan Delahay 
Vanteli v. Delahay tarafından husûs-ı âti’l-beyâna vekîl olduğu Corco v. Andriye 
ve diğer Corco v. Nikola nâm tercümânlar şehâdetleri ile şer‘an vekâleti sâbit olan 
Tercümân Batista v. Bornati nâm zimmî muvâcehesinde üzerine da‘vâ ve takrîr-i 
kelâm edip müvekkilim mezbûr Abraham bundan akdem Mısr-ı Kahire iskelele-
rinden İskenderiye iskelesinden İstanbul’a götürmek için yüz otuz iki vakıyye gelir 
iki ferde kahvesi merkūm Petro Reis’e teslîm edip ol dahi kabz ve tesellüm ve ba‘de 
ahzi’l-me’ûne sefînesine tahmîl ettikden sonra İstanbul’a götürmeyip dârü’l-harbe 
gönderip fuzûlen dârü’l-harbde istihlâk etmeğin suâl olunup zikr olunan dört yüz 
otuz iki vakıyye kahvenin mislini bana teslîme vekîl-i mezbûr Batista’ya tenbîh 
olunmak matlûbumdur dedikde mevlânâ-yı mezbûr vekîl-i merkūm Batista’dan 
suâl eyledikde cevâbında müvekkil-i mezbûr vech-i mübeyyen üzre zikr olunan 
iskelede dört yüz otuz iki vakıyye gelir iki ferde kahvesini İstanbul’a götürmek için 
mezbûr Petro Reis’e teslîm edip ol dahi kabz ve tesellüm ve ba‘de ahzi’l-me’ûne 
sefînesine tahmîl ettikden sonra İstanbul’a götürmeyip fuzûlen istihlâk edip mü-
vekkilim dahi vech-i muharrer üzre zâmin olmuşidi deyû bi tav‘ihî ikrâr etmeğin 
alâ mûcebi ikrârihî zikr olunan dört yüz otuz iki vakıyye kahvenin mislini vekîl-i 
mezbûr Mosi’ye def ‘ [ve] teslîme vekîl-i mezbûr Batista’ya ba‘de’t-tenbîh husûs-ı 
mezbûru mevlânâ-yı mezbûr mahallinde tahrîr ba‘dehû huddâm-ı mahkemeden 
ma‘an irsâl olunan muhzırbaşı Şaban Ağa b. Süleyman ve Mahmud b. Mehmed ve 
Ahmed b. Sunullah ile meclis-i şer‘a gelip alâ vukū‘ihî inhâ ve takrîr etmeğin mâ 
vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve seb‘în ve elf.Şuhûdü’l-
hâl: Umdetü’l-emâcid ve’l-ekârim Mahmud Ağa b. Hasan Emîn-i gümrük, umde-
tü erbâbi’t-tahrîr ve’l-kalem Mustafa Efendi, zübdetü ashâbi’l-kalem ve’r-rakam 
Mahmud, Mehmed Efendi [b.] Osman, Mehmed Efendi b. Receb.

562 [73b-1] Fransız tercüman Batista v. Bornati’nin, Petro Reis’in 
Kahire’den gemisine yüklediği ve başka yere götürdüğü Yahuda 
v. Yako’nun kahve metâını tazmine vekil olduğu ve ödemesi
Husûs-ı âti’l-beyânın mahallinde istimâ‘ ve tahrîri iltimâs olunmağın savb-ı 
şer‘-i celîl-i lâzımü’t-tescîlden mevlânâ Ömer Efendi b. İsmail irsâl olunup ol 
dahi Dârü’l-hilâfeti’l-aliyye Kostantıniyye el-mahmiyye hısnı ebvâbından Ba-
lıkpazarı kapısı hâricinde vâki‘ Gümrükhâne’ye varıp zeyl-i rakīmde isimleri 
terkīm olunan müslimîn mahzarlarında akd-i meclis-i şer‘-i mübîn eyledikde 
mahmiye-i mezbûrda sâkin Yahud tâifesinin Mesine cemâ‘atinden Yahuda v. Yako 
nâm Yahudi’nin karındaşı ve tarafından husûs-ı câ’i’l-beyâna vekîli olduğu tâife-i 
mezbûrenin Kalavrita cemâ‘atinden Mosi v. Aron [ve] Dimetoka cemâ‘atinden Ya-
sef v. Yako nâm Yahudiler şehâdetleri ile şer‘an sâbit olan David v. ( ) nâm Yahudi 
meclis-i ma‘kūd-ı mezbûrda Fransız tâifesinden Petro v. (  ) nâm reisin zimme-
tine lâzım gelen düyûnuna zâmin olup bi’l-fi‘l Fransız elçisi olan Delahay Van-
teli v. Delahay tarafından husûs-ı âti’l-beyâna vekîl olduğu Corco v. Andriye ve 
diğer Corco v. Nikola nâm tercümânlar şehâdetleri ile şer‘an vekâleti sâbit olan 
Tercümân Batista v. Bornati nâm zimmî muvâcehesinde üzerine da‘vâ ve takrîr-i 
kelâm edip müvekkilim mezbûr Yahuda bundan akdem mahrûse-i Mısr-ı Kahi-
re iskelelerinden İskenderiye iskelesinden İstanbul’a götürmek için üç yüz altmış 
vakıyye gelir iki ferde kahvesini merkūm Petro Reis’e teslîm edip ol dahi kabz 
ve tesellüm ve ba‘de ahzi’l-me’ûne sefînesine tahmîl ettikden sonra İstanbul’a gö-
türmeyip dârü’l-harbe götürüp fuzûlen dârü’l-harbde istihlâk etmeğin suâl olu-
nup mislini bana teslîme vekîl-i mezbûr Batista’ya tenbîh olunmak matlûbumdur 
dedikde mevlânâ-yı mezbûr vekîl-i merkūm Batista’dan suâl eyledikde cevâbında 
müvekkil-i mezbûr vech-i muharrer üzre üç yüz altmış vakıyye kahvesini zikr olu-
nan iskeleden İstanbul’a götürmek için mezbûr Petro Reis’e teslîm edip ol dahi 
kabz ve tesellüm ba‘de ahzi’l-me’ûne sefînesine tahmîl ettikden sonra İstanbul’a 
götürmeyip dârü’l-harbe götürüp fuzûlen istihlâk edip müvekkilim vech-i muhar-
rer üzre zâmin olmuşidi bi tav‘ihî ikrâr etmeğin alâ mûcebi ikrârihî zikr olunan 
üç yüz altmış vakıyye kahvenin mislini vekîl-i mezbûr David’e def ‘ [ve] teslîme 
vekîl-i merkūm Batista’yı ba‘de’t-tenbîh husûs-ı mezbûru mevlânâ-yı [mezkûr] 
mahallinde tahrîr ba‘dehû huddâm-ı mahkemeden ma‘an irsâl olunan muhzırbaşı 
Şaban Ağa b. Süleyman ve Mahmud b. Mehmed ve Ahmed b. Sunullah ile meclis-i 
şer‘-i hatîre gelip alâ vukū‘ihî inhâ ve takrîr etmeğin mâ vaka‘a bi’l-ibtigā ketb 
olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

563 [73b-2] Fransız tercüman Batista v. Bornati’nin, Petro Reis’in 
başka yere götürdüğü Avram’ın ticaret mallarını ödemeye vekil 
olduğu ve ödemesi
Husûs-ı âti’l-beyânın mahallinde istimâ‘ olunmağın savb-ı şer‘-i celîl-i lâzımü’t-
tebcîlden mevlânâ Ömer Efendi irsâl olunup ol dahi Dârü’l-hilâfeti’l-aliyye Kos-
tantıniyye el-mahmiyye hısn-ı ebvâbından Balıkpazarı kapısı hâricinde vâki‘ 
Gümrükhâne’ye varıp zeyl-i rakīmde isimleri terkīm olunan müslimîn mahzar-
larında akd-i meclis-i şer‘-i mübîn ettikde hâlâ İskenderiye emîni olan mu‘allim 
Avram nâm Yahudi tarafından husûs-ı câ’i’l-beyâna vekîl olduğu mazmûnı vech-i 
şer‘î üzre [mü]ste’men yedinde olan hüccet-i şer‘iyye ile şer‘an sâbit olan Küpeli-
oğlu demekle şehîr Salamon v. Semuyil nâm Yahudi meclis-i ma‘kūd-ı mezbûrda 
Fransız tâifesinden Petro v. ( ) nâm reisin zimmetine lâzım gelen düyûnuna zâmin 
olup bi’l-fi‘l Fransız elçisi olan Delahay Vanteli v. Delahay tarafından husûs-ı âti’l-
beyâna vekîl olduğu Corco v. Andriye ve diğer Corco v. Nikola nâm tercümânlar 
şehâdetleriyle şer‘an vekâleti sâbit olan Tercümân Batista v. Bornati nâm zimmî 
muvâcehesinde üzerine da‘vâ ve takrîr-i kelâm edip müvekkilim mezbûr mu‘allim 
Avram mecmû‘u dört yüz otuz iki vakıyye gelir beş ferde kebîr kahve ve mecmû‘u 
üç yüz altmış vakıyye gelir beş kafes kebîr şeker def ‘a otuz altışar vakıyye gelir bir 
ferde sagīr kahve ve bir kafes sagīr şeker ve mecmû‘ kıymetleri iki yüz yirmi beş 
guruş olan üç kebîr Cezâyir ihrâmı def ‘a mecmû‘ kıymetleri yüz kırk guruş olan 
iki orta Cezâyir ihrâmları bundan akdem mahrûse-i Mısr-ı Kahire iskelelerinden 
İskenderiye iskelesinden İstanbul’a götürmek için merkūm Petro Reis’e teslîm edip 
ol dahi kabz ve tesellüm ve ba‘de’l-ahzi’l-me’ûne sefînesine tahmîl ettikden sonra 
İstanbul’a getirmeyip dârü’l-harbe götürüp fuzûlen dârü’l-harbde istihlâk etmeğin 
suâl olunup zikr olunan kahve şekerin emsâlini ve ihrâmın kıymet-i şer‘iyyelerini 
bana teslîme vekîl-i merkūm Batista’ya tenbîh olunmak matlûbumdur dedikde 
mevlânâ-yı mezbûr vekîl-i mezbûr Batista’dan suâl eyledikde cevâbında müvekkil-i 
mezbûr mu‘allim Avram nâm Yahudi vech-i muharrer üzre zikr olunan iskelede 
mecmû‘u dört yüz otuz vakıyye gelir beş ferde kebîr kahve ve mecmû‘u üç yüz 
altmış vakıyye gelir beş kafes kebîr şeker def ‘a otuz altışar vakıyye gelir bir ferde 
sagīr kahve ve bir kafes sagīr şeker ve üç kebîr Cezâyir ihrâmı ve iki orta Cezâyir 
ihrâmlarını İstanbul’a götürmek için mezbûr Petro Reis’e teslîm edip ol dahi kabz 
ve tesellüm ve ba‘de’l-ahzi’l-me’ûne sefînesine tahmîl ettikden sonra İstanbul’a 
götürmeyip dârü’l-harbe götürüp fuzûlen istihlâk edip müvekkili dahi vech-i 
muharrer üzre zâmin olmuşidi bana zikr olunan üç kebîr Cezâyir ihrâmlarının 
kıymetleri için yirmi beş guruş ve iki orta Cezâyir ihrâmlarının kıymetleri yüz 
kırk guruş olduğu ma‘lûm değildir deyicek mevlânâ-yı mezbûr vekîl-i merkūm 
Küpelioğlu’ndan zikr olunan üç kebîr Cezâyir ihrâmlarının kıymetleri iki yüz yir-
mi beş guruş ve iki orta Cezâyir ihrâmlarının kıymetleri yüz kırk guruş olduğu-
na beyyine taleb eyledikde ityân-ı beyyine için istimhâl etmeğin mehl-i şer‘î ile 
imhâl eyledikden sonra vekîl-i mezbûr Batista’nın ikrârı mûcebince zikr olunan 
dört yüz altmış sekiz vakıyye kahve ve üç yüz doksan altı vakıyye şekerin emsâlini 
vekîl-i merkūm Küpelioğlu’na def ‘ ve teslîme vekîl-i mezbûr Batista’ya ba‘de’t-
tenbîh husûs-ı mezbûru mevlânâ-yı merkūm mahallinde.
Fî 14 Şa‘bân sene [10]77.
Şuhûdü’l-hâl: Es-Sâbikūn.

564 [73b-3] Yine aynı konuda Vaneste v. Murdehay’ın mallarını tazmini
Ve zâlik Yahud tâifesinin Kordava cemâ‘atinden bâ‘isü’s-sifr Vaneste v. Murdehay 
nâm Yahudi meclis-i ma‘kūd-ı mezbûrda Fransız tâifesinden Petro nâm reisin 
zimmetine lâzım gelen düyûnuna zâmin olup bi’l-fi‘l Fransız elçisi olan Dela-
hay Vanteli v. Delahay tarafından husûs-ı âti’l-beyâna vekîl olduğu Corco v. Ni-
kola nâm tercümân şehâdetleriyle şer‘an sâbit olan tercümân Batista v. Bornati 
nâm zimmî muvâcehesinde üzerine da‘vâ ve takrîr-i kelâm edip bundan akdem 
mahrûse-i Mısr-ı Kahire iskelelerinden İskenderiye iskelesinden İstanbul’a götür-
mek için dört yüz yetmiş guruş kıymetli dört denk kurre kumaşı ve mecmû‘u yüz 
yirmi keyl üç zenbil pirincimi merkūm Petro Reis’e teslîm edip ol dahi kabz ve te-
sellüm ve ba‘de’l-ahzi’l-me’ûne sefînesine tahmîl ettikden sonra İstanbul’a götür-
meyip dârü’l-harbe götürüp fuzûlen dârü’l-harbde istihlâk etmeğin suâl olunup 
zikr olunan üç denk kurre kumaşın kıymet-i şer‘iyyelerini ve yüz yirmi keyl pirin-
cin mislini bana teslîme vekîl-i mezbûra tenbîh olunmak matlûbumdur dedikde 
mevlânâ-yı mezbûr vekîl-i mezbûrdan suâl ettikde cevâbında müdde‘î-i mezbûr 
vech-i mübeyyen üzre zikr olunan iskelede üç denk kurre kumaşını ve üç zenbil 
pirinci İstanbul’a götürmek için mezbûr Petro Reis’e teslîm edip ol dahi kabz ve 
tesellüm ve ba‘de’l-ahzi’l-me’ûne sefînesine tahmîl ettikden sonra İstanbul’a gö-
türmeyip dârü’l-harbe götürüp fuzûlen istihlâk edip müvekkilim dahi vech-i mu-
harrer üzre zâmin olmuşidi lâkin zikr olunan denklerin kıymeti dört yüz yetmiş 
guruş ve üç zenbil pirincin keylinin adedi yüz yirmi idiği ma‘lûm değildir deyicek 
mevlânâ-yı mezbûr müdde‘î-i merkūmdan zikr olunan denklerin kıymeti dört 
yüz yetmiş guruş ve üç zenbil pirincin keylinin adedi yüz yirmi olduğuna beyyine 
taleb eyledikde ikāmet-i beyyine için istimhâl etmeğin mevlânâ-yı mezbûr dahi 
mehl-i şer‘î ile imhâl ettiğini mahallinde tahrîr.
Fî 14 Şaban sene [10]77.
Şuhûdü’l-hâl: Es-Sâbikūn.

565 [73b-4] Yine aynı konuda Yakosakanas’ın mallarının tazmini
Ve zâlik Yahud tâifesinin Alaman cemâ‘atinden Yakosakanas v. Mosi nâm Yahu-
di tarafından husûs-ı âti’l-beyâna vekîli olduğu mazmûnı vech-i şer‘î üzre sâbit 
hüccet-i şer‘iyye ile şer‘an sâbit olan Küpelioğlu demekle ma‘rûf Salamon v. Şemu-
yil nâm Yahudi meclis-i ma‘kūd-ı mezbûrda Fransız tâifesinden Petro nâm reisin 
zimmetine lâzım gelen düyûnuna zâmin olup bi’l-fi‘l Fransız elçisi olan Delahay 
Vanteli v. Delahay tarafından husûs-ı âti’l-beyâna vekîl olduğu Corco v. Andriye 
ve diğer Corco v. Nikola nâm tercümân şehâdetleri ile şer‘an vekâleti sâbit olan 
Tercümân Batista v. Bornati nâm zimmî muvâcehesinde üzerine da‘vâ ve takrîr-i 
kelâm edip müvekkilim mezbûr Yakosakanas bundan akdem mahrûse-i Mısr-ı 
Kahire iskelelerinden İskenderiye iskelesinden İstanbul’a götürmek için her bir 
kafesi ve her dengi yüz elli vakıyye gelir bir kafes nişadır ve bir kafes hıyarşenbe ve 
bir denk ûdu’l-kahr ve bir denk zurunpad ve otuz altı bin vakıyye hurma ve on dört 
keyl pirinci ve mecmû‘u yüz guruş kıymetli iki denk bez ve yirmi guruş kıymetli 
dört hasırımı merkūm Petro Reis’e teslîm edip ol dahi kabz ve tesellüm ve ba‘de’l-
ahzi’l-me’ûne sefînesine tahmîl ettikden sonra İstanbul’a götürmeyip dârü’l-harbe 
götürüp fuzûlen dârü’l-harbde istihlâk etmeğin suâl olunup zikr olunan nişadır 
ve hıyarşenbe ve ûdu’l-kahr ve zurunpad ve hurma ve pirincin emsâlini ve bez ve 
hasırın kıymet-i şer‘iyyelerini bana teslîme vekîl-i mezbûr Batista’ya tenbîh olun-
mak matlûbumdur dedikde mevlânâ-yı mezbûr vekîl-i merkūm Batista’dan suâl 
eyledikde cevâbında müvekkil-i mezbûr Yakosakanas vech-i mübeyyen üzre zikr 
olunan iskelede [74a] bir kafes nişadır ve bir kafes hıyarşenbe ve bir denk ûdu’l-
kahr ve bir denk zurunpad ve otuz vakıyye hurma ve on dört keyl pirinci ve iki 
denk bez ve dört hasırını İstanbul’a götürmek için mezbûr Petro Reis’e teslîm edip 
ol dahi kabz ve tesellüm ve ba‘de’l-ahzi’l-me’ûne sefînesine tahmîl ettikden son-
ra İstanbul’a götürmeyip dârü’l-harbe götürüp fuzûlen istihlâk edip müvekkilim 
dahi vech-i muharrer üzre zâmin olmuşidi, lâkin zikr olunan bir kafes nişadır ve 
bir kafes hıyarşenbe ve bir denk zurunpad ve bir denk ûdu’l-kahr vakıyyelerinin 
adedi yüz ellişer olup ve bezlerin kıymeti yüz guruş ve hasırın kıymeti yirmi gu-
ruş idiği müvekkilimin ma‘lûmu değildir deyicek mevlânâ-yı mezbûr zikr olunan 
otuz altı vakıyye hurma ve on dört keyl pirinci alâ mûcebi ikrârihî vekîl-i mezbûra 
teslîme mezbûr Batista’ya ba‘de’t-tenbîh müdde‘î-i mezbûrdan zikr olunan bir ka-
fes nişadır ve bir kafes hıyarşenbe ve bir denk ûdu’l-kahr ve bir denk zurunpadın 
yüz ellişer vakıyye olup ve bezlerin kıymeti yüz guruş ve hasırın kıymeti yirmi 
guruş olduğuna beyyine taleb olundukda ityân-ı beyyine için istimhâl etmeğin 
mevlânâ-yı mezbûr dahi mehl-i şer‘î ile imhâl ettiğini mahallinde ketb edip.
Fî 14 Şa‘bân sene [10]77

566 [74a-1] Emine bt. Abdullah’ın eski eşi es-Seyyid Himmet b. Veli’nin el 
koyduğu evin yarı hissesinin sahibi olduğu
Mahmiye-i Galata müzâfâtından kasaba-i Tophâne’de Sabuncu mahallesinde 
sâkine bâ‘isetü’l-kitâb Emine bt. Abdullah nâm hâtun dîvân-ı kāimmakām-ı 
hazret-i sadr-ı a‘zamîde akd olunan meclis-i şer‘-i âlîde sâbıkan zevci olup el-Hâc 
Hüseyin vakfı’ndan zikri âtî menzile vâzı‘ü’l-yed olduğu şer‘an sâbit olan es-Seyyid 
Himmet b. Veli nâm kimesne ile vakf-ı mezbûra mütevellî es-Seyyid Mehmed b. 
Receb mahzarlarında mezbûr es-Seyyid Himmet üzerine da‘vâ ve takrîr-i kelâm 
[edip] vakf-ı mezbûrdan olup mahmiye-i İstanbul’da Ayazmakapısı dâhilinde 
Hoca Hayreddin mahallesinde vâki‘ üç tarafdan Hoca Hayreddin vakfı ve bir ta-
rafdan tarîk-i âm ile mahdûd büyût-ı adîdeyi müştemil menzilin arsasının nısf-ı 
şâyi‘i icâre-i mu‘accele-i ma‘lûme ve ayda on beş akçe ücret-i müeccele ile benim 
tasarrufumda ve nısf-ı şâyi‘-i âharı kezâlik mezbûr es-Seyyid Himmet’in tasar-
rufunda olup zevciyyet beynimizde kāime iken arsa-i mezbûre üzerine icâre-i 
mu‘accelesine mahsûb olmak üzre izn-i mütevellî ve malımız ile ikimiz ale’l-
iştirâki’s-seviy büyût-ı adîde binâ edip harç olunan akçenin nısfı ben malımdan 
harc edip ve nısf-ı âharı mezbûr es-Seyyid Himmet harc edip menzil-i mezbûrun 
arsa ve binâsından nısf-ı şâyi‘inin hakk-ı tasarrufu benim iken mezbûr es-Seyyid 
Himmet benim hisseme bi gayrı hakkın vaz‘-ı yed eder suâl olunup kasr-ı yedi-
me ve bana teslîme tenbîh olunmak matlûbumdur dedikde gıbbe’s-suâl mezbûr 
es-Seyyid Himmet cevâbında menzil-i mezbûrun arsasının nısf-ı şâyi‘inin hakk-ı 
tasarrufu müdde‘iyye-i mezbûrenindir lâkin cemî‘ ebniyesini malım ile icâre-i 
mu‘accelesine mahsûb olmak üzre müstakillen ben binâ etmişimdir müdde‘iyye-i 
mezbûrenin binâ-i menzil-i mezbûrda alâkası yokdur deyicek müdde‘iyye-i 
mezbûreden müdde‘âsını mübeyyine beyyine taleb olundukda mukaddemâ zikr 
olunan Hoca Hayreddin mahallesinde sâkin olup hâlâ Medîne-i Ebî Eyyûb’da Ev-
lice Baba mahallesinde sâkin el-Hâc Ahmed b. Oruc ve mahmiye-i mezbûrda Çar-
şamba pazarı kurbunda Ahmed Ağa odalarında sâkin Ali b. Ahmed nâm kimes-
neler li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
arsa-i mezbûre üzerine müdde‘iyye-i mezbûre ile merkūm es-Seyyid Himmet 
zevciyyet beynlerinde kāim iken icâre-i mu‘accelesine mahsûb olmak üzre izn-i 
mütevellî ile ale’l-iştirâki’s-seviy büyût-ı adîde binâ edip harc olunan akçenin nıs-
fını malından müdde‘iyye-i mezbûre ve nısf-ı âharını mezbûr es-Seyyid Himmet 
harc etmişidi menzil-i mezbûrun binâsının nısf-ı şâyi‘inin hakk-ı tasarrufu dahi 
müdde‘iyye-i mezbûrenindir biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde şâhidân-ı mezbûrânın 
keyfiyyet-i hâlini suâl için küttâb-ı mahkemeden mevlânâ Mehmed Efendi b. 
İsmail ile huddâm-ı mahkemeden Mustafa b. Ahmed irsâl olunup anlar dahi 
şâhidân-ı mezbûrândan her birinin sâkin olduğu mahallesine varıp ahâlîsinden 
Mehmed Efendi b. Mahmud ve Yunus Kethüdâ b. İsa ve müezzin Abdullah Çelebi 
b. Abdullah ve müezzin Mustafa Efendi b. Mehmed ve İmâm Mustafa Efendi b. 
Mehmed ve Şaban Beşe b. Mustafa ve Receb Çelebi b. el-Hâc Ali ve el-Hâc Musta-
fa b. Mehmed ve el-Hâc Ali b. Şahveli nâm kimesnelerden şâhidân-ı mezbûrânın 
keyfiyyet-i hâlini suâl ettiklerinde her biri kendi mahallesinde şâhid-i mezbûr 
için adldir deyû alenen makbûlü’ş-şehâdedir deyû haber verdiklerini mevlânâ-yı 
mezbûr mahallinde tahrîr ba‘dehû ma‘an irsâl olunan mezbûr Mustafa ile meclis-i 
şer‘a gelip alâ vukū‘ihî inhâ ve takrîr etmeleri ile alenen ve ba‘dehû sırren ta‘dîl ve 
tezkiyye olunduklarından sonra şehâdetleri makbûle olmağın mûcebince ba‘de’l-
hükm mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi Tezkireci-i evvel, 
zübdetü ashâbi’t-tahrîr ve’l-kalem Mustafa Efendi Tezkireci, fahrü’l-akrân İsma-
il Ağa Serçavuşân-ı dergâh-ı âlî ve Zahrü’l-emsâl Eyüb Ağa Kethüdâ-yı hazret-i 
efendi.

567 [74a-2] Mustafa Ağa’nın alacağını kefilden talebi ve ödemesinin 
tembih edildiği
Mahmiye-i İstanbul’da Esirci Kemal mahallesinde Tatlıkuyu kurbunda sâkin 
bâ‘isü’l-kitâb Mustafa Ağa b. …? nâm kimesne meclis-i şer‘-i şerîf-i lâzımü’t-
teşrîfde Süleyman Çelebi b. Derviş nâm kimesne mah za rın da üzerine da‘vâ ve 
takrîr-i kelâm edip gāib ani’l-meclis Mehmed Ağa b. Abdullah nâm kimesne zim-
metinde karzdan hakkı olan üç yüz elli esedî guruşu ve yedimden müşterâ ve 
makbûz beynimizde ma‘lûm at bahâsından hakkı olan yüz elli esedî guruşu min 
haysi’l-mecmû‘ beş yüz guruş hakkımı emriyle mezbûr Süleyman Çelebi yedin-
den kefîl olmağla suâl olunup meblağ-ı mezbûrun mezbûr Süleyman Çelebi’den 
alıverilmesi matlûbumdur dedikde, gıbbe’s-suâl mezbûr Süleyman Çelebi kaziy-
ye minvâl-i muharrer üzre olup müdde‘î-i mezbûrun gāib mezbûr zimmetinde 
bahâ-i mezbûreden hakkı olan beş yüz esedî guruşa emriyle kefîl olduğunu tâyi‘an 
ikrâr etmeğin mûcebince meblağ-ı mezbûru müdde‘î-i mezbûra edâya merkūm 
Süleyman Çelebi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hasan Çavuş el-Mübâşir, Yusuf Çavuş b. Ali, Ali Çavuş [b.] Yusuf, 
Hasan b. Mehmed.

568 [74a-3] Kırkçeşme’de sakalık yapan Mustafa’dan kalan malların oğlu 
tarafından satıldığı ve sakalık vazifesinin de ferağı
Mahmiye-i İstanbul’da Şeyh Vefâ mahallesinde sâkin iken bundan akdem vefât 
eden Mustafa b. ( ) nâm kimesnenin sulbî kebîr oğlu ve hasren vârisi olan Meh-
med Beşe b. ( ) nâm kimesne meclis-i şer‘-i hatîr-i lâzımü’t-tevkīrde işbu râfi‘ü’l-
kitâb Mustafa Beşe b. Ahmed ve Aydın Beşe b. Mehmed nâm kimesneler mah-
zarlarında ikrâr ve takrîr-i kelâm edip babam müteveff â-yı mezbûrun hayâtında 
mahmiye-i mezbûrda Kırk Çeşme’de sakalık ettiği bir siyah iğdiç bârgiri ve iki 
kebîr meşk ve iki kovayı mezbûrân Mustafa Beşe ve Aydın Beşe’ye tarafeynden 
îcâb ve kabûlü hâvî şurût-ı müfsideden ârî bey‘-i kat‘î ile otuz dört bin akçeye bey‘ 
ve teslîm anlar dahi ale’l-iştirâki’s-seviy iştirâ ve tesellüm ettiklerinden sonra zikr 
olunan sakalığını dahi mezbûrân Mustafa Beşe ve Aydın Beşe’ye meccânen ferâğ 
ve tefvîz, anlar dahi tefevvuz ettiklerinden sonra semen-i mezbûru yedlerinden 
tamâmen ahz u kabz eyledim dedikde eşyâ-i mezbûre mezbûrân Mustafa Beşe ve 
Aydın Beşe’nin mülk-i müşterâlarıdır keyfe mâ yeşâ’ ve yahtâr mutasarrıf olsunlar 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hasan Beşe b. Bayram, Abdi Beşe b. Sinan, Aydın Beşe b. Ahmed, 
Ramazan b. Mehmed.

569 [74a-4] Mustafa b. Yusuf ’un esirci Şerife’den aldığı câriye Mülâyim’i 
iade edip ücretini geri alması gerektiği
Kazancı tâifesinden işbu bâ‘isü’l-kitâb Mustafa b. Yusuf nâm kimesne meclis-i 
şer‘-i hatîr-i lâzımü’t-tevkīrde esirci Şerîfe bt. Yusuf nâm hâtun mah za rın da 
üzerine da‘vâ ve takrîr-i kelâm edip işbu hâzır bi’l-meclis orta boylu, açık kaşlı, 
gök elâ gözlü Rûsiyyetü’l-asl Mülâyim bt. Abdullah nâm câriyemi merkūme Şerîfe 
târih-i kitâbdan on gün mukaddem cemî‘ uyûbdan sâlime olmak üzre yüz on esedî 
guruşa bana bey‘ ve teslîm ben dahi iştirâ ve kabûl ve kabz ve tesellüm ve semen-i 
mezbûrdan seksen esedî guruşu kendiye def ‘ ve teslîm ol dahi ahz u kabz etmişidi, 
hâlâ câriye-i mezbûrenin sağ çenesinde bir dişi nâkıs olup inde’t-tüccâr noksân 
semen îcâb eder uyûbdan olmağın suâl olunup câriye-i mezbûre red ve medfû‘um 
olan semen-i mezbûrun alıverilmesi murâdımdır dedikde, ayb-ı mezbûr uyûb-ı 
zâhireden olup tevcîh-i husûmet için meclis-i şer‘de nazar olundukda fi’l-vâki‘ 
câriye-i mezbûrenin zikr olunan dişi nâkıs olduğu mütebeyyin olmağın gıbbe’s-
suâl merkūme Şerîfe cevâbında câriye-i mezbûresi mevsûfeyi müdde‘î-i mezbûr 
Mustafa’ya vech-i muharrer üzre yüz on esedî guruşa bey‘ ve teslîm ol dahi iştirâ 
ve kabûl ve kabz ve tesellüm eyledikden sonra semen-i mezbûrun seksen esedî 
guruşunu yedinden ahz u kabz eyledim deyû ikrâr, lâkin hîn-i bey‘de müdde‘î-i 
mezbûr câriye-i mevsûfe-i mezbûrdan ayb-ı mezbûr ile kabûl eyledi deyû def ‘le 
mukābele edicek gıbbe’l-istintâk ve’l-inkâr mezbûre Şerîfe’den def ‘-i mezbûrunu 
mübeyyine beyyine taleb olundukda ityân-ı beyyineden izhâr-ı acz edip istihlâf 
etmeğin fi’l-vâki‘ câriye-i mezbûreyi ayb-ı mezbûr ile kabûl ve aybına ba‘de’l-ıttılâ 
ve istihdâm etmeyip …? kendiden fi‘l sâdır olmadığına mezbûr Mustafa’ya yemîn 
teklîf olundukda ol dahi alâ vefk i’l-mes’ûl yemîn billâhi’l-aliyyi’l-azîm etmeğin 
mûcebince semen-i mezbûr ile makbûzu olan seksen esedî guruşu [teslîm] ve 
câriye-i mezkûreyi ahza merkūme Şerîfe’ye tenbîh birle mâ hüve’l-vâki‘ bi’t-taleb 
sebt olundu.
Fi’l-yevmi’l-hâmis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Abdi, İbrahim Çelebi b. Ahmed, Hasan Çelebi b. 
Ahmed, Hasan b. Behram.

570 [74b-1] Abdi Bey b. Musa Paşa’nın borç almak için karısı Âişe 
Hanım’dan rehin vermek için aldığı ziynet eşyalarını geri verdiği
Mahmiye-i İstanbul’da Oruc Gāzi mahallesi sâkinelerinden umdetü’l-muhadderât 
Âişe Hanım bt. Mehmed Ağa tarafından husûs-ı âti’l-beyâna vekîl olup mazmûnı 
sebt-i hüccet-i şer‘iyye ile sâbit olan el-Hâc Hüseyin b. el-Hâc Yusuf nâm kimesne 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de müvekkile-i 
mûmâ-ileyhânın zevci umdetü’l-emsâl Abdi Bey b. Musa Paşa tarafından husûs-ı 
âti’l-beyâna vekîli olduğu Hasan Çelebi b. Abdullah ve diğer Hasan Çelebi b. ( ) 
nâm kimesneler şehâdetleri ile şer‘an vekâleti sâbit olan Mehmed Ağa b. Hasan 
Halîfe mah za rın da bi’l-vekâle ikrâr ve takrîr-i kelâm edip müvekkil-i mûmâ-
ileyh Abdi Bey’in bir kimesneden akçe alıp mukābelesinde rehin vaz‘ etmek için 
müvekkilem müşârün-ileyhâdan mukaddemâ isti‘âre ve kabz ettiği işbu elmas ve 
yâkut ile müzeyyen bir altın istikan ve on iki bâft eli elmaslı ve yâkutlu frenk bâb 
ta‘bîr olunur bir kuşak ve on kademe altın saç bağı ve elli beş miskāl bir dirhem 
bir çift  altın endişe bilezik ve inci askıları ile üçer ayaklı bir çift  zümrüd küpeyi 
vekâletim hasebiyle işbu mahalde vekîl-i mezbûr Mehmed Ağa yedinden ahz u 
kabz eyledim dedikde gıbbe’t-tasdîki’ş-şer‘î mâ vaka‘a bi’t-taleb olundu.
Fi’l-yevmi’s-sânî aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-eşbâh Mehmed Ağa-yı sekbânân sâbıkan, Mehmed Ça-
vuş el-Mübâşir, fahrü’l-küttâb Mehmed Efendi b. Ahmed, Hasan b. Abdullah, Ha-
lil Çavuş [b.] Abdullah, Kaytas b. Abdullah.

571 [74b-2] Tercüman Batista’nın Fransız elçisine vekil olarak 
Fransız gemisinde zayi olan İbrahim Bey b. Kadri’nin ticaret 
mallarının tazmini
Husûs-ı âti’l-beyânın mahallinde istimâ‘ ve tahrîri iltimâs olunmağın savb-ı şer‘-i 
celîl-i lâzımü’t-tescîlden mevlânâ Ömer Efendi b. İsmail irsâl olunup ol dahi 
mahmiye-i Kostantıniyye hısn-ı ebvâbından Balıkpazarıkapısı hâricinde vâki‘ 
Gümrükhâne’ye varıp zeyl-i rakīmde isimleri terkīm olunan müslimîn huzûrunda 
akd-i meclis-i şer‘-i mübîn eyledikde medîne-i Üsküdar mahallâtından Sinan Paşa 
mahallesi ahâlîsinden bâ‘isü’l-kitâb İbrahim Bey b. Kadri nâm kimesne meclis-i 
ma‘kūd-ı mezbûrda Fransız tâifesinden Petro nâm reisin zimmetine lâzım gelen 
düyûnuna zâmin olup bi’l-fi‘l Fransız elçisi olan Delahay Vanteli v. Delahay tara-
fından husûs-ı câ’i’l-beyâna vekîl olduğu Corco v. ( ) [ve] diğer Corco v. Nikola 
nâm tercümânların şehâdetleri [ile] şer‘an vekâleti sâbit olan Tercümân Batista v. 
Bornati nâm zimmî muvâcehesinde üzerine da‘vâ ve takrîr-i kelâm edip bundan 
akdem mahrûse-i Mısr-ı Kahire iskelelerinden İskenderiye iskelesinden İstanbul’a 
götürmek için otuz altı vakıyye şeker ve her kutusu yüz ellişer dirhem gelir yirmi 
kutu nebât şekeri ve her zenbili on dörder keyl gelir üç zenbil pirinç ve on se-
kiz vakıyye hınnâ ve otuz altı vakıyye hurma ve otuz guruş kıymetli altı hasırımı 
merkūm Petro Reis’e teslîm edip ol dahi kabz ve tesellüm ve ba‘de ahzi’l-me’ûne 
sefînesine tahmîl eyledikden sonra İstanbul’a götürmeyip dârü’l-harbe götürüp 
fuzûlen dârü’l-harbde istihlâk etmeğin zikr olunan otuz altı vakıyye şeker ve her 
kutusu yüz ellişer dirhem gelir yirmi kutu nebât şekeri ve kırk iki keyl pirinç ve on 
sekiz vakıyye hınnâ otuz altı vakıyye hurmanın emsâlini ve altı hasırın kıymet-i 
şer‘iyyesini vekîl-i mezbûr Batista’dan suâl olunup alıverilmek matlûbumdur de-
dikde, gıbbe’s-suâl merkūm Batista cevâbında müdde‘î-i mezbûr vech-i mübeyyen 
üzre zikr olunan iskelede mezbûr Petro Reis’e ancak otuz altı vakıyye şeker ve her 
kutusu yüz ellişer dirhem gelir yirmi kutu nebât şekeri ve her zenbili on dört keyl 
gelir iki zenbil pirincini teslîm edip ol dahi kabz ve tesellüm ve ba‘de ahzi’l-me’ûne 
dârü’l-harbe götürüp fuzûlen istihlâk edip müvekkilim dahi vech-i muharrer üzre 
zâmin olmuşidi deyip mâ‘adâsı olan on sekiz vakıyye hınna ve otuz altı vakıyye 
hurma ve on dört keyl gelir iki zenbil pirinç ve altı hasırı vech-i mübeyyen üzre 
mezbûr Petro Reis’e teslîmini inkâr edicek müdde‘î-i mezbûrdan eşyâ-i mezkûreyi 
vech-i muharrer üzre mezbûr Petro Reis’e teslîmine mevlânâ-yı mezbûr beyyine 
taleb eyledikde ityân-ı beyyine için istimhâl etmeğin mehl-i şer‘î ile imhâl ettik-
den sonra alâ mûcebi ikrârihî zikr olan otuz altı vakıyye şeker ve her vakıyyesi yüz 
ellişer dirhem gelir yirmi kutu nebât şekeri ve yirmi sekiz keyl pirincin emsâlini 
müdde‘î-i mezbûra def ‘ ve teslîme vekîl-i mezbûr Batista’ya ba‘de’t-tenbîh husûs-ı 
mezbûru mevlânâ-yı mezbûr mahallinde tahrîr ba‘dehû huddâm-ı mahkemeden 
ma‘an irsâl olunan muhzırbaşı Şaban Ağa b. Süleyman ve Mahmud b. Mehmed ve 
Ahmed b. Sunullah ile meclis-i şer‘-i hatîre gelip alâ vukū‘ihî inhâ ve takrîr etme-
ğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim Mahmud Ağa b. Hasan Emîn-i 
gümrük hâlâ, umdetü erbâbi’t-tahrîr ve’l-kalem Mustafa Efendi b. Pîrî, zübde-
tü ashâbi’t-tastîr ve’r-rakam Mehmed Efendi [b.] Receb, Musli Efendi, Mehmed 
Efendi [b.] Osman.

572 [74b-3] Aynı konuda Kapıcıbaşı Mustafa Ağa’nın ticaret 
mallarının tazmini
Ve zâlik dergâh-ı âlî kapıcıbaşılarından umdetü’l-emâcid ve’l-ekârim zırhçı Mus-
tafa Ağa b. Mehmed’in li ebeveyn karındaşı ve tarafından husûs-ı âti’l-beyâna 
vekîl olduğu hâlâ gümrük emîni olan Mefh arü’l-emâcid ve’l-ekârim Mahmud Ağa 
b. Hasan ile İbrahim Ağa b. Mahmud şehâdetleri ile şer‘an sâbit olan Mehmed 
Çelebi b. ( ) nâm kimesne meclis-i şer‘-i ma‘kūd-ı mezbûrda Fransız tâifesinden 
Petro v. ( ) nâm reisin zimmetine lâzım gelen düyûnuna zâmin olup bi’l-fi‘l Fran-
sız elçisi olan Delahay Vanteli v. Delahay tarafından husûs-ı âti’l-beyâna vekîl ol-
duğu Corco v. Andriye ve diğer Corco v. Nikola nâm tercümânlar şehâdetleri [ile] 
şer‘an vekâleti sâbit olan Tercümân Batista v. Bornati nâm zimmî muvâcehesinde 
üzerine da‘vâ ve takrîr-i kelâm edip müvekkilim mûmâ-ileyh Mustafa Ağa bun-
dan akdem mahrûse-i Mısr-ı Kahire’nin iskelelerinden İskenderiye iskelesinden 
İstanbul’a götürmek için mecmû‘u iki yüz on altı vakıyye gelir iki ferde kahve ve 
mecmû‘u iki yüz on altı vakıyye gelir iki çuval keten ve yüz kırk beş vakıyye gelir 
bir sandık şerbet ve yüz guruş kıymetli dört şedde hasırını merkūm Petro Reis’e 
teslîm edip ol dahi kabz ve tesellüm ve ba‘de ahzi’l-me’ûne sefînesine tahmîl et-
tikden sonra İstanbul’a götürmeyip dârü’l-harbe götürüp fuzûlen dârü’l-harbde 
istihlâk etmeğin suâl olunup zikr olunan kahve ve keten ve şerbet emsâlini ve 
hasırın kıymet-i şer‘iyyesini bana teslîm ve merkūm Batista’ya tenbîh olunmak 
matlûbumdur dedikde mevlânâ-yı mezbûr vekîl-i mezkûr Batista’dan suâl ey-
ledikde cevâbında müvekkil-i mûmâ-ileyh Mustafa Ağa vech-i mübeyyen üzre 
iki yüz on altı vakıyye keten ve yüz kırk beş vakıyye şerid ve dört şedde hasırını 
zikr olunan iskeleden İstanbul’a götürmek için mezbûr Petro Reis’e teslîm edip ol 
dahi kabz ve tesellüm ve ba‘de ahzi’l-me’ûne sefînesine tahmîl eyledikden son-
ra İstanbul’a götürmeyip dârü’l-harbe götürüp fuzûlen istihlâk edip müvekkilim 
dahi vech-i muharrer üzre zâmin olmuşidi zikr olunan dört şedde hasırın kıymeti 
yüz guruş olduğu ma‘lûm değildir deyicek, mevlânâ-yı mezbûr vekîl-i merkūm 
Mehmed Çelebi’den zikr olunan dört şedde hasırın kıymeti yüz guruş olduğu-
na beyyine taleb eyledikde ityân-ı beyyine için istimhâl etmeğin mehl-i şer‘î ile 
ihmâl ettikden sonra alâ mûceb-i ikrâra zikr olunan iki yüz on altı vakıyye kahve 
ve iki yüz on altı vakıyye keten ve yüz mezbûr kırk beş vakıyye şeridin emsâlini 
vekîl-i mezbûr Mehmed Çelebi’ye def ‘ ve teslîm vekîl-i mezbûr Batista’ya ba‘de’t-
tenbîh husûs-ı mezbûru mevlânâ-yı mezbûr.
Fî 14 Şa‘bân sene [10]77.
Şuhûdü’l-hâl: Es-Sâbikūn.

573 [74b-4] Aynı konuda Hüseyin Efendi’nin ticaret mallarının tazmini
Ve zâlik sâbıkan Mısr-ı Kahire vâlisi olan düstûr-ı ekrem vezîr-i mükerrem Ömer 
Paşa -dâme birruhû [ve] feşâ- hazretlerinin dîvân kâtibi olan umdetü’l-erbâbi’t-
tahrîr ve’l-kalem Hüseyin Efendi tarafından husûs-ı âti’l-beyâna vekîl olduğu 
medîne-i Üsküdar mahallâtından Evliyâ Hoca mahallesi sâkinlerinden Receb 
Ağa b. Mehmed ve Hâcce Hâtun mahallesi sâkinlerinden odabaşı Ömer Beşe b. 
Osman nâm kimesneler şehâdetleriyle şer‘an vekâleti sâbit olan İbrahim Efen-
di b. Kasım nâm kimesne meclis-i ma‘kūd-ı mezbûrda Fransız tâifesinden Petro 
nâm reisin zimmetine lâzım gelen düyûnuna zâmin olup bi‘l-fi‘l Fransız elçisi olan 
Delahay Vanteli v. Delahay tarafından husûs-ı âti’l-beyâna vekîl olduğu Corco v. 
Andriye ve diğer Corco v. Nikola nâm tercümânlar şehâdetleriyle şer‘an vekâleti 
sâbite olan Tercümân Batista v. Bornati nâm zimmî muvâcehesinde üzerine da‘vâ 
ve takrîr-i kelâm edip müvekkilim mûmâ-ileyh Hüseyin Efendi bundan akdem 
mahrûse-i Mısr-ı Kahire iskelelerinden İskenderiye iskelesinden İstanbul’a gö-
türmek için mecmû‘u hâlis beş yüz kırk vakıyye gelir beş ferde kahvesi merkūm 
Petro Reis’e teslîm edip ol dahi kabz ve tesellüm ve ba‘de ahzi’l-me’ûne sefînesine 
tahmîl ettikden sonra İstanbul’a götürmeyip dârü’l-harbe götürüp fuzûlen dârü’l-
harbde istihlâk etmeğin suâl olunup zikr olunan beş yüz kırk vakıyye hâlis 
kahveyi bana teslîme vekîl-i mezbûr Batista’ya tenbîh olunmak matlûbumdur 
dedikde mevlânâ-yı mezbûr vekîl-i merkūm Batista’dan suâl eyledikde cevâbında 
müvekkil-i mûmâ-ileyh Hüseyin Efendi vech-i mübeyyen üzre zikr olunan iske-
lede beş yüz kırk vakıyye hâlis kahvesini mezbûr Petro Reis’e teslîm edip ol dahi 
kabz ve tesellüm ve ba‘de ahzi’l-me’ûne sefînesine tahmîl ettikden sonra İstanbul’a 
götürmeyip dârü’l-harbe götürüp fuzûlen istihlâk edip müvekkilim dahi vech-i 
mübeyyen üzre zâmin olmuşidi deyû bi tav‘ihî ikrâr etmeğin alâ mûcebi ikrârihî 
zikr olunan beş yüz kırk vakıyye hâlis kahvemin mislini vekîl-i mezbûr İbra-
him Efendi’ye teslîme vekîl-i mezbûr Batista’ya ba‘de’t-tenbîh husûs-ı mezbûru 
mevlânâ-yı mezbûr.
Fî 14 Şa‘bân sene [10]77.
Şuhûdü’l-hâl: Es-Sâbikūn.

574 [75a-1] Aynı konuda İlya v. Mosi’nin ticaret mallarının tazmini
Tâife-i Yahûd’un Mayer cemâ‘atinden bâ‘isü’s-sifr İlya v. Mosi’nin oğlu ve tara-
fından husûs-ı âti’l-beyâna vekîli olduğu Portakal cemâ‘atinden David v. İsak ve 
Kordava cemâ‘atinden Robin ve Lesine v. Murdehay nâm Yahudiler şehâdetleri 
ile şer‘an vekâleti sâbit olan Mosi v. ( ) nâm Yahudi meclis-i şer‘-i şerîfde Fransız 
tâifesinden Kiro v. ( ) nâm reisin zimmetine lâzım olan düyûnuna zâmin olup hâlâ 
Fransız elçisi olan Delahay Vanteli v. Delahay tarafından husûs-ı âti’l-beyâna vekîl 
olduğu Corco v. Nikola ve diğer Corco v. Andriye nâm tercümânlar şehâdetleri 
ile şer‘an sâbit olan Batista v. Bornati nâm tercümân mah za rın da da‘vâ ve takrîr-i 
kelâm edip bundan akdem müvekkilim mezbûr İlya Mısr-ı Kahire iskelelerinden 
İskenderiye iskelesinden üç ferde içinde olan dört yüz yirmi vakıyye kahvesini ve 
iki yüz elli guruş kıymetli ( ) denk kurre kumaşını ve yüz guruş kıymetli Mısır be-
zini ve beş kafes içinde olan altı yüz guruş kıymetli yirmi bir kantar seksen lodra 
şekerini İstanbul’a götürmek için mezbûr Petro Reis’e teslîm mezbûr Petro Reis 
dahi kabz ve tesellüm ve ba‘de ahzi’l-me’ûne sefînesine tahmîl ettiğinden sonra 
İstanbul’a götürmeyip dârü’l-harbe götürüp fuzûlen istihlâk etmeğin suâl olunup 
zikr olunan kahvenin mislini ve kumaşlar ile bezlerin ve şekerin mecmû‘ kıymet-
leri olan bin on guruşu bana edâya vekîl-i mezbûra tenbîh olunmak matlûbumdur 
dedikde gıbbe’s-suâl vekîl-i mezbûr Batista müdde‘î-i mezbûrun müvekkil-i 
mezbûr İlya üç ferde içinde olan dört yüz yirmi vakıyye kahvesini ve mecmû‘ iki 
yüz elli guruş kıymetli (  ) kurre kumaşını ve yüz guruş kıymetli (  ) denk Mısır 
bezini ve mecmû‘ altı yüz altmış guruş kıymetli beş kafes içinde olan iki yüz on 
kantar seksen lodra şekerini İstanbul’a götürüvermek için zikr olunan iskeleden 
mezbûr Petro Reis’e teslîm edip mezbûr Petro Reis dahi ahz u kabz ve ba‘de ahzi’l-
me’ûne sefînesine tahmîl ettiğinden sonra İstanbul’a götürmeyip dârü’l-harbe gö-
türüp fuzûlen istihlâk ettiğini ve müvekkil-i mezbûr Delahay Vanteli v. Delahay’ın 
vech-i mübeyyen üzre mezbûr Petro Reis’in zimmetine lâzım gelen düyûnuna 
kefîl olduğunu tâyi‘an ikrâr etmeğin mûcebince zikr olunan kahvenin misli dört 
yüz yirmi vakıyye kahveyi ve kumaş ve bez ve şekerin mecmû‘ kıymetleri olan bin 
on guruşu müdde‘î-i mezbûra edâya vekîl-i mezbûra tenbîh olunmağın mâ vaka‘a 
bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Mehmed, İbrahim Çelebi b. Ahmed, Süleyman 
Çelebi b. Hasan, Resul b. Rıdvan.

575 [75a-2] Aynı konuda Mustafa b. Kasım’ın ticaret mallarının tazmini
Bâzirgân tâifesinden bâ‘isü’l-kitâb Mustafa b. Kasım nâm kimesne meclis-i 
şer‘-i şerîf-i lâzımü’t-teşrîfde Fransız tâifesinden Petro nâm reisin zimmetine 
lâzım gelen düyûnuna zâmin olup hâlâ Fransız elçisi olan Delahay Vanteli v. 
Delahay tarafından husûs-ı âti’l-beyâna vekîl olduğu Corco v. Nikola ve Corco 
v. Andriye nâm tercümânlar şehâdetleri [ile vekâleti] şer‘an sâbit olan Batista v. 
Bornati mah za rın da da‘vâ ve takrîr-i kelâm edip Mısr-ı Kahire iskelelerinden 
İskenderiye iskelesinden İstanbul’a götürüp mu‘tâd üzre bana teslîm etmek için 
bundan [akdem] dört yüz iki vakıyye şekerimi ve dört ferde içinde olan beş yüz 
seksen vakıyye kahvemi mezbûr Petro Reis’e teslîm edip mezbûr Petro Reis dahi 
ba‘de’t-tesellüm ve ahzi’l-me’ûne sefînesine tahmîl ettikden sonra İstanbul’a gö-
türmeyip dârü’l-harbe götürüp fuzûlen istihlâk etmekle suâl olunup zikr olunan 
kahvenin mislini ve şekerin kıymeti olan ( ) guruşu bana edâya vekîl-i mezbûra 
tenbîh olunmak matlûbumdur dedikde gıbbe’s-suâl vekîl-i mezbûr cevâbında 
mezbûr Petro Reis müdde‘î-i mezbûrun vech-i muharrer üzre beş yüz seksen 
vakıyye kahvesini ve dört yüz iki vakıyye şekerini İstanbul’a götürüverilmek 
için zikr olunan iskeleden vech-i muharrer üzre kabz ve ba‘de ahzi’l-me’ûne 
sefînesine tahmîl ettikden sonra İstanbul’a götürmeyip dârü’l-harbe götürüp 
fuzûlen istihlâk ettiğini ikrâr etmeğin zikr olunan kahvenin misli beş yüz sek-
sen vakıyye kahvemi ve dört yüz iki vakıyye şekerin kıymetini ba‘de’s-sübût 
müdde‘î-i mezbûra edâya vekîl-i mezbûra tenbîh olunmağın mâ vaka‘a bi’t-taleb 
ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

576 [75a-3] Aynı konuda İsak v. David’in ticaret mallarının tazmini
Tâife-i Yahûdun Portakal cemâ‘atinden bâ‘isü’s-sifr İsak v. David meclis-i şer‘-i 
şerîf-i lâzımü’t-teşrîfde Fransız tâifesinden Petro v. ( ) nâm zimmînin zimmetine 
lâzım gelen düyûnuna zâmin olup hâlâ Fransız elçisi olan Delahay Vanteli v. Dela-
hay tarafından husûs-ı âti’l-beyâna vekîl olduğu Corco v. Nikola ve Corco v. And-
riye nâm tercümânlar şehâdetleri ile şer‘an [vekâleti] sâbit olan Batista v. Bornati 
nâm tercümân mah za rın da da‘vâ ve takrîr-i kelâm edip Mısr-ı Kahire iskelelerin-
den İskenderiye iskelesinden İstanbul’a götürüp ( ) nâm kimesneye teslîm etmek 
için bir kafes içinde olan iki kantar şekeri mezbûr Petro Reis’e teslîm edip mezbûr 
Petro Reis dahi kabz ve tesellüm ve ba‘de ahzi’l-me’ûne sefînesine tahmîl ettiğin-
den sonra İstanbul’a götürmeyip dârü’l-harbe götürüp fuzûlen istihlâk etmekle 
suâl olunup zikr olunan şekerin kıymeti olan yetmiş iki guruşu bana edâya vekîl-i 
mezbûra tenbîh olunmak matlûbumdur dedikde gıbbe’s-suâl vekîl-i mezbûr Ba-
tista müdde‘î-i mezbûra vech-i mübeyyen üzre iki kantar şekerini mezbûr Petro 
Reis’e zikr olunan iskelede teslîm edip mezbûr Petro dahi kabz ve ba‘de ahzi’l-
me’ûne sefînesine tahmîl ettikden sonra İstanbul’a götürmeyip dârü’l-harbe götü-
rüp fuzûlen istihlâk ettiğini tâyi‘an ikrâr etmeğin mûcebince zikr olunan şekerin 
ba‘de’s-sübût kıymeti müdde‘î-i mezbûra edâya mezbûra tenbîh olunmağın mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

577 [75a-4] İstirati v. Çevako’nun koyunlarına el koyan Zago 
v. Yani’den geri aldığı
Sâbıkan sürekçi olup hâlâ meyhâneci olan İstirati v. Çevako nâm zimmî 
meclis-i şer‘-i şerîfde sürekçi tâifesinden bâ‘isü’s-sifr Zago v. Yani nâm zimmî 
muvâcehesinde ikrâr ve takrîr-i kelâm edip bundan akdem mezbûr Zago bin re’s ko-
yunumu tegallüben bi gayrı hakkın yedimden ahz u kabz ettiğini mezbûr Zago’dan 
huzûr-ı hâkimü’ş-şer‘de da‘vâ ol dahi inkâr etmekle müdde‘âmı muvâcehesinde 
şuhûd-ı udûl ile isbât edip zikr olunan koyunları bana teslîme mezbûr Zago’ya 
tenbîh olundukdan sonra zikr olunan bin re’s koyunumu mezbûr Zago yedinden 
tamâmen ahz u kabz eyledim min ba‘d zikr olunan koyunlara müte‘allika mezbûr 
Zago ile da‘vâm kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Çelebi b. ( ) el-Mübâşir, Ahmed Çelebi b. Abdullah, Resul 
b. Rıdvan, Mehmed Çelebi b. Abdullah.







578 [75a-5] Hüseyin Efendi b. Mehmed’in oğlu Zeynelabidin Çelebi’deki 
alacağının bir kısmını tahsil edip geri kalan kısmını hibe ettiği
Mahmiye-i İstanbul’da Cafer Ağa mahallesi ahâlîsinden Hüseyin Efendi b. Meh-
med nâm kimesne tarafından husûs-ı âti’l-beyâna vekîl olduğu İmâm Musa Efen-
di b. İlyas ve Mahmud Çelebi b. Muharrem nâm kimesneler şehâdetleriyle şer‘an 
sâbit olan Mehmed Çelebi b. Mehmed nâm kimesne meclis-i şer‘-i hatîr-i lâzımü’t-
tevkīrde müvekkil-i mezbûr Hüseyin Efendi’nin sulbî kebîr oğlu bâ‘isü’l-kitâb 
Zeynelâbidin Çelebi mah za rın da bi’l-vekâle ikrâr ve takrîr-i kelâm edip müvekki-
lim merkūm Hüseyin Efendi’nin oğlu merkūm Zeynelâbidin Çelebi zimmetinde 
cihet-i karz-ı şer‘îden üç bin kıt‘a esedî guruş hakkı olmağın meblağ-ı mezbûrun 
iki bin elli kıt‘a esedî guruşunu merkūm Zeynelâbidin Çelebi yedinden ahz u kabz 
edip dokuz yüz elli esedî guruşunu oğlum mezbûr Zeynelâbidin Çelebi’ye hibe ve 
temlîk edip ol dahi ittihâb ve kabûl eyledi dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Halil Efendi b. Mustafa Kâtib, Ahmed Efendi b. Ferruh Kethüdâ, 
Mustafa Çelebi b. Hamza Kâtib, Halil Ağa b. İbrahim.

579 [75b-1] Timuroğlu Ali Bey’in arsasını Ahmed Ağa b. Ahmed’e sattığı
Husûs-ı âti’l-beyânı mahallinde tahrîr için gıbbe’l-iltimâs kıbel-i şer‘-i mutah-
haradan mevlânâ keşfî Mustafa Efendi irsâl olunup ol dahi dergâh-ı âlî -dâme 
merci‘an li’l-e‘âlî- yeniçerilerinin yedinci bölüğün çorbacısı olan umdetü’l-emâcid 
ve’l-ekârim câmi‘ü’l-mehâmid ve’l-mekârim Ahmed Ağa b. Ahmed’in mahmiye-i 
İstanbul’da Sarıgerz kurbunda Harrât Kemal mahallesinde sâkin olduğu menzi-
le varıp zeyl-i vesîkada isimleri mastûr olan müslimîn huzûrunda akd-i meclis-i 
şer‘-i şerîf eyledikde vilâyet-i Rumeli’nde Yanya sancağında Koniçe kazâsına tâbi‘ 
Kaşıkçı nâm karye sük kâ nın dan Timur oğlu Ali Bey tarafından husûs-ı âti’l-
beyâna vekîl olup karye-i mezbûre sük kâ nın dan olup dergâh-ı âlî acemîleri otu-
zuncu cemâ‘ata mahsûs oda ahâlîsinden Hasan Beşe b. Süleyman ve Bektaş Beşe 
b. Ali şehâdetleri ile şer‘an vekâleti sâbite olan bayrakdar İbrahim Beşe b. Halil 
nâm kimesne meclis-i ma‘kūd-ı mezbûrda işbu kitâbın sâhibi müşârün-ileyh Ah-
med Ağa mah za rın da ikrâr ve takrîr-i kelâm edip müvekkilim mezbûr Ali Bey’in 
karye-i mezbûrda vâki‘ bir tarafı müşârün-ileyh Ahmed Ağa binâ eylediği câmi‘-i 
şerîf haremine ve ba‘zen mu‘allimhâneye ve iki tarafı müşârün-ileyh Ahmed Ağa 
mülküne ve bir tarafı tarîk-i âma müntehî bir kıt‘a bostan yeri ile yine ana karîb bir 
tarafı Mehmed nâm kimesne bostanına ve bir tarafı ba‘zen câmi‘-i şerîf haremine 
ve ba‘zen tarîk-i âma ve bir tarafı ba‘zen Hüseyin nâm kimesne tarlasına ve ba‘zen 
Ömer oğlu Mustafa nâm kimesne tarlasına ve bir tarafı Süleyman nâm kimesne 
tarlasına müntehî mülk arsa-i hâliyemi vekâletim hasebiyle müşârün-ileyh Ah-
med Ağa’ya dört bin nakid râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi iştirâ ve kabûl eyledikden sonra 
semeni olan meblağ-ı mezbûr dört bin akçeyi müşterî-i müşârün-ileyh yedinden 
tamâmen ahz u kabz edip mahallinde kabza müşârün-ileyh Ahmed Ağa’yı taslît 
eyledim dedikde gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde 
tahrîr ba‘dehû Yusuf b. Abdullah ve Mustafa Dede ile meclis-i şer‘a gelip inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü erbâbi’t-tahrîr ve’l-kalem Ali Efendi b. Hüseyin, Mehmed 
Ağa b. Mehmed Efendi, Ahmed Çavuş b. Mehmed el-Hammâmî, Nasuh Beşe b. 
İbrahim, İsmail Beşe b. Ömer, Süleyman Çavuş b. Murtaza, Mehmed Beşe b. Ha-
san, Mustafa Efendi el-Müezzin.

580 [75b-2] Hüseyin b. Halil’in bostan yerini Ahmed Ağa’ya sattığı
Ve yine karye-i mezbûr sük kâ nın dan Hüseyin b. Halil nâm kimesne tarafından 
husûs-ı âti’l-beyâna vekîl olup yine karye-i mezbûre sük kâ nın dan olup dergâh-ı âlî 
acemiyânın otuzuncu cemâ‘atine mahsûs oda ahâlîsinden Hasan Beşe b. Süleyman 
ve Bektaş Beşe b. Ali şehâdetleri ile şer‘an vekâleti sâbite olan bayrakdar İbrahim 
Beşe b. Halil nâm kimesne meclis-i ma‘kūd-ı mezkûrda işbu kitâbın sâhibi müşârün-
ileyh Ahmed Ağa mah za rın da ikrâr ve takrîr-i kelâm edip müvekkilim mezbûr 
Hüseyin’in karye-i mezbûrda vâki‘ bir tarafı Ali oğlu Timo ile Mehmed b. Dede 
nâm kimesnelerin müşterek mülkleri olan bostan yeri ve iki tarafı müşârün-ileyh 
Ahmed Ağa binâ eylediği câmi‘-i şerîf haremine ve bir tarafı tarîk-i âma müntehî bir 
kıt‘a mülk bostan yerini cümleti’t-tevâbî‘ ve’l-levâhık ve kâff eti’l-hukūk bin akçeye 
müşârün-ileyh Ahmed Ağa’ya tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ol dahi vech-i muharrer üzre iştirâ ve kabûl eylediğinden sonra semeni 
olan meblağ-ı mezbûr bin akçeyi vekâletim hasebiyle müşterî-i müşârün-ileyh Ah-
med Ağa yedinden tamâmen ahz u kabz edip meblağ-ı mezbûru mahallinde kabza 
müşârün-ileyh Ahmed Ağayı taslît eyledim dedikde gıbbe’t-tasdîki’ş-şer‘î.
Fî 5 Şa‘bân sene [10]77.
Şuhûdü’l-hâl: Es-Sâbikūn.

581 [75b-3] Luçka v. Marni’nin, bostanını Ahmed Ağa’ya sattığı
Ve yine karye-i mezbûre sük kâ nın dan Luçka v. Marni nâm zimmî meclis-i 
ma‘kūd-ı mezbûrda işbu kitâbın sâhibi müşârün-ileyh Ahmed Ağa mah za rın da 
ikrâr ve takrîr-i kelâm edip karye-i mezbûrede vâki‘ üç tarafı müşârün-ileyh Ah-
med Ağa’nın binâ eylediği câmi‘-i şerîf haremine ve bir tarafı tarîk-i âma müntehî 
bir kıt‘a mülk bostan arsasını bi cümleti’t-tevâbi‘ ve’l-levâhık ve kâff eti’l-menâfi‘ 
ve’l-merâfık üç yüz nakid akçeye müşârün-ileyh Ahmed Ağa’ya tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ol dahi vech-i muharrer üzre iştirâ 
ve kabûl eyledikden sonra semeni olan meblağ-ı mezbûr üç yüz akçeyi müşterî-i 
müşârün-ileyh Ahmed Ağa yedinden tamâmen ahz u kabz edip meblağ-ı mezbûru 
mahallinde kabza müşârün-ileyh Ahmed Ağa’yı taslît eyledim dedikde gıbbe şer‘î.
Fî 5 Şa‘bân sene [10]77.
Şuhûdü’l-hâl: Es-Sâbikūn.

582 [75b-4] Bayezid ile Ali’nin ortak oldukları arsayı Ahmed 
Ağa’ya sattıkları
Ve yine karye-i mezbûre sük kâ nın dan olup dergâh-ı âlî acemiyânın otuzuncu 
cemâ‘atine mahsûs oda ahâlîsinden Hasan Beşe b. Süleyman ve Bektaş Beşe b. Ali 
şehâdetleri ile şer‘an vekâleti sâbite olan bayrakdar İbrahim Beşe b. Halil nâm 
kimesne meclis-i ma‘kūd-ı mezbûrda işbu kitâbın sâhibi müşârün-ileyh Ahmed 
Ağa mah za rın da ikrâr ve takrîr-i kelâm edip müvekkillerim merkūmân Baye-
zid ile Ali’nin iştirâk-i seviy üzre mülkleri olup karye-i mezbûrda vâki‘ bir tarafı 
müşârün-ileyh Ahmed Ağa’nın binâ eylediği mescid-i şerîf haremine ve iki tarafı 
müşârün-ileyh Ahmed Ağa mülküne ve bir tarafdan tarîk-i âma müntehî mülk 
arsa-i hâliyemi vekâletim hasebiyle müşârün-ileyh Ahmed Ağa’ya beş bin beş yüz 
nakid râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ol dahi vech-i muharrer üzre iştirâ ve kabûl eyledikden sonra semeni 
olan meblağ-ı mezbûr beş bin beş yüz akçeyi müşârün-ileyh Ahmed Ağa yedin-
den tamâmen ahz u kabz edip mahallinde kabza müşârün-ileyh Ahmed Ağa’yı 
taslît eyledim dedikde gıbbe’t-tasdîk.
Fî 5 min Şa‘bân sene [10]77.
Şuhûdü’l-hâl: Es-Sâbikūn.

583 [75b-5] Ahmed Ağa b. Ahmed’in arsa ve binalarını cami imam ve 
müezzinleri için vakfettiği
Hamd-i mevfûr ve şükr-i nâ-mahsûr ol vâkıf-ı umûr-ı cumhûr olan rabbü’l-erbâb 
ve mâlikü’r-rikâb hazretlerinin dergâh-ı akdes ve bârgâh-ı mukaddeslerine 
maksûrdur ve salât ve selâm mâ merretü’d-duhûr ve kerretü’l-a‘vâm ol seyyid-i 
enâm ve mesned-i hâs ve âm habîb-i Hüdâ Muhammed Mustafa 
aleyhi mine’s-salavâti ezkâhâ ve mine’t-tahiyyâti evfahâ hazretlerinin merkad-i 
mutahhar ve meşhed-i münevverlerine dahi âl-i kirâm ve ashâb-ı izâmları üzerine 
mahsûr kılındıkdan sonra işbu kitâb-ı sıhhat-nisâbın tahrîrine bâ‘is ve bâdî ve bu 
hitâb-ı müşkin-nikābın tastîrine sebeb ve dâ‘î oldur ki mahmiye-i İstanbul 
mahallâtından Harrât Kemal mahallesi sâkinlerinden sâbıkan sakabaşı olup hâlâ 
dergâh-ı âlî -dâme mahfûfen bi’l-me‘âlî- yeniçerilerinin kırk yedinci ağa bölüğü 
yoldaşlarının çorbacısı olan sâhibü’l-hayrât ve’l-hasenât ve râgıbü’s-sadakāt ve’l-
meberrât umdetü’l-a‘yân ve’l-ekfâ Ahmed Ağa b. Ahmed tarafından vakf-ı âti’l-
beyânı ikrâr ve tescîle vekîl olup bi’l-fi‘l Edirne câmi‘i müezzini olan Mustafa 
Efendi b. Şaban ve diğer Mustafa Efendi b. Müstakīm nâm kimesneler şehâdetleriyle 
şer‘an vekâleti sâbite olan Hasan Bey b. Mehmed nâm kimesne meclis-i şer‘-i 
celîl-i lâzımü’t-tebcîlde vakf-ı câ’i’l-beyâna li ecli’t-tescîl ve’l-itmâm emri’l-celîl 
mütevellî nasb olunan bayrakdar İbrahim Beşe b. Halil nâm kimesne mah za rın da 
ikrâr ve takrîr-i kelâm edip müvekkilim mûmâ-ileyh Ahmed Ağa vaktâ bu dünyâ-
yı dûn ve ferş-i bukalemûn dâr-ı bevâr ve câ-yı bî-karâr olup ni‘meti nikmet ve 
izzeti zillet idiğine âlim ve dünyâ mezra‘a-i âhiret ve kiştzâr-ı zahîre-i cennet oldu-
ğuna câzim ve “ve mâ tukaddimû li enfüsiküm min hayrin tecidûhu indallâhi” ve 
dahi “mâ indeküm yenfidu ve mâ indallâhi bâkin” fehvâ-yı şerîfine ve ma‘nâ-yı 
latîfine olmağla tezevvüd-i zâd-ı me‘âd ricâsıyla vilâyet-i Rumeli’nde Yanya sanca-
ğında Koniçe kazâsına tâbi‘ Kaşıkçı nâm karyede vakı‘a beyne’l-ahâlî ve’l-cîrân 
ma‘lûmü’l-hudûd arsa-i memlûkesini hasbeten lillâhi te‘âlâ ve taleben li merzâti’r-
Rabbi’l-a‘lâ vakf eylediği câmi‘-i şerîf ve mekteb-i latîf ve çeşme kurbunda binâ 
eylediği biribirine muttasıl etrâf-ı erba‘adan Mehmed nâm kimesne bostanı ve 
Hüseyin ve Ali b. Zaman nâm kimesneler tarlaları ve câmi‘-i mezbûr haremi ve 
tarîk-i âm ile mahdûd birisi bir bâb fevkānî ve bir bâb tahtânî odaları ve havlu ve 
kenîfi müştemil birisi ancak bir bâb tahtânî oda ve havlu ve kenîfi müştemil iki 
bâb mülk menzillerini cemî‘ tevâbi‘ ve levâhıkları ve âmme-i hukūk ve merâfıkları 
ile hasbeten lillâhi te‘âlâ vakf ve haps edip vech-i mübeyyen üzr e bir bâb fevkānî 
ve bir bâb tahtânî odaları müştemil olan menzilin süknâsı câmi‘-i mezbûrda imâm 
olanlara ve ancak bir bâb tahtânî odayı müştemil olan menzilin süknâsını câmi‘-i 
mezbûrda müezzin olanlara şart ve ta‘yîn edip târih-i kitâbdan iki ay mukaddem 
fâriğayn ani’ş-şevâgil mütevellî-i mezbûra teslîm ol dahi vakfiyyet üzre her birini 
tesellüm eyledikden sonra zikr olunan câmi‘ ve mekteb ve çeşmenin levâzımları 
için etyab-ı emvâli ve ahsen-i menâlinden bin beş yüz kıt‘a esedî guruş ifrâz ve sâir 
emlâkinden mümtâz kılıp hasbeten lillâhi’l-ahad ve taleben li merzâti’r-Rabbi’s-
samed vakf-ı sahîh-i müebbed ve haps-i sahîh-i muhalled ile vakf ve haps edip 
şöyle şart eyledi ki meblağ-ı mezbûre yed-i mütevellî ile senede onu on bir buçuk 
hesâbı üzre rehn-i kavî ve kefîl-i melî ve lede’l-hâce ikisinden biri ile ale’l-vechi’l-
helâl istirbâh ve istiğlâl olunup bi fazlillâhi’l-meliki’l-müte‘âl hâsıla olan rey‘ ve 
gılâlından yevmî altı akçesi cihet-i imâmet olup bir mütefakkih ve ehl-i Kur’ân 
kimesne câmi‘-i mezbûrda imâm olup cemâ‘at salât-ı subhu edâ eyledikden sonra 
Fecr ile sûre-i Yâsin ve kezâlik salavât-ı zuhru edâ eyledikden sonra sûre-i Mülk ve 
dahi kezâlik salât-ı asrı edâ eyledikden sonra sûre-i Nebe okuyup vazîfe-i vazîfe-i 
mezbûreye mutasarrıf ola ve yevmî sekiz akçesi cihet-i hitâbet ve yevmî üç akçesi 
cihet-i va‘ziyyete ve yevmî iki akçesi cihet-i devir-hânlık olup câmi‘-i mezbûrda 
her kim imâm olursa cihât-ı mezbûreye mutasarrıf olup mukābelelerinde yevm-i 
cum‘ada câmi‘-i mezbûr mahallinde durmağile minberinde [76a] hutbe okuyup 
salât-ı Cum‘a’yı edâdan sonra sâhib-i kürsî olup hâzır olan müminîne va‘z u nasîhat 
ve ta‘lîm-i dîn ü diyânet eyleye yevmî iki akçesi dahi cihet-i mu‘allime olup câmi‘-i 
mezbûrda her kim imâm olursa zikr olunan mu‘allimhânede mu‘allim olup vazîfe-i 
mezkûre mukābelesinde etfâl-i müminîne ta‘lîm-i Kur’ân-ı azîm eyleye ve yevmî 
on iki akçesin dahi cihet-i te’zîn ve salâ-hânlık ve kayyıma ve devr-hânlık ve 
mu‘arrifiye olup erbâb-ı istihkâkdan bir kimesne câmi‘-i mezbûrda müezzin olup 
vazîfe-i mezbûreye mutasarrıf ola ve mukābelesinde evkāt-ı hamsede câmi‘-i 
mezkûru açıp kapatıp silip süpürüp minâresinde ezân-ı şerîf okuyup ve mahallin-
de ikāmet-i şerîfe getirip cum‘a günlerinde selâ verip ve mahfilinde devr okuyup 
ba‘dehû ta‘rîf okuya ve yevmî dörder akçeye dahi yine câmi‘-i mezbûrda imâm ve 
müezzin olan kimesneler mutasarrıf olup mukābelesinde beher yevm Kur’ân-ı 
azîmü’ş-şândan ikişer cüz’-i şerîf tilâvet edip sevâbını rûhuna ihdâ eyleyeler ve 
yevmî ikişer akçeye dahi ehl-i Kur’ân’dan beş nefer kimesne mutasarrıf olup 
mukābelesinde beher yevm her biri Kur’ân-ı kerîm’den birer cüz’-i şerîf tilâvet 
edip keremlerinden sevâbını rûhuna ihdâ eyleyeler, yevmî beş akçesi dahi cihet-i 
va‘ziyete olup yine câmi‘-i mezbûrda her kim imâm olursa cihet-i mezbûreye mu-
tasarrıf olup mukābelesinde haft ada bir gün kazâ-i mezbûrda vâki‘ Veleskovin 
nâm karyede olan câmi‘-i şerîf ve ma‘bed-i latîfine varıp sâ‘ıd-ı kürsî olup kezâlik 
hâzır olan müslimîne va‘z ü nasîhat ve ta‘lîm-i dîn ü diyânet eyleye ve yevmî iki 
akçesi dahi câmi‘-i şerîfde îkād olunan şem‘ ve kanâdilde îkād olunan revgana sarf 
oluna ve yevmî iki akçesi dahi câmi‘-i şerîf ve mektebde ferş olunan hasıra ve zikr 
olunan çeşmede cârî olan mâ’nın mecrâsı meremmet ve imâretine harc ve sarf 
oluna ve yevmî dörder akçe dahi cihet-i tevliyyet olup evkāf-ı mezkûrenin tevliy-
yetini hayâtda oldukça vâkıf-ı mûmâ-ileyh kendi nefsine ba‘de vefâtihî karnen 
ba‘de karnin evlâdına ve evlâd-ı evlâdına ve evlâd-ı evlâd-ı evlâdına ve ba‘de’l-
inkırâz karındaşı Halil Ağa’ya ba‘dehû aslah evlâdına ve evlâd-ı evlâd-ı evlâdına ve 
evlâd-ı evlâd-ı evlâdına li ebeveyn karındaşı Derviş Ağa’ya ba‘dehû aslah evlâdına 
ve evlâd-ı evlâd-ı evlâdına meşrûta ola ve ba‘de inkırâzi’l-kül evkāf-ı mezbûreye 
karye-i mezkûre ahâlîsi ihtiyâr ettikleri kimesne mütevellî nasb oluna ve ahâlî-i 
karye-i mezbûre ecma‘uhüm evkāf-ı mezbûreye hasbî nâzır olup her re’s-i senede 
mütevellîsinin muhâsebesini göreler ve rey‘ ve nemâ-yı nukūd-ı mevkūfenin 
vezâyif-i mezkûresinden ziyâde ne kalırsa aslına zam oluna ve tebdîl ve tağyîri ve 
taklîl ve teksîri merreten ba‘de uhrâ yedinde ola ve eğer kürûr-ı eyyâm ve mürûr-ı 
a‘vâm ile şurût-ı mezkûresine ri‘âyet müte‘azzire olursa mutlaka fukarâ-yı 
müslimîne sarf oluna deyû müvekkil-i mûmâ-ileyhin şurût-ı mezkûresini minvâl-i 
meşrûh üzre ta‘yîn ve tansîs edip hatm-i kelâm ve istîfâ-yı merâm eyledikde 
mütevellî-i mezbûr vekîl-i merkūmu cemî‘ kelimâtında vicâhen tasdîk ve şifâhen 
tahkīk ettikden sonra vekîl-i mezbûr semt-i vifâkdan cânib-i şikāka teveccüh edip 
çün vakf-ı nukūd ve zımnında olan şurût ve kuyûd inde’l-eimmeti’s-selâse bâtıl ve 
hilye-i sıhhatden ârî olup ve vakf-ı akār muhtâr-ı eimme-i ahyâr olan İmâm-ı 
A‘zam ve hümâm-ı efh am Ebû Hanîfe -aleyhi’r-rahme- katında sahîh olup lâkin 
lâzım olmayıp kābil-i rücû‘ ve mülkiyyete istirdâd meşrû‘ olur binâen alâ zâlik 
bi’l-vekâle vakf-ı mezbûrdan rücû‘ eyledim meblağ-ı mezkûr ile akār-ı mesfûrun 
müvekkil-i mûmâ-ileyhin kemâ fi’l-evvel mülküne red ve idhâl olunmak 
matlûbumdur deyicek mütevellî-i reşîd cevâb-ı sedîde mütesaddî olup fi’l-hakīka 
vakf-ı nukūd lede’l-eimmeti’s-selâse ve vakf-ı akār İmâm-ı A‘zam hazretleri katın-
da minvâl-i mesrûd üzredir lâkin imâm-ı mu‘teber ve hümâm-ı cennet-makar-ı 
hazret-i imâm Züfer’den imâm Ensârî rivâyeti üzre vakf-ı nukūd ve zımnında olan 
şurût ve kuyûdun İmâm-ı A‘zam hazretleri katında vakf-ı akārın sıhhatleri mukar-
rer deyû red ve teslîmden imtinâ‘ edip hâkim-i mûmâ-ileyh -esbağallâhu ni‘amehû 
aleyh- huzûrunda müterâfi‘ân ve fasl ve hasma tâlibân olduklarında hâkim-i 
müşârün-ileyh en‘amallâhu te‘âlâ aleyh hazretleri dahi cânib-i vakfı evlâ görüp 
nukūd-ı mezbûrenin hazret-i İmâm Züfer’den İmâm Ensârî rivâyeti üzre ve 
muhtâr-ı mezkûr ki İmâm-ı A‘zam Hazretleri mezheb-i şerîfi üzre sıhhatlerine 
hükm-i sahîh-i şer‘î ve kazâ-i sarîh-i mer‘î eyledikden sonra vekîl-i mezbûr tekrâr 
nizâ‘a şürû‘ ve bast-ı mukaddemât rücû‘ edip eğerçi akār-ı mezkûr ve nukūd-ı 
mezbûrenin sıhhat-i vakfiyyeti hükm-i hâkim ile sahîha olup lâkin İmâm-ı A‘zam 
ve hümâm-ı akdem İmâm Ebû Hanîfe aleyhi’r-rahmetü katında sıhhat müstelzim-i 
lüzûm olmamağla vakfından rücû‘a kudret ve fesh ve ibtâle miknet olmağın vakf-ı 
mezbûrdan bu vechile rücû‘ eyledim deyû tekrâr da‘vâ-yı istirdâd edicek 
mütevellî-i mezbûr tekrâr mütesaddî-i cevâb olup eğerçi imâm-ı mûmâ-ileyh 
-rahmetullâhi aleyh- kavl-i şerîfl eri üzre sıhhat-i lüzûmu müstelzim değildir, lâkin 
imâmeyn-i hümâmeyn İmâm Ebû Yusuf ve İmâm Muhammed aleyhim rahmetühû 
mezheb-i şerîfl eri üzre sıhhat lüzûmdan gayr-ı müfârıkdır deyû tekrâr müdâfa‘a 
edip kazâ-i sâbıkı ihkâm ve emr-i vakfı ibrâm ricâsına lüzûm-ı vakfa kazâ iltimâs 
edicek hâkim-i mûmâ-ileyh lâzâle’l-hakku câriyen beyne yedeyhi dahi iltimâs-ı 
mütevellî-i mezbûra muvâfakat edip vakf-ı mezbûrun lüzûmuna dahi hükm-i 
sahîh-i şer‘î ve kazâ-i sarîh-i mer‘î etmeğin min ba‘d vakf-ı mezbûr sahîh ve lâzım 
ve devâm ve te’bîdi müstelzim olup min ba‘d nakz ve nakzına mecâl muhâl ve ibtâl 
ve ta‘tîli adîmü’l-ihtimâl olup fe-men beddelehû ba‘demâ semi‘ahû fe-innemâ 
ismuhû ale’llezîne yübeddilûnehû innallâhe semî‘un alîm ve ecrü’l-vâkıfı ale’l-
hayyi’l-cevâdi’l-kerîm.
Cerâ zâlike ve hurrire vaka‘a’l-işhâd aleyh ve kefâ billâhi şehîden fi’l-yevmi’s-
sâmin min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-akrân Mehmed Ağa b. Mehmed, Ahmed Çavuş b. Ali, Ali 
Efendi b. Hüseyin Kâtib-i câmi‘-i Miyâne, Nasuh Beşe b. Ebûbekir, Ali Bey b. Ah-
med, Süleyman Çavuş b. Murtaza, Mehmed Çelebi b. Hasan, Ahmed Beşe b. Ha-
san, Mehmed Beşe b. Ali, Hasan Beşe b. ( ) el-Yesârî, Tüfenkçi İsmail Beşe b. Ömer, 
Hüseyin Beşe b. Abdullah, Mehmed Beşe b. Mustafa, Mustafa Beşe b. Kaplan, Yu-
suf Beşe b. Abdullah, Bektaş Beşe b. İbrahim, Derviş Hasan b. Ali.

584 [76a-1] Timurhan bt. Abdullah’ın, ölen Hatice bt. Abdullah 
tarafından âzat edildiği ve malının üçte birinin kendisine 
vasiyet edildiği
İşbu orta boylu, açık kara kaşlı, elâ gözlü Rûsiyyetü’l-asl rıkk-ı sâbıkını mu‘terife 
bâ‘isetü’l-kitâb Timurhan bt. Abdullah meclis-i şer‘-i şerîf-i lâzımü’t-teşrîfde 
mahmiye-i İstanbul’da Ayasofya-i Kebîr mahallesinde sâkine iken bundan akdem 
vefât eden Hatice bt. Abdullah’ın hasren vârisleri olup müteveff ât-ı mezbûrenin 
terekesinden olmak üzre kendiye vâzı‘atü’l-yed olan müteveff ât-ı mezbûrenin zev-
ci Halil b. İbrahim ile mu‘takası olup velâ-i itâk cihetinden vârisesi olan Şemsbânu 
bt. Turnalı bî-zebân tarafından husûs-ı âti’l-beyâna vekîl olduğu Mehmed Çelebi 
b. Ahmed ve Abdülhalim Efendi b. Osman nâm kimesneler şehâdetleri ile şer‘an 
sâbit olan Mehmed Çelebi b. Mustafa mahzarlarında da‘vâ ve takrîr-i kelâm edip 
müteveff ât-ı mezbûre sıhhat ve nefâz-ı tasarrufâtında beni malından i‘tâk edip 
harâir zümresine ilhâk ettiğinden sonra eşyâ-i memlûkesinden iki yemeni yor-
gan ve bir beledî döşek ve iki beledî minder ve iki beledî yastık ve iki tencere 
ve iki sahan ve biri deryâyî ve biri erguvânî iki kaft anların ve biri üskülü ve biri 
üstübü iki top bezini bana vasiyyet edip musırraten fevt [76b] olmuşken verese-i 
mezbûre rakīk olmak üzre bi gayrı hakkın bana vaz‘-ı yed edip müteveff ât-ı 
mezbûrenin sülüs malını vesâyâsında müsâ‘id iken eşyâ-i mezbûreyi bana ver-
mekden imtinâ‘ ederler suâl olunup ihkāk-ı hak olunmak matlûbumdur dedik-
de gıbbe’s-suâl ve’l-inkâr müdde‘iyye-i mezbûreden müdde‘âsını mübeyyine 
beyyine taleb olundukda mahalle-i mezbûre sük kâ nın dan olup Ayasofya-i Kebîr 
câmi‘-i şerîfi’nde reisü’l-müezzinîn olan Hasan Çelebi b. Abdullah ve Veli Çele-
bi b. Hüsameddin ve Mehmed Çelebi b. Mustafa ve Mehmed Çelebi b. Ahmed 
nâm kimesneler li ecli’ş-şehâde meclis-i şer‘a hâzırûn olup istişhâd olundukların-
da fi’l-hakīka müteveff ât-ı mezbûre sıhhat [ve] nefâz-ı tasarrufâtında mevsûfe-i 
mezbûreyi bizim huzûrumuzda malından i‘tâk ve zümre-i harâire ilhâk ettiğinden 
sonra eşyâ-i memlûkesinden iki yemeni yorgan ve bir beledî döşek ve iki beledî 
minder ve iki beledî yastık ve iki sahan ve iki tencere ve biri deryâyî ve biri 
erguvânî iki kuşaklı kaft anların ve biri üskülü ve biri üstübü iki top keten bezini 
mevsûfe-i mezbûreye vasiyyet edip musırraten fevt ettiğinden sonra sülüs malı 
dahi vesâyâsına müsâ‘iddir biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince mevsûfe-i mezbûrenin vech-i mübeyyen 
üzre hürriyetine hükm ve eşyâ-i mezbûreyi mevsûfe-i mezbûreye teslîme mezbûr 
Halil Bey ile vekîl-i mezbûra tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: El-Hâc Hamza b. Hasan, Hasan Çelebi b. Ahmed, İbrahim Çelebi b. 
Ahmed, Resul b. Rıdvan.

585 [76b-1, Arapça] Âişe bt. Hasan Beşe adlı çocuğa nafaka takdir edildiği
Hâkim, Âişe bt. Hasan Beşe b. Mehmed nâm sagīrenin nafakası, kisvesi ve sâir 
havâic-i zarûriyyesi için, mahmiye-i Kostantıniyye mahallâtından Karabaş ma-
hallesinde sâkine olan râfi‘at-i hâze’l-kitâb Sâime bt. Mahmud nâm annesi ve 
hâdinesinin talebiyle mezbûr babası Hasan Beşe üzerine, zeylde mezkûr târihden 
i‘tibâren yevmî râyicü’l-vakt beş akçe farz ve takdîr etti ve meblağ-ı mefrûz-i 
mezkûru, sagīre-i merkūmenin havâicine sarf etmesine ve vakt-i hâcette istidâne 
edip lede’z-zafer mezbûr Hasan Beşe’ye rücû‘ etmesine mezkûre Sâime hâtuna izin 
verdi.
Cerâ zâlike ve hurrire fi’l-yevmi’s-sâlis aşere min Şa‘bâni’l-mu‘azzam sene seb‘a ve 
seb‘în ve elf.
Şuhûdü’l-hâl: Yusuf b. Hasan, İsmail b. İbrahim, Mahmud b. Abdullah, İbrahim 
Çelebi b. Abbas.

586 [76b-2] Âişe Hatun bt. Mustafa Ağa’nın, Hüseyin Ağa 
b. Abdülmennân’dan muhâlaa yoluyla boşandığı
Husûs-ı âti’l-beyânın mahallinde tahrîri iltimâs olunmağın bu fakīr umdetü’l-
muhadderât Âişe Hâtun bt. merhûm Mustafa Ağa’nın mahmiye-i İstanbul’da 
Mi‘mâr Sinan mahallesinde sâkin olduğu menziline varıp zeyl-i rakīmde 
muharrerü’l-esâmî olan müslimîn huzûrunda akd-i meclis-i şer‘-i hatîr olunduk-
da merkūme Âişe Hâtun’un zâtını Ahmed Ağa b. Mustafa Ağa ve Abdullah Çelebi 
b. Mehmed ta‘rîfl eri ile mu‘arrefe oldukdan sonra meclis-i ma‘kūd-ı mezkûrda 
zevci Hüseyin Ağa b. Abdülmennân tarafından husûs-ı âti’z-zikre vekîl olduğu 
Hüseyin Çavuş b. Abdülkerim [ve] Yunus Çelebi b. Mustafa nâm kimesneler 
şehâdetleri ile alâ vechi’l-hasm şer‘an sâbit olan Mehmed Çelebi b. Hızır mah-
za rın da ikrâr ve takrîr-i kelâm edip zevcim müvekkil-i merkūm Hüseyin Ağa 
zimmetinde mukarrer ve ma‘kūdun-aleyh olan elli bin akçe mehr-i müeccelim 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üzeri-
me olmak üzre vekîl-i merkūm Mehmed Çelebi ile muhâla‘a-i sahîha-i şer‘iyye 
ile muhâla‘a edip merkūm Mehmed Çelebi dahi bi’l-vekâle hul‘-ı mezbûru kabûl 
eyledikden sonra zevciyyete ve merkūm Hüseyin Ağa zimmetinde cihet-i deyn-i 
şer‘îden hakkım olan dokuz yüz seksen bir esedî guruş da‘vâsına müte‘allika cemî‘ 
de‘âvâdan müvekkil-i merkūm Hüseyin Ağa’nın zimmetini ibrâ ve iskāt edip 
vekîl-i merkūm Mehmed Çelebi dahi müvekkil-i merkūm Hüseyin Ağa’nın ye-
dinde olan kırk guruş kıymetli bir re’s kır at ve iki doru iğdiç bârgir ve orta boy-
lu, elâ gözlü, açık kaşlı Macariyyetü’l-asl? Bedehşan nâm câriyeye müte‘allika ve 
sâir zevciyyete müte‘allika âmme-i de‘âvâdan bi’l-vekâle benim zimmetimi ibrâ-i 
âmm-ı kātı‘ü’n-nizâ‘ ile ibrâ ve iskāt eyledi dedikde mukırre-i merkūmenin cârî ve 
sâdır olan ikrârını vekîl-i merkūm Mehmed Çelebi bi’l-muvâcehe tasdîk ve bi’l-
müşâfehe tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Abdülhalim Efendi b. Bekir, Ömer Efendi 
Evlâd-ı Mi‘mâr Sinan, Osman b. Mehmed, İbrahim Çelebi b. Ahmed, Kābil Çelebi 
b. Mehmed, Abdullah Çelebi b. Mehmed.

587 [76a-3] Fâtıma Hatun bt. Abdullah’ın vakfettiği evin Derviş 
Mehmed b. Abdullah’ın tasarrufuna verildiği
Sâhibetü’l-hayr merkūme Fâtıma Hâtun bt. Abdullah’ın vakfiyye-i ma‘mûlün-
bihâsı nâtıka olduğu üzre süknâsı evvelâ kendiye ba‘dehâ karındaşı Derviş 
Mustafa’ya ba‘dehû neslen ba‘de neslin mezbûr Derviş Mustafa’nın evlâdına ve 
evlâd-ı evlâd-ı evlâdına ve ba‘de’l-inkırâz tarîk-i mevlevîden süknâya muhtâc bir 
recül-i sâliha meşrûta vakfı olup mahmiye-i İstanbul’da Karaağaç mahallesinde 
vâki‘ bir tarafdan merhûm Seydî Ahmed Paşa veresesi mülkleri ve bir tarafdan Ha-
san Ağa mülkü ve bir tarafdan tarîk-i âm ile mahdûd iki bâb fevkānî oda ve bir bâb 
tahtânî oda ve bir ahırı ve bir su kuyusunu ve sofayı müştemil menzilde merkūm 
Derviş Mustafa sâkin iken vefât edip evlâdı dahi olmayıp süknâsı menzil-i mezbûr 
mahlûle olmağın şart-ı vâkıf üzre tarîk-i mevlevîden olup süknâya eşedd-i ihtiyâc 
ile muhtâc ve her vechile mahal ve müstahık olan Derviş Mehmed b. Abdullah’a 
taraf-ı şer‘-i enverden tevcîh olunup tasarrufu için bu hurûf ketb olundu yedine 
def ‘ olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi Kethüdâ-yı muhzırân, İbrahim Çelebi b. Mehmed, 
Mehmed b. Mustafa, Resul [b.] Rıdvan.

588 [76b-4] Rahime bt. Mehmed’in, evini Büyük Emine Hanım Vakfı’na 
bey‘ bi’l-istiğlâl yoluyla sattığı
Mahmiye-i İstanbul’da Mesih Paşa-yı Atîk mahallesinde sâkine Rahime bt. Meh-
med nâm hâtunun zevci ve tarafından husûs-ı âti’l-beyânı ikrâra vekîl olduğu 
mezbûrenin zâtını ma‘rifet-i şer‘iyye ile ârifân olan Mustafa Çelebi b. Abdur-
rahman ve Abdurrahman b. Ahmed şehâdetleri ile şer‘an sâbit olan Mustafa Bey 
b. Hüseyin nâm kimesne meclis-i şer‘-i hatîrde Büyük Emine Hanım vakfı’na 
bi’l-fi‘l mütevellî olan bâ‘isü’l-kitâb Ahmed Çelebi b. Mustafa mah za rın da bi’l-
vekâle ikrâr ve takrîr-i kelâm edip müvekkilim mezbûre Rahime Hâtun mahalle-i 
mezkûrda vâki‘ etrâf-ı erba‘ası kavukçu Hüseyin Bey veresesi ve Sofuoğlu ve 
Râbia Hâtun mülkleri ve tarîk-i âm ile mahdûd mülk menzilini târih-i kitâb se-
nesi Recebü’l-müreccebin on üçüncü günü bi tarîki’l-istiğlâl mütevellî-i mezbûra 
dört yüz esedî guruşa bey‘ ve teslîm edip ol dahi mâl-ı vakf-ı mezbûr ile iştirâ ve 
tesellüm edip semeni olan meblağ-ı mezbûru müvekkilem alıp kabz eyledikden 
sonra yine menzil-i mezkûru mütevellî-i mezbûr Ahmed Çelebi ba‘de’t-tahliyye 
ve’t-tekābuz târih-i mezbûrdan üç yüz altmış gün tamâmına değin müvekkilem 
mezbûre Rahime Hâtun’a altmış esedî guruşa îcâr ve teslîm edip ol dahi istîcâr ve 
tesellüm eyledi dedikde gıbbe’t-tasdîk menzil-i mahdûd-ı mezkûrun derkine ve 
şer‘an lâzım gelen ücretine mahmiye-i mezbûrda Çakır Ağa mahallesinde sâkin 
olup hâzır bi’l-meclis olan Asvador v. Marat ve karındaşı Toros v. ( ) nâm zimmîler 
dahi emr ve kabûlü hâviye kefâlet-i sahîha-i şer‘iyye ile kefîl-i emr olmağın mâ 
vaka‘a bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Abdurrahman Efendi b. Resul, es-Seyyid Ahmed b. es-Seyyid 
Memi, Osman Çelebi b. Abdurrahman, Mehmed Çelebi b. Osman, el-Hâc Ali b. 
Abdullah.

589 [76b-5] Şeyh Ahmed Ağa’nın ölen Osman Ağa’ya olan borcunu 
vârislerine ödediği
Vilâyet-i Anadolu’da kasaba-i Darende ahâlîsinden olup sâbıkan Türkmen beyi 
olan zahru’l-emâsil ve’l-a‘yân Şeyh Ahmed Ağa’nın oğlu ve tarafından husûs-ı 
âti’l-beyâna vekîli olduğu Mustafa Efendi b. Davud ve el-Hâc Ali b. Mustafa 
şehâdetleri ile şer‘an sâbit olan fahrü’l-akrân Zeynelâbidin Ağa meclis-i şer‘-i 
şerîf-i lâzımü’t-teşrîfde bundan akdem peksimed emîni iken sefer-i hümâyûnda 
vefât eden Osman Ağa b. (  ) zevce-i metrûkesi ve sagīre kızı İsmihan’ın kıbel-i 
şer‘den mansûbe vasîsi olup tereke-i vâfiye-i müteveff â-yı mezbûra vâzı‘atü’l-yed 
olan bâ‘isetü’l-kitâb Hatice bt. Mehmed Ağa tarafından husûs-ı âti’l-beyâna vekîl 
olduğu zâtını ma‘rifet-i şer‘iyye ile ârifân Şahin Bey b. Abdullah ve Ali b. Ab-
dullah nâm kimesneler şehâdetleriyle şer‘an sâbit olan Fazlullah Ağa b. Mustafa 
mah za rın da bi’t-tav‘i’s-sâf ikrâr ve takrîr-i kelâm edip müvekkilim mûmâ-ileyh 
Şeyh Ahmed Ağa müteveff â-yı mezbûra karzdan deyni olan on bin esedî guru-
şu âdemlerinden Mustafa Ağa b. Mehmed ile müteveff â-yı mezbûra hayâtında 
irsâl ettikde mezbûr Mustafa Ağa meblağ-ı mezbûru müteveff â-yı mezbûrun 
hayâtında kapı kethüdâsı olup deyn-i mezbûru kabza vekîl olan mezbûr Fazlul-
lah Ağa’ya teslîm edip mezbûr Faz[lullah] Ağa meblağ-ı mezbûru müvekkilimin 
malı olup mezbûr Mustafa Ağa yedinde olan bin beş yüz guruşunu kabz ettikden 
sonra müvekkilimin müteveff â-yı mezbûra hediye için irsâl eylediği her biri yüz 
elli guruş kıymetli biri yağız ve biri kır iki re’s atı mezbûr Mustafa Ağa’nın yedinde 
iken mezbûr Mustafa Ağa’nın mevti [77a] haberi gelip meblağ-ı mezbûru ve atları 
vasîsi İsmail Ağa tereke-i müteveff â-yı mezbûrdan olmak üzre kabz ve atları bey‘le 
istihlâk edip semenini ve meblağ-ı mezbûru tereke-i müteveff â-yı mezbûra halt 
ettiğinden sonra bin beş yüz guruşu zikr olunan atların kıymetleri müvekkilimin 
hakkı olduğunu şer‘an sâbit ve zâhir olduğundan sonra muslihûn tavassut edip 
sulh sagīre dahi enfa‘ olmağla vekîl-i mezbûr Fazlullah Ağa ile beynimizde yedi 
yüz esedî guruş üzerine inşâ-i akd-i sulh ettiklerinde ben dahi vekâletim hasebiy-
le sulh-i mezbûru kabûl ve bedel-i sulh olan meblağ-ı mezbûru vekîl-i mezbûr 
Fazlullah Ağa yedinden tamâmen ahz u kabz edip husûs-ı mezbûra müte‘allika 
âmme-i de‘âvâdan müteveff â-yı mezbûrun zimmetini ve vekîl-i mezbûr Fazlul-
lah Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Efendi b. Bayezid, Ahmed Çelebi b. Mustafa, Hacı Ali b. 
Ahmed, Hacı Mustafa b. Ali, Mehmed b. Yusuf, Mustafa b. Musa.

590 [77a-1] Mumcu İstefan v. Yako’nun ayrıldığı ortağıyla hesaplaşması
Mumcu tâifesinden İstefan v. Yako nâm zimmî mahfil-i kazâda sâbıkan şerîki olan 
bâ‘isü’s-sifr Vasil v. Yani nâm zimmî muvâcehesinde üzerine da‘vâ ve takrîr-i kelâm 
edip târih-i kitâbdan altı sene mukaddem mezbûr Vasil ile mumculuk san‘atında 
şerîki olup fesh-i akd-i şirket edip hesâb gördüğümüzde mezbûr Vasil zimmetin-
de ba‘de külli hesâb mum yağı semeninden yirmi dört bin akçe hakkım kalmağla 
hâlâ mezbûr Vasil’den suâl olunup alıverilmesi matlûbumdur dedikde gıbbe’s-suâl 
mezbûr Vasil cevâbında müdde‘î-i mezbûr ile târih-i mezbûrda şerîkler olup fesh-i 







şirket ettiğimizden sonra müdde‘î-i mezbûr zimmetinde mum yağı semeninden 
bin beş yüz akçe hakkım kaldı deyû bundan akdem benden da‘vâ ettikde meblağ-ı 
mezbûr beş yüz akçeyi müdde‘î-i mezbûra tamâmen def ‘ ve teslîm edip ol dahi 
yedimden ahz u kabz ettikden sonra bin yetmiş bir Zilka‘desi’nin gurresinden 
medîne-i Üsküdar’da Bâb mahkemesi’nde hilâfete müvellâ olan Sunullah Efendi 
huzûrunda meblağ-ı mezbûr bin beş yüz akçeyi vech-i muharrer üzre yedimden 
ahz u kabz ettiğini ikrâr edip husûs-ı mezbûra ve sâire müte‘allika cemî‘ da‘vâdan 
zimmetimi ibrâ-i âmm-ı kātı‘ü’n-nizâ‘la ibrâ ve iskāt edip mûcebince mûmâ-ileyh 
Sunullah Efendi dahi yedime işbu hüccet-i şerîfeyi vermişdir deyû târih-i mezbûr 
ile müverraha mevlânâ-yı mezbûrun imzâsıyla mümzât ve hatmi ile mahtûme 
ve mazmûnu min külli’l-vücûh takrîr-i meşrûhunu nâtıka hüccet-i şer‘iyye 
ibrâz edip müdde‘î-i mezbûr muvâcehesinde feth ve kırâat ve istintâk olunduk-
da müdde‘î-i mezbûr mazmûn-ı hüccet-i merkūmeyi inkâr edicek zeyl-i hüccet-i 
mezkûrda isimleri mastûr olan müslimînden el-Hâc Ahmed b. Ömer ve Ali b. 
Murad nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka müdde‘î-i merkūm târih-i mezbûrda medîne-i Üsküdar’da 
Bâb mahkemesi’nde hilâfete müvellâ olan Sunullah Efendi huzûrunda mezbûr 
Vasil zimmetinde mum yağı semeninden bin beş yüz akçe hakkım kalmağın hâlâ 
meblağ-ı mezbûru mezbûr Vasil’den tamâmen ahz u kabz edip husûs-ı mezbûra 
ve sâire müte‘allika da‘vâdan mezbûr Vasil’in zimmetini ibrâ ve iskāt eyledikden 
sonra mûcebince mûmâ-ileyh Sunullah Efendi dahi ba‘de’t-tahrîr işbu hüccet-i 
şer‘iyyeyi merkūm Vasil’in yedine vermişdir ve biz mazmûn-ı hüccet-i mezkûreye 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde 
gıbbe ri‘âyeti şerâiti’l-kabûl şehâdetleri makbûle olmağın mûcebince müdde‘î-i 
mezbûr mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Beşe b. Abdi, İbrahim Çelebi b. Mehmed, Veli b. Mahmud, 
Mustafa b. Mahmud.

591 [77a-2] Âişe Hatun bt. el-Hâc Ali’nin para vakfı
Hamd u sipâs ve şükr-i bî-kıyâs ol mübdi‘-i ukūlü’l-havâs ve hâlik-i cinn ü nâs 
vâkıf-ı ahvâl u etvâr, dânâ-yı zamâir u esrâr olan Rabbü’l-erbâb ve mâlikü’r-rikâb 
hazretlerinin dergâh-ı akdes ve bârgâh-ı mukaddeslerine maksûr ve dürûd-ı 
sa‘âdet-vürûd ol Habîb-i rabb-i vedûd nebiyy-i kerîm ve mes‘ûd Hazret-i Mu-
hammed Mustafa aleyhi ve alâ âlihî mine’t-tahiyyâti ezkâhâ ve mine’s-salavâti 
enmâhâ Âsitâne-i sa‘âdet-âşiyânesine mahsûr kılındıkdan sonra bâ‘is-i tahrîr-i 
kitâb-ı şer‘î ve dâ‘î-i tastîr-i sütûr-ı mer‘î oldur ki mahmiye-i İstanbul’da Kabasa-
kal Sinan Ağa mahallesi sâkinelerinden umdetü’l-muhadderât sâhibetü’l-hayrât 







Âişe Hâtun bt. el-Hâc Ali tarafından ve vakf-ı âti’z-zikri ikrâr ve itmâm-ı emr-i 
tescîl ve ihkâm-ı ahkâm-ı bîr ve neyli için da‘vâ-yı rücû‘a vekîl olduğu mûmâ-
ileyhânın zâtını ma‘rifet-i şer‘iyye ile ârifân olup mahalle-i mezbûre sük kâ nın dan 
olan Receb Efendi b. İbrahim ve Ahmed Bey b. Hasan nâm kimesneler şehâdetleri 
ile şer‘an sâbit olan el-Hâc Yusuf b. Abdullah nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de vakf-ı câi’z-zikre li ecli’t-tescîl 
ve’l-itmâmi’l-maslahat ve’t-tekmîl mütevellî nasb ve ta‘yîn olunan fahrü’l-emâsil 
ve’l-akrân el-Hâc Mehmed Ağa b. Mustafa mah za rın da bi’l-vekâle ikrâr ve takrîr-i 
kelâm edip müvekkilem mezbûre Âişe Hâtun vaktâ ki Cenâb-ı Rabbü’l-efl âk ve 
mâlikü’l-emlâk -hâbet azametehû ve ammet ni‘metühû- hazretlerinin ihsân eyle-
diği ni‘am-ı celîli tefekkür ve âkıbetini tedebbür edip etyab-ı emvâlinden ve ahsen-i 
menâlinden tâmmü’l-vezn ve sahîhü’l-ayâr altı bin esedî guruşu ifrâz ve kemâl-i 
imtiyâz ile mümtâz kılıp meblağ-ı mezbûru vakf-ı sahîh-i müebbed ve haps-i sarîh-i 
muhalled ile vakf ve haps edip şöyle şart ve ta‘yîn eyledi ki meblağ-ı mezbûre yed-i 
mütevellî ile onu on bir ve iki pul hesâbınca ale’l-vechi’l-helâl rehn-i kavî ve kefîl-i 
melî ya ikisinden biri ile istirbâh ve istiğlâl olunup bi fazlillâhi te‘âlâ hâsıl olan rey‘ 
ve nemâsından yevmî ikişer akçe vazîfe ile altı nefer kimesne bir yerde müctemi‘în 
oldukları hâlde Kur’ân-ı azîm ve Furkān-ı kerîm’den ba‘de salâti’l-fecr tertîl ile bir 
cüz’-i şerîf tilâvet edip birinin sevâbını Hazret-i Resûl-i Ekrem -sallallâhu te‘âlâ 
aleyhi ve selem-’in rûh-ı pür-futûhlarına ve birinin sevâbını çehâr-yâr-ı güzîn 
-rıdvânullâhi te‘âlâ aleyhim ecma‘în- hazretlerinin ervâh-ı şerîfl erine ve birinin 
sevâbını merhûm pederi el-Hâc Ali rûhuna ve birinin sevâbını merhûme vâlidesi 
Sâliha Hâtun rûhuna ve birinin sevâbını müteveff â zevci el-Hâc Mustafa Ağa ile 
sâir ümmet-i Muhammed rûhlarına ve birinin sevâbını kendi rûhuna ihdâ eyleye 
ve yevmî bir akçe vazîfe ile bir dindâr kimesne ser-mahfil olup eczâ-i şerîfe tilâvet 
olundukdan sonra du‘â edip birer Fâtiha-i şerîfe okuyalar ve yevmî bir akçe vazîfe 
ile bir kimesne noktacı olup eczâ-i şerîfeye mutasarrıf olanlardan gelmeyenlerin 
isimleri altına birer nokta vaz‘ edip re’s-i şehirde vazîfeleri ana göre nâkıs veri-
le ve yevmî bir akçe vazîfe ile bir kimesne hâfız-ı eczâ olup ba‘de’t-tilâve eczâ-i 
şerîfeyi bir yerde cem‘ edip ta‘yîn olunan sandıka vaz‘ edip hıfz eyleye ve meblağ-ı 
merkūm mahmiye-i mezbûre bezzâzistânında hıfz oluna ve bir kimesneye istirbâh 
için akçe verildikde alınan rehnin kıymeti verilen akçeden bir mertebe ziyâde ola 
ve alınan rehin dahi bezzâzistânda hıfz oluna ve yevmî yirmi akçe vazîfe ile bir 
kimesne mütevellî ola ve yevmî ( ) akçe vazîfe ile bir kimesne kâtib ola ve yevmî 
üç akçe vazîfe ile bir kimesne câbî ola ve mahalle-i mezbûrda sâkin Es-Seyyid Hü-
seyin Çelebi yevmî ikişer akçe vazîfe ile beher yevm huzûrunda on iki İhlâs-ı şerîf 
ve bir Fâtiha-i şerîfe tilâvet edip sevâbını kendi rûhu ile müteveff â zevc el-Hâc 
Mustafa’nın rûhuna ihdâ eyleye ve mahmiye-i mezbûrda Vâlide Hamamı kurbun-
da talebe sâkin olmak için umdetü’l-müderrisîn kassâm kâtibi Mahmud Efendi 
binâ ettiği dört bâb hücrede sâkin tâlib-i ilm fukarâsına yevmî iki akçe vazîfe ve-
rilip vazîfe-i mezbûre ol hucurâtda her ne kadar tâlib-i ilm sâkin olursa cümlesi 
beyninde ale’s-seviy taksîm olunup anlardan her biri dahi mukābelesinde on ikişer 
İhlâs-ı şerîf ve birer Fâtiha-i şerîfe tilâvet edip sevâbını mütevellî-i mezbûr el-Hâc 
Mehmed Ağa’nın rûhuna ihdâ eyleye ve hayâtda oldukça vakf-ı mezbûrun hasbî 
nezâreti ve ribh-i mezbûrun fazlası kendiye meşrûta ola vefâtından sonra fazla-i 
ribh-i mezbûrdan vech-i meşrûh üzre dört nefer kimesne dahi yevmî ikişer akçe 
vazîfe ile birer cüz’-i şerîf tilâvet edip sevâbını Hazret-i Resûl-i Ekrem -sallallâhu 
te‘âlâ aleyhi ve selem-’in ve çehâr-yâr-ı güzîn rıdvânullâhi te‘âlâ aleyhim ecma‘în 
ervâh-ı şerîfeleri ile pederi ve vâlidesi ve zevc-i mezbûr Mustafa Ağa ve sâir 
ümmet-i Muhammed rûhlarına ihdâ eyleye ve yevmî iki akçe vazîfe ile [77b] bir 
sâlih ve mütedeyyin kimesne vakf-ı mezbûra nâzır ola ve atîkātından kaç kimesne 
bulunursa her birine yevmî üçer akçe vazîfe verile ve biri vefât ettikde vazîfesi 
zükûr ve inâs evlâdına ve evlâd-ı evlâdına ve evlâd-ı evlâd-ı evlâdına verile ve 
tevliyyet-i vakf-ı mezbûr hayâtda oldukça merkūm Hacı Mehmed Ağa’ya meşrûta 
olup mûmâ-ileyh Hacı Mehmed Ağa eczâ-i şerîfeyi istediği yerde tilâvet ettire ve 
eczâ-i şerîfeye mutasarrıf olup tilâvet edenlerin azl ve nasbı ve mahlûle olan cihâtı 
tevcîh merkūm el-Hâc Mehmed Ağa’nın re’yine müfevvaz olup âhardan kimesne 
müdâhale etmeye ve mezbûr Hacı Mehmed Ağa’nın vefâtından sonra tevliyyet-i 
mezbûre ile’l-inkırâz evlâdının ve evlâd-ı evlâdının ve evlâd-ı evlâd-ı evlâdının 
zükûr ve inâs aslah ve erşedine meşrûta olup azl ve nasb ve tevcîh-i cihât şurût-ı 
sâlife üzre mütevellî olanlara müfevvaz ola ve ba‘de’l-inkırâz utekāsına meşrûta 
ola ve mürûr-ı eyyâm ve kürûr-ı a‘vâm ile şurût-ı mezkûreye ri‘âyet-i müte‘azzire 
olursa galle-i vakf-ı mezbûr mutlaka fukarâ-yı müslimîne verile deyû meblağ-ı 
mezbûru târih-i kitâbdan bir ay mukaddem mütevellî-i mezbûra teslîm edip 
mezbûr dahi kabz ve tesellüm ve bir ayda vazîfe-i tevliyyet deyû altı yüz akçe 
olduğunu ikrâr etmişidi dedikde mütevellî-i mezbûr dahi vekîl-i mezbûru cemî‘ 
kelimâtında tasdîk ve tahkīk ettikden sonra vekîl-i mezbûr da‘vâ-yı rücû‘a şürû‘ 
edip vakf-ı nukūd ve ana müteferri‘ olan şurût ve kuyûd inde’l-eimme-i selâse 
câiz olmamağla bi’l-vekâle vakf-ı mezbûrdan rücû‘ eyledim mütevellî-i mezbûr 
meblağ-ı mersûmu ve ol bir ayda cihet-i tevliyyet deyû aldığı altı yüz akçeden 
ecr-i misli olan üç yüz akçeden zâyid olan üç yüz akçeyi bana red ve teslîm eylesin 
dedikde mütevellî-i mezbûr cevâb-ı bâ savâba mütesaddî olup eğerçi hâl inde’l-
eimmeti’s-selâse bast olunan minvâl üzredir, lâkin vakf-ı nukūd hazret-i İmâm 
Züfer’den İmâm Ensârî rivâyeti üzre sahîhdir rivâyet-i mezbûre üzre sıhhatine 
hükm taleb ederim deyû red ve teslîmden imtinâ‘ edip hâkim-i muvakki‘-i sadr-ı 
kitâb tûbâ-leh ve hüsnü me’âb huzûrunda müterâfi‘ân ve her biri mübtegāsınca fasl 
ve hasma tâlibân olduklarında hâkim-i mûmâ-ileyh esbağallâhu te‘âlâ ni‘amehû 
aleyhi- ba‘de’t-tefekkür cânib-i vakfı evlâ görüp bu bâbda fetvâ dahi rivâyet-i 
mezbûre üzre olmağın vakf-ı mezbûrun sıhhatine hükm ettikden sonra vekîl-i 
mezbûr inân-ı kelâmını semt-i âhara atf edip eğerçi vakf-ı mezbûr hükm-i mezkûr 
ile sıhhat buldu, lâkin inde’l-İmâmi’l-A‘zam sıhhat müstelzim-i lüzûm olmamağla 
yine bâb-ı rücû‘ meft ûhadır deyû tekrâr husûmet ve nizâ‘ edip mütevellî-i mezbûr 
dahi rivâyet-i mezbûre üzre sıhhatine hükm olunmağla sâir eimme kavilleri 
üzre dahi sahîh olup sıhhat ise lâ-siyemâ ba‘de’t-teslîm ile’l-mütevellî imâmeyn-i 
hümâmeyn katlarında müfârikan ani’l-lüzûm değildir deyû cevâb verip tekrâr 
mürâfa‘a olduklarında hâkim-i mûmâ-ileyh -en‘amallâhu aleyh- dahi imâmeyn 
kavilleri üzre vakf-ı mezbûrun lüzûmuna dahi hükm etmekle min ba‘d vakf-ı 
mezbûr sahîh ve lâzım olup tebdîl ve tağyîre mecâl muhâl oldu fe-men beddelehû 
ba‘de mâ semi‘ahû fe-innemâ ismuhû ale’llezîne yübeddilûnehû innallâhe semî‘un 
alîm ve ecrü’l-vâkıfı ale’l-hayyi’l-cevâdi’l-kerîm.
Cerâ zâlik hurrire fi’l-yevmi’l-hâmis min Şa‘bâni’l-mu‘azzam li sene seb‘a ve seb‘în 
ve elf.
Şuhûdü’l-hâl: Mehmed Efendi b. Ahmed el-İmâm, Abdullah Halîfe el-Müezzin, 
Mustafa Halîfe b. Abdullah el-Müezzin, Dilâver Bey b. Abdullah, el-Hâc Hasan 
Bey b. Abdullah, Hasan Bey b. Mehmed, Mustafa Beşe b. ( ), Ahmed Bey b. Hasan.

592 [77b-1] Şerife Rahime Hatun’un kendine ait olduğunu iddia ettiği 
evin Sâlih Çelebi b. Şeyhi Efendi’ye ait olduğunun ispat edildiği
Mahrûse-i Galata müzâfâtından kasaba-i Kasımpaşa’da Kulaksız Ahmed Çe-
lebi mahallesi sâkinelerinden Şerîfe Rahime Hâtun bt. Cafer Efendi dîvân-ı 
kāimmakām-ı hazret-i sadr-ı a‘zamîde akd olunan meclis-i şer‘-i âlîde mahmiye-i 
mezbûrda ( ) mahallesinde sâkin iken bundan akdem vefât eden Koyunzâde de-
mekle şehîr Mehmed Efendi b. Mehmed’in oğlu ve hasren vârisi olup ba‘dehû 
vefât eden Abdülmümin Çelebi’nin hasren vârisi olup menzil-i âti’l-beyâna 
vâzı‘ü’l-yed olduğu şer‘an sâbit olan râfi‘ü’l-kitâb Sâlih Çelebi b. Şeyhî Efendi 
mah za rın da üzerine da‘vâ ve takrîr-i kelâm edip mahrûse-i mezbûreye tâbi‘ 
İstinye nâm karyede vâki‘ bir tarafdan sâhil-i bahr ve iki tarafdan mekābir-i 
müslimîn ve bir tarafdan ( ) ile mahdûd hâricen ve dâhilen fevkānî ve tahtânî 
büyût-ı adîde ve hadîka ve limanı müştemil menzil yedimde mülküm ve hakkım 
iken müteveff â-yı evvel mezbûr hayâtında bin altmış sekiz senesi Zilka‘desi’nin 
on beşinci günü menzil-i mezbûru tegallüben zabt edip ba‘de vefâtihî oğlu 
müteveff â-yı sânî Abdülmümin Çelebi ba‘de vefâtihî mezbûr Sâlih Çelebi bi gay-
rı hakkın vaz‘-ı yed etmişlerdir suâl olunup kasr-ı yedine ve bana teslîme mezbûr 
Sâlih Çelebi’ye tenbîh olunmak matlûbumdur dedikde gıbbe’s-suâl mezbûr 
Sâlih Çelebi cevâbında müdde‘iyye-i mezbûre Şerîfe Rahime Hâtun menzil-i 
mezbûru târih-i mezbûrdan müteveff â-yı evvel-i mezbûr Koyunzâde Mehmed 
Efendi’nin tarafından şirâya sâbitü’l-vekâle vekîli olan Mehmed Çelebi b. el-Hâc 
Derviş’e bin kıt‘a esedî guruşa bey‘ ve teslîm ol dahi müvekkili için iştirâ ve te-
sellüm edip semen-i mezbûr bin esedî guruşu müdde‘iyye-i mezbûreye teslîm 
müdde‘iyye-i mezbûre dahi kabz ve istîfâ edip hattâ müdde‘iyye-i mezbûre 
menzil-i mezbûru vech-i muharrer üzre bey‘ ve tesellüm ve kabz-ı semen et-
tiğini hâkim huzûrunda ikrâra tarafından Mustafa Çelebi b. Numan nâm ki-
mesneyi vekîl edip ol dahi ba‘de kabûlü’l-vekâle târih-i mezbûrda mahrûse-i 
mezbûrda Bâb nâibi olan Ali Efendi [b.] Derviş Mehmed huzûrunda vekîl-i 
mezbûr Mehmed Çelebi muvâcehesinde ikrâr edip ikrârı hüccet olunmuşdu 
deyû def ‘le mukābele ve mazmûnu min külli’l-vücûh takrîr-i meşrûhunu nâtıka 
ve târih-i mezbûr ile müverraha ve nâib-i mûmâ-ileyhin hat ve hatmini hâviye 
hüccet-i şer‘iyye ibrâz edicek gıbbe’s-suâl ve’l-inkâr merkūm Sâlih Çelebi’den 
mazmûn-ı hüccet-i mezbûreye beyyine taleb olundukda zeyl-i hüccetde isimleri 
terkīm olunan müslimînden Mustafa Çelebi b. Receb ve es-Seyyid el-Hâc Meh-
med b. es-Seyyid ( ) nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka müdde‘iyye-i mezbûre menzil-i mahdûd-ı 
mezbûru yedinde mülkü ve hakkı olduğu hâlde bin altmış sekiz Zilka‘desi’nin 
on beşinci günü bizim huzûrumuzda müteveff â-yı evvel-i mezbûrun tarafın-
dan şirâya vekîli olan mezbûr Mehmed Çelebi’ye bin esedî guruşa bey‘ ve teslîm 
edip ol dahi müvekkili için iştirâ ve tesellüm ettiğinden sonra semen-i mezbûr 
bin esedî guruşu müdde‘iyye-i mezbûreye teslîm müdde‘iyye-i mezbûre dahi 
kabz ve istîfâ edip hattâ vech-i muharrer üzre menzil-i mezbûru bey‘ ve kabz-ı 
semen ettiğini hâkim huzûrunda ikrâra tarafından mezbûr Mustafa Çelebi b. 
Numan’ı vekîl edip ol dahi ba‘de kabûli’l-vekâle müdde‘iyye-i mezbûre menzil-i 
mezbûru semen-i mezbûra vekîl-i mezbûr Mehmed Çelebi’ye bey‘ ve kabz-ı se-
men ettiğini târih-i mezbûrda mahkeme-i mezbûrda nâib olan mûmâ-ileyh Ali 
Efendi huzûrunda vekîl-i mezbûr Mehmed Çelebi muvâcehesinde ikrâr edip 
mûmâ-ileyh Ali Efendi dahi ikrârını tahrîr edip hüccet-i mezbûreyi vermişidi, 
biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle ol-
mağın mûcebince müdde‘iyye-i mezbûre vech-i mübeyyen üzre mu‘ârazadan 
men‘ olunup mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi, zahrü erbâbi’t-
tahrîr ve’l-kalem Mustafa Efendi, fahrü’l-emâsil ve’l-akrân İsmail Çavuş, umdetü’l-
eşbâh Şaban Ağa Ser-muhzırân, Eyüb Ağa Kethüdâ-yı hazret-i efendi.







593 [77b-2] Şâtır Sâlih Bey’in, vakıf arsaya inşa ettiği binaya yaptığı 
masrafın keşfi
İşbu bâ‘isü’l-kitâb fahrü’l-akrân şâtır Sâlih Bey b. ( ) nâm kimesne meclis-i şer‘-i 
şerîf-i şâmihü’l-imâd ve mahfil-i dîn-i münîf-i râsihü’l-evtâdda takrîr-i kelâm ve 
ta‘bîr ani’l-merâm edip merhûme Züleyha Hâtun nâm sâhibetü’l-hayrın tasarrufu 
İlyas b. Abdullah ile zevcesi Şehdane bt. Abdullah ba‘dehâ ile’l-inkırâz evlâdına ve 
evlâd-ı evlâdına ve evlâd-ı evlâd-ı evlâdına ve ba‘de’l-inkırâz gallesi Molla Hüs-
rev mescid-i şerîfi’nde bir sıkāye vaz‘ına meşrûta vakfı olan beyne’l-ahâlî ve’l-
cîrân ma‘lûmü’l-hudûd binâsı muhterik menzil arsasından tarîk-i âm tarafında bi 
hesâb-ı terbî‘î bennâ zirâ‘ıyla yetmiş beş zirâ‘ altı parmak arsamı vakf-ı mezbûrun 
bi’l-fi‘l mütevellîsi olup merkūme Şehdane’nin [78a] evlâdından olan Sâliha bt. 
Emrullah nâm hâtun iki bin akçeye icâre-i mu‘accele ve senede bin akçe icâre-i 
maktû‘a ile bana îcâr ve teslîm ben dahi istîcâr ve tesellüm ve üzerinde mevcûd 
olan nukzunu dahi semen-i misli olan bin akçe semen-i makbûza bana bey‘ ve 
teslîm ben dahi iştirâ ve tesellüm eylediğimden sonra üzerinde malım ile mül-
küm olmak üzre nefsim için ebniye ihdâsına bana izin verdikden sonra ben dahi 
vech-i muharrer üzre üzerine ebniye ihdâ edip bundan akdem talebim ile cânib-i 
şer‘-i enverden bi’l-fi‘l keşif nâibi olan umdetü’n-nüvvâb ve’l-müteşerri‘în Ahmed 
Efendi hâssa mi‘mârlarından Bursalı üstâd Ali Halîfe b. Abdullah ile üzerine varıp 
mütevelliye-i mezbûre ile zeyl-i rakīmde isimleri terkīm olunup ebniye ve sukūf 
kemâl-i vukūfu olan bî-garaz müslimîn mahzarlarında ba‘de’l-keşf müştemilâtını 
fürâda fürâda deft er eyledikden sonra deft er-i mesfûr bi’l-fi‘l ser-mi‘mârân-ı hâssa 
olan umdetü’l-emâcid ve’l-ekârim Ali Ağa’ya irâet olundukda tûlen ve arzen bi 
hesâb-ı terbî‘î doksan beş zirâ‘ sakfına üç bin sekiz yüz ve bi hesâb-ı mezkûr yetmiş 
dört zirâ‘ tekye tavanına iki bin yüz yirmi akçe ve bi hesâb-ı merkūm yüz kırk zirâ‘ 
dolma duvarına dört bin iki yüz akçe ve bi hesâb-ı mezbûr seksen bir zirâ‘ tahta 
döşemesine iki bin dört yüz otuz akçe ve bir oda ocağına sekiz yüz akçe ve yirmi 
sekiz tahta billurdan masnû‘ camlarına dört yüz yirmi akçe ve yedi astarcâna? beş 
yüz altmış akçe ve Arabî kanadlı bir mükemmel masandrasına üç bin akçe ve bir 
kemer oda kapısına üç yüz akçe ve Arabî kanadlı iki dolaplarına yedi yüz akçe 
ve Arabî kanadlı ve bir demir penceresine beş yüz akçe ve bir Medîneli dolabına 
yüz elli akçe ve yirmi zirâ‘ kelvisine? iki yüz kırk akçe ve iki nerdübânına sekiz 
yüz akçe ve bir ağaç penceresine seksen akçe ve bir nîm ağaç penceresine yüz 
yirmi akçe ve bi hesâb-ı mezkûr yirmi bir zirâ‘ nîm şişeli tahta perdesine beş yüz 
yirmi beş akçe ve üç tahta billurdan masnû‘ bir camına kırk akçe def ‘a bi hesâb-ı 
merkūm elli dört zirâ‘ tahta perdesine sekiz yüz on akçe ve iki kenîfine bin iki yüz 
akçe ve bir sokak kapısına altı yüz akçe ve ağaç parmak penceresine yetmiş akçe ve 
bir kemer matbah ocağına iki bin akçe ve bi hesâb-ı merkūm otuz iki zirâ‘ taş du-
varına bin dokuz yüz yirmi akçe ve yedi aded yama direklerine iki yüz seksen akçe 
ve bir komşu kapısına yüz elli akçe ve bi hesâb-ı mezkûr altmış yedi buçuk zirâ‘ 
taş kaldırımına sekiz yüz yirmi iki akçe cem‘an yirmi sekiz bin yedi yüz seksen iki 
akçe tahmîn edip deft er-i mesfûru imzâ ve mühürleyip yedime vermişdir nazar 
olunup mûcebince kıbel-i şer‘-i şerîfden li ecli’l-istihkâm yedime hüccet verilmek 
matlûbumdur deyû ibrâz eylediği mûmâ-ileyh Ali Ağa’nın imzâ ve hatmini müş-
temil deft ere nazar olundukda takrîr-i meşrûhuna muvâfık bulunmağın kıbel-i 
şer‘-i mutahhardan mûcebince işbu vesîka li ecli’l-istihkâm ketb ve imlâ olunup 
yedine def ‘ ve i‘tâ olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Hasan Çe-
lebi b. Bayram, Hasan Çelebi b. Ahmed, Mehmed Bey b. Ramazan.

594 [78a-1] Zaferika bt. İlya’nın, Franka bt. Yorgi’ye borçlu olduğu
Mahmiye-i İstanbul’da Tahtaminâresi sâkinelerinden Zaferika bt. İlya nâm 
nasrâniye meclis-i şer‘-i şerîf-i lâzımü’t-teşrîfde işbu bâ‘isetü’s-sifr Franka bt. Yor-
gi nâm nasrâniye muvâcehesinde tav‘an ve rağbeten ikrâr ve takrîr-i kelâm edip 
mezbûre Franka’ya cihet-i karz-ı şer‘îden zimmetimde vâcibü’l-edâ ve lâzımü’l-
kazâ otuz iki şerîfî altın deynim vardır minvâl-i meşrûh üzre ikrâr ve tahrîr ve 
hüccet olunup mezbûre Franka’nın yedine verilmesi matlûbumdur dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Muharrem Çavuş el-Mübâşir, Hüseyin Beşe b. Mustafa, Mustafa 
Çelebi b. Ahmed, Resul [b.] Rıdvan.

595 [78a-2] Mahalle mescidi vakfına el-Hâc Hamza b. el-Hâc Kurd’un 
kaymakam tayin edildiği
Dârü’l-hilâfeti’l-aliyye Kostantıniyye el-mahmiyye’de merhûm Pazar-ı Cedîd 
mahallesinde vâki‘ merhûm-ı mezbûrun mescid vakfı mütevellîsi olan Abdullah 
Efendi b. İbrahim tevliyyet-i mezbûreyi kimesneye sipâriş etmeyip âhar diyâra 
gidip umûr-ı tevliyyeti görmeğe tarafından bir kāimmakām nasb olunmak lâzım 
gelmeğin umûr-ı tevliyyet-i mezbûreyi görmeğe mahalle-i mezbûr ahâlîsinden 
olup zeyl-i vesîkada muharrerü’l-esâmî olan müslimînin muhtârı olan el-Hâc 
Hamza b. el-Hâc Kurd nâm kimesne kāimmakām nasb ve ta‘yîn olunup ol dahi 
kabûl ve umûr-ı tevliyyeti görmeğe ta‘ahhüd etmeğin mâ vaka‘a bi’t-taleb ketb 
olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: El-Hâc Abdi b. Yusuf, el-Hâc Abdülfettâh b. Abdüllatîf, Ahmed Çe-
lebi b. el-Hâc Burhan, Hasan Beşe b. Hüseyin, Hacı Yusuf b. Abdullah, Mahmud 
Çelebi b. ( ), Ahmed Çelebi b. Hasan.

596 [78a-3] Hamamcı el-Hâc Bekir Bey’in terekesinden yangın geçirmiş 
bir ev yeni arsanın sadrazam vekilharcı Receb Ağa’ya satıldığı
Mahmiye-i İstanbul’da Vâlide hanı kurbunda vâki‘ Fenârîzâde Ahmed Paşa ma-
hallesinde sâkin iken bundan akdem vefât eden Hamamcı el-Hâc Bekir Bey b. 
Abdullah’ın verâseti zevce-i menkûha-i metrûkesi Hatice Hâtun bt. Mustafa’ya ve 
sulbî sagīr oğlu Mehmed Çelebi ile sulbiye kebîre kızları Âişe ve Fâtıma’ya mün-
hasıra olup kable’l-kısme mezbûre Âişe dahi vefât edip verâseti vâlidesi mezbûre 
Hatice’ye ve li ebeveyn er karındaşı merkūm Mehmed Çelebi ile li ebeveyn ka-
rındaşı mezbûre Fâtıma’ya münhasıra olup kable’l-kısme mezbûre Fâtıma dahi 
vefât edip verâseti zevc-i metrûkü Mustafa Efendi b. Ahmed’e ve vâlidesi mezbûre 
Hatice ile li üm kız karındaşı Sâliha ve diğer Âişe nâm sagīrelere münhasıra olup 
tashîh-i mes’eleleri bi tarîki’l-münâsahati’ş-şer‘iyye üç bin dört yüz elli altı sehim-
den olup sihâm-ı mezbûreden yedi yüz on dokuz sehmi mezbûre Hatice’ye ve bin 
dokuz yüz otuz iki sehmi mezbûr Mehmed Çelebi’ye ve dört yüz seksen üç sehmi 
merkūm Mustafa Efendi’ye ve yüz altmış bir sehmi sagīretân-ı mezbûretân Sâliha 
ve Âişe’den her birine isâbet ve intikāl eylediği şer‘an zâhir ve müte‘ayyin olduk-
dan sonra sagīretân-ı mezbûretân Sâliha ve Âişe’nin babaları olan umdetü’l-akrân 
Abdülbâkī Efendi b. (  ) nâm kimesne sagīretân-ı mezbûretânın tarafl arından 
velâyeten ve mezbûre Hatice’nin zevci olup tarafından husûs-ı âti’l-beyâna vekîli 
olduğu mezbûre Hatice’nin zâtını ma‘rifet-i şer‘iyye ile ârifân olup mahmiye-i 
mezbûrede Kabasakal Sinan Ağa mahallesinde sâkin Mehmed Efendi b. Ah-
med ve el-Hâc Murtaza Efendi b. Hasan nâm kimesneler şehâdetleri ile şer‘an 
vekâleti sâbite olmağla vekâleten ve sagīr-i mezbûr Mehmed Çelebi’nin ammisi 
ve tesviye-i umûruna kıbel-i şer‘-i enverden mansûb vasîsi olan el-Hâc Hüseyin 
Bey b. Abdullah tarafından dahi kezâlik husûs-ı âti’l-beyâna vekîli olup mahalle-i 
mezbûre sâkinlerinden Mehmed Halîfe b. Mehmed ve Süleyman Çelebi b. Yusuf 
nâm kimesneler şehâdetleriyle şer‘an vekâleti sâbite olmağla vekâleten meclis-i 
hatîr-i lâzımü’t-tevkīrde hâlâ mesned-nişîn-i sadâret-i uzmâ ve vekâlet-i kübrâ 
olan hazret-i Ahmed Paşa’nın vekîl-i harcı olan bâ‘is-i hâze’l-kitâb umdetü’l-akrân 
Receb Ağa b. ( ) tarafından husûs-ı âti’l-beyânı iştirâya vekîli olduğu Mahmud b. 
Mahmud ve Yakub Ağa b. Ali şehâdetleri ile şer‘an vekâleti sâbite olan mefh arü’l-
akrân Mehmed Ağa b. Pîrî mah za rın da ikrâr ve takrîr-i kelâm edip müteveff â-yı 
mezbûr el-Hâc Ebûbekir Bey’in terekesinden olup zikr olunan Fenârîzâde Ahmed 
Paşa mahallesinde vâki‘ bir tarafdan Haremeyn-i Şerîfeyn vakfı ve bir tarafdan 
tarîk-i âm ile ve bir tarafdan Kaya Sultan Sarayı demekle ma‘rûf saray ve bir taraf-
dan Kapıcıbaşı Mehmed Ağa vakfı olan evli odalarıyla mahdûd olup hâriciyye ve 
dâhiliyye büyût-ı adîdeyi ve bi’r-i mâî müştemil olan mülk menzili bundan akdem 
bin yetmiş bir senesi târihinde vâki‘ olan harîk-i âlîde bi emrillâhi te‘âlâ muhterik 
olup arsa-i sırfa kaldıkda arsa-i mezbûre bir vechile kābil-i intifâ‘ olmadığından 
mâ‘adâ sıgār-ı mezbûrûnun binâya dahi kudretleri olmamağla arsa-i mezbûre 
bey‘ olunup semeninden sıgār-ı mezbûrûnun hisse-i şer‘iyyeleri istirbâh olunmak 
her vechile sıgāra enfa‘ ve evlâ olduğu lede’l-hâkim mütebeyyin olmağla arsa-i 
mahdûde-i mezbûreden tashîh-i mezkûr üzre zevcem müvekkilem mezbûre 
Hatice’den isâbet ve intikāl eden yedi yüz on dokuz sehim hisse-i şer‘iyyesiyle sul-
biye sagīre kızlarım mezbûretân Sâliha ve Âişe’den her birine isâbet ve intikāl eden 
yüz altmış bir sehim hisse-i şâyi‘aları ve sagīr-i mezbûr Mehmed Çelebi’ye dahi 
isâbet ve intikāl eden bin dokuz yüz otuz iki sehim hisse-i şâyi‘ası sûk-ı sultânîde 
kirâren ve mirâren müzâyede olundukda üç ay mikdârı nidâ olunup arsa-i 
mahdûde-i mezkûre bin yedi yüz elli esedî guruşa vekîl-i mezbûr Mehmed Ağa 
üzerinde karâr edip ziyâde ile tâlib-i âhar dahi zuhûr etmediğinden gayrı meblağ-ı 
mezbûr arsa-i mahdûde-i mezbûrenin semen-i misli olmağın arsa-i mahdûde-i 
mezbûreyi meblağ-ı mezbûr bin yedi yüz elli esedî guruşa vekîl-i mûmâ-ileyh 
Mehmed Ağa’ya tarafeynden îcâb ve kabûlü hâvî bey‘-i bâtt-ı sahîh-i kat‘î ile bey‘ 
ve teslîm edip ol dahi müvekkil-i müşârün-ileyh Receb Ağa için iştirâ ve tesel-
lüm ettiğinden sonra semeni olan meblağ-ı mezbûr bin yedi yüz elli esedî guruşu 
vekîl-i mûmâ-ileyh Mehmed Ağa yedinden bi’t-tamâm ve’l-kemâl alıp kabz eyle-
dim ba‘de’l-yevm mezbûr arsa-i mahdûde-i mezkûrda [78b] zevcem müvekkile-i 
mezbûre Hatice ile sulbiye sagīre kızlarım mezbûretân Sâliha ve Âişe’den her bi-
rinin hisse-i şâyi‘alarıyla sagīre-i mezbûr Mehmed Çelebi’nin dahi hisse-i şâyi‘ası 
müvekkil-i müşârün-ileyh Receb Ağa’nın mülk-i müşterâsıdır keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā 
ketb olundu.
Hurrire fî evâili min şehri Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Hasan Efendi b. Mustafa, umdetü’l-akrân Ke-
nan Ağa b. Ali, fahrü’l-akrân Mustafa Çelebi b. Mehmed Şuca‘, Mehmed Ağa b. 
Mustafa, Süleyman Efendi b. Yusuf el-Müezzin, Mehmed Ağa b. Yusuf Mısrî.

597 [78b-1] Hatice bt. Yahya’nın, Ceyhun bt. Abdullah’ı âzat ettiği
Husûs-ı âti’l-beyânın mahallinde tahrîr için gıbb-i iltimâs kıbel-i şer‘den mevlânâ 
keşfî Mustafa Efendi irsâl olunup ol dahi Hatice bt. Yahya nâm hâtunun mahmiye-i 
İstanbul’da Manisalı Çelebi mahallesinde sâkine olduğu menzile varıp zeyl-i 
vesîkada muharrerü’l-esâmî olan müslimîn huzûrunda akd-i meclis-i şer‘-i şerîf 
eyledikde mezbûr Âişe Hâtun’un zâtını ma‘rifet-i şer‘iyye ile ârifân olan İmâm 
Mustafa Efendi b. Mehmed ve Mahmud Çelebi b. el-Hâc Hüseyin ma‘rifetleriyle 
mu‘arrefe oldukdan sonra meclis-i ma‘kūd-ı mezbûrda ikrâr ve takrîr-i kelâm edip 
rıkkıyyetini mu‘terife olan işbu orta boylu açık kaşlı, gök elâ gözlü Rûsiyyetü’l-asl 
bâ‘isetü’l-kitâb Ceyhun bt. Abdullah nâm câriye-i memlûkemi hasbeten lillâhi 
te‘âlâ tahrîr ve i‘tâk ve harâir-i asliyyâta ilhâk eyledim ba‘de’l-yevm mezbûre Cey-
hun sâir harâir-i asliyyât gibi hürre olup üzerinde velâdan gayrı hakkım kalmadı 
dedikde vâki‘ hâli mevlânâ-yı mezbûr mahallinde tahrîr ba‘dehû ma‘an irsâl olu-
nan Mehmed b. Ramazan ile meclis-i şer‘a gelip alâ vukū‘ihî inhâ ve takrîr etme-
ğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Efendi b. Mehmed el-İmâm, Mehmed Çelebi b. Hamza el-
Müezzin, el-Hâc İbrahim Beşe b. Müstakīm, el-Hâc Ali b. Mustafa, el-Hâc Hüse-
yin b. Hüdâverdi.

598 [78b-2] Neslihan bt. Ahmed’in, Mehmed b. Ali’den muhâlaa 
yoluyla boşandığı
Mahmiye-i İstanbul’da Timurtaş mahallesinde sâkine Neslihan bt. Ahmed nâm 
hâtun meclis-i şer‘-i şerîf-i lâzımü’t-teşrîfde zevci bâ‘isü’l-kitâb Mehmed b. Ali 
nâm kimesne mah za rın da ikrâr ve takrîr-i kelâm edip zevcim mezbûr Mehmed 
zimmetinde mütekarrir ve ma‘kūdun-aleyh olan üç bin akçe mehr-i müeccelim 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre merkūm Mehmed ile muhâla‘a-i sahîha-i şer‘iyye ile muhâla‘a edip ol 
dahi hul‘-ı mezbûru kabûl eyledikden sonra zevciyyete müte‘allika da‘vâdan her 
birimiz âharın zimmetini ibrâ ve iskāt eyledik dedikde gıbbe’t-tasdîk mâ hüve’l-
vâki‘ bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Şaban Ağa b. Süleyman, Mehmed Çelebi b. Abdullah, Ali Çavuş b. 
( ), İbrahim Çelebi b. Mahmud.

599 [78b-3] Siyavuş Hatun bt. Abdullah’ın câriyesi Bâğıcinan 
bt. Abdullah’ı vasiyet yoluyla âzat ettiği
Husûs-ı âti’l-beyânı mahallinde tahrîr için gıbb-i iltimâs kıbel-i şer‘den mevlânâ 
keşfî Mustafa Efendi b. Muharrem irsâl olunup ol dahi Siyavuş Hâtun bt. 
Abdullah’ın mahmiye-i İstanbul’da Kırkçeşme kurbunda Hüseyin Ağa mahallesin-
de sâkine olduğu menziline varıp zeyl-i vesîkada isimleri mastûr olan müslimîn 
huzûrunda akd-i meclis-i şer‘-i şerîf eyledikde mezbûre Siyavuş Hâtun’un zâtını 
zevci Mustafa Beşe b. Osman ve Abdi Çelebi b. Ali ta‘rîfl eriyle mu‘terife olduk-
dan sonra meclis-i ma‘kūd-ı mezbûrda ikrâr ve takrîr-i kelâm edip bana rıkkını 
mu‘terife olan işbu orta boylu, açık kaşlı, gök elâ gözlü Rûsiyyetü’l-asl Bâğıcinan 
bt. Abdullah nâm câriye-i memlûkemi tedbîr-i mutlak ile müdebbere eyledim bi 
irâdeti’llâhi’l-meliki’l-müte‘âl dâr-ı fenâdan dâr-ı bekāya intikāl ve irtihâl eyledi-
ğimde mevsûfe-i mezbûre Bâğıcinan sâir harâir-i asliyyât gibi hürre olsun dedik-
de husûs-ı mezbûru mevlânâ-yı mezbûr mahallinde tahrîr ve ba‘dehû ma‘an irsâl 
olunan muhzır Mustafa b. Mustafa ve Mehmed b. Ramazan nâm kimesneler ile 
meclis-i şer‘a gelip alâ vukū‘ihî inhâ ve ihbâr etmeğin mâ hüve’l-vâki‘ bi’t-taleb 
ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: El-Hâc Ali b. Veli, Mehmed Çelebi b. Osman, Receb Bey b. (  ) 
Bevvâbü’s-sultânî, Ahmed Çelebi b. Mehmed, İbrahim Bey b. Murad, Mehmed 
Bey b. ( ) Teberdâr.

600 [78b-4] Musli Beşe b. Veli’nin parasını alıp kaçan kölesi 
Hasan’ın itirafı
Turşucu tâifesinden olup mahmiye-i İstanbul’da Sultan Selim Hân -aleyhi’r-
rahmetü ve’l-gufrân- câmi‘-i şerîfi ve ma‘bed-i latîfi kurbunda Kovacı Dede ma-
hallesi sâkinlerinden olan Musli Beşe b. Veli nâm kimesne meclis-i şer‘-i şerîf-i 
şâmihü’l-imâd ve mahfil-i dîn-i münîf-i râsihü’l-evtâdda Çoban tâifesinden Ki-
ril v. ( ) nâm zimmî muvâcehesinde takrîr-i kelâm edip târih-i kitâbdan iki gün 
mukaddem abd-i memlûküm olan işbu hâzır bi’l-meclis Hasan b. Abdullah idlâl 
etmekle merkūm Hasan altı bin hurda akçemi ve yanında mevcûd olan on guruşu 
alıp mezbûr Kiril’in yanına varıp ol dahi mezbûr Hasan’ı, Eyüb’e tâbi‘ Küçükköy’de 
olan yoldaşları yanına götürdüğünden sonra merkūm Kiril ve yoldaşları mezbûr 
Hasan’ı soyup ve yanında olan akçesini aldıklarından sonra ellerinden kaçıp 
halâs olup yine yanıma geldi mezbûr Kiril’den suâl olunup takrîri tahrîr olun-
mak matlûbumdur dedikde gıbbe’s-suâl mezbûr Kiril cevâbında mezbûr Hasan’a 
mahmiye-i mezbûrda Balat kurbunda eşek ile turşu satar iken rast geldiğimde beni 
vilâyetine götürüver …? kaçıp bana delâlet eyleye dediğimde ben dahi mezbûr 
Hasan’a delîl olup karye-i mezbûrede sâkin sirkeci Tatar Yorgi nâm zimmînin ço-
banlarından isimleri ma‘lûmum değildir on beş kimesneye götürdüğümde üze-
rinde olan işbu mor beylik dolamayı ve cebinde olan nakid kırk akçeyi almış idim 
deyû bu vechile …? ettiğini bi tav‘ihî ikrâr etmeğin vâki‘ü’l-hâl hıfzen li’l-makāl 
ketb ve imlâ olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çavuş b. Ali, Paşazâde Ahmed Çavuş, Receb Çelebi b. İb-
rahim, Şâkir Bey b. Abdullah, …? Hamza Beşe.

601 [78b-5] Mehmed Beşe b. Mustafa’nın, Ahmed Paşa’ya sattığı 
câriyenin bahasından alacak davasında kefil ile sulh olduğu
Mahmiye-i İstanbul hısn-ı ebvâbından Yedikule kapısı dâhilinde Mirahor mahal-
lesi sük kâ nın dan Mehmed Beşe b. Mustafa nâm kimesne meclis-i şer‘-i hatîr-i 
lâzımü’t-tevkīrde bâ‘isetü’l-kitâb Sâliha bt. Abdullah nâm hâtun mah za rın da ikrâr 
ve takrîr-i kelâm edip sâbıkan Habeş beylerbeyisi olan Ahmed Paşa zimmetin-
de yedimden müşterâ ve makbûza orta boylu, açık kaşlı, elâ gözlü Rûsiyyetü’l-asl 
( ) nâm câriye semeninden yüz otuz esedî guruş hakkım olup meblağ-ı mezbûra 
paşa-yı müşârün-ileyhin emri ile mezbûre Sâliha Hâtun kefîl olmağın meblağ-ı 
mezbûru kefâletine binâen mezbûreden taleb ve da‘vâ eylediğimde ol dahi kefâleti 
inkâr edip benim dahi beyyinem olmamağla mezbûre Sâliha’ya yemîn verdirmek 
murâd ettiğimde mezbûr Sâliha yemînden nükûl ettikden sonra beynimizde 
muslihûn tavassut edip mezbûre Sâliha Hâtun ile beynimizde seksen esedî guruş 
üzerine inşâ-i akd-i sulh ettiklerinde ben dahi sulh-i mezbûru kabûl ve bedel-i 
sulh olan meblağ-ı mezbûru târih-i kitâbdan yirmi beş gün tamâmına değin te’cîl 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hacı Yusuf [b.] Abdullah, Mehmed Efendi [b.] İbrahim, Dede Ra-
mazan Beşe, Mehmed Çelebi b. Süleyman, Mehmed Çelebi b. Kurd.

602 [78b-6] Yahuda v. Abraham’ın, David v. Avraham’daki 
alacağını tahsil ettiği
Mahmiye-i İstanbul’da sâkin Yahud tâifesinin Kirüz cemâ‘atinden Yahuda v. Ab-
raham nâm Yahudi meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda dâmâdı olup tâife-i mezbûrenin Mesine cemâ‘atinden olan David 
v. Avraham nâm Yahudi muvâcehesinde ikrâr ve takrîr-i kelâm edip mezbûr Da-
vid ile târih-i kitâba gelinceye [değin] beynimizde vâki‘ olan ahz ve i‘tâyı bundan 
akdem hesâb ettiğimizde mezbûr David zimmetinde benim beş bin akçe hakkım 
zuhûr etmeğin meblağ-ı mezkûr beş bin akçeyi tamâmen mezbûr David yedin-
den ahz u kabz edip târih-i kitâba gelince beynimizde vâki‘ olan ahz ve i‘tâ ve 
mu‘âmelât-ı şettâya müte‘allika âmme-i de‘âvîden ben merkūm David’in zimme-
tini ve merkūm David benim zimmetimi ibrâ-i âm kātı‘ü’n-nizâ‘la ibrâ eyledik 
dedikde gıbbe’t-tasdîki’l-vicâhî ve’t-tahkīki’ş-şifâhî mâ hüve’l-vâki‘ bi’l-ibtigā ketb 
olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Baba Resul 
[b.] Rıdvan, Yusuf b. Abdullah.

603 [79a-1] Rukiye Hanım bt. Siyavuş Paşa’nın, câriyesini âzat ettiği
Mahmiye-i İstanbul’da Emin Nureddin mahallesinde sâkine umdetü’l-muhadderât 
zübdetü’l-muvakkarât Rukiye Hanım bt. Siyavuş Paşa’nın zevci ve tarafından 
husûs-ı âti’l-beyâna vekîli olduğu zâtını ma‘rifet-i şer‘iyye ile ârifân İmâm Ahmed 
Efendi b. Hamza ve Ebûbekir Ağa b. Mansur ve Mahmud Ağa b. Mehmed nâm 
kimesneler şehâdetleri ile şer‘an vekâleti sâbite olan Mustafa Ağa b. Abdülmennân 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de bi’l-vekâle 
ikrâr ve takrîr-i kelâm edip müvekkilem mûmâ-ileyhâ Rukiye Hanım kendiye 
rıkkıyyetini mu‘terife olan uzun boylu, elâ gözlü, sarı kaşlı Moskoviyyetü’l-asl 
Bâdısabâ bt. Abdullah nâm câriyesini malından tahrîr ve i‘tâk ve zümre-i harâir-i 
asliyyâta idrâc ve ilhâk eyledi min [ba‘d] mevsûfe-i mezbûre hürre olup üzerinde 
velâ-i şer‘îden gayrı müvekkilemin hakkı kalmadı dedikde mâ vaka‘a bi’t-taleb 
ketb olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-akrân Mehmed Bey b. Musli, umdetü’l-eşbâh Ebûbekir Ağa, 
fahrü’l-emâsil Mustafa Çelebi b. Süleyman, fahrü’l-müderrisîn Ahmed Efendi, 
Veli Bey b. Mansur, Hacı Muharrem [b.] Veli.

604 [79a-2] Üsküfçü Hüsam’ın vakfettiği arsanın Süleyman 
b. Hasan’a verildiği
Dârü’l-hilâfeti’l-aliyye Kostantıniyye el-mahmiyye’de Emin Sinan mahallesinde 
vâki‘ üsküfçü Hüsam nâm sâhibü’l-hayr vakf ve süknâsını sulehâya şart eylediği 
bir tarafdan Mehmed Paşa vakfı ve bir tarafdan Emin Sinan vakfı ve bir taraf-
dan Lefk eli sarayı ve taraf-ı râbi‘i tarîk-i âma müntehî menzil harâb ve müddet-i 
medîde arsa hâliye ve mu‘attala kalmağla hâkim-i muvakki‘-i sadr-ı kitâb tûbâ-leh 
ve hüsnü me’âb hazretleri dahi ber mûceb-i şart-ı vâkıf sulehâdan Süleyman b. 
Hasan nâm kimesneye tevcîh edip zabt ve tasarrufu için bu vesîka-i enîka ketb 
olunup yed-i tâlibe vaz‘ ve def ‘ olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mahmud Efendi [b.] İsmail, Mehmed Efendi [b.] Veli, Ali Efendi b. 
Mehmed, Mehmed Çelebi b. ( ).







605 [79a-3] Ölen Hacı Ali b. Osman’ın terekesinin vekil Musa Bey 
tarafından beytülmâlden alınarak vârislerine teslim edildiği
Vilâyet-i Anadolu’da Milas kazâsına tâbi‘ Parçı nâm karye ahâlîsinden olup bun-
dan akdem sefer-i hümâyûndan gelirken esnâ-i tarîkde Vilâyet-i Rumeli’nde 
Medîne-i Selânik’de vefât eden Mehter Hacı Ali b. Osman’ın verâseti li ebeveyn 
erkarındaşı Musa Bey ve li ebeveyn kız karındaşı Fâtıma’ya münhasıra olduğu 
şer‘an sâbit ve mütehakkik oldukdan sonra mezbûr Musa Bey kendi tarafından 
asâleten ve mezbûr Fâtıma tarafından husûs-ı âti’l-beyâna vekîl olduğu zâtını 
ma‘rifet-i şer‘iyye ile ârifân Yusuf Bey b. Ebûbekir ve Osman Bey b. Himmet 
nâm kimesneler şehâdetleri ile şer‘an sâbit oldukdan sonra vekâleten meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de müteveff â-
yı mezbûrun terekesini veresesine îsâl için vasiyy-i muhtârı olmağla tereke-i 
müteveff â-yı mezbûru kabz eden Bektaş Bey b. Hüseyin nâm kimesne mah za-
rın da ikrâr ve takrîr-i kelâm edip mezbûr Bektaş Bey’in tereke-i müteveff â-yı 
mezbûrdan bi’l-vesâye makbûzu olan yedi yüz guruşu ve beynimizde ma‘lûm 
eşyâyı mezbûr Bektaş Bey yedinden ahz [ve] kabz edip tereke-i müteveff â-yı 
mezbûra müte‘allika âmme-i de‘âvâdan mezbûr Bektaş Bey’in beytülmâl emîni 
olmağla vasiyy-i mezbûrdan mukaddem tereke-i müteveff â-yı mezbûru kabz 
eden hâzır bi’l-meclis Mefh arü’l-a‘yân Osman Bey b. Sadık’ın zimmetlerini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Zahrü’l-akrân Şaban Ağa Ser-muhzırân, Ebûbekir b. Habib, Hacı 
Mustafa b. Ali, Yusuf b. Abdullah, Süleyman Çelebi Muhzır, İbrahim Çelebi [b.] 
Ahmed.

606 [79a-4] el-Hâc Himmet b. Ramazan’ın, kölesi Yusuf 
b. Abdullah’ı âzat ettiği
Mahmiye-i İstanbul’da Şeyh Ebülvefâ mahallesi sük kâ nın dan el-Hâc Himmet 
b. Ramazan nâm kimesne meclis-i şer‘-i şerîf-i lâzımü’t-teşrîfde ikrâr ve takrîr-i 
kelâm edip bana rıkkını mu‘terif olan uzun boylu, açık kaşlı, koyun elâ gözlü 
Rûsiyyü’l-asl bâ‘isü’l-kitâb Yusuf b. Abdullah nâm abd-i memlûkümü hasbeten 
lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve zümre-i ahrâr-ı 
asliyyîne ilhâk ve idrâc eyledim ba‘de’l-yevm mevsûf-ı mezbûr sâir ahrâr-ı asliyyîn 
gibi hür olup üzerinde hakk-ı velâdan gayrı hakkım kalmadı dedikde mâ hüve’l-
vâki‘ bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa b. Mahmud, Mehmed b. Ebûbekir, Mehmed b. Ali, Meh-
med b. Sinan, Mehmed b. Mehmed, el-Hâc Hasan b. Abdullah Çelebi, Hasan Çe-
lebi b. Ramazan.

607 [79a-5] Aya Nikola Kilisesi’nin Fatih Camii’ne vakfolmak üzere 
mukātaa ile Rumlar’a verildiği, Ermenilerin müdahalesinin 
önlenmesi gerektiği
Mahmiye-i İstanbul hısnı ebvâbından Topkapısı dâhilinde Bayezid Ağa mahalle-
sinde vâki‘ Aya Nikola demekle ma‘rûf kilisenin papazı olan Yorgi v. Serafil meclis-i 
şer‘-i hatîrde takrîr-i kelâm ve ta‘bîr ani’l-merâm edip zikr olunan kilise üzerine 
merhûm ve mağfûrun leh Ebü’l-feth Gāzi Sultan Mehmed Hân aleyhi’r-rahmetü 
ve’l-gufrân hazretleri hîn-i fetihde mukāta‘a kayd edip mahmiye-i mezbûrda vâki‘ 
binâ buyurdukları câmi‘-i şerîf ve imâret-i âmire ve medâris-i semâniyelerine vakf 
etmekle ol târihden beri zikr olunan kilise Rum tâifesi yedinde olup beher sene 
vakf-ı mezbûra âid olan mukāta‘a-i ma‘lûme taraf-ı vakf-ı mezbûra edâ olunup 
aslâ âhardan kimesnenin ve Ermeni tâifesinin alâkaları olmayıp Rum tâifesi yed-
lerinde olmağın bundan akdem Ermeni tâifesi ve sâir kimesneler hilâf-ı mu‘tâd-ı 
kadîm dahl etmek murâd eylediklerinde deft er-i evkāf-ı mezbûra mürâca‘at olun-
dukda vech-i muharrer üzre mâ tekaddemden beri ol kilise Rum tâifesinin ye-
dinde olduğu mastûr [ve] mukayyed olmağla taraf-ı âhardan kimesne müdâhale 
etmemek üzre bi’l-fi‘l vakf-ı mezbûr mütevellîsi olan İsa Efendi yedime temessük 
vermişdi, nazar olunup mûcebince li ecli’l-istihkâm hüccet-i şer‘iyye verilme-
si matlûbumdur deyû mazmûnu min külli’l-vücûh takrîr-i meşrûhunu nâtık ve 
mütevellî-i mûmâ-ileyhin hat ve hatmini hâvî temessük ibrâz etmeğin mûcebince 
li ecli’l-istihkâm taraf-ı şer‘den işbu vesîka-i enîka alâ mâ hüve’l-hakīka ketb ve 
imlâ olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Efendi b. Ramazan el-İmâm, İmâmzâde Ahmed Çelebi, 
Hasan Çelebi b. Ahmed el-Müezzin, Ahmed Çelebi b. Hacı Yusuf, Ali Bey b. Meh-
med, İsmail Çelebi b. Cafer.

608 [79a-6] Hüseyin Beşe b. Ramazan’ın, Osman Çelebi b. Ali’deki 
alacağını taksitlendirdiği
Sarrâc tâifesinden Hüseyin Beşe b. Ramazan nâm kimesne mahfil-i kazâda Os-
man Çelebi b. Ali mah za rın da ikrâr ve takrîr-i kelâm edip mezbûr Osman Çelebi 
zimmetinde cihet-i deyn-i şer‘îden yüz elli beş esedî guruş hakkım olup meblağ-ı 
mezbûru merkūm Osman Çelebi def ‘aten edâya iktidârı olmayıp taksîte tâlib 
olmağın meblağ-ı mezbûrun yetmiş yedi buçuk esedî guruşunu târih-i kitâbdan 
beş gün tamâmında ve yetmiş yedi buçuk esedî guruşunu on gün tamâmına de-
ğin taksît eyledim dedikde gıbbe’t-tasdîk mezbûr Osman Çelebi’nin kayınatası İb-
rahim Beşe b. Musa nâm kimesne meblağ-ı mukassat-ı mezbûra emr ve kabûlü 
hâviye kefâlet-i sahîha-i şer‘iyye ile kefîl olmağın mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, İbrahim Çelebi b. Ahmed, Hasan Çelebi 
b. Ahmed, Baba Resul [b.] Rıdvan.

609 [79a-7, Arapça] Ümmühani bt. Hüseyin adlı hamile kadına 
nafaka takdir edildiği
Hâkim, mahmiye-i Kostantıniyye mahallâtından Hâce Hayreddin mahallesinde 
sâkine olan Ümmühâni bt. Hüseyin nâm mutallaka ve hâmile hâtunun nafakası 
için, İbrahim b. Abdullah nâm zevc-i mutallıkı üzerine zeylde mezkûr târihden 
vaz‘-ı hamline kadar yevmî râyicü’l-vakt altı akçe farz ve takdîr etti ve meblağ-ı 
mefrûz-i mezkûru havâicine sarf etmesine ve vakt-i hâcette istidâne edip lede’z-
zafer mezbûr İbrahim nâm zevc-i mutallıkına rücû‘ etmesine mezkûre Ümmühâni 
hâtuna izin verdi.
Cerâ zâlike ve hurrire fi’l-yevmi’s-sâbi‘ aşere min Şa‘bâni’l-mu‘azzam sene seb‘a ve 
seb‘în ve elf.
Şuhûdü’l-hâl: Nuh Efendi b. Mahmud, İbrahim Çavuş b. Muharrem el-Mübâşir, 
Hasan Çavuş b. Abdullah, Süleyman Çelebi b. Hasan.
&lt;&lt;Mahmiye-i İstanbul’da Çavuşbaşı mescidi mahallesinde sâkin iken bundan ak-
dem ve&gt;&gt;

610 [79b-1] Kurd Ağa b. Hüseyin’in, Nezir Ağa b. Ebûbekir’e olan 
borcunu ödedikten sonra rehin bıraktığı mallarını geri aldığı
Vilâyet-i Anadolu’da medîne-i Humus alaybeyisi olup bi tarîki’l-müsâfere 
mahmiye-i İstanbul’da Ayasofya-i Kebîr kurbunda sâkin Kurd Ağa b. Hüseyin nâm 
kimesne meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
bâ‘isü’l-kitâb umdetü’l-emsâl ve’l-eşbâh Nezir Ağa b. Ebûbekir tarafından husûs-ı 
âti’l-beyâna vekîl olduğu Ali Çelebi b. Hüseyin ve el-Hâc Mehmed b. Süleyman 
nâm kimesneler şehâdetleri ile şer‘an sâbit olan es-Seyyid Mehmed Ağa b. es-
Seyyid İbrahim mah za rın da ikrâr ve takrîr-i kelâm edip mûmâ-ileyh Nezir Ağa’ya 
deynim olan yüz seksen guruş mukābelesinde mukaddemâ rehn ve teslîm ettiğim 
beynimizde ma‘lûm bir re’s atım ve bir kılıcımı ve oğlum Hüseyin Bey’in ze‘âmeti 
berâtını deyn-i mezbûru tamâmen edâ eylediğimden sonra mezbûr Nezir Ağa 
yedinden ahz u kabz eyledim husûs-ı mezbûra müte‘allika âmme-i da‘vâdan 
mezbûr Nezir Ağa’nın zimmetini ve mezbûr Nezir Ağa dahi benim zimmetimi 
ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîk mâ vaka‘a 
bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Himmet Çavuş b. Ebî…?, fahrü’l-müderrisîn Ahmed el-Keşşâf, Ah-
med Ağa b. ( ) el-Cündî, umdetü’l-emâsil ve’l-ekârim Mehmed Paşa, İsmail b. ( ) 
el-Bevvâb.

611 [79b-2] İstirati v. Çevako’nun, Kasap Ahmed Beşe b. Himmet’teki 
alacağını bir başkasına havale ettiği
Sâbıkan sürekçi olup hâlâ meyhâneci olan İstirati v. Çevako nâm zimmî meclis-i 
şer‘-i şerîf-i lâzımü’t-teşrîfde bâ‘isü’l-kitâb Kasab Ahmed Beşe b. Himmet nâm 
kimesne mah za rın da ikrâr ve takrîr-i kelâm edip mezbûr Ahmed Beşe’ye bey-
nimizde ma‘lûm bin re’s koyunumu safk a-i vâhide ile bin yüz yetmiş iki buçuk 
esedî guruşa bey‘ ve teslîm edip mezbûr Ahmed Beşe dahi iştirâ ve tesellüm ve 
semen-i mezbûrun yüz esedî guruşunu mezbûr Ahmed Beşe yedinden ahz u kabz 
ettiğimden sonra beynimizde ma‘lûm koyun ücretinden hâzır bi’l-meclis Zagori 
v. ( ) nâm zimmîye beş yüz yirmi iki buçuk esedî guruş deynim olmağla deyn-i 
mezbûr için üçümüz bir yerde iken mezbûr Zagori’yi merkūm Ahmed Beşe üze-
rine havâle-i sahîha-i şer‘iyye ile havâle edip ol dahi kabûl ettiğinden semen-i 
mezbûrdan bâkī beş yüz elli esedî guruşu târih-i kitâbdan on sekiz gün tamâmına 
değin te’cîl eyledim dedikde mezbûr Ahmed Bey’e dahi mukırr-ı mezbûru cemî‘ 
kelimâtında tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Çavuş el-Mübâşir, Mehmed Çelebi b. Abdullah, Abdi Çele-
bi el-Muhzır, İbrahim b. Ahmed.

612 [79b-3] Ölen Mehterbaşı Mustafa Ağa’nın Rahtvânî Ahmed Ağa 
b. Şemseddin’deki alacağını vasî el-Hâc Mehmed b. Mustafa’nın 
tahsil ettiği
Mahmiye-i İstanbul’da Kabasakal Sinan Ağa mahallesinde sâkin iken bundan ak-
dem vefât eden mehterbaşı Mustafa Ağa’nın sulbiye sagīre kızı Fâtıma’nın vasiyy-i 
mansûbu olan el-Hâc Mehmed b. Mustafa nâm kimesne meclis-i şer‘-i şerîf-i 
lâzımü’t-teşrîfde işbu bâ‘is[ü’l-kitâb] Rahtvânî Ahmed Ağa b. Şemseddin nâm 
kimesnenin sulbî oğlu ve tarafından husûs-ı âti’l-beyâna nehc-i şer‘î üzre sâbitü’l-
vekâle vekîli olan İbrahim nâm kimesne mah za rın da bi’l-vesâye ikrâr ve takrîr-i 
kelâm edip müteveff â-yı mezbûr Mustafa Ağa’nın cihet-i karzdan mukaddem Ah-
med Ağa zimmetinde hakkı olan beş yüz kıt‘a esedî guruşu müvekkil-i mezbûr 
Rahtvânî Ahmed Ağa yedinden vesâyetim hasebiyle tamâmen ahz u kabz eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: El-Hâc Hasan b. Abdullah, Dilâver Bey b. Abdullah, Ahmed Bey b. 
Hasan, el-Hâc Yusuf b. Abdullah, Mehmed Çelebi b. Abdullah.

613 [79b-4] Vaneste v. Murdehay’ın, Petro Reis’in gemisinde zayi olan 
mallarının bedelini Fransız tercümanı Batista’dan aldığı
Hâlâ Fransız elçisi olup sefîne reislerinden Petro v. ( ) nâm Fransız’ın zimmetine 
lâzım olan düyûnuna zâmin olan Delahay Vanteli v. Delahay tarafından husûs-ı 
âti’l-beyâna vekîli olup vekâleti Corco v. Andriye ve diğer Corco v. Nikola nâm 
tercümânlar şehâdetleri ile şer‘an sâbite olan Batista v. Bornati nâm tercümân 
meclis-i şer‘-i şerîf-i lâzımü’t-teşrîfde Yahud tâifesinin Kordava cemâ‘atinden Va-
neste v. Murdehay nâm Yahudi mah za rın da takrîr-i kelâm ve ta‘bîr ani’l-merâm 
edip mezbûr Batista’nın bundan akdem Mısr-ı Kahire iskelelerinden İskenderi-
ye iskelesinden İstanbul’a götürmek için mezbûr Petro Reis’den vech-i muharrer 
üzre kabz ve ba‘de ahzi’l-me’ûne sefînesine tahmîl ettikden sonra dârü’l-harbe 
götürüp fuzûlen istihlâk ettiği dört denk kurre kumaşın kıymeti olan dört yüz 
yetmiş guruşu ve üç zenbil içinde olan yüz yirmi keyl pirincin mislini mezbûr 
Vaneste’ye teslîm ol dahi kabz ve tesellüm etmişidi suâl olunup takrîri tahrîr olun-
mak matlûbumdur dedikde gıbbe’s-suâl mezbûr Vaneste vech-i muharrer üzre 
dört yüz yetmiş guruşu ve yüz yirmi keyl pirinci mezbûr Batista yedinden ahz u 
kabz ettiğini tâyi‘an ikrâr ve i‘tirâf etmeğin mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah Kethüdâ-yı muhzırân, İbrahim Çelebi b. 
Ahmed, Veli b. Mehmed, Mehmed b. Ramazan, Mustafa Çelebi b. Ahmed, Baba 
Resul [b.] Rıdvan.

614 [79b-5] Yako v. Yaşua’nın, Petro Reis’in gemisinde zayi olan mal 
bedelini aldığı
Mahmiye-i İstanbul’da sâkin Yahud tâifesinin Portakal cemâ‘atinden Yako v. Ya-
şua nâm Yahudi meclis-i şer‘-i şerîf şâmihü’l-imâd ve mahfil-i dîn-i münîf-i 
râsihü’l-evtâdda hâlâ Fransız elçisi olup sefîne-i reislerinden Petro v. (  ) nâm 
Fransız’ın zimmetine lâzım olan düyûnuna zâmin olan Delahay Vanteli v. Dela-
hay tarafından husûs-ı câ’i’l-beyâna vekîl olup Corco v. Andriye ve diğer Corco v. 
Nikola nâm tercümânlar şehâdetleriyle şer‘an vekâleti sâbite olan Batista v. Bor-
nati nâm tercümân muvâcehesinde bi’t-tav‘i’s-sâf ikrâr ve i‘tirâf edip bundan ak-
dem mahrûse-i Mısr-ı Kahire iskelelerinden İskenderiye iskelesinden İstanbul’a 
götürmek için merkūm Petro Reis’e teslîm edip merkūm Petro Reis dahi kabz ve 
tesellüm ve ba‘de ahzi’l-me’ûne sefîne tahmîl ettikden sonra İstanbul’a götürmeyip 
dârü’l-harbe götürüp fuzûlen istihlâk eylediği bir ferde içinde olan iki yüz otuz 
dört vakıyye kahve ve yine bir ferde içinde olan doksan vakıyye sabırın misilleri 
olan iki yüz otuz dört vakıyye kahve ve doksan vakıyye sabırı vekîl-i merkūm 
Batista yedinden tamâmen ahz u kabz eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

615 [79b-6] Yasef v. Yako’nun, Petro Reis’in gemisinde zayi olan mal 
bedelini aldığı
Yahud tâifesinin Kordava cemâ‘atinden İsrail v. Yako nâm Yahudi’nin karında-
şı ve tarafından husûs-ı âti’l-beyâna vekîl olduğu cemâ‘at-i mezbûrdan Batista v. 
Murdehay ve Dimetoka cemâ‘atinden Yasef v. Yako nâm Yahudiler şehâdetleri 
ile şer‘an sâbit olan Baron v. (  ) nâm Yahudi meclis-i şer‘-i şerîf-i Ahmedî ve 
mahfil-i dîn-i münîfde Fransız tâifesinden Petro nâm reisin zimmetine lâzım ge-
len düyûnuna zâmin olup hâlâ Fransız elçisi olan Delahay Vanteli v. Delahay tara-
fından husûs-ı âti’l-beyâna vekîl olduğu Corco v. Andriye ve Corco v. Nikola nâm 
tercümân şehâdetleri ile şer‘an sâbite olan Batista v. Bornati nâm tercümân mah-
za rın da ikrâr ve takrîr-i kelâm edip müvekkilim ve karındaşım mezbûr İsrail’in 
bundan akdem Mısr-ı Kahire iskelelerinden İskenderiye iskelesinden İstanbul’a 
götürmek için mezbûre Petro’ya teslîm edip mezbûr Petro dahi kabz ve ba‘de 
ahzi’l-me’ûne sefînesine tahmîl ettikden sonra İstanbul’a götürmeyip dârü’l-harbe 
götürüp fuzûlen istihlâk ettiği bir denk bezin kıymeti olan elli esedî guruşu ve üç 
zenbil içinde olan kırk iki keyl pirincin mislini vekîl-i mezbûr Batista yedinden 
tamâmen ahz u kabz eyledim dedikde gıbbe’t-tasdîki’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.







616 [79b-7] Eski Mısır valisi Ömer Paşa’nın, Petro Reis’in gemisinde zayi 
olan mallarının bedelini aldığı
Sâbıkan Mısır vâlisi olan düstûr-ı mükerrem vezîr-i mükerrem Ömer Paşa’nın 
dîvân kâtibi olan umdetü erbâbi’t-tahrîr ve’l-kalem Hüseyin Efendi tarafından 
husûs-ı âti’l-beyâna vekîl olduğu medîne-i Üsküdar mahallâtından Evliyâ Hoca 
mahallesi sâkinlerinden Receb Ağa b. Mehmed ve Hâcce Hâtun [80a] mahalle-
si sâkinlerinden odabaşı Ömer Beşe b. Osman nâm kimesneler şehâdetleri ile 
şer‘an sâbit olan İbrahim Efendi b. Kasım nâm kimesne meclis-i şer‘-i şerîf-i 
şâmihü’l-imâd ve mahfil-i dîn-i münîf-i râsihü’l-evtâdda hâlâ Fransız elçisi olup 
sefîne reislerinden Petro v. ( ) nâm Fransız’ın zimmetine lâzım gelen düyûnuna 
zâmin olan Delahay Vanteli v. [Delahay], [Corco v.] Andriye ve diğer Corco 
v. Nikola nâm tercümânlar şehâdetleri ile şer‘an vekâleti sâbite olan Batista v. 
Bornati nâm tercümân muvâcehesinde bi’t-tav‘i’s-sâf ikrâr ve i‘tirâf edip bun-
dan akdem mahrûse-i Mısr-ı Kahire iskelelerinden İskenderiye iskelesinden 
İstanbul’a götürmek için müvekkil-i mezbûr Hüseyin Efendi’nin merkūm Pet-
ro Reis’e teslîm edip mezbûr Petro Reis dahi kabz ve tesellüm ve ba‘de ahzi’l-
me’ûne sefînesine tahmîl ettikden sonra İstanbul’a götürmeyip dârü’l-harbe 
götürüp fuzûlen istihlâk eylediği beş ferde içinde olan beş yüz kırk vakıyye kah-
venin misli [olan] beş yüz kırk vakıyye kahveyi vekîl-i merkūm Batista yedinden 
tamâmen ahz u kabz eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

617 [80a-1] İbrahim Bey b. Kadri’nin, Petro Reis’in gemisinde zayi olan 
mallarının bedelini aldığı
Medîne-i Üsküdar mahallâtından Sinan Paşa mahallesi sâkinlerinden İbrahim 
Bey b. Kadri nâm kimesne meclis-i şer‘-i şerîf-i şâmihü’l-imâd ve mahfil-i dîn-i 
münîf-i râsihü’l-evtâdda hâlâ Fransız elçisi olup sefîne reislerinden Petro v. (  ) 
nâm Fransız’ın zimmetine lâzım olan düyûnuna zâmin olan Delahay Vanteli v. 
Delahay tarafından husûs-ı câ’i’l-beyâna vekîl olduğu Corco v. Nikola ve diğer 
Corco v. Andriye nâm tercümânlar şehâdetleriyle sâbit olan Batista v. Bornati nâm 
tercümân muvâcehesinde ikrâr ve takrîr-i kelâm edip bundan akdem mahrûse-i 
Mısr-ı Kahire’de iskelelerinden İskenderiye iskelesinden İstanbul’a götürmek için 
merkūm Petro Reis’e teslîm edip merkūm Petro Reis dahi kabz ve tesellüm ve 
ba‘de ahzi’l-me’ûne sefînesine tahmîl ettikden sonra İstanbul’a götürmeyip dârü’l-
harbe götürüp fuzûlen istihlâk eylediği otuz altı vakıyye şeker ve her kutu içinde 
yüz ellişer dirhemden yirmi kutu içinde olan dört buçuk vakıyye nebât şekeri ve 
on bin vakıyye hınnâ ve otuz altı vakıyye hurma ve üç zenbil içinde olan kırk iki 
keyl pirincimin emsâli olan otuz altı vakıyye şeker ve dört buçuk vakıyye nebât 
şekeri ve on sekiz vakıyye hınnâ ve otuz altı vakıyye hurma ve kırk iki keyl pirinci 
ve altı şedde hasırın kıymeti olan otuz kıt‘a esedî guruşu vekîl-i merkūm Batista 
yedinden tamâmen ahz u kabz eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

618 [80a-2] Kapıcıbaşı Mustafa Ağa’nın Petro Reis’in gemisinde 
zayi olan mallarının bedelini aldığı
Dergâh-ı âlî -dâme merci‘an li’l-e‘âlî- kapıcıbaşılarından zırhçı Mustafa Ağa b. 
Mehmed’in li ebeveyn karındaşı ve husûs-ı câ’i’l-beyâna tarafından vekîli olduğu 
bi’l-fi‘l gümrük emîni olan umdetü’l-emâcid ve’l-ekârim Mahmud Ağa b. Hasan ve 
İbrahim Ağa b. Mehmed şehâdetleriyle şer‘an sâbit olan Mehmed Çelebi b. ( ) nâm 
kimesne meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda hâlâ Fransız elçisi olup sefîne reislerinden Petro v. (  ) nâm Fransız’ın 
zimmetine lâzım olan düyûnuna zâmin olan Delahay Vanteli v. Delahay tarafın-
dan husûs-ı câ’i’l-beyâna vekîl olup Corco v. Andriye ve diğer Corco [v.] Nikola 
nâm tercümânlar şehâdetleriyle şer‘an vekâleti sâbit olan Batista v. Bornati nâm 
tercümân muvâcehesinde ikrâr ve takrîr-i kelâm edip bundan akdem mahrûse-i 
Mısr-ı Kahire iskelelerinden İskenderiye iskelesinde İstanbul’a götürmek için 
müvekkil-i mûmâ-ileyh zırhçı Mustafa Ağa’nın mezbûr Petro Reis’e teslîm edip 
merkūm Petro Reis dahi kabz ve tesellüm ve ba‘de ahzi’l-me’ûne sefînesine tahmîl 
ettikden sonra İstanbul’a götürmeyip dârü’l-harbe götürüp fuzûlen istihlâk eyle-
diği iki ferde içinde olan iki çuval içinde olan iki yüz on altı vakıyye keten ve bir 
sandık içinde olan beynimizde ma‘lûm yüz kırk beş vakıyye şeridin emsâli iki yüz 
on altı vakıyye kahve ve iki yüz altı vakıyye keten ve yüz kırk beş vakıyye şeridi ve 
dört şedde hasırın kıymet-i şer‘iyyesi olan yüz kıt‘a guruşu vekîl-i merkūm Batista 
yedinden tamâmen alıp kabz eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.







619 [80a-3] Yako v. İsak’ın, Petro Reis’in gemisinde zayi olan 
mallarının bedelini aldığı
Mahmiye-i İstanbul’da sâkin Yahud tâifesinin Kalavere cemâ‘atinden Yako v. 
İsak nâm Yahudi meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda hâlâ Fransız elçisi olup sefîne reislerinden Petro v. (  ) nâm 
Fransız’ın zimmetine lâzım olan düyûnuna zâmin olan Delahay Vanteli v. De-
lahay tarafından husûs-ı câ’i’l-beyâna vekîl olup Corco v. Andriye ve diğer Cor-
co v. Nikola nâm tercümânlar şehâdetleriyle şer‘an vekâleti sâbite olan Batista v. 
Bornati nâm tercümân muvâcehesinde bi’t-tav‘i’s-sâf ikrâr ve i‘tirâf edip bundan 
akdem mahrûse-i Mısr-ı Kahire iskelelerinden İskenderiye iskelesinde İstanbul’a 
götürmek için merkūm Petro Reis dahi kabz ve tesellüm ve ba‘de ahzi’l-me’ûne 
sefînesine tahmîl ettikden sonra İstanbul’a götürmeyip dârü’l-harbe götürüp 
fuzûlen istihlâk eylediği seksen esedî guruş kıymetli bir denk kurre kumaşın kıy-
meti olan seksen esedî guruşu vekîl-i mezbûr Batista yedinden tamâmen ahz u 
kabz eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

620 [80a-4] Fâtıma bt. Yusuf ’un Rabia bt. Ali’deki alacağını kefili olan 
kocası Ahmed Çelebi b. Mehmed’den alması gerektiği
Mahmiye-i İstanbul’da Burmalı Mescid mahallesi sâkinelerinden Fâtıma bt. Yusuf 
nâm hâtun meclis-i şer‘-i şerîf-i lâzımü’t-teşrîfde Ahmed Çelebi b. Mehmed mah-
za rın da üzerine da‘vâ ve takrîr-i kelâm edip mezbûr Ahmed Çelebi’nin zevcesi 
Râbia bt. Ali nâm hâtun zimmetinde cihet-i deyn-i şer‘îden iki bin sekiz yüz elli 
akçe hakkı olup meblağ-ı mezbûra mezbûr Ahmed Çelebi emr [ve] kabûlü hâviye 
kefâlet-i sahîha-i şer‘iyye ile kefîl olmağın suâl olunup kefâleti hasebiyle meblağ-ı 
mezbûrun mezbûr Ahmed Çelebi’den alıverilmesi matlûbumdur dedikde gıbbe’s-
suâl ve’l-ikrâr alâ mûcebi ikrârihî meblağ-ı mezbûr iki bin sekiz yüz elli akçeyi 
müdde‘iyye-i mezbûre Fâtıma’ya edâ ve teslîme mezbûr Ahmed Çelebi’ye tenbîh 
birle mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Mehmed, Mehmed 
Beşe b. Ramazan, Resul b. Rıdvan.







621 [80a-5] Kirakos v. Serkis’in, bağ ve tarlalarını Mahmud Beşe 
b. Şaban’a sattığı
Fi’l-asl vilâyet-i Anadolu’da Eğin kazâsına tâbi‘ Şırzol nâm karyeden olup hâlâ 
mahmiye-i İstanbul’da Cebealikapısı’nda kömürcü olan Kirakos v. Serkis nâm Erme-
ni meclis-i şer‘-i şerîfde bâ‘isü’l-kitâb Mahmud Beşe b. Şaban mah za rın da ikrâr ve 
takrîr-i kelâm edip karye-i mezbûrda vâki‘ bir tarafdan Hasan Beşe mülkü ve bir ta-
rafdan Mehmed b. Abdullah mülkü ve iki tarafdan tarîk-i âm ile mahdûd bir tahtânî 
oda ve havluyu müştemil mülk menzilimi ve yine karye-i mezbûre sınırı dâhilinde 
vâki‘ bir tarafdan Malas nâm Ermeni bağı ve bir tarafdan Altun nâm Ermeni bağı 
ve bir tarafdan Solak nâm Ermeni bağı ve bir tarafdan çayır ile mahdûd Kazarba-
ğı demekle ma‘rûf bir kıt‘a mülk bağı safk a-i vâhide ile mezbûr Mahmud Beşe’ye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile iki yüz esedî guruşa 
bey‘ ve temlîk edip ol dahi vech-i muharrer üzre iştirâ ve temellük eyledikden sonra 
yine karye-i mezbûre sınırı dâhilinde vâki‘ her biri lede’l-ahâlî ve’l-cîrân ma‘lûmü’l-
hudûd bir keyl tohum isti‘âb eder iki kıt‘a tarlanın dahi hakk-ı tasarrufunu sâhib-i 
arz ma‘rifetiyle merkūm Mahmud Beşe’ye yüz esedî guruş bedel mukābelesinde 
ferâğ ve tefvîz ol dahi tefevvuz ve kabûl edip semen-i mezkûr iki yüz esedî guruş ile 
bedel-i merkūm yüz esedî guruş cem‘an üç yüz esedî guruşu mezbûr Mahmud Beşe 
yedinden tamâmen ahz u kabz edip emlâk-i mezbûr ile arâzi-i merkūmun mahal-
linde olmağla her birini kabz ve tasarrufa mezbûr Mahmud Beşe’yi taslît eyledim 
dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Ahmed Ağa b. Osman, Mustafa Beşe b. Mustafa, Murad Beşe b. Ah-
med, İsmail Beşe b. Abdullah, Mehmed b. Abdullah.

622 [80b-1] Yorgi v. Papa İskarlet’in, kölesi Vasil v. Yani’yi âzat ettiği
Mahmiye-i İstanbul hısnı ebvâbından Ayazmakapısı hâricinde vâki‘ Mehmed Ağa 
dükkânında bakkal olan Yorgi v. Papa İskarlet nâm zimmî meclis-i şer‘-i şerîfde 
ikrâr ve takrîr-i kelâm edip bana rıkkıyyetini mu‘terif olan uzun boylu, açık kaşlı, 
elâ gözlü Lehiyyü’l-asl bâ‘isü’s-sifr Vasil v. Yani nâm abd-i memlûkümü lâ li ivazin 
‘âcil ve lâ li garazin âcil malımdan tahrîr ve i‘tâk ve zümre-i ahrâr-ı asliyyîne idrâc 
ve ilhâk eyledim min ba‘d mevsûf-ı mezbûr hür olup velâ-i şer‘îden gayrı üzerinde 
hakkım kalmadı dedikde mâ vaka‘a bi’t-taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-emâsil Abdurrahman Çelebi, Hüseyin Çelebi b. Ebûbekir, 
Süleyman Çelebi, Mehmed Efendi [b.] Zülfikār, Çukadâr Hasan b. Abdullah, 
Mehmed b. Ebûbekir.







623 [80b-2] Şeyh Mehmed Efendi b. Abdullah’ın, İbrahim Ağa 
b. Mahmud’a olan borcuna karşılık arsasını rehin verdiği
Mahmiye-i İstanbul’da Manisalı Çelebi mahallesinde sâkin Şeyh Mehmed Efendi 
b. Abdullah nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de umdetü’l-muhadderât zübdetü’l-muvakkarât bâ‘isetü’l-kitâb 
Fâtıma Hanım bt. el-merhûm Mehmed Bey nâm hâtunun zevci tarafından husûs-ı 
âti’l-beyâna vekîl olduğu zâtını ma‘rifet-i şer‘iyye ile ârifân el-Hâc Muharrem b. 
Musli ve mûmâ-ileyhânın karındaşı Mustafa Bey nâm kimesneler şehâdetleri ile 
şer‘an sâbit olan umdetü’l-emâsil ve’l-eşbâh Altıpoğaçazâde demekle şehîr İb-
rahim Ağa b. Mahmud mah za rın da ikrâr ve takrîr-i kelâm edip mûmâ-ileyhâ 
Fâtıma Hanım yedinden vechile bin yirmi beş guruş deynim olmağla müvekkile-i 
mûmâ-ileyhâdan iştirâ etmekle mülküm olup mahalle-i mezbûrede vâki‘ bir ta-
rafdan tarîk-i âm ve bir tarafdan tarîk-i hâs ve bir tarafdan Ebussuûdzâde Efendi 
bahçesi ve bir tarafdan Ahmed Çelebi tasarrufunda olan vakf menzil ile mahdûd 
fevkānî ve tahtânî büyût-ı adîde ve hadîka ve taş duvarı müştemil olup arsasının 
senede Ayasofya-i Kebîr vakfı’na otuz altı akçe mukāta‘ası olan menzilimi deyn-i 
mezbûr mukābelesinde müvekkilem mûmâ-ileyhânın Fâtıma Hanım yedine rehn 
ve teslîm edip ol dahi irtihân ve tesellüm eyledi dedikde deyn-i mezbûru târih-i 
kitâbdan bir sene tamâmına değin edâ edip fekk-i rehn etmeye ta‘ahhüd eyledim 
dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-emsâl Abdurrahman Çelebi, Hüseyin b. Ebûbekir, Süley-
man Çelebi, Çukadâr Hasan Çelebi, Mehmed b. Ebûbekir, İbrahim b. Ahmed.

624 [80b-3] Mehmed Ağa b. Hasan’ın, el-Hâc Mehmed Efendi b. el-Hâc 
Mustafa’ya olan borcuna karşılık evini rehin verdiği
Husûs-ı âti’l-beyânın mahallinde tahrîri iltimâs olunmağın kıbel-i şer‘-i enverden 
irsâl olunan mevlânâ Mehmed Efendi b. Abdülbâkī umdetü’l-emâcid ve’l-ekârim 
câmi‘ü’l-mehâmid ve’l-mekârim Mehmed Ağa b. Hasan’ın mahmiye-i İstanbul’da 
Kızıltaş mahallesinde sâkin olduğu menzile varıp zeyl-i kitâbda mastûrü’l-esâmî 
olan müslimîn huzûrunda akd-i meclis-i şer‘-i hatîr eyledikde mûmâ-ileyh Meh-
med Ağa meclis-i ma‘kūd-ı mezbûrda işbu bâ‘isü’l-kitâb el-Hâc Mehmed Efendi b. 
el-Hâc Mustafa mah za rın da ikrâr ve takrîr-i kelâm edip mezbûr el-Hâc Mehmed 
Efendi’den ikrâz ve kabz eylediğim altı bin kıt‘a esedî guruş ve mezkûr el-Hâc 
Mehmed Efendi yedinden müşterâ ve makbûz semenleri târih-i kitâbdan üç yüz 
gün tamâmına değin müeccel ve mev‘ûd beynimizde ilm-i şer‘î ile ma‘lûm tülbent 
ve çuka ve Karadeniz bezi ve bir altın sâ‘at ve bir çift  altın bilezik ve bir mücevher 
buhurdân ve bir re’s kır at semenlerinden dahi dört bin kıt‘a esedî guruş cem‘an 
mezkûr Hacı Mehmed Efendi’ye zimmetimde olan bin kıt‘a esedî guruş lâzımü’l-
edâ ve vâcibü’l-kazâ deynim olup mukābelesinde mahalle-i mezkûrda vâki‘ bir ta-
rafdan Osman Ağa menzili ve bir tarafdan ba‘zen Tâcir ( ) nâm kimesne ve ba‘zen 
Hacı Ali menzili ve bir tarafdan ba‘zen mezkûr Mehmed Ağa tarafında olan vakıf 
bahçe ve ba‘zen Musli Ağa menzili ve bir tarafdan tarîk-i âm ile mahdûd dâhilen 
ve hâricen büyût-ı adîde ve hamam ve mahzen ve hadîkayı müştemil mülk men-
zilini fâriğan ani’ş-şevâgil mezkûr Hacı Mehmed Efendi’ye rehin vaz‘ ve teslîm 
edip ol dahi irtihân ve tesellüm ve kabûl eyledi dedikde gıbbe’t-tasdîk vâki‘ hâli 
mevlânâ-yı mezbûr mahallinde tahrîr ba‘dehû ma‘an irsâl olunan Receb [b.] Ali 
ile meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb 
ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Eş-Şeyh Abdülkerim Efendi [b.] es-Seyyid Veliyyüddin, Mehmed 
Efendi [b.] Ali, Mehmed Çelebi b. Hacı Halil, Mustafa b. Mehmed, Mehmed Çele-
bi b. Ali, Abdullah Çelebi b. Mustafa.

625 [80b-4] Meryem bt. İbrahim’in, Ahmed Çelebi b. Yusuf 
Ağa ile nikâhlandığı
El-hâkimu veliyyü men lâ lehû veliyye mazmûnu üzre hâkim-i muvakki‘-i sadr-ı 
kitâb hazretleri velîsi olmayan işbu açık kaşlı, sarı elâ gözlü Meryem bt. İbra-
him nâm sagīre-i mürâhikayı bin akçe mehr-i mu‘accel ve iki bin akçe mehr-i 
müeccel-i misli ile Ahmed Çelebi b. Yusuf Ağa nâm kimesneye inkâh ve tezvîc 
edip mezbûr Ahmed Çelebi dahi mehreyn-i mezbûreyn ile tezevvüc etmeğin mâ 
vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-akrân Mehmed Çelebi b. ( ) Kethüdâ-yı muhzırân, Çukadâr 
Hasan b. Abdullah, Mustafa Çelebi b. Ahmed, Ahmed Çelebi b. Sunullah, Meh-
med b. Ali.

626 [80b-5] Ölen Ahmed Çelebi b. Çiçekçi Receb’in terekesinden kalan 
arsasının borcu için satıldığı
Mahmiye-i İstanbul’da Cafer Ağa mahallesi sâkinlerinden iken bundan akdem 
vefât eden Ahmed Çelebi b. çiçekçi Receb nâm kimesnenin sagīr oğlu Mustafa’nın 
tesviye-i umûrlarına kıbel-i şer‘den mansûb vasîsi olan Veli Çelebi b. Hasan nâm 
kimesne meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
bâ‘isü’l-kitâb el-Hâc Ali Beşe b. Abdullah nâm kimesne mah za rın da ikrâr ve 
takrîr-i kelâm edip müteveff â-yı mezbûrun menkūl olan terekesi düyûn-ı müs-
betesine vefâ etmeyip akārı bey‘ olunmak lâzım gelmeğin tereke-i müteveff â-yı 
mezbûrdan olmağla sagīr-i mezbûra intikāl edip mahall-i mezbûrda vâki‘ bir 
tarafdan tarîk-i âm ve bir tarafdan Cüceoğlu vakfı [ve] iki tarafdan Kavruk Ça-
vuş vakfı ile mahdûd tûlen ve arzen bi hesâb-ı terbî‘î on bir zirâ‘ arsa müteveff â-
yı mezbûrun zarûret-i deyni için bey‘a arz olunup sûk-ı sultânîde Fazlı b. Sefer 
nâm münâdî müzâyede edip rağabât-ı nâs bi’l-külliye münkatı‘a oldukdan sonra 
merkūm el-Hâc [Ali] Beşe üzerinde semen-i misli altı bin üç yüz fıddî râyic fi’l-
vakt akçede karâr edip ziyâde ile tâlib-i âhar zuhûr etmemeğin arsa-i mahdûde-i 
mezkûreyi merkūm el-Hâc Ali Beşe’ye meblağ-ı mezbûr altı bin üç yüz akçeye 
tarafeynden îcâb ve kabûlü hâvî bey‘-i kat‘î ile bey‘ ve teslîm ol dahi vech-i mu-
harrer üzre iştirâ ve tesellüm ettikden sonra semen-i mezbûr altı bin üç yüz akçeyi 
tamâmen merkūm el-Hâc Ali Beşe yedinden vesâyeten ahz u kabz eyledim min 
ba‘d arsa-i mahdûde-i mezkûre merkūm el-Hâc Ali Beşe’nin mülk-i müşterâsıdır 
keyfe mâ yeşâ’ ve yahtâr mutasarrıf olsun dedikde gıbbe’t-tasdîk mâ vaka‘a bi’t-
taleb ketb olundu.
Fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: El-Hâc Abdullah b. Hacı Osman, el-Hâc Mustafa b. Ali, Mehmed b. 
Mehmed, Musli Çelebi b. Ali, Mahmud b. Mahmud.

627 [80b-6] Şiyo v. Mosi’nin, Ebûbekir Beşe b. Abdullah’a sattığı saatin 
bedelini istediği
Tâife-i Yahûd’un Kirüz cemâ‘atinden Haham Şiyo v. Mosi nâm Yahudi meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de bâ‘isü’l-kitâb 
Ebûbekir Beşe b. Abdullah nâm kimesne mah za rın da da‘vâ ve takrîr-i kelâm edip 
mezbûr Ebûbekir Beşe’ye yedinde olan işbu altın sâ‘ati kırk esedî guruşa târih-i 
kitâbdan bir sene mukaddem nesî’eten bey‘ ve teslîm edip ol dahi iştirâ ve tesel-
lüm edip semen-i mezbûr zimmetinde kalmışidi suâl olunup semen-i mezbûrun 
mezbûr Ebûbekir Beşe’den alıverilmesi murâdımdır dedikde altını nesî’eten gü-
müşe bey‘ sahîh olmamağla mezbûr Ebûbekir Beşe’ye suâl dahi teveccüh etmeme-
ğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân, İbrahim Çelebi b. Ahmed, Baba 
Resul b. Rıdvan, Mehmed Beşe b. Ramazan.







628 [80b-7] Abraham v. Aslan’ın, Petro Reis’in gemisinde zayi olan 
mallarının bedelini aldığı
Mahmiye-i İstanbul’da sâkin Yahud tâifesinin Mayor cemâ‘atinden Abraham 
v. Aslan nâm Yahudi’nin karındaşı ve tarafından husûs-ı câ’i’l-beyâna vekîli ol-
duğu tâife-i mezbûrenin Kalavere cemâ‘atinden Mosi v. Aron [ve] Dimetoka 
cemâ‘atinden Yasef v. Yako nâm Yahudiler şehâdetleriyle şer‘an sâbit olan Mosi 
nâm Yahudi meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda hâliyâ Fransız elçisi olup sefîne reislerinden Petro v. ( ) nâm Fransız’ın 
zimmetine lâzım olan düyûnuna zâmin olan Delahay Vanteli v. Delahay tarafın-
dan husûs-ı câ’i’l-beyâna vekîl olup Corco v. Andriye ve diğer Corco v. Nikola 
nâm tercümânlar şehâdetleri [ile] şer‘an vekâleti sâbite olan Batista v. Bornati nâm 
tercümân muvâcehesinde bi’t-tav‘i’s-sâf ikrâr ve i‘tirâf edip müvekkilim mezbûr 
Abraham bundan akdem mahrûse-i Mısr-ı Kahire iskelelerinden İskenderiye is-
kelesinde İstanbul’a [81a] götürmek için merkūm Petro Reis’e teslîm edip merkūm 
Petro Reis dahi kabz ve tesellüm ve ba‘de ahzi’l-me’ûne sefînesine tahmîl ettik-
den sonra İstanbul’a götürmeyip dârü’l-harbe götürüp fuzûlen istihlâk eylediği 
iki ferde içinde olan dört yüz otuz iki vakıyye kahvenin misli olan dört yüz otuz 
iki vakıyye kahveyi vekîl-i merkūm Batista yedinden tamâmen alıp kabz eyledim 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, İbrahim Çelebi 
b. Ahmed, Baba Resul [b.] Rıdvan, Mehmed Bey b. Ramazan.

629 [81a-1] Şemuyil v. Yako’nun, Petro Reis’in gemisinde zayi olan 
mallarının bedelini aldığı
Mahmiye-i İstanbul’da sâkin Yahud tâifesinin Mesine cemâ‘atinden Şemuyil 
v. Yako nâm Yahudi’nin li ebeveyn karındaşı ve tarafından husûs-ı câ’i’l-beyâna 
vekîli olduğu tâife-i mezbûrenin Kordava cemâ‘atinden Vaneste v. Murdehay ve 
Baron v. Salamon nâm Yahudiler şehâdetleriyle şer‘an sâbit olan David nâm Yahu-
di meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda 
hâlâ Fransız elçisi olup sefîne reislerinden Petro v. ( ) nâm Fransız’ın zimmetine 
lâzım olan düyûnuna zâmin olan Delahay Vanteli v. Delahay tarafından husûs-ı 
âti’l-beyâna vekîl olup Corco v. Andriye ve diğer Corco v. Nikola nâm tercümânlar 
şehâdetleriyle şer‘an vekâleti sâbite olan Batista v. Bornati nâm tercümân 
muvâcehesinde bi’t-tav‘i’s-sâf ikrâr ve i‘tirâf edip müvekkil-i mezbûr Şemuyil 
bundan akdem mahrûse-i Mısr-ı Kahire iskelelerinden iskele-i İskenderiye’de 
İstanbul’a götürmek için merkūm Petro Reis’e teslîm edip merkūm Petro Reis dahi 
kabz ve tesellüm ve ba‘de ahzi’l-me’ûne sefînesine tahmîl ettikden sonra İstanbul’a 
götürmeyip dârü’l-harbe götürüp dârü’l-harbde istihlâk eylediği bir ferde içinde 
olan iki yüz altmış vakıyye kahvesinin misli olan iki yüz altmış vakıyye kahveyi 
ve bir denk kurre kumaşının kıymeti olan otuz esedî guruşunu vekîl-i merkūm 
Batista yedinden tamâmen ahz u kabz eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

630 [81a-2] Süleyman Efendi’nin, Petro Reis’in gemisinde zayi olan 
metâın bedelini aldığı
Sâbıkan mahrûse-i Mısr-ı Kahire’de şehr? havâlesi olan umdetü’l-emâcid ve’l-
ekârim Süleyman Efendi tarafından husûs-ı âti’l-beyâna nehc-i şer‘î üzre [vekâleti] 
sâbit olan fahrü’l-akrân el-Hâc Mustafa b. Ramazan nâm kimesne meclis-i şer‘-i 
şerîfde hâlâ Fransız elçisi olup sefîne reislerinden Petro v. ( ) nâm Fransız’ın zim-
metine lâzım olan düyûnuna zâmin olan Delahay Vanteli v. Delahay tarafından 
husûs-ı câ’i’l-beyâna vekîl olup Corco v. Nikola ve diğer Corco v. Andriye nâm 
tercümânlar şehâdetleri [ile] şer‘an vekâleti sâbite olan Batista v. Bornati nâm 
tercümân muvâcehesinde bi’t-tav‘i’s-sâf ikrâr ve i‘tirâf edip müvekkil-i mûmâ-
ileyh Süleyman Efendi bundan akdem mahrûse-i mezbûre iskelelerinden İsken-
deriye iskelesinden İstanbul’a götürmek için merkūm Petro Reis’e teslîm edip 
merkūm Petro Reis dahi kabz ve tesellüm ve ba‘de ahzi’l-me’ûne sefînesine tahmîl 
ettikden sonra İstanbul’a götürmeyip dârü’l-harbe götürüp dârü’l-harbde fuzûlen 
istihlâk eylediği üç ferde içinde olan dokuz kantar Mısrî kahve ve dört kafes içinde 
olan sekiz buçuk kantar Mısrî şekerin misli olan dokuz kantar Mısrî kantar kah-
ve ve sekiz buçuk kantar Mısrî şekeri vekîl-i merkūm Batista yedinden tamâmen 
ahz u kabz eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

631 [81a-3] Yahuda v. Yako’nun, Petro Reis’in gemisinde zayi olan metâın 
bedelini aldığı
Mahmiye-i İstanbul’da sâkin Yahud tâifesinin Mesine cemâ‘atinden Yahuda 
v. Yako nâm Yahudi’nin karındaşı ve tarafından husûs-ı câ’i’l-beyâna vekîl ol-
duğu tâife-i mezbûrenin Kalavere cemâ‘atinden Mosi v. Aron ve Dimetoka 
cemâ‘atinden Yasef v. Yako nâm Yahudiler ile şer‘an vekâleti sâbit olan David nâm 
Yahudi meclis-i şer‘-i şerîfde hâlâ Fransız elçisi olup sefîne reislerinden Petro v. ( ) 
nâm Fransız’ın zimmetine lâzım olan düyûnuna zâmin olan Delahay v. Delahay 
tarafından husûs-ı âti’l-beyâna vekîl olup Corco v. Nikola ve diğer Corco v. And-
riye nâm tercümânlar şehâdetleriyle şer‘an vekâleti sâbite olan Batista v. Bornati 
nâm tercümân muvâcehesinde bi’t-tav‘i’s-sâf ikrâr ve i‘tirâf edip bundan akdem 
Mısr-ı Kahire iskelelerinden İskenderiye iskelesinden İstanbul’a götürmek için 
merkūm Petro Reis’e teslîm edip merkūm Petro Reis dahi ahz u kabz ve ba‘de 
ahzi’l-me’ûne sefînesine tahmîl ettikden sonra İstanbul’a götürmeyip dârü’l-harbe 
getirip fuzûlen dârü’l-harbde istihlâk eylediği iki ferde içinde olan üç yüz altmış 
vakıyye kahvenin misli olan üç yüz altmış vakıyye kahveyi vekîl-i merkūm Batista 
yedinden tamâmen alıp kabz eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

632 [81a-4] Yakosakanas v. Mosi’nin, Petro Reis’in gemisinde zayi olan 
metâın bedelini aldığı
Mahmiye-i İstanbul’da sâkin Yahud tâifesinin Alaman cemâ‘atinden Yakosakanas 
v. Mosi nâm Yahudi tarafından husûs-ı câ’i’l-beyâna vekîl olduğu mazmûnu vech-i 
şer‘î üzre müsbet hüccet-i şer‘iyye ile şer‘an sâbit olan Küpelioğlu demekle şehîr 
Salamon v. Şemuyil nâm Yahudi meclis-i şer‘-i şerîf-i şâmihü’l-imâd ve mahfil-i 
dîn-i münîf-i râsihü’l-evtâdda hâlâ Fransız elçisi olup sefîne reislerinden Petro v. 
( ) nâm Fransız’ın zimmetine lâzım gelen düyûnuna zâmin olan Delahay Vanteli 
v. Delahay tarafından husûs-ı câ’i’l-beyâna vekîl olup Corco v. Andriye ve diğer 
Corco v. Nikola nâm tercümânlar şehâdetleriyle şer‘an vekâleti sâbite olan Batista 
v. Bornati nâm tercümân muvâcehesinde bi’t-tav‘i’s-sâf ikrâr ve i‘tirâf edip müvek-
kilim mezbûr Yakosakanas bundan akdem mahrûse-i Mısr-ı Kahire iskelelerinden 
İskenderiye iskelesinden İstanbul’a götürmek için merkūm Petro Reis’e teslîm edip 
merkūm Petro Reis dahi kabz ve tesellüm ve ba‘de ahzi’l-me’ûne sefînesine tahmîl 
ettikden sonra İstanbul’a götürmeyip dârü’l-harbe götürüp fuzûlen istihlâk eyledi-
ği bir kafes içinde olan yüz elli vakıyye nişadır ve yüz elli vakıyye hıyarşenbe ve bi-
rer denk içinde olan yüz elli vakıyye zerniyad ve yüz elli vakıyye ûdu’l-kahr ve otuz 
altı vakıyye hurma ve on dört keyl pirincin emsâli yüz elli vakıyye nişadır ve yüz elli 
vakıyye hıyarşenbe ve yüz elli vakıyye ûdu’l-kahr ve otuz altı vakıyye hurma ve on 
dört keyl pirinci ve iki denk bezin kıymeti olan yüz guruş ile dört hasırın kıymeti 
olan yirmi guruşu vekîl-i mezbûr Batista yedinden tamâmen alıp kabz eyledim 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

633 [81a-5] İsak v. David’in, Petro Reis’in gemisinde zayi olan metâın 
bedelini aldığı
Mahmiye-i İstanbul’da sâkin Yahud tâifesinin Portakal cemâ‘atinden İsak v. David 
nâm Yahudi meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda hâliyâ Fransız elçisi olup sefîne reislerinden Petro v. ( ) nâm Fransız’ın 
zimmetine lâzım gelen düyûnuna zâmin olan Delahay Vanteli v. Delahay tara-
fından husûs-ı câ’i’l-beyâna vekîl olup Corco v. Andriye ve diğer Corco v. Niko-
la nâm tercümânlar şehâdetleri ile şer‘an vekâleti sâbite olan Batista v. Bornati 
nâm tercümân muvâcehesinde bi’t-tav‘i’s-sâf ikrâr ve i‘tirâf edip bundan akdem 
mahrûse-i Mısr-ı Kahire iskelelerinden İskenderiye iskelesinden İstanbul’a götür-
mek için merkūm Petro Reis’e teslîm edip merkūm Petro Reis dahi kabz ve tesel-
lüm ve ba‘de ahzi’l-me’ûne sefînesine tahmîl ettikden sonra İstanbul’a götürmeyip 
dârü’l-harbe getirip dârü’l-harbde fuzûlen istihlâk eylediği bir kafes içinde olan 
yetmiş iki vakıyye şekerimin misli olan yetmiş iki vakıyye şekeri vekîl-i merkūm 
Batista yedinden tamâmen alıp kabz eyledim dedikde gıbbe’t-tasdîki’ş-şer‘î mâ 
hüve’l-ibtigā ketb ve imlâ olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

634 [81b-1] İsa b. Mehmed ile Fâtıma bt. Mehmed’in, Ali Efendi 
b. Şaban’a sattığı arsa ve bahçede, Seydî Ahmed b. Mustafa Reis’in 
hakk-ı şüf ‘ası olmadığı
Vilâyet-i Anadolu’da Ereğli kazâsına tâbi‘ Kestaneciköyü nâm karye ahâlîsinden 
Seydî Ahmed b. Mustafa Reis nâm kimesne meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de bâ‘isü’l-kitâb Ali Efendi b. Şaban nâm ki-
mesne mah za rın da üzerine da‘vâ ve takrîr-i kelâm edip li ebeveyn ammim olup 
bundan akdem kazâ-i mezbûra tâbi‘ Kalaycılar nâm karye ahâlîsinden iken vefât 
eden Gökgöz Mehmed nâm kimesnenin hasren vârisleri olan sulbî kebîr oğlu 
İsa b. Mehmed nâm kimesne ile kızı Fâtıma bt. Mehmed nâm hâtun ale’l-iştirâk 
mülkleri olup zikr olunan Kalaycılarköyü’nde vâki‘ Gökgözler bahçesi demek-
le ma‘rûf arsa ve eşcârı mülk ma‘lûmü’l-hudûd bahçeyi bin akçeye mezbûr Ali 
Efendi’ye bey‘ ve teslîm mezbûr Ali Efendi dahi iştirâ ve tesellüm ettiğini bun-
dan akdem istimâ‘ ettiğimde ve taleb-i müvâsebe ba‘dehû bey‘-i mezbûr bâbında 
gıbbe işhâd etmişdim müteveff â-yı mezbûrun evlâdı bâyi‘ân-ı mezbûrân benim 
ammim evlâdı olmağla bey‘ ettikleri bahçede benim için hakk-ı şuf ‘a olmuş olur 
suâl olunup zikr olunan bahçenin mezbûr Ali Efendi’den şuf ‘a ile alıverilmesi 
matlûbumdur dedikde mücerred bâyi‘in ekāribi için şuf ‘a olmayıp mezbûr Seydî 
Ahmed’in da‘vâ-yı meşrûhası meşrû‘a olmayıp mezbûr Ali Efendi’ye suâl dahi te-
veccüh etmemeğin müdde‘î-i mezbûr vech-i mübeyyen üzre mu‘ârazadan men‘ 
olunup mâ vaka‘a bi’t-taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Ahmed Efendi el-Keşşâf, fahrü’l-kuzât Meh-
med Efendi, Ali Beşe b. Mehmed, Hasan Çelebi b. Ahmed, Mahmud Çelebi b. 
Hasan, İbrahim Çelebi b. Ahmed, Mahmud Beşe b. Mehmed, Ali b. Hüseyin.

635 [81b-2] Musli Beşe b. Veli’nin çalıntı mal konusundaki davada sulh 
olup alacağını taksitlendirdiği
Turşucu tâifesinden olup mahmiye-i İstanbul’da Sultan Selim Hân -aleyhi’r-
rahmetü ve’l-gufrân câmi‘-i şerîfi ve ma‘bed-i latîfi kurbunda Kovacı Dede 
mahallesi sâkinlerinden Musli Beşe b. Veli nâm kimesne meclis-i şer‘-i şerîf-i 
şâmihü’l-imâd ve mahfil-i dîn-i münîf-i râsihü’l-evtâdda çoban tâifesinden küfrü 
hâlinde adı Harimi olup hâlâ şeref-i İslâm ile müşerref olmağla Mustafa ismiyle 
müsemmâ olan mühtedî mah za rın da ikrâr ve takrîr-i kelâm edip hâl-i küfründe 
abd-i memlûküm Hasan b. Abdullah’ı idlâl edip ol dahi altı bin hurda akçemi alıp 
götürüp sana vermiş idi deyû bundan akdem merkūm Mustafa’dan da‘vâ eyledi-
ğimde ol dahi inkâr etmeğin beynimizde münâza‘ât-ı kesîre vukū‘undan sonra 
muslihûn tavassut edip mezbûr Mustafa ile beynimizde üç bin akçe üzerine inşâ-i 
akd-i sulh ettiklerinde ben dahi sulh-i mezbûru kabûl edip bâkī üç bin akçeden 
mezbûr Mustafa’nın zimmetini ibrâ-i âmm-ı kātı‘ü’n-nizâ‘ ile ibrâ eylediğimden 
sonra mezbûr Mustafa dahi bedel-i sulh-i mezkûru def ‘aten bana edâya iktidârı 
olmamağın taksîte tâlib olmağla her otuz gün tamâmında bana yüzer akçe vermek 
üzre bedel-i sulh olan meblağ-ı mezkûr üç bin akçeyi târih-i kitâbdan dokuz yüz 
gün tamâmına değin taksît eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Paşazâde Ahmed Çavuş, Mehmed Çavuş b. Sefer, fahrü’l-kuzât 
Mehmed Efendi, Receb Çelebi el-Attâr, Piyâle b. Abdullah, Ahmed Çelebi [b.] 
Mehmed Beşe, Celeboğlu b. Ali.







636 [81b-3] Şiyo v. Mosi’nin, Ebûbekir Beşe b. Abdullah’a saat sattığı
Tâife-i Yahud’un Kirüz cemâ‘atinden bâ‘isü’s-sifr Haham Şiyo v. Mosi nâm Yahudi 
mahfil-i kazâda Ebûbekir Beşe b. Abdullah nâm kimesne mah za rın da takrîr-i kelâm 
ve ta‘bîr ani’l-merâm edip işbu altın sâ‘atimi târih-i kitâbdan bir sene mukaddem 
mezbûr Ebûbekir Beşe’ye kırk esedî guruşa bey‘ ve teslîm ol dahi iştirâ ve tesellüm 
etmişidi suâl olunup takrîri tahrîr olunmak matlûbumdur dedikde gıbbe’s-suâl 
mezbûr Ebûbekir Beşe müdde‘î-i mezbûrun zikr olunan sâ‘atini semen-i mezbûra 
iştirâ eylediğini tâyi‘an ikrâr etmeğin mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Hasan Beşe b. ( ) Çukadâr, İbrahim 
Çelebi b. Ahmed, Baba Resul [b.] Rıdvan.
Derkenâr: Bu hüccetde kâtib sehv edip tekrâr kayd olundu.

637 [81b-4] Hananiye v. Aslan’ın, Ahmed Bey b. Ali’den alacaklı olduğu 
iddiasıyla ilgili davada mühlet verildiği
Tâife-i Yahud’un Mesine cemâ‘atinden bâ‘isü’s-sifr Hananiye v. Aslan meclis-i 
şer‘-i şerîfde Ahmed Bey b. Ali nâm kimesne mah za rın da üzerine da‘vâ ve takrîr-i 
kelâm edip bundan akdem yirmi üç zirâ‘ Londrine çukamı her bir zirâ‘ı dört 
tamâm ve bir rub‘ esedî guruşa olmak üzre doksan yedi buçuk ve bir rub‘ esedî gu-
ruşa ve beynimizde ma‘lûm sandal ve çaprazımı otuz yedi tamâm ve bir rub‘ guru-
şa mezbûr Ahmed Bey’e bey‘ ve teslîm mezbûr Ahmed Bey dahi iştirâ ve tesellüm 
etmişidi suâl olunup cem‘an semen-i mezbûr yüz otuz beş esedî guruş hakkımın 
mezbûr Ahmed Bey’den alıverilmesi matlûbumdur dedikde gıbbe’s-suâl mezbûr 
Ahmed Bey müdde‘î-i mezbûrun zikr olunan çukasını bir zirâ‘ı dört guruşa olmak 
üzre ancak doksan iki esedî guruşa ve beynimizde ma‘lûm sandal ve çaprazını 
otuz yedi guruşa iştirâ ve kabz edip cihet-i mezbûreden deynim olan cem‘an yüz 
yirmi dokuz esedî guruş mukābelesinde biri yeşil ve biri güvezî iki haremi ve bir 
mor sâde çuka kontoşumu ve biri mâî biri neft î iki Londra çuka kontoşumu ve 
biri yeşil Londra kontoşumu ve bir işleme bohçamı hizmetkârı hâzır bi’l-meclis 
Nesim v. David nâm Yahudi yediyle mezbûr Hananiye’ye rehin vaz‘ ve teslîm ol 
dahi irtihân ve kabz etmişdir deyip ziyâdeyi inkâr edicek gıbbe’s-suâl mezbûr Ha-
naniye vech-i muharrer üzre eşyâ-i mezbûreyi irtihân ve kabzını inkâr etmeğin 
mezbûr Hananiye’den ziyâde da‘vâsı için ve mezbûr Ahmed Bey’den rehin da‘vâsı 
için beyyine taleb olundukda her biri ityân-ı beyyine için istimhâl etmekle mehl-i 
şer‘î ile imhâl olunmağın mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Ahmed Efendi el-Keşşâf, Hasan Çavuş b. ( ) el-
Mübâşir, el-Hâc Veli b. ( ), İbrahim Çelebi b. Ahmed.







638 [81b-5] Âişe Hatun bt. Murad’ın, Fâtıma Hatun’la birlikte oturduğu 
ev ve eşyalarda hakkı olmadığı
Mahmiye-i Kostantıniyye hısnı ebvâbından Ahırkapısı kurbunda Akbıyık ma-
hallesi sâkinelerinden Âişe Hâtun bt. Murad Ağa tarafından husûs-ı câ’i’l-beyâna 
vekîli olup zâtını ma‘rifet-i şer‘iyye ile ârifân mahalle-i mezbûre ahâlîsinden Meh-
med Çelebi b. Abdi ve zikr olunan kapı hâricinde vâki‘ mescid-i şerîf ve ma‘bed-i 
latîfde imâm olan Ali Efendi b. Muharrem nâm kimesneler şehâdetleriyle şer‘an 
vekâleti sâbit olan mahalle-i mezbûre imâmı Abdurrahman Efendi b. Mehmed nâm 
kimesne meclis-i şer‘-i şerîf-i Ahmedî ve mahfil-i dîn-i münîfi Muhammedî’de 
müvekkile-i mezbûre Âişe Hâtun’un sadriye kızı işbu bâ‘isetü’l-kitâb Fâtıma Hâtun 
bt. ( ) tarafından tasdîk-i câi’z-zikre nehc-i şer‘î ve tarîk-i mer‘î üzre sâbitü’l-vekâle 
vekîl olan Hasan Ağa b. Abdünnebi nâm kimesne mah za rın da ikrâr ve takrîr-i 
kelâm edip müvekkilem mezbûre Âişe Hâtun sadriye kızı müvekkile-i merkūme 
Fâtıma Hâtun ile ma‘an sâkineler olup müvekkile-i merkūme Fâtıma Hâtun’un 
tasarrufunda olan mahalle-i mezbûrede vâki‘ menzili içinde olan esâs-ı beyt ve 
evânî-i nühâsiyye ve gayr-ı nühâsiyye ve esvâb ve hulî ve sâir eşyâ-i kalîl u kesîr 
[ve] celîl u hakīr cümlesi müvekkile-i merkūme Fâtıma Hâtunu’ndur müvekkilem 
mezbûre Âişe’nin üzerinde lâbis olduğu libâsından gayrı bir nesnesi yokdur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-akrân ve’l-ekfâ Mehmed Ağa Kāimmakām-ı …? hâlen, eş-
Şeyh Mehmed Efendi b. el-Hâc Bayram, Hüseyin Çelebi b. Abdi el-Müezzin, Mus-
tafa Bey b. Yusuf, Mehmed Çelebi b. Abdullah.

639 [82a-1] Mustafa b. Abdünnebi ile kardeşi Veli’nin babalarından kalan 
tarla hisselerini kardeşleri Süleyman Bey’e sattıkları
Vilâyet-i Anadolu’da Bolu sancağında Çağa kazâsına tâbi‘ Kuldan nâm karye 
sâkinlerinden Mustafa b. Abdünnebi nâm kimesne kendi tarafından asâleten 
ve li ebeveyn karındaşı Veli tarafından husûs-ı âti’l-beyâna vekîl olup karye-i 
mezbûre sâkinlerinden Elburuz b. el-Hâc Hasan ve Ömer b. Mustafa nâm kimes-
neler şehâdetleri ile şer‘an vekâleti sâbite oldukdan sonra vekâleten meclis-i şer‘-i 
şerîf-i lâzımü’t-teşrîfde li ebeveyn karındaşı işbu bâ‘isü’l-kitâb Süleyman Bey nâm 
kimesne mah za rın da asâleten ve vekâleten ikrâr ve takrîr-i kelâm edip karye-i 
mezbûre sınırı dâhilinde mevâzi‘-i adîdede vâki‘ inde’l-ahâlî ve’l-cîrân ma‘lûmü’l-
hudûd ve’l-kıta‘ babamız müteveff â-yı mezbûr Abdünnebi’den intikāl-i âdî ile 
bana ve müvekkil-i mezbûr ile merkūm Süleyman Bey’e intikāl eden tarlalardan 
sülüs hisse-i şâyi‘amın hakk-ı tasarrufunu beş bin akçe bedel mukābelesinde ve 
müvekkilim mezbûr Veli dahi sülüs hisse-i şâyi‘asının hakk-ı tasarrufunu beş bin 
akçe bedel mukābelesinde bin altmış altı Recebi’nin on beşinde ma‘rifet-i sâhib-i 
arz ile mezbûr Süleyman Bey’e ferâğ ve tefvîz eyledikden sonra bedel-i ferâğ olan 
meblağ-ı mezbûr on bin akçeyi müvekkilim ile ben mezbûr Süleyman Bey ye-
dinden tamâmen ahz u kabz eyledik târih-i mezbûrdan beri arâzi-i mezbûrun 
sülüsânı merkūm Süleyman Bey’in hakk-ı müfevvazıdır dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Seyyid  Süleyman Efendi b. es-Seyyid Ali, Abdurrahman Efendi 
b. Bayram, Mehmed b. Mustafa, Şaban b. Halil, Mehmed Ağa b. Abdullah, İbra-
him Çelebi [b.] Ahmed.

640 [82a-2] Âişe bt. Murad Ağa’nın, câriyesi Mükerreme’yi vasiyet 
yoluyla âzat ettiği
Dârü’l-hilâfeti’l-aliyye Kostantıniyye el-mahmiyye hısnı ebvâbından Ahırkapı-
sı kurbunda Akbıyık mahallesi sâkinelerinden Âişe bt. Murad Ağa tarafından 
husûs-ı âti’l-beyâna vekîl olduğu zâtını ma‘rifet-i şer‘iyye ile ârifân olup mahalle-i 
mezbûre ahâlîsinden olan Mehmed Çelebi b. Abdi ve zikr olunan kapı hâricinde 
vâki‘ mescid-i şerîf ve ma‘bed-i latîfde imâm olan Ali Efendi b. Muharrem nâm ki-
mesneler şehâdetleri ile şer‘an sâbit olan mahalle-i mezbûre İmâmı Abdurrahman 
Efendi b. Mehmed nâm kimesne meclis-i şer‘-i şerîf-i şâmihü’l-bünyân ve mahfil-i 
dîn-i münîf-i râsihü’l-erkânda ikrâr ve takrîr-i kelâm edip müvekkilem mezbûre 
Âişe Hâtun kendiye rıkkıyyetini mu‘terife olan orta boylu, kara kaşlı, kara gözlü ( ) 
asl işbu bâ‘isetü’l-kitâb Mükerreme bt. Abdullah nâm câriye-i memlûkesini ente 
hurretün kable mevtî bi erba‘în yevmen kaydı ile mukayyed tedbîr ile müdebbere 
eyledi dedikde mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Ağa b. ( ) Arpacı-i hâssa, eş-Şeyh Mehmed Efendi [b.] el-
Hâc Bayram, Hüseyin Çelebi b. Abdi el-Müezzin, Mustafa Bey b. Yusuf, İbrahim 
Çelebi b. Ahmed.

641 [82a-3] Şemuyil v. Yako’nun, Petro Reis’in gemisinde zayi olan 
mallarının bedelinin tercüman Batista tarafından tazmini gerektiği
Mahmiye-i İstanbul’da sâkin Yahud tâifesinin Mesine cemâ‘atinden Şemuyil v. 
Yako’nun li ebeveyn karındaşı ve tarafından husûs-ı âti’l-beyâna vekîl olduğu tâife-i 
mezbûrenin Kordava cemâ‘atinden Vaneste v. Murdehay ve Baron v. Salamon nâm 
Yahudiler şehâdetleriyle şer‘an sâbit olan David nâm Yahudi meclis-i şer‘-i şerîf-i 
şâmihü’l-bünyân ve mahfil-i dîn-i münîf-i râsihü’l-erkânda hâlâ Fransız elçisi olup 
sefîne reislerinden Petro v. (  ) nâm Fransız’ın zimmetine lâzım olan düyûnuna 
zâmin olan Delahay v. Vanteli v. Delahay tarafından husûs-ı câ’i’l-beyâna vekîl 
olup Corco v. Andriye ve diğer Corco v. Nikola nâm tercümânlar şehâdetleriyle 
şer‘an vekâleti sâbite olan Batista v. Bornati nâm tercümân muvâcehesinde üzerine 
da‘vâ ve takrîr-i kelâm edip bundan akdem mahrûse-i Mısr-ı Kahire iskelelerin-
den İskenderiye iskelesinden İstanbul’a götürmek için iki yüz altmış vakıyye gelir 
bir ferde kahve ve üç yüz esedî guruş kıymetli bir denk kurre kumaşı merkūm 
Petro Reis’e teslîm edip ol dahi kabz ve tesellüm ve ba‘de ahzi’l-me’ûne sefînesine 
tahmîl ettikden sonra İstanbul’a götürmeyip dârü’l-harbe götürüp fuzûlen dârü’l-
harbde istihlâk etmeğin suâl olunup zikr olunan iki yüz altmış vakıyye kahve-
nin mislini ve bir denk kahve kumaşın kıymetini bana teslîme vekîl-i mezbûr 
Batista’ya tenbîh olunmak matlûbumdur dedikde gıbbe’s-suâl vekîl-i mezbûr Ba-
tista cevâbında müvekkil-i mezbûr vech-i muharrer üzre zikr olunan iskelede iki 
yüz yetmiş vakıyye gelir bir ferde kahvesini ve üç yüz esedî guruş kıymetli bir denk 
kurre kumaşını İstanbul’a götürmek için merkūm Petro Reis’e teslîm edip ol dahi 
kabz ve tesellüm ve ba‘de ahzi’l-me’ûne sefînesine tahmîl ettikden sonra İstanbul’a 
götürmeyip dârü’l-harbe götürüp istihlâk edip müvekkilim dahi zâmin olmuşidi 
deyû bi tav‘ihî ikrâr etmeğin alâ mûcebi ikrârihî zikr olunan iki yüz altmış vakıyye 
kahvenin mislini ve bir denk kurre kumaşın kıymet-i şer‘iyyesini vekîl-i merkūm 
David’e def ‘ ve teslîme vekîl-i merkūm Batista’ya ba‘de’t-tenbîh mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-akrân Şaban Ser-muhzırân, fahrü’l-eşbâh Mehmed Ağa [b.] 
Abdullah, İbrahim Çelebi b. Ahmed, Gazanfer Bey b. Tevekkül.

642 [82a-4] Mehmed Efendi b. Abdürrahim’in, Mehmed Ağa 
Vakfı’ndan ödünç aldığı
Merhûm sâhibü’l-hayr Mehmed Ağa vakfı’nın bi’l-fi‘l mütevellîsi olan es-Seyyid 
İsmail Efendi [b.] es-Seyyid İbrahim tarafından husûs-ı âti’l-beyâna vekîl olduğu 
mazmûnu sebt-i hüccet ile sâbit olan râfi‘ü’l-kitâb el-Hâc Hüseyin b. Yusuf nâm 
kimesne meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
fahrü’l-müderrisîn Mehmed Efendi b. Abdürrahim mah za rın da üzerine da‘vâ 
ve takrîr-i kelâm edip mûmâ-ileyh Mehmed Efendi zimmetinde cihet-i deyn-i 
şer‘îden mâl-ı vakf-ı mezbûrdan sekiz yüz altmış sekiz esedî guruşu olmağla suâl 
olunup vakf için alıverilmek matlûbumdur dedikde gıbbe’s-suâl mûmâ-ileyh Meh-
med Efendi vakf-ı mezbûra zimmetinde vâcibü’l-edâ ve lâzımü’l-kazâ sekiz yüz 
altmış sekiz esedî guruş deyni olduğunu tâyi‘an ikrâr etmeğin mûcebince meblağ-ı 
mezbûru müdde‘î-i mezbûra edâ ve teslîme mûmâ-ileyh Mehmed Efendi’ye ilzâm 
olunmağın mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

643 [82a-5] Ölen Lefter Reis v. Yako’nun, ölen Mustafa Beşe b. Hüseyin’e 
olan borcuna karşılık vârislerinin Lefter’den kalan arsadaki 
hisselerini satıp borca takas ettikleri
Vilâyet-i Anadolu’da medîne-i Sinop mahallâtından Ayayani mahallesi sük kâ nın-
dan iken bundan akdem hâlik olan Left er Reis v. Yako nâm zimmînin verâseti 
li ebeveyn er karındaşı Gavril ile li ebeveyn kız karındaşları Todora ve Boztin 
nâm nasrâniyelere münhasıra olduğu şer‘an sâbit ve mütehakkik oldukdan son-
ra mezbûre Todora asâleten ve mezbûr Gavril tarafından husûs-ı âti’l-beyâna 
vekîl olup Sefer Çavuş b. Muharrem ve Mehmed Bey b. Ahmed nâm kimesne-
ler şehâdetleri ile şer‘an vekâleti sâbite olan Yako v. Andon nâm zimmî vekâleten 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de medîne-i 
Üsküdar mahallâtından Hasan ( ) mahallesinde sâkin iken bundan akdem vefât 
eden Mustafa Beşe b. Hüseyin nâm müvekkilimin sulbiye sagīre kızı ve hasren ve-
resesi olan Ümmügülsüm nâm sagīrenin tesviye-i umûruna kıbel-i şer‘-i şerîfden 
mansûb vasîsi bâ‘isü’l-kitâb Abdülbâkī Çelebi b. Şaban nâm kimesne mah za rın-
da her biri ikrâr ve takrîr-i kelâm edip hâlik-i mezbûrun muhallefâtından olup 
mahrûse-i Galata kazâsına tâbi‘ Arnavudköy demekle mu‘arrefe karyede vâki‘ bir 
tarafdan Apostol nâm zimmî mülkü ve bir tarafdan Yorgi nâm zimmî mülkü ve 
bir tarafdan Kostantin Reis nâm zimmî mülkü ve bir tarafdan cebel ile mahdûd 
üç bâb fevkānî beyti ve bir orta sofayı ve bir bâb tahtânî oda ve mahzen ve bi’r-i 
mâyı ve fırın ve zât-ı eşcâr-ı müsmire ve gayrı müsmire hadîkayı müştemil mülk-i 
mevrûsumuz olan menzilinden bizim hissemiz olan üç sehim hisse-i şâyi‘amızı 
vasiyy-i mezbûr Abdülbâkī Çelebi’ye yüz yirmi şerîfi altına bey‘-i sahîh-i şer‘î 
ile bey‘ edip ol dahi sagīre enfa‘ olmağla sagīre-i mezbûre için iştirâ ve kabûl et-
tikden sonra semen-i mezbûr yüz yirmi şerîfî altını sagīre-i mezbûrenin hâlik-i 
mezbûr Left er zimmetinde cihet-i deyn-i şer‘îden hakkı olan yüz yirmi şerîfî altını 
takās ve vasiyy-i mezbûr dahi mukāssa edip menzil-i mahdûd-ı mezbûrun dört 
sehimden üç sehmi sagīre-i mezbûrenin mülk-i müşterâsı olup mahallinde zabt 
ve tasarrufa vasiyy-i mezbûru taslît ettik ba‘de’l-yevm zikr olunan menzil sagīre-i 
mezbûrenin mülküdür keyfe mâ teşâ’ ve tahtâr mutasarrıfe olsun dediklerinde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hüseyin Efendi b. Abdülfettâh, Mehmed Efendi [b.] Ali el-Müderris, 
Ali Bey b. Mustafa, Abdi Bey b. Hüseyin.

644 [82b-1] Yako v. İsak’ın, Petro Reis’in gemisinde zayi olan mallarının 
tercüman Batista tarafından tazmin edilmesi
Mahmiye-i İstanbul’da sâkin Yahud tâifesinin Kalavere cemâ‘atinden Yako v. 
İsak nâm Yahudi meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda Fransız elçisi olup sefîne reislerinden Petro v. ( ) nâm Fransız’ın 
zimmetine lâzım gelen düyûnuna zâmin olan Delahay Vanteli v. Delahay tara-
fından husûs-ı câ’i’l-beyâna vekîl olup Corco v. Andriye ve diğer Corco v. Nikola 
nâm tercümânlar şehâdetleri ile şer‘an vekâleti sâbite olan Batista v. Bornati nâm 
tercümân muvâcehesinde üzerine da‘vâ ve takrîr-i kelâm edip bundan akdem 
mahrûse-i Mısr-ı Kahire iskelelerinden İskenderiye iskelesinde İstanbul’a götür-
mek için seksen guruş kıymetli bir denk kurre kumaşımı merkūm Petro Reis’e 
teslîm edip ol dahi kabz ve tesellüm ve ba‘de [ahzi’]l-me’ûne sefînesine tahmîl 
ettikden sonra İstanbul’a götürmeyip dârü’l-harbe götürüp fuzûlen dârü’l-harbde 
istihlâk etmeğin suâl olunup zikr olunan Petro’nun kurre kumaşımın kıymeti olan 
seksen guruşunu bana teslîme vekîl-i mezbûra tenbîh olunmak matlûbumdur 
dedikde gıbbe’s-suâl vekîl-i merkūm cevâbında mezbûr Yako vech-i mübeyyen 
üzre zikr olunan iskelede seksen guruş kıymetli bir denk kurre kumaşı İstanbul’a 
götürmek için merkūm Petro Reis’e teslîm edip ol dahi kabz ve tesellüm ve ba‘de 
ahzi’l-me’ûne sefînesine tahmîl ettikden sonra İstanbul’a götürmeyip dârü’l-harbe 
götürüp fuzûlen istihlâk edip müvekkilim dahi zâmin olmuşidi deyû bi tav‘ihî 
ikrâr etmeğin alâ mûcebi ikrârihî zikr olunan bir denk kurre kumaşın kıymeti olan 
seksen guruşu dahi mezbûr Yako’ya def ‘ ve teslîme ve vekîl-i merkūm Batista’ya 
ba‘de’t-tenbîh mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-akrân Şaban Ağa Ser-muhzırân, fahrü’l-eşbâh Mehmed Çe-
lebi b. Abdullah, İbrahim Çelebi b. Ahmed, Gazanfer Bey b. Tevekkül.

645 [82b-2] Nasuh Efendi’nin boşandığı karısına mehir borcu olduğuna 
dair davada mehil verildiği
Medîne-i Galata’da Emekyemez mahallesinde sâkine Havva bt. Yusuf nâm hâtun 
meclis-i şer‘-i hatîr-i lâzımü’t-tevkīrde zevc-i mutallıkı Nasuh Efendi b. Yusuf nâm 
kimesne mah za rın da üzerine da‘vâ ve takrîr-i kelâm edip zevcim merkūm Nasuh 
Efendi beni tatlîk etmekle zimmetinde mütekarrir ve ma‘kūdun-aleyh olan iki bin 
beş yüz akçe mehr-i müeccelimin bin beş yüz akçesini merkūm Nasuh Efendi 
yedinden ahz u kabz edip bâkī bin akçesi zimmetinde kalmağın suâl olunup alı-
verilmesi matlûbumdur dedikde gıbbe’s-suâl merkūm Nasuh Efendi cevâbında 
müdde‘iyye-i mezbûrenin zimmetimde ancak bin beş yüz akçeleri olmağla ken-
diye edâ ve teslîm eyledim deyû ziyâdeyi inkâr edicek müdde‘iyye-i mezbûreden 
müdde‘âsını mübeyyine beyyine taleb olundukda ityân-ı beyyine için istimhâl et-
meğin mehl-i şer‘î ile imhâl olunup mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çavuş el-Mübâşir, el-Hâc Ali b. Ömer, Mahmud Çelebi b. 
Abdurrahman, Abdi Çelebi b. Ahmed.

646 [82b-3] Aslan v. Yakos’un cizye vergisi hususunda ahalinin bir talebi 
olmadığının beyanı
Vilâyet-i Anadolu’da Kemah kazâsına tâbi‘ Pağnik nâm karye sâkinlerinden olup 
karye-i mezbûre zimmîleri ile kendisinin üzerlerine lâzım gelen cizyelerini cem‘a 
memûr olan Emaret v. Serkis ve Toros v. Asvador ve Sakar v. Serhoş ve Toros 
v. Ashami nâm zimmîler meclis-i şer‘-i şerîfde mahmiye-i İstanbul’da kalemkâr 
tâifesinden işbu bâ‘isü’s-sifr Aslan v. Yakos nâm zimmî muvâcehesinde her biri 
ikrâr ve takrîr-i kelâm edip mezbûr Aslan karye-i mezbûre re‘âyâsından olmak 
zu‘mu ile senede üzerine edâsı lâzım gelen üç yüz akçe haracı mezbûr Aslan’dan 
taleb ve da‘vâ eylediğimizde ol dahi karye-i mezbûre re‘âyâsından olduğunu bi’l-
külliye inkâr etmeğin biz dahi karye-i mezbûre re‘âyâsından olduğunu isbâta kādir 
olmadığımıza binâen mezbûr Aslan üzerine husûs-ı mezbûra müte‘allika da‘vâ ve 
nizâ‘ımız yokdur dediklerinde mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed, Hüseyin Çelebi b. Mustafa, Baba Resul 
b. Rıdvan, Mehmed Beşe b. Mercan.

647 [82b-4] Hoşnevâ bt. Abdullah’ın, Abdüllatif Çelebi b. Zünnun’dan 
muhâlaa yoluyla boşandığı
Mahmiye-i İstanbul’da Nahılbend mahallesi sâkinelerinden Saraylı Hoşnevâ 
bt. Abdullah nâm hâtun tarafından hul‘ ve ibrâ-i âti’z-zikri ikrâra vekîl olduğu 
zâtını ma‘rifet-i şer‘iyye ile ârifân İmâm Meh med Efendi b. Yusuf ve Mehmed 
Efendi b. Zünnûn nâm kimesneler şehâdetleri ile şer‘an sâbit olan umdetü’l-
muhadderât Fâtıma Sultan teberdârlarından Yusuf Bey b. Mehmed nâm ki-
mesne meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
müvekkile-i mezbûre Hoşnevâ’nın zevci işbu bâ‘isü’l-kitâb Abdüllatîf Çelebi 
b. Zünnûn mah za rın da bi’l-vekâle ikrâr ve takrîr-i kelâm edip müvekkilem 
mezbûre Hoşnevâ’nın zevci mezbûr Abdüllatîf Çelebi zimmetinde mukarrer 
ve ma‘kūdun-aleyh olan üç bin akçe mehr-i müeccel-i müsemmâsı ve nafaka-i 
iddet-i ma‘lûmesi ve eşyâ-i memlûkesinden mezbûr Abdüllatîf Çelebi yedinde 
olan bir köhne Selânikî orta keçe ve bir yan keçe ve bir mâî Yanbolu kebe ve 
bir mâî velense ve iki Bursa yastığı ve üç yemeni yorgan ve iki döşek kılıfı ve 
bir kahve tepsisi ve bir kahve ibriği ve iki fıçı üzerlerine ve me’ûnet-i süknâsı 
dahi kendi üzerine olmak üzre mezbûr Abdüllatîf Çelebi ile muhâla‘a-i sahîha-i 
şer‘iyye ile muhâla‘a edip ol dahi muhâla‘a-i mezbûreyi kabûl ettikden sonra 
her biri zevciyyete ve gayra müte‘allika da‘vâdan âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledi dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-hâdî ve’l-aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Efendi b. Yusuf el-İmâm, Mehmed Halîfe b. Ahmed, Ah-
med Çelebi b. Sinan, Abdurrahman Efendi b. Mehmed, Ahmed Çelebi b. Ali.

648 [82b-5] Ümmühani bt. el-Hâc Şaban’ın, Mehmed Efendi b. Hamza 
tasarrufundaki yarım hisselik vakıf dükkânda hakkı olmadığı
Mahrûse-i Galata’da el-Hâc Memi mahallesi sâkinelerinden Ümmühâni bt. el-
Hâc Şaban nâm hâtun meclis-i şer‘-i şerîf-i lâzımü’t-teşrîfde Şahhuban vakfı 
mütevellîsi olan Mehmed Efendi b. Hamza nâm kimesne tarafından husûs-ı 
âti’l-beyâna sâbitü’l-vekâle vekîli olup vakf-ı mezbûrdan zikri âtî dükkânın 
nısf-ı şâyi‘ine vâzı‘ü’l-yed olduğu şer‘an sâbit olan Hüseyin Çelebi b. Mehmed 
Efendi nâm kimesne mah za rın da üzerine da‘vâ ve takrîr-i kelâm edip vakf-ı 
mezbûrdan olup mahrûse-i mezbûre hısnı ebvâbından Karaköykapısı hâricinde 
vâki‘ bir tarafdan tarîk-i hâs ve bir tarafdan tarîk-i âm ve bir tarafdan cidâr ve bir 
tarafdan vakf-ı mezbûr ile mahdûd iki kepenk bir bâb dükkâna icâre-i mu‘accele 
ve müeccele-i ma‘lûmeteyn ile tasarrufumda iken mezbûr Hüseyin Çelebi bi 
gayrı hakkın nısf-ı şâyi‘ine vaz‘-ı yed eder suâl olunup kasr-ı yedine ve bana 
teslîme tenbîh olunmak matlûbumdur dedikde gıbbe’s-suâl mezbûr Hüseyin Çe-
lebi cevâbında medîne-i mezbûrede zikr olunan dükkânı vech-i muharrer üzre 
mutasarrıf iken bin yetmiş bir senesinde bundan akdem vefât eden Mehmed b. 
Abdülmümin nâm kimesneye bedel-i ma‘lûm mukābelesinde izn-i mütevellî ile 
ferâğ ve tefvîz mezbûr Mehmed b. Abdülmümin dahi tefevvuz ve tesellüm edip 
mutasarrıf iken fevt oldukda intikāl-i âdî ile oğlu Abdi ve kızı Âişe’ye intikāl 
edip anlar dahi mutasarrıf iken mezbûr Abdi bilâ-veled fevt olup dükkân-ı 
mezbûrdan nısf hisse-i şâyi‘ası vakfa intikāl etmekle vaz‘-ı yed ederim deyû 
def ‘le mukābele edicek gıbbe’s-suâl ve’l-inkâr mezbûr Hüseyin Çelebi’den def ‘-i 
mezbûrunu mübeyyine beyyine taleb olundukda mahmiye-i İstanbul’da Altı-
poğaça mahallesi sük kâ nın dan [83a] Osman b. Mehmed ve Ahaveyn mahallesi 
sük kâ nın dan Mehmed Efendi b. Yusuf nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka müdde‘iyye-i mezbûrede 
dükkân-ı mezbûru târih-i mezbûrda bedel-i ma‘lûm mukābelesinde müteveff â-
yı mezbûr Mehmed b. Abdülmümin bizim huzûrumuzda izn-i mütevellî ile 
ferâğ ve tefvîz ve teslîm [ve] mezbûr Mehmed dahi tefevvuz ve tesellüm ettikden 
sonra fevt olup dükkân-ı mezbûr intikāl-i âdî ile oğlu Abdi ve kızı Âişe’ye intikāl 
edip anlar dahi mutasarrıfl ar iken mezbûr Abdi bilâ-veled fevt olup hissesi vakfa 
intikāl etmişidi biz bu husûsa bu vech üzre şâhidleriz şehâdet dahi ederiz deyû 
her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebince müdde‘iyye-i mezbûra mu‘ârazadan men‘ olunup 
mâ vaka‘a bi’t-taleb ketb olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-küttâb el-Hâc Halil, Hacı Mustafa b. el-Hâc Ahmed, fahrü’l-
akrân Şaban Ser-muhzırân, Ali Çelebi b. Osman.

649 [83a-1] Beyti bt. Mehmed’in, Davud Halîfe’den aldığı borca 
karşılık rehin verdiği süs ve ev eşyalarını Ahmed Bey’e satıp 
borcuna takas ettiği
Mahmiye-i İstanbul’da İshak Paşa mahallesinde sâkine Beyti bt. Mehmed nâm 
hâtun tarafından husûs-ı âti’l-beyâna vekîl olduğu mezbûrenin zâtını ma‘rifet-i 
şer‘iyye ile ârifân olan Mustafa Bey b. Mehmed ve Musli Bey b. Abdullah nâm 
kimesneler şehâdetleri ile şer‘an vekâleti sâbite olan Hasan Ağa b. Ali meclis-i 
şer‘-i şerîf-i lâzımü’t-tevkīrde Saray-ı cedîd-i sultânî’de vâki‘ Gılmân-ı Enderûn’a 
mahsûs büyük odada gılmânından Ahmed Bey b. Mehmed tarafından kezâlik 
husûs-ı âtîye vekîl olduğu şâhidân-ı mezbûrân şehâdetleri ile şer‘an sâbit olan 
Mehmed Ağa b. İbrahim mah za rın da bi’l-vekâle ikrâr ve takrîr-i kelâm edip bun-
dan akdem müvekkilem mezbûre Beyti müvekkil-i merkūm Ahmed yediyle oda-i 
mezkûr gılmânından Davud Halîfe nâm kimesneden altı bin beş yüz akçe ikrâz 
ve kabz ettiğinde meblağ-ı mezbûr mukābelesinde eşyâ-i memlûkesinden beş dal 
inci çapraz ve bir münakkaş peşkir ve bir incili kapaksız ayna ve bir tek kutnî üze-
rine kılâbdan ile münakkaş yastığı yine mezkûr Ahmed yediyle mezbûr Davud 
Halîfe’ye rehn vaz‘ ve teslîm ol dahi irtihân ve tesellüm etmişidi hâlâ müvekki-
lem mezbûre Beyti zikirleri sebk eden eşyâ-i memlûkesini merkūm Ahmed Bey’e 
safk a-i vâhide ile altı bin beş yüz akçeye bey‘ edip ol dahi ba‘de’l-iştirâ semeni olan 
meblağ-ı mezkûr altı bin beş yüz akçeyi deyn-i mezbûra takās ol dahi mukāssa 
ve kabûl edip ba‘de’l-yevm eşyâ-i mezbûre merkūm Ahmed Bey’in mülkü olup 
ve mezbûre Beyti’nin zimmeti deyn-i mezbûrdan berî olmuşdur dedikde gıbbe’t-
tasdîk mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Şükrullah Bey Bevvâb-ı sultânî, Mehmed Çelebi b. Hayreddin, Ha-
san Bey b. ( ) Teberdâr, Kâtib Süleyman Çelebi.

650 [83a-2] Beytülmâl emîni Osman Ağa b. Sadık’ın vârissiz ölen Sarı 
Osman Bey’in terekesini Siyavuş Ağa b. Abdullah’tan teslim aldığı
Mahmiye-i İstanbul’da beytülmâl-i hâssa [emîni] olan fahrü’l-a‘yân Osman Ağa b. 
Sadık meclis-i şer‘-i şerîf-i lâzımü’t-teşrîfde işbu bâ‘isü’l-kitâb Siyavuş Ağa b. Ab-
dullah mah za rın da ikrâr ve takrîr-i kelâm edip mahmiye-i mezbûrda Hobyar ma-
hallesi sük kâ nın dan olup bundan akdem Engürüs seferinde bilâ-vâris vefât eden 
Sarı Osman Bey b. (  ) nâm kimesnenin hayâtında mülkü olup mezbûr Siyavuş 
Ağa’ya bi tarîki’l-vedî‘a vaz‘ edip mezbûr Siyavuş Ağa’nın dahi kabz eylediği yedi 
yüz elli akçe kıymetli bir benefş köhne ferâce ve dört yüz akçe kıymetli bir köhne 
kadife kaft an ve üç yüz elli akçe kıymetli bir çemenî atlas kaft an ve kırk akçe kıy-
metli bir hamam tası ve kırk akçe kıymetli bir köhne çarşaf ve otuz akçe kıymetli 
bir yemeni köhne bohça ve altmış akçe kıymetli bir Tire makraması ve otuz akçe 
kıymetli bir köhne siyah peştamalı emânetim hasebiyle mezbûr Siyavuş Ağa’nın 
yedinden tamâmen ahz u kabz eyledim min ba‘d mezbûr Siyavuş Ağa yedinde 
tereke-i müteveff â-yı mezbûrdan bir şey kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Mehmed, Yusuf 
Beşe b. Abdullah, Mehmed Çelebi b. Mustafa, Hasan Çelebi b. Bayram.

651 [83a-3] Abdullah Bey b. Musa Paşa’nın, Arnavud Mehmed Ağa’daki 
alacağını havaleyle tahsil ettiği
Mahmiye-i İstanbul’da Ayasofya-i Kebîr mahallesi ahâlîsinden fahrü’l-eşbâh Ab-
dullah Bey b. Musa Paşa tarafından husûs-ı âti’l-beyâna vekîl olduğu mazmûn-ı 
müsbet-i hüccet ile sâbit olan Mehmed Ağa b. Hasan Halîfe meclis-i şer‘-i şerîfde 
bâ‘isü’l-kitâb diğer Mehmed b. Receb mah za rın da ikrâr ve takrîr-i kelâm edip 
müvekkil-i mezbûr vilâyet-i Rumeli’nde Köprü kasabasında sâkin Arnavud Meh-
med Ağa zimmetinde deyn-i şer‘îden hakkı olan elli bin hurda akçeyi ahz u kabza 
ve kendiye îsâle bin yetmiş senesinde tarafından mezbûr diğer Mehmed Ağa’yı 
vekîl ve irsâl edip mezbûr diğer Mehmed Ağa dahi ba‘de’l-kabûl deyn-i mezbûrun 
yirmi iki bin akçesini mezbûr Arnavud Mehmed Ağa nakid ve iki bin akçesi için 
aldığı bârgiri târih-i mezbûrda bin hurda akçeye âhara bey‘ ve kabz-ı semen ettik-
den sonra meblağ-ı mezbûr yirmi üç bin hurda akçeyi müvekkil-i mezbûra teslîm 
etmeyip yedinde kalmağın hâlâ meblağ-ı mezbûr yirmi üç bin akçenin beş bin üç 
yüz akçesini mezbûr diğer Mehmed Ağa’nın ücretine tutup bâkī on yedi bin yedi 
yüz akçesini mezbûr diğer Mehmed Ağa yedinden tamâmen ahz u kabz ettik-
den sonra husûs-ı mezbûra ve müvekkil-i mezbûr ile beynlerinde ma‘lûm ze‘âmet 
mahsûlüne müte‘allika âmme-i da‘vâdan mezbûr diğer Mehmed Ağa’nın zimme-
tini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Veli b. Receb, Ahmed Beşe b. Ali, Osman Bey b. Hüseyin, İbrahim 
Çelebi b. Ahmed, Mehmed Beşe b. Ramazan.

652 [83a-4] Sâliha bt. Abdullah’ın, ölen kocası Handan b. Abdullah’tan 
kalan tereke hissesini vasî Âişe Hanım’dan aldığı
Mahmiye-i İstanbul’da Çavuşbaşı Mescidi mahallesinde sâkin iken bundan akdem 
vefât eden Handan b. Abdullah’ın zevce-i metrûkesi Sâliha bt. Abdullah nâm hâtun 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de müteveff â-
yı mezbûrun evlâd-ı sıgārı Süleyman ve Fâtıma ve Âişe ve Ümmühâni’nin kıbel-i 
şer‘den mansûbe vasîleri olmağla terekesine vâzı‘atü’l-yed olan fahrü’l-muhadderât 
Âişe Hanım bt. Kasım Ağa mah za rın da ikrâr ve takrîr-i kelâm edip müteveff â-
yı mezbûr zimmetinde mütekarrir olan mehr-i müecceli ile ber mûceb-i deft er-i 
kassâm terekesinden sümün hisse-i şer‘iyyeme ta‘yîn ve tahsîs olunan seksen do-
kuz bin sekiz yüz kırk yedi akçenin nısfı olan kırk dört bin dokuz yüz yirmi üç akçe-
nin dokuz yüz yirmi üç akçenin dokuz bin yedi yüz altmış akçesi için mukaddemâ 
yedimize verilmesi hüccetinde tahrîr olunup tereke-i müteveff â-yı mezbûrdan 
olan attâr metâ‘ını alıp ve on iki bin akçesi için terekeden olan evsâfı beynimizde 
ma‘lûm bir gulâm alıp ve on bin sekiz yüz akçesi için terekeden yüz yirmi vakıyye 
kahve alıp ve dört bin üç yüz altmış üç akçesi için terekeden beynimizde ma‘lûm 
esâs-ı beyt ve evânî-i nühâsiyye alıp ve sekiz bin akçesini dahi mûmâ-ileyhâ Âişe 
Hanım yedinden nakid alıp kabz eyledim dedikde gıbbe’t-tasdîki’l-mu‘teber mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-akrân Mehmed Çelebi b. ( ) Kethüdâ-yı muhzırân, çukadâr 
Hasan b. Abdullah, İbrahim Çelebi b. Ahmed, Yusuf b. Abdullah.







653 [83a-5] Muhsine Hatun’un vakfettiği eve Mustafa Efendi’nin 
mütevelli tayin edildiği
Merhûme Muhsine Hâtun nâm sâhibetü’l-hayrın vakfı olan Ayasofya-i Kebîr 
mahallesinde vâki‘ beyne’l-ahâlî ve’l-cîrân ma‘lûmü’l-hudûd menzilin hasbî 
mütevellîsi olan Hasan Çelebi fevt olmağın menzil-i mezkûra hasbî bir mütevellî 
nasb olunmak ehem ve elzem ve işbu bâ‘isü’l-kitâb Mustafa Efendi müstakīm 
ve dindâr olup umûr-ı tevliyyet uhdesinden gelmeğe kemâ yenbağī kādir oldu-
ğu zeyl-i rakīmde isimleri terkīm olunan müslimîn ihbârlarıyla müte‘ayyin ve 
zâhir olmağın merkūm Mustafa Efendi menzil-i mezkûra hasbî mütevellî nasb ve 
ta‘yîn olundukda ol dahi tevliyyet-i mezbûreyi kabûl ve hizmet-i lâzımesin edâya 
ta‘ahhüd etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-müderrisîni’l-kirâm Mehmed Emin Efendi, umdetü 
erbâbi’t-tahrîr ve’l-kalem Mehmed Çelebi, fahrü’l-akrân Abdülbâkī Çelebi b. Si-
nan, İbrahim Efendi b. ( ).

654 [83b-1] Hüseyin Bey b. Abdullah’ın mahalle avârızı için 
para vakfettiği
Hamd-i mevfûr ve şükr-i nâ-mahsûr ol vâkıf-ı umûr-ı cumhûr olan Rabbü’l-
erbâb ve mâlikü’r-rikâb hazretlerinin dergâh-ı akdes ve bârgâh-ı mukaddesle-
rine maksûr ve salâtü selâm mâ merretü’d-duhûr ve kerretü’l-a‘vâm ol pesend-i 
hâss u âm Habîb-i Hudâ Muhammed Mustafa -aleyhi ve alâ âlihî- mine’s-salavâti 
ezkâhâ ve mine’t-tayyibâti enmâhâ merkad-i mu‘attar ve meşhed-i münevverle-
rine mahsûr kılındıkdan sonra işbu kitâb-ı sıhhat-nisâbın tahrîrine bâ‘is ve bâdî 
ve bu hitâb-ı müşgîn-nikābın tastîrine sebeb [ve] dâ‘î oldur ki Dârü’l-hilâfeti’l-
aliyye Kostantıniyye el-mahmiyye mahallâtından Akseki mahallesi sâkinlerinden 
sâhibü’l-hayrât ve’l-hasenât ve râgıbü’s-sadakāt ve’l-meberrât fahrü’l-eşbâh Hüse-
yin Bey b. Abdullah nâm kimesne tarafından vakf-ı câ’i’l-beyânı ikrâra ve da‘vâ-
yı rücû‘a ve istirdâda vekîl olduğu mahalle-i mezbûre sâkinlerinden Ali Bey b. 
Abdünnebi ve Mehmed Efendi b. Rıdvan nâm kimesneler şehâdetleri ile şer‘an 
sâbit olan fahrü’l-akrân Mehmed Efendi b. Ali nâm kimesne meclis-i şer‘de 
vakf-ı mezbûra li ecli’t-tescîl ve li itmâmi emrihi’l-celîl mütevellî nasb ve ta‘yîn 
olunan Mehmed Çelebi b. Yusuf Efendi mah za rın da bi’l-vekâle ikrâr ve takrîr-i 
kelâm edip müvekkilim mezbûr Hüseyin Bey vaktâ ki bu dünyâ-yı dûn ve ferş-i 
bukalemûn dâr-ı bevâr ve câ-yı bî-karâr olup ni‘meti nikmet ve izzeti zillet idiğine 
ve dünyâ mezra‘a-i âhiret ve kiştzâr-ı cennet olduğuna câzim “ve mâ tukaddimû 
li enfüsiküm min hayrin tecidûhu indallâhi” âyet-i kerîmesi mefh ûm-ı şerîfine 
ve mazmûn-ı latîfine âlim olmağın nüzûr-ı zâd-ı âhiret ricâsıyla etyab-ı emvâl ve 
ahsen-i menâlinden yüz on kıt‘a esedî ayârî riyâlî guruş ifrâz ve sâir emlâkinden 
mümtâz kılıp vakf-ı sahîh-i müebbed ve haps-i sarîh-i muhalled ile vakf ve haps 
edip şöyle şart eyledi ki meblağ-ı mezbûr yed-i mütevellî ile senede onu on bir 
buçuk hesâbı üzre rehn-i kavî ve kefîl-i melî ve lede’l-hâce ikisinden biri ile 
ale’l-vechi’l-helâl istirbâh ve istiğlâl olunup bi fazlillâhi te‘âlâ hâsıl olan rey‘ ve 
nemâsından yevmî bir buçuk akçesi cihet-i tevliyyet olup mahalle-i mezbûreye 
avârızına her kim mütevellî olursa nukūd-ı mevkūfe-i mezbûre dahi ol mütevellî 
olup vazîfe-i mezbûreye mutasarrıf ola yevmî iki akçeye dahi mahalle-i mezbûre 
mescid-i şerîfi ve ma‘bed-i latîfinde her kim imâm olursa ol mutasarrıf olup 
mukābelesinde ba‘de edâ-i salâti’l-işâ mescid-i şerîf-i mezkûrun mihrâbında 
tertîl ile Âmene’r-resûlü âyet-i şerîfesin tilâvet edip kereminden sevâbını rûhuna 
ihdâ eyleye ve yevmî iki akçeye dahi mescid-i şerîf-i mezbûrda her kim müezzin 
olursa ol mutasarrıf olup mukābelesinde mescid-i şerîf-i merkūmun mahfilinde 
kable’l-ikāme üç İhlâs-ı şerîf ve bir Fâtiha-i şerîf okuyup kereminden sevâbını 
rûhuna ihdâ eyleye ve vakf-ı mezbûra mahalle-i mezbûre ahâlîsi hasbî nâzırlar 
olup her re’s-i senede mütevellînin muhâsebesini göreler ve eğer mürûr-ı eyyâm 
ve kürûr-ı a‘vâm ile şurût-ı mezkûresine ri‘âyet müte‘azzire olursa mutlaka fukarâ-
yı müslimîne sarf oluna deyû şart ve ta‘yîn edip meblağ-ı mezbûr yüz on kıt‘a esedî 
ayârî riyâlî guruşu mütevellî-i mezbûra tamâmen def ‘ ve teslîm edip ol dahi vak-
fiyyet üzre ahz u kabz eyledi dedikde mütevellî-i mezbûr vekîl-i merkūmu cemî‘ 
kelimâtında vicâhen tahkīk ve şifâhen tasdîk ettikden sonra vekîl-i mezbûr inân-ı 
kelâmını semt-i âhara sâdif olup mütevellî-i merkūm muvâcehesinde takrîr-i 
da‘vâ ve tasvîr-i müdde‘â edip vakf-ı nukūd ve zımnında olan şurût ve kuyûd 
inde’l-eimmeti’s-selâseti’n-nehârîr bâtıl ve hilye-i sıhhatden âtıl olmağın vakf-ı 
mezbûrdan bi’l-vekâle rücû‘ eyledim deyû meblağ-ı mezbûru istirdâd edicek 
mütevellî-i reşîd cevâb-ı sedîde mütesaddî olup fi’l-hakīka vakf-ı nukūd inde’l-
eimmeti’s-selâse minvâl-i mesrûd üzredir lâkin imâm-ı mu‘teber ve hümâm-ı 
cennet-makar İmâm Züfer’den İmâm Ensârî rivâyeti üzre vakf-ı nukūd zımnın-
da olan şurût ve kuyûdun sıhhati emr-i mukarrerdir deyû teslîmden imtinâ‘ edip 
hâkim-i muvakki‘-i sadr-ı kitâb tûbâ-leh ve hüsnü me’âb huzûrunda müterâfi‘ân 
ve fasl ve hasma tâlibân olduklarında hâkim-i müşârün-ileyh -esbağallâhu te‘âlâ 
ni‘amehû aleyh dahi cânib-i vakfı evlâ görüp vakf-ı mezbûrun imâm-ı merkūm 
re’y-i şerîfi ve mezheb-i münîfi üzre sıhhatine hükm-i sahîh-i şer‘î ve kazâ-i mer‘î 
eyledikden sonra vekîl-i mezbûr tekrâr nizâ‘a şürû‘ ve bast-ı mukaddemât rücû‘ 
edip eğerçi nukūd-ı mezbûrenin sıhhat-i vakfını hükm-i hâkim ile sarîha [ve] 
sahîha oldu lâkin İmâmı A‘zam Ebû Hanîfe el-Kûfi -cûziye hayre’l-cezâ ve kûfiye- 
katında sıhhat müstelzim-i lüzûm olmamağla vakf-ı mezbûrdan rücû‘a miknet ve 
fesh ve ibtâle kudret olmağın vakf-ı mezbûrdan bir vechile bi’l-vekâle rücû‘ ettim 
deyû tekrâr da‘vâ-yı istirdâd edicek mütevellî-i mezbûr tekrâr cevâba tesaddî 
edip eğerçi imâm-ı mûmâ-ileyh -rahmetullâhi te‘âlâ aleyh- kavl-i şerîfi üzre sıh-
hat lüzûmu müstelzim değildir imâmeyn-i hümâmeyn Ebû Yusuf ve Muham-
med aleyhi’r-rahmetü mezheb-i şerîfl erinde sıhhat lüzûmdan gayr-ı müfârıkdır 
deyû tekrâr mürâfa‘a ve merreten ba‘de uhrâ mürâfa‘a edip kazâ-i sâbıkı ihkâm ve 
emr-i sâbıkı ibrâm ricâ edicek hâkim-i mûmâ-ileyh lâ-zâle’l-hakku câriyen beyne 
yedeyhi dahi imâmeyn-i merkūmeyn kavilleri üzre vakf-ı mezbûrun lüzûmuna 
dahi hükm edip vakf-ı mezbûr min ba‘d sahîh ve lâzım ve devâm ve te’bîdi müs-
telzim oldu fe-men beddelehû ba‘de mâ semi‘ahû fe-innemâ ismuhû ale’llezîne 
yübeddilûnehû innallâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm.
Cerâ zâlik ve hurrire fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve 
seb‘în ve elf.
Şuhûdü’l-hâl: Fahrü’l-kuzât Süleyman Efendi b. Emrullah, fahrü’l-akrân Mustafa 
Ağa b. Mehmed, Mahmud Odabaşı [b.] Mustafa, el-Hâc Ömer b. Abdünnebi, Veli 
Beşe [b.] Mehmed, Yusuf Efendi [b.] Abdülmennân, İbrahim Efendi [b.] Mehmed.

655 [83b-2] Yanaki v. Mihal’in, Menasya v. İlya’daki üzüm bahasından 
olan alacağını tahsil ettiği
Mahrûse-i Üsküdar’a tâbi‘ Kadıköyü nâm karye ahâlîsinden Yanaki v. Mihal 
nâm zimmî meclis-i şer‘de Zeytun cemâ‘atinden Menasya v. İlya nâm Yahudi 
muvâcehesinde üzerine da‘vâ ve takrîr-i kelâm edip mezbûr Menasya zimmetin-
de cümleden hâsıl olan üzüm semeninden on altı bin akçe hakkım olup meblağ-ı 
mezbûrdan on iki bin beş yüz akçesini yedinden ahz u kabz edip üç bin beş yüz 
akçe hakkım zimmetinde kalmışidi hâlâ taleb ederim suâl olunsun dedikde gıbbe’s-
suâl mezbûr Menasya cevâbında kaziyye minvâl-i muharrer üzre olup meblağ-ı 
mezbûrun on iki [bin] beş yüz akçesine yedimden ahz u kabz edip bâkī kalan üç 
bin beş yüz akçesi müdde‘î-i mersûm bundan akdem benden da‘vâ ve taleb eyle-
diğinde beynimizde münâza‘ât-ı kesîre vukū‘undan sonra muslihûn tavassut edip 
meblağ-ı mezbûr da‘vâsından mezbûr Yanaki ile beynimizde iki bin akçe üzerine 
sulh eylediklerinde ol dahi sulh-i mezbûru kabûl ve bedel-i sulh olan meblağ-ı 
mezbûrun bin akçesini kendiye def ‘ ve teslîm edip bin akçesi hâlâ deynimdir de-
yicek, gıbbe’l-istintâk ve’l-inkâr mezbûr Menasya’dan takrîr-i meşrûhasına beyyi-
ne taleb olundukda cemâ‘at-i mezbûrdan Mosi v. Avraham ve Efendo? v. Aristo 
nâm Yahudiler li ecli’ş-şehâde meclis-i şer‘a hâzırân olup istişhâd olunduklarında 
fi’l-hakīka cümleden hâsıl olan üzüm semeninden bâkī kalan üç bin beş yüz ak-
çeyi müdde‘î-i mezbûr bundan akdem mezbûr Menasya’dan da‘vâ ve taleb eyledi-
ğimde beynlerinde münâza‘ât-ı kesîre ve muhâsamât vukū‘undan sonra muslihûn 
tavassut edip meblağ-ı mezbûr da‘vâsından mezbûr Yanaki ile beynlerinde iki bin 
akçe üzerine sulh olup ol dahi sulh-i mezbûru kabûl etmişdi, biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde gıbbe ri‘âyeti şerâiti’l-kabûl şehâdetleri makbûle olmağın mûcebince 
bedel-i sulhdan bâkī bin akçeyi müdde‘î-i mezbûra edâya merkūm Menasya’ya 
ba‘de’t-tenbîh müdde‘î-i mezbûr bî-vech mu‘ârazadan men‘ olundukdan sonra 
müdde‘î-i mezbûr meclis-i mezbûrda i‘âde-i kelâm edip bedel-i mezbûrdan bâkī 
meblağ-ı mezbûr bin akçeyi hâlâ mezbûr Menasya yedinden tamâmen ahz ve 
kabz eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, Hürrem Çavuş b. Abdullah, Baba Resul 
[b.] Rıdvan, Mehmed b. Ramazan, Veli b. Mahmud, Hüseyin b. Ebûbekir.

656 [84a-1] Akıl hastası olan Mustafa Çelebi’nin malı için Ahmed Efendi 
b. Hüseyin’in vasî tayin olduğu
Mahmiye-i İstanbul’da Hızır Bey mahallesi sük kâ nın dan olup cünûn-ı mutbık ile 
mecnûn olan Mustafa Çelebi b. Hasan nâm kimesnenin emvâlini hıfz ve ahvâlini 
zabta kıbel-i şer‘den bir vasî nasb ve ta‘yîn olunmak lâzım ve mühim ve mezbûrun 
li üm karındaşı işbu bâ‘isü’l-kitâb fahrü’l-hutebâ Ahmed Efendi b. Hüseyin 
diyânet ile mevsûf ve istikāmet ile ma‘rûf olup umûr-ı vesâyet uhdesinden gelme-
ğe her vechile kādir olduğu mahalle-i mezkûre ahâlîsinden İmâm Ahmed Efendi 
b. Ömer ve Hüseyin Çelebi b. Mustafa ve Murtaza Çelebi b. Şaban ve Musa Efendi 
b. ( ) ve Halil Çelebi b. Süleyman ve Mehmed Çelebi b. Ahmed nâm kimesneler 
ihbârları ile lede’ş-şer‘i’l-mutahhar zâhir ve mukarrer olmağın mezbûr Ahmed 
Efendi vech-i muharrer üzre kıbel-i şer‘den vasî nasb ve ta‘yîn olundukda ol dahi 
vesâyet-i mezkûreyi kabûl ve hizmet-i lâzımesin edâya ta‘ahhüd ettikden sonra 
vasiyy-i mezbûrun üzerine mahalle-i mezkûre sük kâ nın dan Ders-i âm Mustafa 
Efendi b. İdris Çelebi nâzır nasb ve ta‘yîn olunmağın mâ hüve’l-vâki‘ bi’t-taleb 
ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. ( ) Kethüdâ-yı muhzırân, İbrahim Çelebi b. Ah-
med, Resul [b.] Rıdvan, Mehmed b. Ramazan.

657 [84a-2] Mardiros v. Tatuk’un, demirci dükkânı ve içindeki aletleri 
Norsiz v. Haçik’e sattığı
Demirci tâifesinden Mardiros v. Tatuk nâm zimmî mahfil-i kazâda yine tâife-i 
mezbûrdan işbu bâ‘isü’s-sifr Norsiz v. Haçik nâm zimmî muvâcehesinde ikrâr ve 
takrîr-i kelâm edip Mahmiye-i İstanbul’da Atpazarı kurbunda vâki‘ yalnız icâre-i 
müeccele ile tasarrufumda olan demirci dükkânı içinde mevcûd olup mülküm 
olan üç demirci örsünü ve bir kürek ve iki çekiç ve beş bin aded lokça mismârı 
ve sâir beynimizde ma‘lûm demirci âlâtımı mezbûr Norsiz’e dört bin akçeye bey‘ 
ve teslîm ol dahi iştirâ ve kabûl ve kabz ve tesellüm eyledikden sonra meblağ-ı 
mezbûru yedinden tamâmen ahz u kabz eyledim ba‘de’l-yevm zikr olunan eşyâ-i 
mezbûr Norsiz’in mülk-i müşterâsıdır keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, İbrahim Çelebi b. Ahmed, Hasan Çelebi 
b. Ahmed, Veli b. Mahmud.

658 [84a-3] Asvador v. Haçador’un dükkânından çalınan eşyaların bir 
kısmını alan Ohan v. Yasef ’le davasında haklı olduğu
Mahmiye-i İstanbul’da Mahmud Paşa câmi‘-i şerîfi kurbunda Tahtahanı demekle 
ma‘rûf handa olan tüccâr tâifesinden bâ‘isü’s-sifr Asvador v. Haçador nâm Ermeni 
meclis-i şer‘-i şerîfde Ohan v. Yasef nâm Ermeni muvâcehesinde üzerine da‘vâ 
ve takrîr-i kelâm edip gāibûn ani’l-meclis Hasan b. Mehmed ve Mustafa b. Sâlih 
ve diğer Mustafa b. Abdullah ve Osman b. Nasuh nâm kimesneler zikr olunan 
handa vâki‘ mahzenimin târih-i kitâb senesi Muharremi’nde gece ile kilidini kırıp 
dâhilinde mülküm olan eşyâmı ahz u kabz ettiklerinden sonra ba‘zısını kendiler 
istihlâk edip ba‘zısı mezbûr Ohan’a def ‘ ve teslîm edip mezbûr Ohan dahi kabz ve 
tesellüm eylediğinden sonra mukaddemâ mezbûrlardan da‘vâ ettiğimde mezbûr 
Ohan vech-i muharrer üzre makbûzu olan eşyâmdan bana teslîme ben dahi kabz 
ettiğim beynimizde ma‘lûm eşyâdan mâ‘adâ merkûmûn Hasan ve Mustafa ve di-
ğer Mustafa ve Osman vech-i muharrer üzre kabz ettikleri eşyâdan mecmû‘u bin 
iki yüz on dört esedî guruş kıymetli beşikli ta‘bîr olunur yirmi tülbent ve sekiz şe-
ridli bir top tansuh? ve bir çengârî altın başlı ve iki köse Ferhadhânî tülbent ve on 
bir büyük zarlı ve üç orta zarlı ve altı zarlı üstlük ve yedi fitilli ve iki Kayyımhânî 
ve dört baş şiltesi ve altı Bayrampurî ve üç top hâssa tülbent ve altı kemend tahtası? 
ve altı kemend haması? ve yirmi beş vernikli tahtası ve altı Ferhadhânî ve yirmi iki 
bülendî ve dokuz çividî tülbent ve dört Hindistan basması ve dört alaca atlas ve bir 
Keşmîrî şal ve bir …? alaca ve on Hindiyân kutnî ve bir kasmânî alaca ve dokuz 
taraklı alaca ve yarım Hemânî bogasi ve üç küçük üstlük ve bir hezârî tülbent ve 
on bir Keşan kutnîsi ve üç buruç alacası ve dokuz top direkli? tülbent ve bir beyaz 
bürüncek ve iki şelimend? ve bir bohça içinde altmış tülbent parçası ve bir alaca 
sandal kaft anı ve bir dârâyî kaft an ve iki sandal çintiyân kaft an ve bir alaca kaft an 
ve dört zıbın ve bir sırmalı gömlek ve altı arşın ak kenarlı bez ve beş münakkaş 
makrama ve beş şerbet makraması ve iki don ve dört münakkaş uçkur ve bir peş-
tamal ve bir çarşaf ve bir sırmalı makrama ve dört münakkaş makrama ve bir düğ-
me makramamı dahi mezbûr Ohan’a teslîm edip mezbûr Ohan dahi kabz etmek-
le mezbûr Ohan’dan taleb ettiğimde mezbûr Ohan eşyâ-i mezbûreyi dahi vech-i 
mübeyyen üzre merkūmûn Hasan ve Mustafa ve diğer Mustafa ve Osman yed-
lerinden mukaddemâ ahz u kabz ettiğini ikrâr dahi etmişidi, suâl olunup eşyâ-i 
mezbûrenin aynıları mevcûd ise aynılarını bana teslîm müstehlek ile kıymet-i 
şer‘iyyelerini bana zâmin olmak üzre merkūma tenbîh olunmak matlûbumdur de-
dikde, gıbbe’s-suâl ve’l-inkâr müdde‘î-i mezbûrdan müdde‘âsını mübeyyine bey-
yine taleb olundukda mahmiye-i mezbûrede Hasbahçe bostancılarından Haseki 
Bayezid Bey b. Ali ve Ahmed Çelebi b. Mehmed nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka mezbûr Ohan 
mukaddemâ bizim huzûrumuzda müdde‘î-i mezbûrun eşyâsından vech-i mübey-
yen üzre makbûzu olan eşyâdan bir mikdârını huzûrumuzda müdde‘î-i mezbûra 
teslîm ettikde müdde‘î-i mezbûr merkūmûn Hasan ve Mustafa ve diğer Mustafa 
ve Osman vech-i muharrer üzre kabz ettikleri eşyâdan beşikli ta‘bîr olunur yir-
mi tülbent ve sekiz şeridli ve bir top tansuh? ve bir çengârî altınbaşlı ve iki köse 
Ferhadhânî tülbent ve on bir büyük zarlı ve üç orta zarlı ve altı zarlı üstlük ve yedi 
fitilli ve iki Kayyımhânî dört baş şiltesi ve altı Bayrampurî ve üç top hâssa tülbent 
ve altı kemend tahtası? ve altı kemend haması? ve yirmi beş vernikli tahtası ve altı 
Ferhadhânî ve yirmi iki bülendî ve dokuz çividî tülbent ve dört Hindistan basması 
ve dört alaca atlas ve bir Keşmîrî şal ve bir pederî alaca? ve on Hindiyân kutnî 
ve bir kasmânî alaca ve dokuz taraklı alaca ve yarım Hemânî bogasi ve üç küçük 
üstlük ve bir hezârî tülbent ve on bir Keşan kutnîsi ve üç buruç alaca ve dokuz top 
direkli? tülbent ve bir beyaz bürüncek ve iki şelimend? ve bir bohça içinde altmış 
tülbent parçası ve bir alaca sandal kaft an ve bir dârâyî kaft an ve iki sandal çintiyân 
ve bir alaca kaft an ve dört zıbın ve bir sırmalı gömlek ve altı arşın ak kenarlı bez 
ve beş münakkaş makrama ve beş şerbet makraması ve iki don ve dört münakkaş 
uçkur ve bir peştamal ve bir çarşaf ve bir sırmalı makrama ve dört münakkaş 
makrama ve bir düğme makramamı dahi sana teslîm edip sen dahi kabz etmişsin 
deyû mezbûr Ohan’dan taleb ettikde mezbûr Ohan eşyâ-i mezbûreyi dahi vech-i 
mübeyyen üzre mezbûrûn Hasan ve Mustafa ve diğer Mustafa ve Osman yedle-
rinden ahz u kabz ettiğini tâyi‘an ikrâr etmişidi mezbûr Ohan’ın eşyâ-i mezbûreyi 
vech-i mübeyyen üzre kabzını ikrârına biz şâhidleriz şehâdet dahi ederiz deyû 
her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebince eşyâ-i mezbûrenin a‘yânı mevcûde ise a‘yânını 
müdde‘î-i mezbûra teslîme müstehlek ise kıymet-i şer‘iyyesini ba‘de’s-sübûti’ş-
şer‘î müdde‘î-i mezbûr zâmin olmak üzre merkūm Ohan’a tenbîh olunmağın mâ 
vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Süleyman Ağa b. Süleyman Ser-muhzırân, Mehmed Çelebi b. Ab-
dullah Kethüdâ-yı muhzırân, Hasan Beşe b. Abdullah, İbrahim Çelebi b. Ahmed, 
Mehmed b. Ramazan.

659 [84a-4] Fâtıma bt. Abdullah’ın, Mahmud Beşe b. Ahmed’le 
muhâlaa yoluyla boşandığı
Mahmiye-i İstanbul hısnı ebvâbından Ahırkapısı dâhilinde Mehmed Paşa odala-
rında sâkine işbu bâ‘isetü’l-vesîka Fâtıma bt. Abdullah nâm hâtun meclis-i şer‘-i 
şerîfde zevci Mahmud Beşe b. Ahmed mah za rın da ikrâr ve takrîr-i kelâm edip 
zevcim mezbûr Mahmud Beşe zimmetinde mütekarrir [ve] ma‘kūdun-aleyh olan 
bin akçe mehr-i müeccelim ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre zikr olunan Mehmed Paşa mütevellîsine 
zevc-i mezbûr Mahmud Beşe’nin deyni olan bin beş yüz akçe ile ma‘an sâkin ol-
duğumuz odanın her ayda doksanar akçe icâresinden altı ayda zimmetinde müc-
temi‘ [84b] olan dört yüz kırk akçe ki cem‘an bin dokuz yüz kırk akçeyi dahi kendi 
malımdan mütevellî-i merkūma edâ ve teslîm etmek üzre mezbûr Mahmud Beşe 
ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl eyle-
dikden sonra zevciyyete ve gayra müte‘allika âmme-i de‘âvîden her birimiz âharın 
[zimmetini] ibrâ-i âmm-ı kātı‘ü’n-nizâ‘ ile ibrâ eyledik dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çavuş b. Mehmed el-Mübâşir, İbrahim b. Hasan, Yusuf 
Çavuş b. Abdullah, Eyüb Beşe, Mehmed Efendi b. Hürrem.

660 [84b-1] Osman Beşe b. Mehmed’in, Hoca Üveys Vakfı’na ait arsayı 
mütevelli izni ile satın aldığı
İşbu bâ‘isü’l-kitâb Osman Beşe b. Mehmed nâm kimesne meclis-i şer‘-i hatîr-i 
lâzımü’t-tevkīrde senede Merhûm Hoca Üveys vakfı’na beş yüz kırk akçe 
mukāta‘alı olup mahmiye-i İstanbul’da Hocapaşa mahallesinde vâki‘ bir tarafdan 
vâkıf-ı mezbûrun câmi‘-i şerîfinde imâm olanlara meşrût menzil ve bir taraf-
dan Hanzâde Sultan’a meşrûta saray arsası ve bir tarafdan ba‘zen hâlâ bostan-
cıbaşı olan umdetü’l-emâcid ve’l-ekârim el-Hâc Mustafa Ağa mülkü ve ba‘zen 
tarîk-i hâs ve bir tarafdan Merhûm Ahmed Paşa evkāfı’ndan olan pazarcı ve 
tavukçu dükkânları ile mahdûde bir su kuyusu ve mahzeni müştemile arsa-i 
hâliyenin vech-i muharrer üzre mutasarrıfesi olan mûmâ-ileyhâ Hanzâde Sul-
tan bt. el-merhûm vezîr Çerkes Mehmed Paşa arsa-i mahdûde-i mezkûrenin 
hakk-ı tasarrufunu bi’l-fi‘l vakf-ı mezbûr mütevellîsi olan es-Seyyid Ahmed Çe-
lebi izni ile bedel-i ma‘lûma bana ferâğ ve tefvîz ben dahi tefevvuz ve kabûl edip 
mütevellî-i mezkûr yedime temessük vermişidi nazar olunup mûcebince li ecli’l-
istihkâm kıbel-i şer‘-i enverden hüccet-i şer‘iyye verilmesi matlûbumdur deyû 
mazmûnu min külli’l-vücûh takrîr-i meşrûhunu nâtık ve mütevellî-i mezbûrun 
hat ve hatmini hâvî temessük ibrâz etmeğin mûcebince li ecli’l-istihkâm taraf-ı 
şer‘-i şerîfden işbu vesîka-i enîka alâ hüve’l-hakīka ketb olunup yed-i tâlibe def ‘ 
ve i‘tâ olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Efendi el-İmâm, Hasan Efendi b. Veli, Hasan Çelebi b. Veli, 
Hasan b. Mehmed, Mehmed Beşe b. Mahmud.

661 [84b-2] Kerime bt. Rıdvan’ın, ölen Afife bt. Süleyman Çelebi’den bir 
altın bileziği rehin aldığını iddiasının ispatlanmadığı
Medîne-i Galata kazâsına tâbi‘ kasaba-i Beşiktaş mahallâtından Hayreddin Paşa 
mahallesinde sâkine iken bundan akdem vefât eden Afîfe bt. Süleyman Çele-
bi nâm hâtunun verâseti zevc-i metrûkü Mehmed Çelebi’ye ve babası mezbûr 
Süleyman Çelebi’ye ve vâlidesi Âişe nâm hâtuna münhasıra olduğu şer‘an zâhir 
ve müte‘ayyin oldukdan sonra mezbûr Süleyman Çelebi meclis-i şer‘-i hatîr-i 
lâzımü’t-tevkīrde yine mahalle-i mezbûre sük kâ nın dan işbu bâ‘isetü’l-vesîka 
Kerime bt. Rıdvan nâm hâtun mah za rın da üzerine da‘vâ ve takrîr-i kelâm edip 
kızım müteveff ât-ı mezbûre Afîfe hâl-i hayâtında üç bin iki yüz yetmiş akçe kıy-
metli bir çift  altın bileziğini mezbûre Kerime’nin yedine teslîm edip var bu bile-
ziği bir kimesneye rehn vaz‘ edip bana yirmi beş esedî guruş alıver demekle ol 
dahi zikr olunan bileziği ahz u kabz eyledikden sonra kızım mezbûre Afîfe vefât 
etmekle zikr olunan bilezik mezbûre Kerime’nin yedinde kalmışidi hâlâ taleb 
ederim suâl olunsun dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyineden izhâr-ı acz 
edip istihlâf etmeğin fi’l-vâki‘ mezbûre Afîfe’nin hayâtında üç bin iki yüz yetmiş 
akçe kıymetli bir çift  altın bileziği vech-i muharrer üzre yedinden ahz u kabz 
edip üzerine red veya zamândan bir nesne lâzım gelmediğine mezbûre Kerime’ye 
yemîn teklîf olundukda ol dahi alâ vefk i’l-mes’ûl yemîn billâhi te‘âlâ etmeğin 
mûcebince müdde‘î-i mezbûr bî-vech mu‘ârazadan men‘ olunup mâ vaka‘a bi’t-
taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Çavuş el-Mübâşir, Abdullah Bey b. Ali, Ahmed Çelebi b. 
Ali, Mehmed Bey b. Abdullah, Baba Resul b. Rıdvan ve gayruhüm.







662 [84b-3] Mülâyim bt. Abdullah’ın, bazı ev eşyalarını kocası Ali Beşe 
b. Mehmed’e hibe ettiği
Mahmiye-i İstanbul hısnı ebvâbından Edirnekapısı dâhilinde Ali Paşa-yı Atîk 
mahallesi sâkinelerinden Mülâyim bt. Abdullah nâm hâtun meclis-i şer‘-i şerîf-i 
lâzımü’t-teşrîfde zevci bâ‘isü’l-kitâb Ali Beşe b. Mehmed mah za rın da ikrâr ve 
takrîr-i kelâm edip hibe-i âti’l-beyânın sudûruna değin yedimde mülküm ve hak-
kım olan eşyâ-i memlûkemden bir beledî döşek ve bir minder ve bir köhne ve-
lense ve bir kebe ve iki yemeni yastık ve iki yemeni yorgan ve bir ihrâm ve bir 
çarşaf ve bir kebîr tencere ve bir orta keçesi ve bir kahve ibriği ve bir sahan ve bir 
tava ve bir bez tezgâhı zevcim mezbûr Ali Beşe’ye hibe-i sahîha-i şer‘iyye ile hibe 
ve teslîm edip ol dahi meclis-i hibede ittihâb ve kabûl ve kabz ve tesellüm eyledi 
ba‘de’l-yevm eşyâ-i mezkûre mezbûr Ali Beşe’nin emlâk-i mevhûbudur keyfe mâ 
yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Efendi [b.] Mustafa, Yusuf Çelebi b. ( ) el-Müezzin, Meh-
med Efendi b. Hasan, Mustafa b. ( ).

663 [84b-4] Mülâyim bt. Abdullah’ın, bazı ev eşyalarını üvey kızı 
Ümmühani bt. Ramazan’a hibe ettiği
Mahmiye-i İstanbul hısnı ebvâbından Edirnekapısı dâhilinde Ali Paşa-yı Atîk 
mahallesi sâkinelerinden Mülâyim bt. Abdullah nâm hâtun meclis-i şer‘-i şerîf-i 
lâzımü’t-teşrîfde rebîbesi olan bâ‘isetü’l-kitâb Ümmühâni bt. Ramazan nâm 
sagīrenin tesviye-i umûruna kıbel-i şer‘-i mutahhardan mansûb vasîsi olan Ali 
Beşe mah za rın da ikrâr ve takrîr-i kelâm edip hibe-i âtiyyetü’l-beyânın sudûruna 
değin yedimde mülküm ve hakkım olan bir beledî döşek ve bir minder ve iki 
kilim ve bir kebe ve bir sahan ve bir tas ve bir peştamal ve bir havlu makrama ve 
iki tencere ve iki Şam alacası kaft an ve bir tava ve bir velense ve bir kahve ibriği 
ve iki yemeni yorgan ve iki yemeni yastık ve iki çarşaf ve bir ocak perdesi ve iki 
sofra ve bir peşkir ve bir bakır sini ve bir leğen ve bir ibrik ve seksen baft eli bir 
sîm kuşağımı sagīre-i mezbûre Ümmühâni’ye hibe-i sahîha-i şer‘iyye ile hibe edip 
vasiyy-i mezbûr Ali Beşe’ye teslîm ettiğimden sonra vasiyy-i mezbûr dahi sagīre-i 
mezbûre için kabz ve tesellüm eyledi min ba‘d eşyâ-i mezbûre sagīre-i mezbûrenin 
mülk-i mevhûbudur dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.







664 [84b-5] Fâtıma Hatun bt. Mehmed Bey’in, arsasını Şeyh Mehmed 
Efendi b. Abdullah’a sattığı
Mahmiye-i İstanbul’da Âbid Çelebi mahallesi sük kâ nın dan umdetü’l-muhadderât 
Fâtıma Hâtun bt. el-merhûm Mehmed Bey nâm hâtunun zevci ve tarafından 
husûs-ı âti’l-beyâna vekîli olduğu zâtını ma‘rifet-i şer‘iyye ile ârifân Hacı Muhar-
rem b. Musli ve mûmâ-ileyhânın karındaşı Mustafa Bey nâm kimesne şehâdetleri 
ile şer‘an sâbit olan umdetü’l-eşbâh Altıpoğaçazâde demekle şehîr İbrahim Ağa b. 
Mehmed nâm kimesne meclis-i şer‘-i şerîfde bâ‘isü’l-kitâb Şeyh Mehmed Efendi 
b. Abdullah mah za rın da bi’l-vekâle ikrâr ve takrîr-i kelâm edip akd-i âtî sudûruna 
değin müvekkilemin yedinde mülkü ve hakkı olup mahmiye-i mezbûrda Ma-
nisalı Çelebi mahallesinde vâki‘ bir tarafdan tarîk-i âm ve bir tarafdan tarîk-i 
hâs ve bir tarafdan Ahmed Çelebi tasarrufunda olan vakıf menzil ve bir taraf-
dan es-Suûdzâde Efendi bahçesi ile mahdûd altı bâb fevkānî oda ve iki sofa ve 
bir tahta-pûş ve bir bâb tahtânî oda ve iki su kuyusu ve bir mahzen ve bir mat-
bah ve bir bahçe ve etrâf-ı erba‘asında taş duvarı müştemil olup arsasının senede 
[85a] Ayasofya-i Kebîr vakfı’na otuz altı akçe mukāta‘a-i kadîmesi olan menzilini 
mezbûr Şeyh Mehmed Efendi tarafından îcâb ve kabûlü hâvî bey‘-i bâtt-ı sahîh-i 
şer‘î [ile] bin yedi yüz esedî guruşa bi’l-vekâle bey‘ ve teslîm ol dahi iştirâ ve tesel-
lüm ettiğinden sonra semen-i mezbûru yedinden tamâmen ahz u kabz eyledim 
min ba‘d menzil-i mahdûd-ı mezbûr merkūm Şeyh Mehmed Efendi’nin mülk-i 
müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-mevâli’l-kirâm Mehmed Efendi, fahrü’l-akrân Ali Ağa b. 
Abdülfettâh Ağa, Mustafa Çelebi b. Halil, Mehmed Çelebi b. Abdülkādir, Hacı Ah-
med Ağa, Mehmed Çavuş b. ( ), Sinan Çelebi, Yusuf Bey.

665 [85a-1] es-Seyyid Receb Çelebi b. Hasan’ın boyacılara kethüda 
tayin edildiği
Mahmiye-i İstanbul’da vâki‘ boyacı tâifesinin ipekçi ve pâreci ta‘bîr olunan 
cemâ‘ati ihtiyârlarından Ahmed b. Hüseyin ve Zülfikār b. Mehmed ve Halil b. Re-
ceb ve İbrahim b. Mustafa ve Ahmed b. Abdullah ve Mehmed Çavuş b. Abdullah 
nâm kimesneler ile tâife-i mezbûre zimmîlerinin yiğitbaşıları Zafir v. Aleksand-
ra ve Zaharya v. Yorgi ve Manol v. Dimo ve Polhoron v. Yani ve Angelo v. Hır-
sov ve Dimitri v. Nikola ve diğer Dimitri v. Kiryazi ve Yako v. Mihal ve Nikola v. 
Yani ve Karaca Todori v. ( ) ve İstemeya v. Yorgi ve Dimitri v. Zafir nâm zimmîler 
meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda 
işbu bâ‘isü’l-kitâb es-Seyyid Receb Çelebi b. Hasan nâm kimesne mah za rın da her 
biri ikrâr ve takrîr-i kelâm edip kethüdâmız olan hâzır bi’l-meclis Mehmed b. Ab-
dullah nâm kimesne kethüdâlığını ihtiyârı ile mezbûr es-Seyyid Receb Çelebi’ye 
fâriğ ve mezbûr Seyyid Receb Çelebi ihtiyârımız olup umûr-ı kethüdâlığı ikāmete 
kādir ve her vechile lâyık olmağla biz dahi mezbûru beynimizde kethüdâ nasb ve 
ihtiyâr eyledik taraf-ı şer‘den yedine hüccet verilmek murâdımızdır dediklerin-
de mezbûr es-Seyyid Receb Çelebi ba‘de’l-yevm tâife-i mezbûreye kethüdâ olmak 
üzre bu vesîka-i enîka ketb olunup yedine def ‘ olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, İbrahim Çelebi 
b. Ahmed, Hasan Çelebi b. Ahmed, Musli b. Mehmed, Veli Bey b. Mehmed.

666 [85a-2] Abdi Beşe’nin teneke bahasından Ali Çelebi b. Murad’dan 
alacaklı olduğu
Mahmiye-i İstanbul’da Büyük Karaman’da keresteci olan bâ‘isü’l-kitâb Abdi Beşe 
nâm kimesne meclis-i şer‘-i şerîfde Ali Çelebi b. Murad nâm kimesne mah za rın-
da üzerine da‘vâ ve takrîr-i kelâm edip semenleri târih-i kitâbdan iki ay tamâmına 
değin müeccel ve mev‘ûd her teneke altışar akçeye olmak üzre bin bir tenekemi 
târih-i kitâbdan iki ay mukaddem mezbûr Ali Çelebi ile ismi ma‘lûmum değil bir 
dülger zimmîye altı bin altı akçeye ale’l-iştirâk bey‘ ve teslîm edip anlar dahi iştirâ 
ve kabûl ve kabz ve tesellüm eylemişlerdi imdi ecel-i mezkûr hulûl etmeğin suâl 
olunup semen-i mezkûr altı bin altı akçenin nısfı olan üç bin üç akçemi mezbûr 
Ali Çelebi’den alıverilmek matlûbumdur dedikde gıbbe’s-suâl merkūm Ali Çelebi 
cevâbında zikr olunan dülger zimmî müdde‘î-i mezbûrdan vech-i muharrer üzre 
bin bir tenekeyi altı bin altı akçeye müstakillen iştirâ ve kabûl eyledikden sonra 
bana beşer akçeye bey‘ ve semeni zimmetinde deyn-i şer‘îden hakkım olan on 
bin akçenin beş bin beş akçesine takās etmeğin mezbûr dülger zimmî ile varıp 
müdde‘î-i mezbûrun dükkânında kabz ve tesellüm etmiş idim deyip vech-i mü-
beyyen üzre müdde‘î-i mezbûrdan zikr olunan dülger zimmî ile iştirâken iştirâ 
ettiğini inkâr edicek müdde‘î-i mezbûrdan müdde‘âsını mübeyyine beyyine taleb 
olundukda keresteci tâifesinden Mahmud Çelebi b. Mehmed ve Süleyman Beşe b. 
İlyas nâm kimesneler li ecli’ş-şehâde meclis-i şer‘a hâzırân olup istişhâd olunduk-
larında fi’l-hakīka müdde‘î-i mezbûr târih-i kitâbdan iki ay mukaddem mezbûr 
Ali Çelebi ile ismi ma‘lûmum değil bir dülger zimmîye bin bir tenekesini her te-
nekesi altışar akçeye olmak üzre altı bin altı akçeye vech-i muharrer üzre bizim 
huzûrumuzda bey‘ ve teslîm edip anlar dahi ale’l-iştirâk iştirâ ve kabûl ve kabz ve 
tesellüm eylemişler idi, hâlâ ecel-i mezkûr hulûl eylemeğin semen-i mezkûr altı 
bin [altı] akçenin nısfı olan üç bin üç akçeyi müdde‘î-i mezbûr için merkūm Ali 







Çelebi’den hak taleb ve ahz vardır biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde şâhidân-ı mezbûrânı 
ta‘dîl ve tezkiyye için küttâb-ı mahkemeden mevlânâ Abdurrahman Efendi b. 
Mustafa Efendi irsâl olunup ol dahi zikr olunan Büyük Karaman’da keresteciler 
içine varıp her birinin keyfiyyet-i hâlini suâl eyledikde Manisalı Çelebi mesci-
di imâmı Mustafa Efendi b. Mehmed ve müezzini Mehmed Efendi b. Mehmed 
ve ahâlîsinden el-Hâc İbrahim Beşe b. Ahmed ve Ahmed b. Ali ve Abdullah b. 
Abdurrahman ve Sinan Beşe b. Ali ve el-Hâc İbrahim b. Ahmed ve Ali Efendi b. 
Süleyman ve Hasan b. Osman ve Mehmed b. Abdullah ve İsmail b. Halil ve el-
Hâc Ali b. Mustafa nâm kimesnelerden her biri şâhidân-ı mezbûrân için adl ve 
makbûlü’ş-şehâdelerdir dediklerini mevlânâ-yı mezbûr mahallinde tahrîr ba‘dehû 
ma‘an irsâl olunan Mehmed b. Abdullah ile meclis-i şer‘a gelip alâ vukū‘ihî inhâ 
ve takrîr ettikde şâhidân-ı mezbûrânın şehâdetleri makbûle olmağın mûcebince 
meblağ-ı mezbûr üç bin üç akçeyi müdde‘î-i mezbûr Abdi Beşe’ye edâ ve teslîme 
merkūm Ali Çelebi’ye ba‘de’t-tenbîh mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Mehmed 
Bey b. Ramazan.

667 [85a-3] Ölen Yusuf Ağa’nın, Şeyh Ali Efendi’deki alacağının vasî 
tarafından tahsil edildiği
Sâbıkan Şâm-ı şerîfde kapıkulu ağası olup bundan akdem vefât eden Yusuf 
Ağa’nın verâseti zevce-i metrûkesi Fâtıma bt. Süleyman ve sulbiye kızları Hatice 
ve Sâliha ve Âmine nâm sagīrlere münhasıra olduğu şer‘an zâhir ve müte‘ayyin 
oldukdan sonra merkūme Fâtıma’nın vekîl-i müsecceli ve sagīrât-ı mezkûrâtın 
vasiyy-i muhtârları olan Abdi Ağa nâm kimesne meclis-i şer‘-i şerîfde Şâm-ı şerîf 
sük kâ nın dan bâ‘isü’l-kitâb Bekrizâde demekle şehîr eş-Şeyh Ali Efendi mah za rın-
da vekâleten ve vesâyeten ikrâr ve takrîr-i kelâm edip müteveff â-yı mezbûr Yusuf 
Ağa’nın mezkûr Şeyh Ali Efendi zimmetinde deyn-i şer‘îden bin kıt‘a esedî guruş 
hakkı olup meblağ-ı mezbûrun beş yüz esedî guruşunu merkūm Yusuf Ağa’nın 
hâl-i hayâtında tarafından ahza vekîl-i müsecceli olan Mehmed Efendi mezbûr 
Şeyh Ali Efendi’nin abd-i memlûkü olan İvaz yedinden bi’l-vekâle ahz u kabz edip 
ve yirmi yedi guruşunu müteveff â-yı mezbûrun hayâtında emri ile Şâm-ı şerîfden 
İstanbul’a götürmek için on kîse akçenin kirâsına verip bâkī dört yüz yetmiş esedî 
guruşu kable’l-ahz merkūm Yusuf Ağa vefât edip müvekkile-i mezbûre ile sagīrât-ı 
mezkûrâta intikāl etmişidi hâlâ meblağ-ı bâkī-i mezbûr dört yüz yetmiş üç esedî 
guruş mezbûr Şeyh Ali Efendi’nin zimmetinde kalmışidi hâlâ meblağ-ı mezbûr 
dört yüz yetmiş yedi esedî guruşu vekâleten ve vesâyeten mezkûr Şeyh Ali Efendi 
yedinden tamâmen ahz u kabz eyledim min ba‘d meblağ-ı mezbûrdan merkūm 
Şeyh Ali Efendi zimmetinde bir akçe ve bir habbe kalmamışdır dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Mehmed Efendi tâbi‘-i Yusuf Ağa, Re-
sul [b.] Rıdvan, Mehmed b. Ramazan.
Derkenâr: Kâtib sehv etmekle birinci kağıda kayd olundu.

668 [85a-4] Mustafa Beşe b. Yusuf ’un, şaykasını içindeki aletleriyle sattığı
Mahrûse-i Galata müzâfâtından kasaba-i Tophâne mahallâtından Cihangir ma-
hallesi sâkinlerinden Mustafa Beşe b. Yusuf nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de umdetü’l-a‘yân ve’l-efh âm el-
Hâc Ebûbekir Ağa b. Murad’ın kethüdâsı ve tarafından husûs-ı âti’l-beyâna nehc-i 
şer‘î ve tarîk-i mer‘î üzre sâbitü’l-vekâle vekîli olan fahrü’l-eşbâh el-Hâc Ali Ağa 
b. Abdullah ile Panam v. Hristo nâm zimmî mahzarlarında bi’t-tav‘i’s-sâf ikrâr ve 
i‘tirâf edip akd-i âtînin sudûruna değin yedimde mülküm ve hakkım olup Yeniköy 
iskelesinde merbût şayka ta‘bîr olunur yirmi zirâ‘ sefînemi ve beynimizde ma‘lûm 
gemi demiri ve gemi âlâtı safk a-i vâhide ile mezbûrân el-Hâc Ali Ağa ile Panam 
tarafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile 
bin iki yüz kıt‘a esedî guruşa bey‘ ve teslîm edip anlar dahi asâleten ve vekâleten 
iştirâ ve tesellüm ettiklerinden sonra semen-i mezbûr bin iki yüz esedî guruşu 
tamâmen yedlerinden alıp kabz eyledim min ba‘d zikr olunan sefîne ve âlâtın nısf-ı 
şâyi‘ müvekkil-i mûmâ-ileyh el-Hâc Ebûbekir Ağa’nın ve nısf-ı şâyi‘-i âharı mezbûr 
Panam zimmînin mülk-i müşterâsıdır keyfe mâ yeşâ’ ve yahtâr mutasarrıfân olsun-
lar dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Çelebi b. Mehmed, Süleyman Efendi b. Yusuf, Mustafa Ça-
vuş b. Nasuh, Mehmed Çelebi b. Ahmed, Süleyman Beşe b. Hızır, Mahmud Efendi 
b. Mehmed.

669 [85b-1] Mustafa Ağa b. İbrahim Çelebi’nin, arsasının yarım hissesini 
Abdülbâki Bey b. İbrahim Çavuş’a sattığı
Mahmiye-i İstanbul’da İmâm Ali mahallesi ahâlîsinden olup hâlâ sefer-i hümâyûnda 
olan Mustafa Ağa b. İbrahim Çavuş nâm kimesne tarafından husûs-ı âti’l-beyâna 
vekîl olduğu müezzin Ahmed Çelebi b. Mustafa ve Hasan Bey b. Abdullah nâm 
kimesneler şehâdetleriyle şer‘an sâbit olan Halil Çelebi b. Mehmed nâm kimesne 
meclis-i şer‘-i şerîfde müvekkil-i mezbûrun karındaşı olup harem-i hümâyûnda 
büyük oda ahâlîsinden olan bâ‘isü’l-kitâb Abdülbâkī Bey b. İbrahim Çavuş nâm 
kimesne tarafından husûs-ı câ’îye vekîl olduğu helvacı Mustafa Bey b. Hasan ve 
şâhidân-ı mezkûrân şehâdetleriyle şer‘an sâbit olan umdetü’l-müderrisîn Sunul-
lah Efendi b. el-merhûm Şeyh İsmail Efendi mah za rın da ikrâr ve takrîr-i kelâm 
edip akd-i âtînin sudûruna değin nısf-ı şâyi‘i müvekkilim mezbûr Mustafa Ağa’nın 
ve nısf-ı şâyi‘-i âharı müvekkil-i mezkûr Abdülbâkī Bey’in mülkü olup mahalle-i 
mezbûrede vakı‘a bir tarafdan tarîk-i âm ve bir tarafdan tarîk-i hâs ve bir tarafdan 
Sinan Çavuş mülkü ve bir tarafdan müvekkil-i mezbûr Abdülbâkī Bey mülkü ile 
mahdûd arsa benim müvekkilim mezbûr Mustafa Ağa nısf hisse-i şâyi‘asını târih-i 
kitâbdan bir sene mukaddem sefere gitmeden müvekkil-i mezbûr Abdülbâkī 
Bey’e tarafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i 
şer‘î ile üç yüz elli esedî guruşa bey‘ ve teslîm edip müvekkil-i mezbûr Abdülbâkī 
Bey dahi iştirâ ve tesellüm ettikden sonra semeni olan meblağ-ı mezbûr üç yüz 
elli esedî guruşu tamâmen yedinden ahz u kabz etmişidi târih-i mezbûrdan beri 
arsa-i mahdûde-i mezbûrenin nısf-ı şâyi‘i müvekkil-i mezbûr Abdülbâkī Bey’in 
mülk-i müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’s-sâlikîn eş-Şeyh Himmet Efendi, Mehmed Efendi [b.] 
Şeyh Ahmed Efendi, Receb b. Fazlullah, Ahmed Efendi el-Keşşâf, İbrahim Çelebi 
b. Ahmed, İbrahim b. Şaban.

670 [85b-2, Arapça] Rabia b. Ali Efendi adlı çocuğa nafaka takdir edildiği
Hâkim, bundan akdem sâkin olduğu mahmiye-i Kostantıniyye mahallâtından 
Cebecibaşı mahallesinde fevt olan Ali Efendi’nin Râbia nâm sagīresinin nafakası, 
kisvesi ve sâir havâic-i zarûriyyesi için, yine mahalle-i mezbûrede sâkine olan Âişe 
bt. Hüseyin nâm annesi ve hâdinesinin talebiyle, müteveff â-yı mezbûr babasından 
irs-i şer‘le kendisine intikāl eden emvâlden alınmak üzre zeylde mezkûr târihden 
i‘tibâren yevmî râyicü’l-vakt altı akçe farz ve takdîr etti ve meblağ-ı mefrûz-i 
mezkûru sagīre-i mezkûrenin havâicine sarf etmesine ve vakt-i hâcette istidâne 
edip lede’z-zafer rücû‘ etmesine mezkûre Âişe hâtuna izin verdi.
Cerâ zâlike ve hurrire fi’l-yevmi’s-sâbi‘ ve’l-ışrîn min Şa‘bâni’l-mu‘azzam sene 
seb‘a ve seb‘în ve elf.
Şuhûdü’l-hâl: Umdetü’s-sâdâti’l-kirâm ve’l-mevâli’l-izâm Hâcezâde Hüccetullah, 
umdetü’l-eşbâh Helvacızâde Abdullah, fahrü’l-akrân Musa Bey, Mustafa Çelebi b. 
Hâcezâde, Mehmed Çelebi.







671 [85b-3] Mehmed b. Ahmed’in kılıcını kilitli odasından Ahmed 
b. Ali’nin aldığı ve iadesi
Mahmiye-i İstanbul’da Elçi Hanı demekle ma‘rûf handa sâkin bâ‘isü’l-kitâb Meh-
med b. Ahmed nâm kimesne meclis-i şer‘-i şerîf-i lâzımü’t-teşrîfde mahmiye-i 
mezbûrda Mahmud Paşa câmi‘i kurbunda sâkin Ahmed b. Ali nâm kimesne mah-
za rın da üzerine da‘vâ ve takrîr-i kelâm edip mezbûr Ahmed’in yedinde olan işbu 
sîm kılıç benim mülküm olup hân-ı mezbûrda olan mukaff el odam içinde iken 
mezbûr Ahmed târih-i kitâb günü kable’z-zuhr odanın kilidini kırıp zikr olunan 
kılıcı ve üç altın ve üç esedî guruşumu ahz u kabz etmişdir suâl olunup alıverilmek 
matlûbumdur dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda hân-ı mezbûrda sâkin Mustafa b. Emrullah 
nâm kimesne li ecli’ş-şehâde meclis-i şer‘a hâzır olup istişhâd olunduklarında fi’l-
hakīka ve zikr olunan kılıcı mezbûr Ahmed hân-ı mezbûrun iskelesinden aşağı 
alıp gider iken ben görmüşdüm işbu kılıç müdde‘î-i mezbûrun mülküdür ben bu 
husûsa bu vech üzre şâhidim şehâdet dahi ederim deyû edâ-i şehâdet-i şer‘iyye 
ettikden sonra hân-ı mezbûr sük kâ nın dan Mustafa b. Abdullah nâm kimesne 
dahi li ecli’ş-şehâde meclis-i şer‘a hâzır olup istişhâd olundukda fi’l-hakīka zikr 
olunan işbu sîm kılıç müdde‘î-i mezbûrun mülkü olup Hüseyin nâm kimesne 
mezbûr Ahmed’in yedinden alır iken ben görmüşdüm, bu husûsa bu vech üzre 
ben şâhidim şehâdet dahi ederim deyû edâ-i şehâdet-i şer‘iyye ettiğinden sonra 
her birinin şehâdeti makbûle olmağın müdde‘î-i mezbûr bâkī da‘vâsı için bey-
yineye havâle olunup tahlîf-i şer‘î ile tahlîf olundukdan sonra mûcebince zikr 
olunan kılıç müdde‘î-i mezbûra teslîme merkūm Ahmed’e tenbîh olunmağın mâ 
vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed b. Ali, Mustafa Çavuş b. Ramazan, Mehmed b. Hasan, 
çukadâr Hasan [b.] Abdullah, Ahmed Beşe b. Osman, Mehmed b. Ramazan.

672 [85b-4] Ölen Yusuf Ağa’nın, Şeyh Ali Efendi’deki alacağının vasî 
tarafından tahsil edildiği
Sâbıkan Şâm-ı şerîfde kapıkulu ağası olup bundan akdem vefât eden Yusuf 
Ağa’nın verâseti zevce-i metrûkesi Fâtıma bt. Süleyman ile sulbiye kızları Ha-
tice ve Sâliha ve Âmine nâm sagīrelere münhasıra olduğu şer‘an zâhir ve mü-
tebeyyin oldukdan sonra merkūme Fâtıma’nın vekîl-i müsecceli ve sagīrât-ı 
mezkûrâtın vasiyy-i muhtârları olan Abdi Ağa meclis-i şer‘-i şerîfde Şâm-ı şerîf 
sük kâ nın dan Bekrizâde demekle şehîr bâ‘isü’l-kitâb eş-Şeyh Ali Efendi mah za-
rın da vesâyeten ve vekâleten ikrâr ve takrîr-i kelâm edip müteveff â-yı mezkûr 
Yusuf Ağa’nın merkūm Şeyh Ali Efendi zimmetinde cihet-i deyn-i şer‘îden bin 
kıt‘a esedî guruş hakkı olup meblağ-ı mezbûru ahz u kabza vekîl-i müsecceli 
olan Mehmed Efendi mezbûr eş-Şeyh Ali Efendi’nin abd-i memlûkü olan İvaz 
yedinden bi’l-vekâle ahz u kabz edip ve yirmi yedi esedî guruşunu müteveff â-yı 
mezkûrun hayâtında emri ile Şâm-ı şerîfden İstanbul’a götürmek için on kîse 
akçesinin kirâsına verip bâkī dört yüz yetmiş üç guruşu kable’l-ahz merkūm 
Yusuf Ağa vefât edip müvekkile-i mezbûre ile sagīrât-ı mezkûrâta intikāl etmi-
şidi hâlâ meblağ-ı bâkī-i mezbûr dört yüz yetmiş üç esedî guruşu vekâleten ve 
vesâyeten mezkûr Şeyh Ali Efendi yedinden tamâmen alıp kabz eyledim min 
ba‘d meblağ-ı mezbûrdan merkūm Şeyh Ali Efendi zimmetinde bir akçe ve 
bir habbe kalmamışdır ve merkūm Şeyh Ali Efendi mukaddemâ müteveff â-yı 
mezbûr Yusuf Ağa’ya meblağ-ı mezbûr için verdiği mümzâ ve mahtûm deyn 
temessükü zâyi‘ olmağın eğer zikr olunan temessük ba‘de’l-yevm bir tarîk ile 
zuhûr ederse aslâ amel olunmaya dedikde gıbbe’t-tasdîk mâ hüve’l-vâki‘ bi’t-
taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Mehmed Efendi 
b. ( ), Baba Resul [b.] Rıdvan, Gazanfer b. Tevekkül.

673 [85b-5] Ahmed Beşe b. Mehmed’in evini basıp bazı eşyalarını 
alanların tespiti
Husûs-ı âti’l-beyânın mahallinde tahrîri iltimâs olunmağın mahmiye-i İstanbul’da 
Saray-ı cedîd-i âmire’de vâki‘ bostancılar odası demekle ma‘rûf odaya varılıp hâlâ 
bostancıbaşı olan umdetü’l-emâcid ve’l-ekârim câmi‘ü’l-mehâmid ve’l-mekârim 
el-Hâc Mustafa ile zeyl-i rakīmde muharrerü’l-esâmî olan müslimîn huzûrunda 
akd-i meclis-i şer‘-i şerîf olundukda mahrûse-i Üsküdar’da Doğancılar mahal-
lesinde sâkin Oturak Ahmed Beşe b. Mehmed nâm kimesne meclis-i ma‘kūd-ı 
mezbûrda Abdi b. Ahmed ve Şaban b. Ali nâm kimesneler mahzarlarında üzerle-
rine da‘vâ ve takrîr-i kelâm edip mezbûrân Abdi ve Şaban târih-i kitâbdan yirmi 
gün mukaddem Mustafa ve Ramazan ve peremeci Hüseyin ve aşçı [bekçi] Veli [b.] 
Derviş ve Kürd Yusuf nâm kimesne ve Papasoğlu Yani ve Karaca nâm zimmîler ile 
müctemi‘ olup ellerinde âlet-i darb olduğu hâlde gece ile mahalle-i mezbûrda vâki‘ 
menzilimi basıp muhrez olan mahallinden bir sîm topuz [ve bir sîm] Haydârî 
raht ve ba‘zı eşyâmı ahz u kabz edip beynlerinde iktisâm ettiklerinde her birinin 
hissesine yirmi beşer dirhem sîm isâbet etmişdir suâl olunup mûceb-i şer‘îsi icrâ 
olunmak matlûbumdur dedikde, gıbbe’s-suâl mezbûrân Abdi ve Şaban vech-i mu-
harrer üzre müdde‘î-i mezbûrun merkūmûn Mustafa ve Ramazan ve peremeci 
Hüseyin ve bekçi Veli ve Kürd Yusuf ve Papasoğlu Yani ve Karaca ile evini basıp 
muhrez olan mahallinden bir sîm topuz ve bir sîm Haydârî raht ve ba‘zı eşyâsını 
ahz u kabz ve beynlerinde iktisâm ettiklerinde her birimizin hissesine yirmi beş 
dirhem sîm düşüp her biri hissesi için kabz ettiği nisâb-ı serîkaya bâliğ olduğu 
ikrâr ve i‘tirâf [86a] etmeğin mûcebince ba‘de’l-hükm mâ hüve’l-vâki‘ bi’t-taleb 
ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-meşâyihi’l-kirâm eş-Şeyh Abdülvehhâb Efendi [b.] eş-
Şeyh Abdurrahman Efendi, Osman Efendi b. Abdülhalim, Ömer Efendi b. Meh-
med Kâtib-i Sebzehâne, Ahmed Efendi [b.] Mustafa, Mustafa Çelebi b. Süleyman, 
Ali Efendi b. Mustafa el-İmâm, Hasan Ağa b. Hüseyin, Derviş b. Bayram.

674 [86a-1] Şas v. Şamşon’un evini basıp bazı eşyalarını alanların tespiti
Husûs-ı âti’l-beyânın mahallinde tahrîri iltimâs olunmağın mahmiye-i İstanbul’da 
Saray-ı cedîd-i âmire’de vâki‘ bostancılar odası demekle ma‘rûf odaya varılıp hâlâ 
bostancıbaşı olan umdetü’l-emâcid ve’l-ekârim câmi‘ü’l-mehâmid ve’l-mekârim 
el-Hâc Mustafa Ağa ile zeyl-i rakīmde muharrerü’l-esâmî olan müslimîn 
huzûrunda akd-i meclis-i şer‘-i şerîf olundukda mahrûse-i Galata’ya tâbi‘ kasaba-i 
Beşiktaş’da Paşa mahallesinde sâkin olup tâife-i Yahud’un Alaman cemâ‘atinden 
olan Şas v. Şamşon nâm Yahudi meclis-i ma‘kūd-ı mezbûrda Abdi b. Ahmed ve 
Şaban b. (  ) nâm kimesneler üzerlerine da‘vâ ve takrîr-i kelâm edip mezbûrân 
Abdi ve Şaban ve Mustafa ve Ahmed ve Kürd Yusuf b. Ali ve karındaşı diğer Mus-
tafa ve peremeci Hüseyin ve Kasımpaşalı diğer Hüseyin ve Veli ve bundan akdem 
fevt olan Abdüllatîf nâm kimesneler ve Balaban ve Karaca Bulgar nâm zimmîler 
ile müctemi‘an ellerinde âlet-i harb olduğu hâlde gece ile mahalle-i mezbûrede 
vâki‘ menzilimi basıp muhrez olan mahallinden eşyâmı ahz u kabz ve beynlerin-
de iktisâm ettiklerinde vech-i muharrer üzre ahz u kabz ettikleri eşyâmdan işbu 
mahalde mevcûd yedi guruş kıymetli yedi zirâ‘ serâser ve kırk beş guruş kıymetli 
kırmızı fitilli dokuz zirâ‘ dîbâ mezbûr Abdi’nin hissesine isâbet edip mezbûrân 
Abdi ve Şaban’ın hissesine isâbet eden nisâb-ı serîkaya bâliğ olmağla suâl olunup 
mûceb-i şer‘îsi icrâ olunmak matlûbumdur dedikde gıbbe’s-suâl mezbûrân Abdi 
ve Şaban vech-i mübeyyen üzre müdde‘î-i mezbûrun evini basıp muhrez olan ma-
hallinden ahz u kabz eyledikleri eşyâyı beynlerinde iktisâm ettiklerinde zikr olu-
nan serâser dîbâ mezbûr Abdi’nin hissesine düşüp biribiri hissesi için kabz ettiği 
nisâb-ı serîkaya bâliğ olduğunu ikrâr ve i‘tirâf etmeğin mûcebince ba‘de’l-hükm 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.







675 [86a-2] Tavuk hırsızları İsmail b. Osman ile Mehmed b. Abdullah’ın 
suçlarını kabul ettikleri
Husûs-ı âti’l-beyânın mahallinde tahrîri iltimâs olunmağla mahmiye-i İstanbul’da 
Saray-ı cedîd-i sultânî’de vâki‘ bostancılar odası demekle ma‘rûf odaya varıp 
zeyl-i kitâbda muharrerü’l-esâmî olan Müslimîn huzûrunda akd-i meclis-i şer‘-i 
şerîf olundukda hâlâ bostancıbaşı olup sürrâk ve kuttâ‘-ı tarîki ahza memûr olan 
ift ihârü’l-emâcid ve’l-ekârim câmi‘ü’l-mehâmid ve’l-mekârim el-Hâc Mustafa 
Ağa meclis-i ma‘kūd-ı mezbûrda mahmiye-i İstanbul’da Lâlezâr mahallesi sük-
kâ nın dan İsmail b. Osman ve Karabaş mahallesi sük kâ nın dan Mehmed b. Ab-
dullah nâm kimesneler mahzarlarında takrîr-i kelâm ve ta‘bîr ani’l-merâm edip 
mezbûrân İsmail ve Mehmed ba‘zı kimesnelerin bi gayrı hakkın tavukları[nı] ahz 
u kabz etmişlerdir, suâl olunup takrîrleri tahrîr olunmak matlûbumdur dedikde 
gıbbe’s-suâl mezbûrân İsmail ve Mehmed cevâblarında fi’l-hakīka Medîne-i Ebî 
Eyyûb’a tâbi‘ Cuhûd Burgaz nâm karye ahâlîsinden ( ) nâm zimmînin menzilin-
den gece ile vech-i muharrer üzre on tavuğunu ve Beres nâm karye ahâlîsinden 
( ) nâm zimmînin on tavuğunu ve Topçular nâm karye ahâlîsinden Ömer Çelebi 
nâm kimesnenin on tavuğunu ve Otakçılar mahallesinden bir kimesnenin evin-
den on tavuğunu ve Edirnekapısı hâricinde bir evden dahi on tavuk ve Taşlık’da 
Üstoyko nâm zimmînin evinden on altı tavuğunu ve Hazînedar bahçesi’nden on 
tavuk ve Müderrisköyü nâm karyeden bir evin duvarını delip yirmi bir tavuğunu 
ve Topkapısı hâricinde bir evden on altı tavuk ve Topkapısı ile Yenikapı beyninde 
vâki‘ bir evden sekiz tavuk ve gāib ani’l-meclis Mustafa nâm kimesne ile Kalatarya 
nâm karyede Kasab Kosta’nın menzilinden on tavuk ve üç kazını ve Ayayorgi nâm 
karyede bir evden dokuz tavuk ahz u kabz edip köylerde bey‘ ile istihlâk eyledik 
dediklerinde mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

676 [86a-3] Rahime bt. Şahin’in, Mehmed b. Bayram’dan 
muhâlaa yoluyla boşandığı
Mahmiye-i İstanbul’da Hüsrev Paşa mahallesi sâkinelerinden Rahime bt. Şahin 
nâm hâtun meclis-i şer‘-i lâzımü’t-teşrîfde zevci işbu bâ‘isü’l-kitâb Mehmed b. 
Bayram nâm kimesne mah za rın da ikrâr ve takrîr-i kelâm edip mezbûr Mehmed 
zimmetinde mütekarrir ve ma‘kūdun-aleyh olan beş yüz akçe mehr-i müeccelim 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üzeri-
ne olmak üzre mezbûr Mehmed ile muhâla‘a-i sahîha-i şer‘iyye ile muhâla‘a edip 
ol dahi muhâla‘a-i mezbûreyi kabûl ettikden sonra zevciyyete müte‘allika olan 







âmme-i da‘vâdan her birimiz âharın zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledik dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Veli Beşe b. Mahmud, İbrahim Beşe b. Mehmed, Hüseyin Beşe b. 
Receb, Ahmed b. Şaban.

677 [86a-4] Fâtıma bt. Abdullah’ın, el-Hâc Mehmed b. Ahmed’den 
muhâlaa yoluyla boşandığı
Mahmiye-i İstanbul’da Ayasofya-i Kebîr mahallesinde sâkine Fâtıma bt. Abdullah 
nâm hâtun meclis-i şer‘-i hatîr-i lâzımü’t-tevkīrde zevci işbu râfi‘ü’l-kitâb el-Hâc 
Mehmed b. Ahmed nâm kimesne mah za rın da ikrâr ve takrîr-i kelâm edip zev-
cim merkūm el-Hâc Mehmed zimmetinde mütekarrir ve ma‘kūdun-aleyh olan iki 
bin akçe mehr-i müeccelim ve nafaka-i iddet-i makbûzum üzerlerinde me’ûnet-i 
süknâm dahi kendi üzerime olmak üzre zevcem merkūm el-Hâc Mehmed ile 
muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl eyle-
dikden sonra zevciyyete müte‘allika âmme-i de‘âvîden her birimiz âharın zimme-
tini ibrâ-i âmm-ı ve kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çavuş b. İbrahim, Abdurrahman b. Abdullah, el-Hâc Yu-
suf b. Mehmed, Hasan b. Ahmed.

678 [86a-5] Çeşitli yerlerde hırsızlık ve gasp yapan Ramazan ve Nikola 
ile çetesinin yakalandığı ve suçlarını kabul ettiği
Husûs-ı âti’l-beyânın mahallinde tahrîri iltimâs olunmağla mahmiye-i İstanbul’da 
Saray-ı cedîd-i sultânî’de vâki‘ bostancılar odası demekle ma‘rûf odaya varılıp 
zeyl-i kitâbda muharrerü’l-esâmî olan Müslimîn huzûrunda akd-i meclis-i şer‘-i 
şerîf olundukda hâlâ bostancıbaşı olup sürrâk ve kuttâ‘-ı tarîki ahza memûr olan 
ift ihârü’l-emâcid ve’l-ekârim câmi‘ü’l-mehâmid ve’l-mekârim el-Hâc Musta-
fa Ağa meclis-i ma‘kūd-ı mezbûrda Ramazan b. (  ) nâm kimesne ile Çakıroğlu 
Nikola nâm zimmî muvâcehelerinde takrîr-i kelâm ve ta‘bîr ani’l-merâm edip 
mezbûrân Ramazan ve Nikol bundan akdem eşkiyâdan birkaç kimesneler ile 
vilâyet-i Anadolu’da Sapanca kazâsına tâbi‘ Ada nâm karyede vâki‘ Sarmısak-
çı Bostanı demekle ma‘rûf bostan[da] Sagari nâm bir zimmîyi katl edip malını 
nehb u gāret ettiklerinden sonra vilâyet-i mezbûrda Akhisar nâm karyede bir ki-
mesnenin dahi evini basıp malını gāret ettiklerinden sonra mahrûse-i Üsküdar 
hâricinde Miskinlerin tekyesi’ni dahi basıp nice fesâd etmişlerdir, suâl olunup 
takrîrleri tahrîr olunmak matlûbumdur dedikde gıbbe’s-suâl mezbûrân Ramazan 
ve Nikola cevâblarında vech-i muharrer üzre gāibûn ani’l-meclis Kordoyo reisi-
miz olup Yuvan nâm zimmî bir arkadaşımız olup ve Macar Perligar ve Kolaki Yani 
ve Efl ak Vasil ve Efl ak Todoş ve Mare v. Perligar ve Karaca ve Palas ve Balaban 
Bulgar ve Kara Yılan ve İstifan nâm zimmîler ile bir yerde cem‘ olup ellerimizde 
âlet-i harb olduğu hâlde zikr olunan bostanı basıp Sağari nâm zimmî-i merkūmu 
merkūm Yavanko katl edip malını ahz u kabz ettikden sonra beynimizde iktisâm 
ettiğimizde her birimizin hissesine üç bin akçe düşüp ba‘dehû mezbûrûn ile ma‘an 
Akhisar nâm karyede sâkin Avcıbaşı ve Hasan nâm kimesneler delâletleri ile bir 
kimesnenin menzilini dahi basıp muharrer olan eşyâsından civan kaşı ta‘bîr olu-
nur bir sîm kemer kuşak ve bir sîm kılıç ve on bin nakid akçe ahz u kabz edip 
beynimizde iktisâm ettiğimizde her birimizin hissesine beşer yüz ellişer akçe ile 
beşer kuşak taft ası düşmüşdür ve bunlardan gayrı Mustafa ve Şaban ve bundan 
akdem vefât eden Abdüllatîf ve Kefeli Ali nâm kimesneler ile çizmeci Yani ve Kör-
ki zimmî ve mezbûrân Milas ve Balaban ile bir yerde cem‘ olup mahrûse-i Üskü-
dar hâricinde Miskinlerin tekyesi’ni ellerimizde âlet-i harb olduğu hâlde nehb ü 
gāret etmek için menzillerini basmış idik deyû her biri ikrâr ve i‘tirâf etmeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-hâc Abdülvehhâb Efendi b. Abdurrahman, Osman b. Ab-
dülhalim, Ömer Beşe b. Mehmed, Ahmed b. Mustafa, Mustafa b. Süleyman, Ali 
Efendi b. Mustafa.

679 [86b-1] Sâliha bt. Abdülkādir’in bir miktar sermaye ile şişhanesini 
İsak v. Avraham’a kiraya verip karşılığını tahsil ettiği
Mahmiye-i İstanbul’da Hobya[r] mahallesi sâkinelerinden Sâliha bt. Abdülkādir 
Efendi tarafından husûs-ı âti’l-beyâna vekîli olduğu zâtını ma‘rifet-i şer‘iyye 
ile ârifân Hürrem Çavuş b. İlyas ve Hüseyin b. Mehmed nâm kimesneler 
şehâdetleriyle şer‘an sâbit olan Mustafa Bey b. Hasan nâm kimesne meclis-i şer‘-i 
şerîfde Samatya cemâ‘atinden bâ‘isü’s-sifr İsa[k] v. Avraham nâm Yahudi tarafın-
dan husûs-ı âti’l-beyâna vekîl olduğu Receb Bey b. el-Hâc Mehmed ve Mustafa 
b. İsa nâm kimesneler şehâdetleri ile şer‘an sâbit olan Mehmed Çavuş b. Abdul-
lah nâm kimesne mah za rın da bi’l-vekâle ikrâr ve takrîr-i kelâm edip müvekkilem 
mezbûre Sâliha mahmiye-i mezbûrda (  ) mahallesinde vâki‘ ma‘lûmü’l-hudûd 
şişehânesini müvekkil-i mezbûr İsak’a bundan akdem ayda beş bin akçe îcâr ve 
teslîm mezbûr İsak dahi istîcâr ve tesellüm ve on altı ay zabt edip on altı ayda 
ücreti olan seksen bin akçeyi müvekkilem mezbûreye teslîm edip müvekkilem 
dahi kabz ettikden sonra zikr olunan şişehâneden mezbûr İsak müvekkilesi an-
dan? üç bin cam isterler ânı işleyinciye bir ay dahi şişehâneyi ayda ücreti olan 
beş bin akçeden mâ‘adâ ol camların kā’idesinin nısfını dahi sana vereyim deyip 
ba‘dehû zikr olunan şişehânemi bir ay dahi zabt etmekle dükkân-ı mezbûrun bir 
ayda olan ecr-i misli kā’idesinin nısfı vekîl-i mezbûrdan taleb ettiğimde ba‘de’n-
nizâ‘ muslihûn tavassutlarında mezbûr Mehmed Çavuş ile beynimizde yüz kıt‘a 
esedî guruş üzerine inşâ-i akd-i sulh ettiklerinde sulh-i mezbûru bi’l-vekâle kabûl 
ve bedel-i sulh olan meblağ-ı mezbûru vekîl-i mezbûr Mehmed Çavuş yedinden 
tamâmen işbu meclis-i nizâ‘da ahz u kabz ettikden sonra husûs-ı mezbûra ve mü-
vekkilenin mukaddemâ mezbûr İsak’a sermâye edinmek için verdiği yüz yirmi 
bin akçeye müte‘allika âmme-i hukūk-ı matlûbe ve mechûle da‘vâsından mezbûr 
İsak’ın kefîlleri olan zevcesi Hamile Haron ve oğlu Yako ve vekîl-i mezbûr Meh-
med Çavuş’un zimmetlerini ibrâ-i âmm-ı kātı‘ü’n-nizâ‘la ibrâ ve iskāt eyledim min‘ 
ba‘d mazmûn-ı kitâba muhâlif benden bi’l-vekâle ve müvekkilemden bi’l-asâle 
da‘vâ dahi sudûr ederse makbûl ve mesmû‘a olmasın dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-âşir min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-eşbâh Veli Çavuş, Resul Efendi el-İmâm, Berber Süleyman 
b. ( ), Mehmed Çelebi b. Abdullah, Baba Resul b. Rıdvan.

680 [86b-2] İsmail Beşe b. Mehmed’in, köle alışverişinden Halil 
b. Mehmed’den alacaklı olduğu
İşbu bâ‘isü’l-kitâb İsmail Beşe b. Mehmed nâm kimesne meclis-i şer‘-i şerîfde 
mahmiye-i İstanbul’da vâki‘ Macuncu hamamında hamamcı olup işbu sene-i 
mübârekede hacc-ı şerîfe azîmet eden Hacı Halil b. Mehmed’in cemî‘ umûrunu 
görmeğe vekâlet-i mutlaka ile tarafından vekîli olduğu mahmiye-i İstanbul’da 
Arabacılar mahallesinde sâkin Hacı Ahmed b. Abdülmümin ve Hacı Ali b. Mus-
tafa nâm kimesneler şehâdetleriyle şer‘an sâbit olan Hacı Mustafa b. Hasan nâm 
kimesne mah za rın da da‘vâ ve takrîr-i kelâm edip târih-i kitâbdan iki sene mukad-
dem orta boylu, açık kaşlı, sarı sakallı, görk gözlü Moskoviyyü’l-asl Kaytas b. Ab-
dullah nâm abdi müvekkil-i mezbûr Hacı Halil’den kırk altı esedî guruşa iştirâ [ve] 
def ‘-i semen eylediğimden sonra ben dahi mevsûf-ı mezbûru odabaşı Hacı Ömer 
Beşe b. Abdullah nâm kimesneye evsâfı beynimizde ma‘lûm (  ) guruş kıymetli 
Gürciyyü’l-asl Dilâver nâm abd ile yirmi üç esedî guruşa bey‘ ve kabz-ı semen 
edip abd-i mezbûr merkūm Ömer Odabaşı’nın yedinde iken mahrûse-i Galata’ya 
tâbi‘ kasaba-i Tophâne mahallâtından Sandıkbaşı mahallesinde sâkin Ahmed 
Beşe b. Şaban nâm kimesne müstahık çıkıp mezbûr Ömer Odabaşı’nın husûs-ı 
mezbûra tarafından vekîl-i müsecceli olan Muharrem Odabaşı b. Hüseyin’den 
vech-i şer‘î üzre da‘vâ ve müdde‘âsını huzûr-ı hâkimü’ş-şer‘de beyyine-i âdile ile 
vekîl-i mezbûr muvâcehesinde ba‘de’l-isbât ve’l-hükm yedinden ahz edip vekîl-i 
mezbûr Muharrem Odabaşı müvekkilinin bana def ‘ eylediği semen-i mezbûru 
yedinde olan mazmûn-ı müsbete-i hüccet-i şer‘iyye mûcebince hükm-i hâkim ile 
benden ahz u kabz etmekle ben dahi müvekkil-i mezbûr Hacı Halil’e def ‘ eyledi-
ğim semen-i mezbûru vekîl-i mezbûra mürâca‘at edip taleb ederim suâl olunsun 
dedikde gıbbe’s-suâl vekîl-i mezbûr Hacı Mustafa cevâbında müvekkili merkūm 
Hacı Halil târih-i mezbûrda müdde‘î-i merkūma kırk altı esedî guruşa mevsûf-ı 
mezbûr Kaytas’ı bey‘ ve kabz-ı semen ettiğini bi’l-vekâle ikrâr ve lâkin abd-i 
mevsûf-ı mezkûr merkūm Ömer Odabaşı yedinde iken mesfûr Ahmed Beşe müs-
tahık çıkıp vech-i meşrûh üzre hükm-i hâkim ile ahz edip ba‘dehû vekîl-i mezbûr 
Muharrem Beşe müvekkilinin müdde‘î-i merkūma def ‘ eylediği hücec-i mezbûra 
mürâca‘at edip hükm-i hâkim ile ahz ettiğini inkâr edicek müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden olup 
mahmiye-i mezkûrda Cerrâhbaşı İshak Bey mahallesi sük kâ nın dan İbrahim Çele-
bi b. Himmet ve Mehmed Çelebi b. Hasan nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka müdde‘î-i merkūm İsmail 
Beşe târih-i mezkûrda vekîl-i mezbûrun müvekkili olan merkūm Hacı Halil’den 
kırk altı esedî guruşa bizim huzûrumuzda iştirâ ve def ‘-i semen ettiği mevsûf-ı 
mezkûr Kaytas’a müvekkil-i mezbûr Ömer Beşe’nin yedinde iken merkūm Ah-
med Beşe müstahık çıkıp vekîli Muharrem Odabaşı’ndan vech-i şer‘î üzre huzûr-ı 
hâkimü’ş-şer‘de da‘vâ ve ba‘de’l-isbât ve’l-hükm mevsûf-ı mezbûru yedinden ahz 
u kabz eyledikde ol dahi bi’l-vekâle müvekkilinin merkūm İsmail Beşe’ye def ‘ ey-
lediği semen-i mezbûra mürâca‘at edip yedinde olan hüccet-i şer‘iyye mûcebince 
ba‘de’l-hükm müdde‘î-i mezbûrdan medfû‘u olan semen-i merkūmu tamâmen 
ahz u kabz etmeğin hâlâ müdde‘î-i mezbûr İsmail Beşe için müvekkil-i merkūm 
Hacı Halil’den semen-i merkūm kırk altı esedî guruşu hak ve taleb ve ahz vardır 
biz bu husûsa bu vech üzre şâhidleriz şehâdet dahi ederiz deyû edâ-i şehâdet-i 
şer‘iyye ettiklerinde gıbbe ri‘âyeti şerâiti’l-kabûl şehâdetleri makbûle olmağın 
mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Beşe b. Yusuf, diğer Mustafa Beşe b. Musa, Gazanfer Bey b. 
Tevekkül, Mehmed b. Ramazan.

681 [86b-3] Muzaffer Ağa b. Mehmed’in, bağını Ali Ağa 
b. Abdullah’a sattığı
Dârü’l-hilâfeti’l-aliyye Kostantıniyye el-mahmiyye mahallâtından Ayasofya-i 
Kebîr mahallesi sâkinlerinden umdetü’l-emâsil ve’l-a‘yân Muzaff er Ağa b. 
Mehmed’in sulbî oğlu ve tarafından husûs-ı âti’l-beyâna vekîl olduğu Mahmud 
Çelebi b. Mehmed ve Mehmed b. Hasan nâm kimesneler şehâdetleriyle şer‘an sâbit 
olan fahrü’l-eşbâh Mansur Çelebi meclis-i şer‘-i şerîf-i şâmihü’l-imâd ve mahfil-i 
dîn-i münîf-i râsihü’l-evtâdda Saray-ı cedîd-i sultânî’de Hazîne-i âmire odası 
sâkinlerinden fahrü’l-eşbâh Ali Ağa b. Abdullah tarafından husûs-ı câ’i’l-beyâna 
nehc-i şer‘î ve tarîk-i mer‘î üzre sâbitü’l-vekâle vekîl olan helvacı Hüseyin Bey b. 
Mehmed mah za rın da bi’l-vekâle ikrâr ve takrîr-i kelâm edip müvekkil-i mûmâ-
ileyh Muzaff er Ağa bey‘-i âti’z-zikrin sudûruna değin yedinde mülkü ve hakkı 
olup medîne-i Üsküdar’a tâbi‘ Kadıköyü’nde Ulusuluk nâm mevzi‘de vâki‘ beyne’l-
ahâlî ve’l-cîrân ma‘lûmü’l-hudûd bir kıt‘a bağını tarafeynden îcâb ve kabûlü hâvî 
şurût-ı müfsideden ârî bey‘-i bâtt-ı sahîh-i şer‘î ile üç yüz kıt‘a esedî guruşa vekîl-i 
mezbûr Hüseyin Bey’e bey‘ ve teslîm ol dahi müvekkili mûmâ-ileyh Ali Ağa için 
iştirâ ve kabûl ve kabz ve tesellüm eyledikden sonra semeni olan meblağ-ı mezbûr 
üç yüz kıt‘a esedî guruşu yedinden tamâmen ahz u kabz eyledi ba‘de’l-yevm zikr 
olunan bir kıt‘a bağ müvekkil-i mûmâ-ileyh Ali Ağa’nın mülk-i müşterâsı olmuş-
dur keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Abdurrahman Bey b. Mehmed, Ali Bey b. Veli Helvâyî, Hamza 
Halîfe b. Hasan, İsa Halîfe b. İlyas, Mehmed b. İbrahim.

682 [86b-4] Sagar v. Yorgi’nin, evini bey‘ bi’l-vefâ ile Ali Beşe 
b. Oruç’a sattığı
Fi’l-asl vilâyet-i Anadolu’da Ürgüb kasabasından olup Medîne-i Galata’da Kara-
köy kapısında şîrugancı olan Sagar v. Yorgi nâm [zimmî] meclis-i şer‘-i şerîf-i 
lâzımü’t-teşrîfde işbu râfi‘ü’l-kitâb Ali Beşe b. Oruc nâm kimesne mah za rın da 
ikrâr ve takrîr-i kelâm edip kasaba-i mezbûrede zimmî mahallesinde vâki‘ bir ta-
rafından İskender Beşe b. Yusuf nâm kimesne mülkü ve bir tarafı Osman Beşe ( ) 
nâm kimesne mülkü ve bir tarafdan cebel ve bir tarafdan tarîk-i âm ile mahdûd 
bir bâb kesik ta‘bîr olunur oda ve bir matbah ve bir ahır ve havluyu müştemil 
olan mülk menzilimi târih-i kitâbdan üç yüz gün tamâmına değin bey‘ bi’l-vefâ 
ile merkūm Ali Beşe’ye yüz yirmi esedî guruşa bey‘ edip ol dahi minvâl-i mu-
harrer üzre iştirâ ve kabûl eyledikden sonra semeni olan meblağ-ı mezbûr yüz 
yirmi esedî guruşu merkūm Ali Beşe yedinden ahz u kabz eyledim eğer meblağ-ı 
mezbûru vech-i muharrer üzre üç yüz altmış gün tamâmında edâ edemez isem 
bey‘-i mezbûr bâtta münkalib olsun dedikde gıbbe’t-tasdîki’l-mu‘teber mâ hüve’l-
vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İbrahim Çelebi [b.] Ahmed, Yusuf b. Abdullah, Hasan Çelebi b. Ah-
med, Mehmed b. Ramazan.

683 [87a-1] Yusuf Ağa b. Abdülmennân’ın, evini Ali Çelebi b. Veli’ye 
borcuna karşılık rehin verdiği ve borcuna takas ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi Dârü’l-
hilâfeti’l-aliyye Kostantıniyye el-mahmiyye mahallâtından Hoca Üveys mahal-
lesi sâkinlerinden Kefe nâzırı olan fahrü’l-akrân Yusuf Ağa b. Abdülmennân’ın 
menziline varıp zeyl-i rakīmde isimleri terkīm olunan udûl-i müslimîn mahzar-
larında akd-i meclis-i şer‘-i mübîn eyledikde mûmâ-ileyh Kefe nâzırı Yusuf Ağa 
meclis-i ma‘kūd-ı mezbûrda işbu hâfızü’l-kitâb umdetü’l-emâsil ve’l-a‘yân Ali 
Çelebi b. Veli mah za rın da bi’t-tav‘i’s-sâf ikrâr ve i‘tirâf edip mahalle-i mezbûrda 
vâki‘ bir tarafdan İsa Efendi dâmâdı mülkü ve bir tarafdan ba‘zen tarîk-i hâs ve 
ba‘zen Dellâk Osman Beşe ve iki tarafdan tarîk-i âm ile mahdûd hâriciyyesinde 
karşı-be-karşı fevkānî iki oda ve ortalarında bir sofa ve bir kameriye ve dehliz 
ve bir ahır ve bir kenîf ve bir su kuyusu ve havluyu ve dâhiliyyesinde fevkānî üç 
oda ve iki sofa ve tahtânî iki oda ve bir matbah ve hadîka ve bir su kuyusu ve 
kenîfi müştemil işbu mülk menzilimi cemî‘ tevâbi‘ ve levâhıkı ve âmme-i hukūk 
ve merâfıkı ile mûmâ-ileyh Ali Çelebi’ye bi tarîki’l-istiğlâl üç bin yüz kıt‘a riyâlî 
kebîr guruşa bey‘ ve teslîm edip ol dahi iştirâ ve kabûl ve kabz ve tesellüm eyledik-
den sonra semeni olan meblağ-ı mezkûr üç bin yüz kıt‘a esedî riyâlî kebîr guruşu 
mûmâ-ileyh Ali Çelebi’nin deyn-i şer‘îden zimmetimde lâzımü’l-edâ hakkı olan 
üç yüz kıt‘a tâmmü’l-vezn riyâlî kebîr guruşa takās eyleyip ol dahi mukāssa ve 
kabûl eyledikden sonra müşârün-ileyh Ali Çelebi menzil-i mahdûd-ı mezkûru 
ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan üç yüz altmış gün 
tamâmına değin yedi bin iki yüz akçeye bi şarti’t-ta‘cîl bana îcâr ve teslîm edip ben 
dahi istîcâr ve kabûl ve kabz ve tesellüm eyledikden sonra mûmâ-ileyh Ali Çelebi 
icâre-i mezbûre yedi bin iki yüz akçeden zimmetimi ibrâ eyledi dedikde gıbbe’t-
tasdîki’ş-şer‘î mûmâ-ileyh Kefe nâzırı Yusuf Ağa meclis-i mezbûrda i‘âde-i kelâm 
edip bey‘-i mezbûr hakīkatde rehn olduğuna binâen deyn-i mezkûr üç bin yüz 
kıt‘a tâmmü’l-vezn riyâlî kebîr guruşu mûmâ-ileyh Ali Çelebi’ye üç yüz altmış gün 
tamâmında edâ ve teslîm eylemezsem menzil-i mahdûd-ı mezkûru semen-i misli 
ile âhara bey‘ ve kabz-ı semen edip deyn-i mezkûr üç bin yüz kıt‘a tâmmü’l-vezn 
riyâlî kebîr guruşu müşârün-ileyh Ali Çelebi’ye edâ ve teslîm ve fazlasını bana îsâle 
küllemâ azeltüke fe-ente vekîli vekîl-i mazmûnu üzre azl ve in‘izâlden masûne 
vekâlet-i devriye ile işbu Mustafa Çelebi b. Ahmed’i tarafımdan vekîl ve menâbıma 
nâib nasb ve ta‘yîn eyledim dedikde merkūm Mustafa Çelebi dahi vekâlet-i 
mezbûreyi kabûl ve merâsimini edâya ta‘ahhüd ettikden sonra mûmâ-ileyh Kefe 
Nâzırı Yusuf Ağa’nın zevce-i menkûhası Lâlegûn bt. Abdullah nâm hâtun tarafın-
dan ikrâr-ı âti’z-zikre vekîl olduğu zâtını ma‘rifet-i şer‘iyye ile ârifân Ahmed Sufi b. 
Şaban ve Osman Beşe b. İbrahim nâm kimesneler şehâdetleriyle şer‘an sâbit olan 
el-Hâc Ali b. el-Hâc Hüseyin nâm kimesne meclis-i şer‘-i mezbûrda mûmâ-ileyh 
Kefe Nâzırı Yusuf Ağa mah za rın da bi’l-vekâle ikrâr ve takrîr-i kelâm edip menzil-i 
mahdûd-ı mezkûr müşârün-ileyh Yusuf Ağa’nın mülk-i sırfı olup müvekkile-i 
mezbûre Lâlegûn Hâtun’un bi vechin mine’l-vücûh kat‘â alâka ve medhali yokdur 
dedikde gıbbe’t-tasdîki’ş-şer‘î husûs-ı mezbûru mevlânâ-yı mezbûr mahallinde 
tahrîr edip ba‘dehû ma‘an irsâl olunan Receb Çelebi b. el-Hâc Murad ve Hasan 
Çelebi b. Bayram ile meclis-i şer‘-i hatîr-i lâzımü’t-tevkīre gelip alâ vukū‘ihî inhâ 
ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Kasım, Mustafa Çelebi b. Ahmed, Hüseyin Çele-
bi b. Hasan, Mahmud Halîfe b. Şaban, Abdi Beşe b. Receb, Ahmed Beşe b. Süley-
man, İbrahim Çavuş b. Gazanfer.

684 [87a-2] Mustafa Bey b. Mehmed’in borcunu ödemesi ve rehin 
eşyalarını teslim alması gerektiği
Mahmiye-i İstanbul’da Molla Ahî mahallesi sük kâ nın dan olup bundan akdem 
vefât eden el-Hâc Sinan’ın sulbî oğlu Ahmed nâm sagīrin kıbel-i şer‘den mansûb 
vasîsi olan Dilâver Bey [b.] Abdullah nâm kimesne meclis-i şer‘-i hatîr-i lâzımü’t-
tevkīrde Mustafa Bey b. el-merhûm Mehmed Paşa mah za rın da üzerine da‘vâ ve 
takrîr-i kelâm edip merkūm Mustafa Bey zimmetinde sagīr-i mezbûrun beş yüz 
esedî guruş asl ve devr-i şer‘î ile üzerine ilzâm olunan ribhden dahi yetmiş beş 
esedî guruş cem‘an beş yüz yetmiş beş esedî guruş hakkı olup merkūm Mus-
tafa Bey mukābelesinde bir sîm kabzalı altın kılıç ve bir mücevher altın han-
çer ve bir aylı ve günlü sîm sâ‘atini rehn vaz‘ ve teslîm etmişdi, hâlâ merkūm 
Mustafa Bey’den suâl olunup meblağ-ı mezbûru bana teslîme ve rehn olan eşyâ-i 
mezbûreyi teslîme tenbîh olunması matlûbumdur dedikde, gıbbe’s-suâl mezkûr 
Mustafa Bey cevâbında fi’l-hakīka sagīr-i mezbûra beş yüz esedî guruş asl-ı mâl 
ve devr-i şer‘î ile üzerime ilzâm olunan ribhden dahi yetmiş beş esedî guruş 
cem‘an beş yüz yetmiş [beş] guruş zimmetimde lâzımü’l-edâ ve vâcibü’l-kazâ 
deynim olup ve zikirleri mürûr eden bir sîm kabzalı altın kılıç ve bir mücevher 
hançer ve bir aylı ve günlü sîm sâ‘at vasiyy-i mezbûr yedinde rehindir deyû ikrâr 
etmeğin mûcebince meblağ-ı mezbûru vasiyy-i merkūma edâ ve teslîm ve rehn-i 
mezbûreyi tahlîs ve teslîme merkūm Mustafa Bey’e tenbîh olunup mâ hüve’l-vâki‘ 
bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Ahmed Efendi el-Keşşâf, çukadâr Hasan Beşe b. Abdullah, İbrahim 
Çelebi b. Ahmed.

685 [87a-3] Kara Çelebizâde Mahmud Efendi Vakfı’ndan Pîrî Çelebi’ye 
verilen borcun kardeşi Osman Çelebi’den tahsil edilmesi
Merhûm Kara Çelebizâde Mahmud Efendi vakfı’na bi’l-fi‘l mütevellî olan bâ‘isü’l-
kitâb Cafer Çavuş b. Mehmed meclis-i şer‘-i hatîr-i lâzımü’t-tevkīrde Osman Çe-
lebi b. İbrahim mah za rın da bi’l-vekâle da‘vâ ve takrîr-i kelâm edip bundan ak-
dem vakf-ı mezbûra mütevellî olan Zağarcı Ali Bey nâm kimesne merkūm Os-
man Çelebi’nin karındaşı gāib ani’l-meclis Pîrî Çelebi’ye mâl-ı vakf-ı mezbûrdan 
yüz yedi buçuk riyâlî guruş ikrâz ve teslîm eyledikden sonra merkūm Pîrî Çele-
bi bundan akdem vakf-ı mezkûra deyni olan meblağ-ı mezkûr yüz yedi buçuk 
guruşu mezkûr Ali Bey’e karındaşı merkūm Osman Çelebi’den üçü bir mahalde 
iken havâle eyledikde merkūm Osman Çelebi meblağ-ı mezbûru vech-i muharrer 
üzre taraf-ı vakfa edâ etmek üzre havâle-i sahîha-i mezbûreyi kabûl etmişidi, hâlâ 
meblağ-ı mezbûr yüz yedi buçuk guruşu merkūm Osman Çelebi’den bi’t-tevliyye 
taleb ederim suâl olunsun dedikde gıbbe’s-suâl mezkûr Osman Çelebi cevâbında 
fi’l-hakīka vech-i meşrûh üzre cihet-i havâleden taraf-ı vakf-ı mezbûra zimme-
timde yüz yedi buçuk riyâlî guruş deynim vardır deyû ikrâr ve i‘tirâf etmeğin 
mûcebince meblağ-ı mezbûr yüz yedi buçuk riyâlî guruşu müdde‘î-i mezbûra edâ 
ve teslîme mezbûr Osman Çelebi’ye tenbîh olunup mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Molla Mehmed b. Musa, İbrahim Çelebi b. Aslan, Mehmed Efendi 
b. İsmail el-Hatîb.

686 [87a-4] Ahmed Bey b. Mehmed’in, Yako’ya açtığı alacak 
davasından vazgeçtiği
Mahmiye-i İstanbul’da Balkapanı kurbunda sâkin Ahmed Bey b. Mehmed nâm ki-
mesne meclis-i şer‘-i şerîf-i lâzımü’t-teşrîfde Yahud tâifesinin Kirüz cemâ‘atinden 
Yako v. ( ) nâm Yahudi muvâcehesinde ikrâr ve takrîr-i kelâm edip bundan akdem 
gāib ani’l-meclis Yako nâmında bir âhar Yahudi bana karzdan yüz elli esedî guruş 
ve yüz elli zirâ‘ fıstıkî Londrine çuka bahâsından üç yüz elli guruş cem‘an beş yüz 
esedî guruş deynim vardır deyû ikrâr etmekle meblağ-ı mezbûru işbu mezbûr 
Yako’dan mubtılan da‘vâ sadedinde olmuşidim hâlâ da‘vâ-yı mezbûrdan ve 
târih-i kitâba gelince cemî‘ hukūk-ı ma‘lûm ve mechûle da‘vâsından işbu mezbûr 
Yako’nun zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’l-vicâhî ve’t-tahkīki’ş-şifâhî mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Mehmed 
Bey b. Ramazan, Baba Resul [b.] Rıdvan.

687 [87b-1] Mahmud Bey’in evini basıp eşyalarını çalanların 
suçlarını ikrarı
Husûs-ı âti’l-beyânın mahallinde tahrîri iltimâs olunmağın mahmiye-i İstanbul’da 
Saray-ı cedîd-i sultânî kurbunda Yalıköşkü demekle ma‘rûf köşke varılıp zeyl-i 
kitâbda muharrerü’l-esâmî olan müslimîn ile hâlâ bostancıbaşı olan fahrü’l-emâcid 
ve’l-ekârim câmi‘ü’l-mehâmid ve’l-mekârim el-Hâc Mustafa Ağa huzûrlarında 
akd-i meclis-i şer‘-i şerîf olundukda mahrûse-i Galata müzâfâtından kasaba-i 
Kasımpaşa’da Derehamamı mahallesi sük kâ nın dan …? Mahmud Bey nâm kimes-
ne meclis-i ma‘kūd-ı mezbûrda mahmiye-i mezbûrda Topkapısı dâhilinde sâkin 
Mustafa b. Ahmed ve Lâleli çeşme kurbunda sâkin peremeci Hüseyin b. Derviş ve 
Eğrikapı dâhilinde Çingene mahallesi sük kâ nın dan Bodur Şaban b. Mehmed ve 
Mercan’da çizmeci olan Yani v. Nikola mahzarlarında takrîr-i kelâm ve ta‘bîr ani’l-
merâm edip mezbûrûn Mustafa ve peremeci Hüseyin ve Şaban ve çizmeci Yani 
müctemi‘an gāibûn ani’l-meclis Abdi ve Kefeli Ali ve Papasoğlu Karataş Yani ve 
Balaban ve Çoban ( ) ile bundan akdem gece ile sâkin olduğum menzilimi basıp 
içinde olan eşyâmdan işbu benefşe merdâne çuka ferâcemi ve sarı kutnî kaft anımı 
ve benefşe çuka tuman çakşırımı ve işbu anber tesbihi ve ba‘zı eşyâmı ahz u kabz 
etmişlerdir suâl olunup takrîrleri tahrîr olunmak matlûbumdur dedikde gıbbe’s-
suâl mezbûrûn Mustafa ve peremeci Hüseyin ve Şaban ve çizmeci Yani mezbûr 
Mahmud Bey’in vech-i mübeyyen üzre gāibûn mezbûrûn ile evini basıp içinde 
olan eşyâsından zikr olunan ferâce ve kaft an ve çakşır ve tesbihini ve ba‘zı eşyâsını 
ahz u kabz edip beynlerinde iktisâm ettiklerinde eşyâ-i mezkûre kendi hisselerine 
ta‘yîn olunduğunu her biri tâyi‘an ikrâr etmeğin mâ hüve’l-vâki‘ bi’t-taleb ketb 
olundu.
Fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-emâsil ve’l-a‘yân Ebu Ahmedzâde Mehmed Efendi, 
umdetü’l-eimme’l-kirâm Halil Efendi b. Ahmed, umdetü’l-eimmeti’l-kirâm Ali 
Efendi b. Hacı Mustafa, Osman Usta b. Hasan, Hacı Mustafa b. Süleyman, Üskü-
dar subaşısı Ahmed Ağa b. Halil, Kasımpaşa subaşısı Şaban b. Mustafa, Üsküdar’da 
Pazarimâmı mahallesi müezzini Mehmed Halîfe b. (  ), Murad Hoca b. Süley-
man, el-Hâc Hasan Haseki, Ahmed Haseki, Halil b. Osman el-Mu‘temed Haseki, 
Mustafa b. Mehmed Haseki, Ahmed b. Ali Ayazmalı Haseki, Hasan b. Mehmed, 
Bâli b. Hüseyin, Süleyman [b.] Hasan Haseki.

688 [87b-2] Receb Ağa’nın evini basıp annesi Raziye ile câriyesi 
Mâhitâbân’ı öldürüp evdeki eşyaları çalanların suçlarını ikrarı
Ve zâlik ağa huzûrlarında akd-i meclis-i şer‘-i şerîf olundukda mahrûse-i 
Üsküdar’da Zincirlikuyu kurbunda sâkin Receb Ağa nâm kimesne meclis-i 
ma‘kūd-ı mezbûrda mahmiye-i İstanbul’da Topkapısı dâhilinde sâkin Mustafa b. 
Ahmed ve bekçi Veli b. Derviş ve Eğrikapı dâhilinde sâkin Şaban b. Mehmed nâm 
kimesneler mahzarlarında takrîr-i kelâm edip mezbûrûn Mustafa ve bekçi Veli 
ve Şaban bundan akdem gāibân ani’l-meclis Erzurumlu İvaz ve Mehmed nâm ki-
mesneler ile gece ile evimi basıp vâlidem Râziye Hâtun’a ve câriyem Mâhitâbân’ı 
katl edip içinde mevcûd olan eşyâmdan üç küçük dârâyîye kaplı zerdava bogasi 
[ve] bir zenâne kürk ve bir çift  zümrüd küpe ve bir beyaz sâde ve kırmızı kumaş 
kaft an ve iki mantârî ta‘bîr olunur işleme yastık ve ba‘zı eşyâmı ahz u kabz etmiş-
lerdir suâl olunup takrîrleri tahrîr olunmak matlûbumdur dedikde gıbbe’s-suâl 
mezbûrûn Mustafa ve bekçi Veli ve Şaban cevâblarında hamamcı karısı ve mezbûr 
Şaban’ın zevcesi Hatice Hâtun kılavuzluk etmeleri ile vech-i muharrer üzre 
mezbûr Receb Ağa’nın evi yanına varıp mezbûr İvaz ve Mehmed evin içine girip 
mezbûretân Râziye ve Mâhitâbân’ı katl edip menzili içinden eşyâ-i mezbûreyi ve 
bunlardan mâ‘adâ ba‘zı eşyâsını ahz ve bize teslîm edip biz dahi alıp getirip beyni-
mizde iktisâm ettiğimizde zikr olunan eşyâ bizim hissemiz için ta‘yîn olunmuşidi 
dediklerinde mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

689 [87b-3] Veli b. Derviş ve Hüseyin b. Mustafa’nın, Pentarin 
v. Şamşon’un evini basıp eşyalarını çalanların suçlarını ikrarı
Ve zâlik ağa huzûrlarında akd-i meclis-i şer‘-i şerîf olundukda mahrûse-i Gala-
ta müzâfâtından kasaba-i Beşiktaş’da Paşa mahallesi sük kâ nın dan olup Yahud 
tâifesinin Alaman cemâ‘atinden olan bâ‘isü’l-kitâb Pentarin v. Şamşon nâm Yahu-
di meclis-i ma‘kūd-ı mezbûrda mahmiye-i mezbûrda Topkapısı dâhilinde sâkin 
Mustafa b. Ahmed ve Lâleli çeşme kurbunda sâkin peremeci Hüseyin b. Derviş 
ve Eğrikapı dâhilinde sâkin diğer Mustafa b. Ali ve Şaban b. Mehmed ve bekçi 
Veli b. Derviş ve Hüseyin b. Mustafa nâm kimesneler mah za rın da üzerlerine da‘vâ 
ve takrîr-i kelâm edip mezbûrûn Mustafa ve peremeci Hüseyin ve diğer Musta-
fa ve Şaban ve bekçi Veli ve diğer Hüseyin bundan akdem gāibûn ani’l-meclis 
eşkiyâdan birkaç kimesneler ile cem‘ olunup gece ile mahalle-i mezbûrda vâki‘ 
menzilimi basıp menzilim içine girip muharrer olan mahalde olan eşyâmdan işbu 
meclisde mevcûd mecmû‘u yirmi beş bin akçe kıymetli üç serâser mak‘ad ve biri al 
ve biri yeşil çukaya kaplı iki samur paçalı zenâne kürk ve mâî sandala kaplı arkası 
kuzu önleri sansar paçalı bir kürk ve beyaz sâde zıbın ve bir işleme bohça ve bir 
beylik çuka yağmurluk ve bir yemeni bohça ve dört münakkaş makrama ve bir iş-
leme uçkur ve kılâbdan ile sandal kumaş üzerine işlemeli bir yorgan yüzü ve ba‘zı 
eşyâmı ahz ve mahall-i muhrezinden ihrâc edip beynlerinde taksîm ettiklerinde 
eşyâ-i mezbûre-i mevcûde[den] merkūmûn Mustafa ve peremeci Hüseyin ve di-
ğer Mustafa ve bekçi Veli ve Şaban ve diğer Hüseyin’in hisseleri için ta‘yîn olu-
nup her birinin vech-i muharrer üzre makbûzlarının kıymetini nisâb-ı serîkaya 
bâliğ olmağla suâl olunup mûcebi icrâ olunmak matlûbumdur dedikde gıbbe’s-
suâl mezbûrûn Mustafa ve peremeci Hüseyin ve diğer Mustafa ve bekçi Veli ve 
Şaban ve diğer Hüseyin’den her biri eşkiyâdan gāibûn ani’l-meclis birkaç kimes-
neler ile müdde‘î-i mezbûrun vech-i mübeyyen üzerine menzilini basıp mahall-i 
muhrezinden ahz ve ihrâc ettikleri eşyâsını beynlerinde tevzî‘ ettiklerinde zikr 
olunan eşyâ-i mevcûde kendi hisselerine düşüp vech-i muharrer üzre her biri-
nin makbûzu nisâb-ı serîkaya bâliğ olduğunu her biri ikrâr etmeğin mûcebince 
ba‘de’l-hükm mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

690 [87b-4] Ahmed Beşe b. Mehmed’in evini basıp eşyalarını çalanların 
suçlarını ikrarı
Ve zâlik ağa ile zeyl-i vesîkada muharrerü’l-esâmî olan müslimîn huzûrlarında 
akd-i meclis-i şer‘-i şerîf olundukda mahrûse-i Üsküdar’da Doğancılar nâm 
mevzi‘ kurbunda sâkin Oturak Ahmed Beşe b. Mehmed nâm kimesne meclis-i 
ma‘kūd-ı mezbûrda mahmiye-i mezbûrda Topkapısı dâhilinde sâkin Mustafa 
Bey b. Ahmed ve Lâleli çeşme kurbunda sâkin peremeci Hüseyin b. Derviş ve 
Eğrikapı dâhilinde sâkin Kürd Yusuf b. Ali ve karındaşı diğer Mustafa ve Bodur 
Şaban b. Mehmed ve bekçi Veli nâm kimesneler mahzarlarında takrîr-i kelâm 
edip mezbûrûn Mustafa Bey ve peremeci Hüseyin ve Kürd Yusuf ve karında-
şı diğer Mustafa ve Bodur Şaban ve bekçi Veli bundan akdem gece ile mevzi‘-i 
mezbûr kurbunda sâkin olduğum menzilimi basıp içinde olan eşyâmdan işbu 
meclis-i mevcûd nısf vakıyye beyaz penbe ipliğimi ve bir havlu sileceğimi ve bir 
kadife yeşil terpûşumu ve nâ-mevcûd savadlı bir sîm topuzumu ve bir Haydârî 
rahtımı ve bir sîm kemer kuşağımı ve ba‘zı eşyâmı ahz u kabz etmişlerdir suâl 
olunup takrîrleri tahrîr olunmak matlûbumdur dedikde gıbbe’s-suâl mezbûrûn 
Mustafa Bey ve peremeci Hüseyin ve Kürd Yusuf ve karındaşı diğer Mustafa ve 
bekçi Veli ve Bodur Şaban müdde‘î-i mezbûrun vech-i mübeyyen üzre menzilini 
basıp eşyâ-i mezbûresini ahz u kabz ettiklerini her biri ikrâr etmeğin mâ vaka‘a 
bi’t-taleb ketb olundu.
Fi’r-râbi‘ ve’l-ışrîn min Şa‘bân sene 1077.
Şuhûdü’l-hâl: Es-Sâbikūn.

691 [87b-5] Hasan Çelebi b. Kemankeş Abdullah Bey’in, Saraylı Nazver 
bt. Abdullah’taki alacağını tahsil ettiği
Mahmiye-i İstanbul’da Sinan Paşa türbesi kurbunda ( ) mahallesinde sâkin Hasan 
Çelebi b. Kemankeş Abdullah Bey nâm kimesne meclis-i şer‘-i şerîf-i lâzımü’t-
teşrîfde mahmiye-i mezbûrda Çıkrıkçı Hacı Hasan mahallesinde sâkine fahrü’l-
muhadderât Saraylı Nazver bt. Abdullah nâm hâtunun zevci ve tarafından husûs-ı 
âti’l-beyâna vekîli olduğu bimâ hüve nehcü’s-sübût [vekâleti] şer‘an sâbit olan 
umdetü’l-akrân Ali Bey b. el-merhûm Ebûbekir Paşa mah za rın da ikrâr ve takrîr-i 
kelâm edip müvekkile-i mezbûre zimmetinde cihet-i karz-ı şer‘îden hakkım olan 
yüz esedî guruşu yedinden [88a] tamâmen ahz u kabz eyledim ve ba‘dehû meblağ-ı 
mezbûra müte‘allika da‘vâdan müvekkile-i mezbûrenin ve vekîl-i mezbûr Ali 
Bey’in zimmetlerini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’s-sâdâti’l-kirâm eş-Şeyh Abdullah Efendi b. es-Seyyid Şeyh 
Fazlullah, Hasan Çavuş b. Kenan el-Mübâşir, fahrü’l-akrân İbrahim Ağa b. ( ) el-
Müteferrika, Faz lullah Ağa el-Cündî, Kasım b. Ahmed.

692 [88a-1] Havva Hatun bt. Abdülaziz Efendi’nin câriyesi Dilâver 
bt. Abdullah’ı âzat ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i hatîr-i 
lâzımü’t-tevkīrden mevlânâ Ahmed Efendi b. Mehmed irsâl olunup ol dahi 
mahmiye-i İstanbul’da Manisalı Çelebi mahallesinde Abdüllatîf Çelebi b. Meh-
med Efendi’nin sâkin olduğu menziline varıp zeyl-i rakīmde isimleri terkīm 
olunan udûl-i müslimîn mahzarlarında akd-i meclis-i şer‘-i mübîn eyledikde 
mahalle-i mezbûre sâkinelerinden umdetü’l-muhadderât zübdetü’l-muvakkarât 
Havva Hâtun bt. el-merhûm ed-dâricü ilâ medârici rahmeti Rabbihi’l-kayyûm 
Abdülaziz Efendi zâtı ma‘rifet-i şer‘iyye ile ârifân mûmâ-ileyh Abdüllatîf Çelebi 
ile el-Hâc Receb b. Abdullah nâm kimesne ta‘rîfl eriyle mu ‘arrefe oldukdan sonra 
meclis-i ma‘kūd-ı mezbûrda tav‘an ve rağbeten ikrâr ve takrîr-i kelâm edip bana 
rıkkıyyetini mu‘terife olan açık kaşlı, gök elâ gözlü, uzun boylu Rûsiyyetü’l-asl 
bâ‘isetü’l-kitâb Dilâver bt. Abdullah nâm câriye-i memlûkemi hasbeten lillâhi 
te‘âlâ ve taleben li merzâti’r-Rabbi’l-a‘lâ tahrîr ve i‘tâk [ve] zümre-i harâir-i 
asliyyâta ilhâk eyledim ba‘de’l-yevm mevsûfe-i mezbûre sâir harâir-i asliyyât gibi 
hürre olup üzerinde hakk-ı velâ-i şer‘îden gayrı hak ve alâkam kalmadı dedikde 
husûs-ı mezbûru mevlânâ-yı mezbûr mahallinde tahrîr ba‘dehû ma‘an irsâl olu-
nan Yusuf b. Mehmed ile meclis-i şer‘a gelip alâ vukū‘ihî inhâ ve takrîr etmeğin 
mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-emâsil ve’l-a‘yân Abdüllatîf Efendi b. Mehmed Efendi, 
Ahmed Efendi b. Mustafa Efendi Tâbi‘-i Dâmâd Efendi, Abdullah Çelebi b. İbra-
him, el-Hâc Süleyman b. ( ).

693 [88a-2] Ümmühani Hatun bt. Ali Efendi’nin câriyesi 
Gülistan’ı âzat ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i hatîr-i 
lâzımü’t-tevkīrde mevlânâ Ahmed Efendi b. Mehmed irsâl olunup ol dahi 
mahmiye-i İstanbul’da Manisalı Çelebi mahallesinde umdetü’l-emâsil ve’l-a‘yân 
Abdüllatîf Çelebi b. Mehmed Efendi’nin sâkin olduğu menziline varıp zeyl-i 
rakīmde isimleri terkīm olunan udûl-i müslimîn mahzarlarında akd-i meclis-i 
şer‘-i mübîn eyledikde mahmiye-i mezbûre mahallâtından Kabakulak çeşmesi 
kurbunda Muhtesib İskender mahallesi sâkinelerinden olup esâret-i ma‘hûdesi 
nutku makāmına kāim olan fahrü’l-muhadderât Ümmühâni Hâtun bt. Ali Efen-
di nâm harsa zâtı ma‘rifet-i şer‘iyye ile ârifân mûmâ-ileyh Abdüllatîf Çelebi ile 
el-Hâc Receb b. Abdullah nâm kimesne ta‘rîfl eriyle mu‘arrefe oldukdan sonra 
meclis-i ma‘kūd-ı mezbûrda tav‘an ve rağbeten ikrâr ve takrîr-i kelâm edip bana 
rıkkıyyetini mu‘terife olan açık kaşlı, elâ gözlü, orta boylu Rûsiyyetü’l-asl Gülis-
tan bt. Abdullah nâm câriye-i memlûkemi hasbeten lillâhi’l-ahad ve taleben li 
merzâti’r-Rabbi’s-samed tahrîr ve i‘tâk ve zümre-i harâir-i asliyyâta ilhâk eyledim 
ba‘de’l-yevm mevsûfe-i mezbûre Gülistan sâir harâir-i asliyyât gibi hürre olup üze-
rinde hakk-ı velâ-i şer‘den gayrı hak ve alâkam kalmadı dedikde husûs-ı mezbûru 
mevlânâ-yı merkūm mahallinde terkīm ba‘dehû ma‘an irsâl olunan Yusuf b. Meh-
med ile meclis-i şer‘-i hatîre gelip alâ vukū‘ihî inhâ ve takrîr etmeğin mâ hüve’l-
vâki‘ bi’t-taleb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.







694 [88a-3] Mehmed Ağa b. Ali’nin Baltacı Mahmud Ağa Vakfı’na olan 
borcunun vârislerince vakıf mütevellisine ödenmesi gerektiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i hatîrden 
mevlânâ keşfî Mustafa Efendi irsâl olunup ol dahi fahrü’l-emâcid ve’l-ekârim Ha-
san Ağa b. el-Hâc Himmet’in mahmiye-i İstanbul’da Zeyrek mahallesinde sâkin 
olduğu menziline varıp zeyl-i vesîkada mastûrü’l-esâmî olan müslimîn huzûrunda 
akd-i meclis-i şer‘-i şerîf eyledikde vilâyet-i Anadolu’da medîne-i Tire’de Câmi‘-i 
Cedîd mahallesinde sâkin iken bundan akdem maktûlen vefât eden Mehmed 
Ağa b. Ali’nin verâseti zevce-i metrûkesi Fâtıma bt. Bektaş nâm hâtun ile sülbî 
kebîr oğulları Hasan Efendi ve Ahmed Çavuş ve Mustafa Ağa ve Mahmud’a 
ve sulbî sagīr oğlu Ali Çelebi’ye ve sulbiye kebîre kızları Hatice ve Rukiye’ye ve 
sagīre kızı Âişe’ye münhasıra olup kable’l-kısme mezbûr Mahmud dahi fevt olup 
verâseti vâlidesi mezbûre Fâtıma ile li ebeveyn er karındaşları mezbûrûn Hasan 
Efendi ve Ahmed Çavuş ve Mustafa Ağa ve Ali Çelebi ve li ebeveyn kız karın-
daşları mezbûrât Hatice ve Rukiye ve Âişe’ye münhasıra olduğu şer‘an zâhir ve 
müte‘ayyin oldukdan sonra kendi tarafından asîl ve karındaşları merkūmûn Ah-
med Çavuş ve Hatice ve Rukiye’ye tarafl arından husûs-ı âti’l-beyâna vekîl olup 
mezbûretânın zâtlarını ma‘rifet-i şer‘iyye ile ârifân olan Ömer Çavuş b. Meh-
med ve Mehmed Çavuş b. Yusuf şehâdetleri ile şer‘an vekâletleri sâbite olan 
mezbûrân Mustafa Ağa ve Hasan Efendi ile yine şâhidân-ı mezbûrân ta‘rîfl eri ile 
zâtı mu‘arrefe olan mezbûre Fâtıma meclis-i ma‘kūd-ı mezbûrda merhûm Baltacı 
Mahmud Ağa vakf-ı lâzım ile vakf ve gallesini medîne-i İzmir’de binâ eylediği 
yirmi bir çeşmenin su yolları ta‘mîrine şart eylediği nukūdun meşrûtiyyet üzre 
mütevellîsi olup evlâd-ı vâkıfdan olan Ebûbekir Ağa mah za rın da her biri asâleten 
ve vekâleten ikrâr ve takrîr-i kelâm edip mûrisimiz müteveff â-yı mezbûr Mehmed 
Ağa hayâtında asl-ı mâl-ı vakf-ı mezbûr ile üzerine devr-i şer‘î ile ilzâm olun-
muş ribhden zimmetinde vakf-ı mezbûra deyni olan on yedi bin beş yüz guru-
şun dört bin beş yüz guruşunu mukaddemâ mütevellî olan mezbûr Ebûbekir Ağa 
emri ile zikr olunan çeşmelerin su yolları meremmetine harc ve sarf edip bâkī 
zimmetinde kalan on üç bin guruş deynini kable’l-îfâ vefât ve tereke-i vâfiyesine 
biz vaz‘ etmekle mütevellî-i mezbûr Ebûbekir Ağa bundan akdem meblağ-ı 
bâkī-i mezbûr on üç bin guruşu huzûr-ı hâkimde bizden da‘vâ ve şuhûd-ı udûlle 
muvâcehemizde isbât edip tereke-i müteveff â-yı mezbûrdan edâya hükm-i şer‘î 
lâhık oldukdan sonra meblağ-ı mahkûmun bih olan on üç bin guruşun üç bin 
guruşunu hâlâ mütevellî-i mezbûr Ebûbekir Ağa’ya biz asâleten ve vekâleten edâ 
ve teslîm edip bâkī zimmetimizde vakf-ı mezbûra on bin guruş deynimiz kalmış-
dır el-hâletü hâzihî mütevellî-i mezbûr Ebûbekir Ağa’dan mâl-ı vakf-ı mezbûrdan 
olmak üzre bin esedî guruşa levn ve zirâ‘ı beynimizde ma‘lûm çuka ve kumaş 
iştirâ ve kabz edip ol vechile vakf-ı mezbûra zimmetimizde cem‘an on bir bin esedî 
guruş deynimiz olmağla meblağ-ı mezbûr on bir bin esedî guruş mukābelesinde 
müvekkil-i mezbûr Ahmed Çavuş’un mülkü olup medîne-i Tire’de Murtaza Ağa 
mahallesinde vâki‘ lede’l-ahâlî ve’l-cîrân ma‘lûmü’l-hudûd dâhiliyye ve hâriciyye 
büyûtu müştemil mülk menzili ile Bayındır kazâsına tâbi‘ Kire nâm karyede vâki‘ 
kezâlik lede’l-ahâlî ma‘lûmü’l-hudûd mülk çift lik menzilini bi cümleti’t-tevâbi‘ 
ve’l-levâhık vekâleten ve bizim her birimizin müstakillen mülkü olup medîne-i 
mezbûreye tâbi‘ Kerfiye? nâm karyede vâki‘ lede’l-ahâlî ve’l-cîrân ma‘lûmü’l-
hudûd ve çift lik ta‘bîr olunur menzilini ve Bayındır kazâsına tâbi‘ Falaka nâm 
karyede vâki‘ kezâlik lede’l-ahâlî ve’l-cîrân ma‘lûmü’l-hudûd [88b] otuz dönüm 
mülk zeytin bahçesini ve Birgi kazâsına tâbi‘ Adıgede nâm karyede vâki‘ lede’l-
ahâlî ma‘lûmü’l-hudûd üç kıt‘a zeytin bahçelerini asâleten mütevellî-i mezbûr 
Ebûbekir Ağa’ya rehin vaz‘ edip ol dahi irtihân ve kabûl eyledikden sonra emlâk-i 
mezbûreyi mahallerinde kabza mütevellî-i mezbûru tarafl arımızdan taslît eyledik 
dediklerinde mukırrûn-ı mezbûrûnu vech-i muharrer üzre cârî olan ikrârlarında 
mütevellî-i mezbûr Ebûbekir Ağa bi’l-muvâcehe tasdîk ve bi’l-müşâfehe tahkīk et-
meğin vâki‘ hâli mevlânâ-yı mezbûr mahallinde tahrîr ba‘dehû ma‘an irsâl olunan 
Hüseyin b. Abdullah ile meclis-i şer‘a gelip alâ vukū‘ihî inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’l-âşir min şehri Recebi’l-ferd ve li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Sâlih Efendi b. Ömer, ve Zahrü’l-müderrisîn 
Mehmed Efendi b. İbrahim, umdetü’l-a‘yân Hasan Ağa b. el-Hâc Himmet, Meh-
med Çelebi b. Bayezid, Mustafa Efendi b. el-Hâc Kemaleddin, Es-Seyyid Ali Çele-
bi b. Es-Seyyid Mustafa, Es-Seyyid Mehmed Ağa b. Es-Seyyid Ali, Mehmed Ağa b. 
Ömer el-Bevvâbü’s-sultânî, Ahmed Ağa b. Mehmed el-Cemâlî, Ali Çelebi b. Ab-
dullah, İbrahim Çavuş b. Abdünnebi.

695 [88b-1] Mehmed Ağa b. Ali’nin Baltacı Mahmud Ağa Vakfı’na olan 
borcunun vârislerden alındığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i enverden 
mevlânâ keşfî Mustafa Efendi irsâl olunup ol dahi ift ihârü’l-emâcid ve’l-ekârim 
Hasan Ağa b. el-Hâc Himmet’in mahmiye-i İstanbul’da Zeyrek mahallesinde 
sâkin olduğu menziline varıp zeyl-i vesîkada muharrerü’l-esâmî olan müslimîn 
huzûrunda akd-i meclis-i şer‘-i şerîf eyledikde merhûm Baltacı Mahmud Ağa 
vakf-ı lâzım ile vakf ve gallesini medîne-i İzmir’de binâ eylediği yirmi bir çeş-
menin su yollarını ta‘mîre şart eylediği nukūdun meşrûtiyyet üzre mütevellîsi 
olup evlâd-ı vâkıfdan olan Ebûbekir Ağa meclis-i ma‘kūd-ı mezbûrda vilâyet-i 
Anadolu’da medîne-i Tire’de Câmi‘-i Cedîd mahallesinde sâkin iken bundan 
akdem maktûlen vefât eden Mehmed Ağa b. Ali’nin verâseti zevce-i metrûkesi 
Fâtıma bt. Bektaş nâm hâtun ile sulbî kebîr oğulları Hasan Efendi ve Ahmed 
Çavuş ve Mustafa Ağa ve Mahmud’a ve sulbî sagīr oğlu Ali Çelebi’ye ve sulbiye 
kebîre kızları Hatice ve Rukiye ve sagīre kızı Âişe’ye münhasıra olup kable’l-kısme 
mezbûr Mahmud dahi vefât edip verâseti vâlidesi mezbûre Fâtıma ile li ebeveyn er 
karındaşları mezbûrûn Hasan Efendi ve Ahmed Çavuş ve Mustafa Ağa ve Ali Çe-
lebi ve li ebeveyn kız karındaşları mezbûrât Hatice ve Âişe ve Rukiye’ye münhasıra 
olduğu şer‘an zâhir ve müte‘ayyin oldukdan sona kendi tarafl arından asîl ve karın-
daşları merkūmûn Ahmed Çavuş ve Hatice ve Rukiye tarafl arından husûs-ı âti’l-
beyâna vekîl olup mezbûretânın zâtlarını ma‘rifet-i şer‘iyye ile ârifân olan Ömer 
Çavuş b. Mehmed ve Mehmed Çavuş b. Yusuf şehâdetleri ile şer‘an vekâleti sâbite 
olan mezbûrân Mustafa Ağa ve Hasan Efendi ile şâhidân-ı mezbûrân ta‘rîfl eri ile 
mu‘arrefe olan mezbûre Fâtıma mahzarlarında bi’t-tevliyye ikrâr ve takrîr-i kelâm 
edip müteveff â-yı mezbûr Mehmed Ağa zimmetinde mâl-ı vakf-ı mezbûrdan ve 
üzerine ilzâm olunmuş ribh-i şer‘îden cem‘an on yedi bin guruş olmağla hayâtında 
mezbûr Mehmed Ağa meblağ-ı mezbûrun dört bin beş yüz guruşunu benim em-
rim ile zikr olunan çeşmelerin suyolları ta‘mîrine harc edip bâkī on üç bin guruşu 
kable’l-edâ fevt oldukda tereke-i vâfiyesine verese-i merkūmûn vaz‘-ı yed etmeleri 
ile bundan akdem meblağ-ı bâkī-i merkūmu verese-i mezbûreden da‘vâ ve şuhûd-ı 
udûlle ba‘de’l-isbât edâsına hükm-i şer‘î lâhık olmuşidi el-hâletü hâzihî meblağ-ı 
mahkûmun bih olan on üç bin guruşun üç bin kıt‘a esedî guruşunu mezbûrân 
Mustafa Ağa ve Hasan Efendi asâleten ve vekâleten bana edâ ve teslîm ben dahi 
yedlerinden tevliyyetim hasebiyle vakf için ahz u kabz eyledim dedikde gıbbe’t-
tasdîki’l-mu‘teber vâki‘ hâl-i mevlânâ-yı mezbûr mahallinde tahrîr ve ba‘dehû 
ma‘an irsâl olunan Hüseyin b. Abdullah ile meclis-i şer‘a gelip alâ vukū‘ihî inhâ ve 
takrîr etmeğin mâ vaka‘a bi’t-taleb ketb olunduFi’l-yevmi’l-âşir min Recebi’l-ferd 
li sene seb‘a ve seb‘în ve elf.
Şuhûdü’l-hâl: Es-Sâbikūn.

696 [88b-2] Ölen Musli Efendi b. Halil’in Osman Çelebi b. Mehmed’deki 
alacağını vârisi Ramazan’ın tahsil ettiği
Fi’l-asl vilâyet-i Anadolu’da Bolu sancağında Yenice kazâsına tâbi‘ Çelikköyü nâm 
karye ahâlîsinden olup bundan akdem mahmiye-i İstanbul’da Ahîzâde mahalle-
sinde sâkin iken vefât eden Musli Efendi b. Halil’in li ebeveyn karındaşı müteveff â 
Kemal’in oğlu ve hasren vârisi olan Ramazan nâm kimesne meclis-i şer‘-i şerîf-i 
lâzımü’t-teşrîfde mahalle-i mezbûr sük kâ nın dan bâ‘isü’l-kitâb Osman Çelebi b. 
Mehmed nâm kimesne mah za rın da ikrâr ve takrîr-i kelâm edip mûrisim mezbûr 
Musli Efendi merhûm Osman Çelebi’nin menzilinde vefât etmekle terekesin-
den mezbûr Osman Çelebi’nin bi tarîki’l-emâne makbûzu olan bir benefşe sof 
ferâce ve bir yeşil çukaya kaplı abdest kürkü ve bir bogasi kaft an ve bir neft î bogasi 
sâde ve iki beyaz bogasi sâde ve bir beyaz bogasi entari ve iki kebesi ve bir beyaz 
velense ve iki yemeni yorgan ve bir tülbent bürüğü ve bir çizmeyi mezbûr Os-
man Çelebi yedinden tamâmen ahz u kabz ettikden sonra tereke-i müteveff â-yı 
mezbûra müte‘allika âmme-i de‘âvîden ben mezbûr Osman Çelebi’nin zimmetini 
ve mezbûr Osman Çelebi dahi mukaddemâ bana iki def ‘a da ikrâz ve teslîm ben 
dahi iktirâz ve kabz eylediğim iki bin altı yüz akçeye ve bana hibe ve teslîm ben 
dahi ittihâb ve kabz ve tesellüm ettiğim bir don ve bir gömleğe müte‘allika âmme-i 
de‘âvîden benim zimmetimi ibrâ-i âmm-ı kātı‘ü’n-nizâ‘ ile ibrâ ve iskāt eyledik 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi selhi Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-a‘yân Abdülhalim Efendi b. Ahmed, Nuh Efendi b. Ke-
maleddin, Musa Halîfe b. ( ) el-Müezzin, vezneci Mehmed Çelebi, Mehmed Çelebi 
b. Mehmed, Yusuf Bey b. Abdülmennân.

697 [89a-1] Ali Ağa b. Mehmed’in vakıf mütevelliliğine tayin edildiği
Dârü’l-hilâfeti’l-aliyye Kostantıniyye el-mahmiyye mahallâtından Nahılbend 
mahallesinde vâki‘ ( ) nâm sâhibü’l-hayrın vakfı olup bir tarafdan Hasan Çavuş 
menzili ile mahdûd dâhiliyye ve hâriciyyesinde büyût-ı adîdeyi müştemil olan 
menzilin mütevellîsi olmamağla bir hasbî mütevellî nasb olunmak ehem ve el-
zem ve işbu râfi‘ü’l-kitâb umdetü’l-eşbâh Ali Ağa b. Mehmed müstakīm ve dindâr 
olup her vechile umûr-ı tevliyyet uhdesinden gelmeğe kemâ yenbağī kādir olma-
ğın menzil-i mezbûrun hasbî tevliyyeti taraf-ı şer‘-i mübînden mezbûr Ali Ağa’ya 
tevcîh olunup ol dahi tevliyyet-i mezbûreyi kabûl ve hizmet-i lâzımesin edâya 
ta‘ahhüd etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-müderrisîn Ahmed Efendi el-Keşşâf, sahhâf Veli Efendi 
[b.] Mehmed, İlyas Çelebi b. Receb, Mehmed Çelebi b. Abdullah, İbrahim Çelebi 
b. Ahmed.

698 [89a-2] Hasan Ağa b. Mehmed’in, câriyesi Şerife’yi bir sene kendisine 
hizmet etmesi şartıyla âzat ettiği
Vilâyet-i Rumeli’nde Uzuncaova-i Hasköyü kasabası ahâlîsinden Hasan Ağa b. 
Mehmed nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de bi’t-tav‘i’s-sâf ikrâr ve i‘tirâf edip bana rıkkıyyetini mu‘terife 
olan işbu orta boylu, açık kaşlı, elâ gözlü Rûsiyyetü’l-asl bâ‘isetü’l-kitâb Şerîfe bt. 
Abdullah’ı târih-i kitâbdan bir sene tamâmına değin bana hizmet etmek üzre ma-
lımdan tahrîr ve i‘tâk ve zümre-i harâir-i asliyyâta idrâc ve ilhâk eyledim min ba‘d 
mevsûfe-i mezbûre hürre olup hizmet-i mezbûre ile velâ-i şer‘îden gayrı hakkım 
kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf
Şuhûdü’l-hâl: Fahrü’l-müderrisîn Abdülbâkī Çelebi, İbrahim Çelebi b. Ahmed, 
çukadâr Hasan b. Abdullah, Mehmed b. Ahmed, Mustafa Beşe b. Ali.

699 [89a-3] Ölen Mahmud Beşe b. Hüseyin Beşe’nin Mustafa Çelebi 
b. el-Hâc Rıdvan’daki emanetlerini vârislerin teslim aldığı
Mahmiye-i İstanbul’da Hacı Muhyiddin mahallesi ahâlîsinden olup bundan ak-
dem sefer-i hümâyûndan gelirken esnâ-i tarîkde Siroz kasabasında vefât eden Al-
tıncı Ağa Bölüğü yoldaşlarından Mahmud Beşe b. Hüseyin Beşe’nin hasren vârisi 
olan vâlidesi Küşâde bt. Abdullah ile li ebeveyn er karındaşı İbrahim nâm kimesne 
meclis-i şer‘-i şerîf-i şâmihü’l-imâdda ve mahfil-i dîn-i münîf-i râsihü’l-evtâdda 
bâ‘isü’l-kitâb Mustafa Çelebi b. el-Hâc Rıdvan nâm kimesne mah za rın da her biri 
ikrâr ve takrîr-i kelâm edip müteveff â-yı mezbûrun hayâtında bize def ‘ [ve] teslîm 
için kendi malından mezbûr Mustafa Çelebi’ye emânet verdiği elli bir frengî ve on 
üç şerîfî altını ve elli üç buçuk guruşu reşîd karındaşı Hacı Mustafa Beşe’nin iki 
kıst ulûfesinden aldığı ve bir çıkın içinde olan ma‘lûmü’l-mikdâr akçeyi mezbûr 
Mustafa Çelebi bize teslîm biz dahi tamâmen yedinden ahz u kabz eyledik min 
ba‘d meblağ-ı mezbûrdan yedinde bir akçe ve bir habbe bâkī kalmayıp mezbûr 
Mustafa Çelebi ile tereke-i müteveff â-yı mezbûra müte‘allika da‘vâm yokdur de-
diklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî selhi Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Seyyid  Abdülkādir b. (  ), Osman Bey b. Receb, Derviş Bey b. 
Rıdvan, Derviş Mehmed b. Mustafa.

700 [89a-4] Âişe bt. Yusuf ’un, kendisini dövüp çocuğunu 
düşürmesine sebep olduğunu iddia ettiği ev sahibi hakkındaki 
iddiasını ispat edemediği
Mahrûse-i Galata hâricinde Bedreddin mahallesinde sâkine Âişe bt. Yusuf nâm 
hâtun meclis-i şer‘-i hatîr-i lâzımü’t-tevkīrde bâ‘isü’l-kitâb İmâm Es-Seyyid 
Abdülganî Efendi b. Hasan mah za rın da üzerine da‘vâ ve takrîr-i kelâm edip 
ben mezbûr Es-Seyyid Abdülganî Efendi’nin gallesi kendiye meşrût menzilinde 
müste’ciri olup târih-i kitâbdan beş gün mukaddem kendiye deynim olan yüz 
kırk beş akçe menzil ücretini kendi sâkin olduğu menziline teslîm etmek için var-
dığımda mezbûr es-Seyyid Abdülganî Efendi beni bi gayrı hakkın şer‘î sırık ve 
depme ile darb edip mezbûrun darbından nâşî müstebînü’l-hilka bir cenîn ilkā 
etmiş[im]dir suâl olunup ihkāk-ı hak olunmak matlûbumdur dedikde gıbbe’s-
suâl ve’l-inkâr müdde‘iyye-i mezbûreden müdde‘âsını mübeyyine beyyine taleb 
olundukda ityân-ı beyyineden izhâr-ı acz edip istihlâf etmeğin mezbûr Es-Seyyid 
Abdülganî Efendi’ye vech-i şer‘î üzre yemîn teklîf olundukda ol dahi alâ vefk i’l-
mes’ûl yemîn billâhi te‘âlâ etmeğin mûcebince mezbûre Âişe’ye bilâ-beyyine bî-
vech mu‘ârazadan men‘ olunup mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Seyyid  Hasan Çavuş el-Mübâşir, Mustafa b. Mehmed, Mehmed 
b. Ömer, Es-Seyyid Ali b. Osman, Ali Efendi [b.] Musa, Veli b. Ahmed, Süleyman 
b. Ali.

701 [89a-5] Dilâver Bey b. Abdullah’ın, Ahmed Ağa b. Abdullah’ın timarı 
reâyâsından olmadığı, raiyyet rüsûmu için taciz edilmemesi
Vilâyet-i Anadolu’da Geyve Akhisarı kazâsına tâbi‘ Hisarlık nâm karye ahâlîsinden 
Hacı Receb b. Ali b. Hüseyin ve Oruc b. Mustafa b. Ramazan nâm kimesne-
ler meclis-i şer‘-i şerîf-i Ahmedî ve mahfil-i dîn-i münîf-i Ahmedî’de vilâyet-i 
mezbûrda Bozöyük kazâsına tâbi‘ Yenice nâm karye ve gayrıdan altı bin akçe ti-
mara mutasarrıf olan Dilâver Bey b. Abdullah nâm kimesne mah za rın da her biri 
takrîr-i kelâm edip bizim cedlerimiz mezbûrân Hüseyin ve Ramazan ile gāib ani’l-
meclis Ali b. ( ) nâm kimesnenin ceddi hâzır bi’l-meclis Ahmed Ağa b. Abdullah’ın 
vilâyet-i mezbûrda Sultanönü sancağında mutasarrıf olduğu (  ) nâm timarın 
deft erlü re‘âyâsından olup biz dahi mezbûr Ahmed Ağa’nın mutasarrıf olduğu 
timar-ı mezbûrun re‘âyâsından olmağla on beş seneden beri rüsûm-ı ra‘iyyetimizi 
mezbûr Ahmed Ağa’nın mutasarrıf olduğu timara mutasarrıf olanlara veregelip 
mezbûr Dilâver Bey’in timarı re‘âyâsından değil iken mezbûr Dilâver Bey be-
nim timarım re‘âyâsındansız deyû bi gayrı hakkın rüsûm-ı ra‘iyyet talebi ile bizi 
rencîde eder suâl olunup men‘ olunmak matlûbumdur dediklerinde gıbbe’s-suâl 
mezbûr Dilâver Bey cevâbında ba‘zı kimesneler için senin timarın re‘âyâsındandır 
deyû bana haber vermeleri ile mezbûrlardan rüsûm-ı ra‘iyyetlerini taleb etmişi-
dim deyip timarı re‘âyâsından olduğu vech-i şer‘î üzre beyâna kādir olmamağın 
mûcebince mezbûr Dilâver Bey’e vech-i muharrer üzre mezbûrları rencîde etme-
mek üzre ba‘de’t-tenbîh mâ vaka‘a bi’t-taleb ketb olundu.
Fî selhi Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Hasan b. 
Ahmed, Baba Resul b. ( ) Du‘âcı, Mehmed Çelebi b. Ramazan.







702 [89a-6] Âişe bt. Muzaffer’in, câriyesi Gülistan bt. Abdullah’ı 
âzat ettiği
Mahmiye-i İstanbul’da Küçük Ayasofya mahallesinde sâkine Âişe bt. Muzaff er 
nâm hâtun tarafından husûs-ı âtîye vekîl olduğu mezkûrenin zâtını ma‘rifet-i 
şer‘iyye ile ârifân olup mahalle-i mezkûre sük kâ nın dan olan Mehmed Beşe b. 
Abdullah ve Mehmed Çelebi b. Abdülkerim nâm kimesne[ler] şehâdetleri ile 
şer‘an [vekâleti] sâbit olan Veli Bey b. Mahmud nâm kimesne meclis-i şer‘-i şerîf-i 
lâzımü’t-teşrîfde bi’l-vekâle ikrâr ve takrîr-i kelâm edip müvekkilem mezbûre 
Âişe Hâtun kendiye rıkkıyyetini mu‘terife olan işbu orta boylu, açık kaşlı, gök 
elâ gözlü Boğdaniyyetü’l-asl bâ‘isetü’l-vesîka Gülistan bt. Abdullah nâm câriye-i 
memlûkesini târih-i kitâbdan altı sene mukaddem tahrîr ve i‘tâk ve zümre-i 
harâir-i asliyyâta idrâc ve ilhâk etmişidi ol târihden beri mevsûfe-i mezkûre Gü-
listan sâir harâir-i asliyyât gibi hürre olup üzerine velâ-i şer‘îden gayrı hakkı kal-
mamışdır dedikde mâ hüve’l-vâki‘ bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Efendi [b.] el-Müezzin, Hacı Hüseyin b. Numan, Mustafa 
b. Muharrem, Mehmed b. Abdullah.

703 [89a-7] Yorgi v. Aslan’ın, Ali b. Abdullah’taki un bahasından 
alacağını talep ettiği
Mahmiye-i İstanbul’da Balıkpazarı kurbunda İbrahim Ağa değirmeni’nde sâkin 
Yorgi v. Aslan nâm zimmî mahfil-i kazâda Ali b. Abdullah nâm kimesne mah za rın-
da üzerine da‘vâ ve takrîr-i kelâm edip mezbûr Ali zimmetinde un bahâsından bin 
altı yüz akçe hakkım olup yüz akçesini bundan akdem yedinden ahz u kabz edip 
bin beş yüz akçesi zimmetinde kalmışidi, suâl olunup alıverilmesi murâdımdır 
dedikde, gıbbe’s-suâl mezbûr Ali cevâbında fi’l-hakīka müdde‘î-i mesfûr Yorgi’ye 
cihet-i mezbûreden bin beş yüz akçe zimmetinde vâcibü’l-edâ ve lâzımü’l-kazâ 
deyni olduğunu bi tav‘ihî ikrâr ve i‘tirâf etmeğin mûcebince müdde‘î-i mesfûr 
Yorgi’ye meblağ-ı merkūm bin beş yüz akçeyi edâ ve teslîme mezbûr Ali’ye tenbîh 
olunup mâ vaka‘a bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed b. Abdullah, İbrahim b. Mehmed, Hasan Çelebi b. Ahmed, 
Mehmed Beşe b. Ramazan, Resul [b.] Rıdvan.







704 [89b-1] Şeyh Süleyman Halife Zâviyesi şeyhi iken vefat eden Ömer 
Efendi’nin vakfettiği nakdin muhafazası için nâzıra teslim edildiği
Mahmiye-i İstanbul’da Sofular mahallesinde vâki‘ Şeyh Süleyman Halîfe 
zâviyesi’nde Şeyh iken vedâ‘-i âlem-i fânî eden merhûm sâhibü’l-hayr Ömer 
Efendi b. Mehmed’in vakfiyye-i ma‘mûlün-bihâsı nâtık olduğu üzre gallesini 
ta‘yîn ettiği mürtezikanın vazîfelerinden mâ‘adâsı zâviye-i mezbûre fukarâsının 
ta‘âmiyelerine meşrûta vakfı olan nukūdun nâzırı olup zâviye-i mezbûre şeyhi olan 
Uğurlu Mehmed Efendi b. Mustafa meclis-i şer‘-i şerîf-i şâmihü’l-imâd ve mahfil-i 
dîn-i münîf-i râsihü’l-evtâdda vakf-ı mezbûrun meşrûtiyyet üzre mütevellîsi olan 
umdetü’l-müderrisîni’l-fihâm Musa Efendi b. Ali mah za rın da üzerine da‘vâ ve 
takrîr-i kelâm edip mütevellî-i mezbûr vâkıf-ı mezbûrun vech-i mübeyyen üzre 
vakf ettiği bin kıt‘a riyâlî guruşu esedî guruşa tebdîl edip rehn-i kavî ve kefîl-i 
melî ile mâl-ı vakf-ı mezbûru ribh-i şer‘î ile istidâneye tâlib var iken mûmâ-ileyh 
Musa Efendi mâl-ı mezbûru Şehzâde câmi‘inde hıfz edip istirbâh etmemekle ehl-i 
vezâyife ve zâviye-i mezbûre fukarâsına gadr edip şart-ı vâkıfa ri‘âyet etmeyip ve 
vâkıf-ı mezbûr mâl-ı vakf-ı mezbûru nâzır hıfz eyleye deyû vakfiyesinde şart ve 
tasrîh etmekle mütevellî-i mezbûrun yedinde olan meblağ-ı mevkūf-ı mezbûr bin 
guruşu hıfz için taleb ettiğimde bana teslîmden imtinâ‘ eder suâl olunup vech-i 
muharrer üzre hıfz için bana teslîme mûmâ-ileyh Musa Efendiye tenbîh olun-
mak matlûbumdur dedikde, gıbbe’s-suâl mûmâ-ileyh Musa Efendi cevâbında hâl 
bast olunan minvâl üzredir, lâkin mâl-ı vakf-ı mezbûru mukaddemâ nâzırı olan 
Ahmed Ağa ma‘rifetiyle erbâb-ı zimemden aldığımızda esedî guruş riyâlî guruş-
dan ervec ve a‘lâ olup vakfa enfa‘ olmağla riyâlî guruş yerine esedî guruş olunup 
vech-i muharrer üzre istirbâha tâlib bulunmamağla ihtimâmen câmi‘-i mezbûrda 
vaz‘ olunmuşidi dedikde mütevellî-i mezbûra meblağ-ı mezbûru vech-i mübey-
yen üzre tebdîl ettiği için şer‘an bir nesne lâzım olmamağın meblağ-ı mezbûru 
müdde‘î-i merkūm Uğurlu Mehmed Efendi’ye hıfz için teslîme mütevellî-i 
merkūm Musa Efendi’ye tenbîh olundukdan sonra nâzırı merkūm Uğurlu Meh-
med Efendi meclis-i şer‘-i mezbûrda mütevellî-i mûmâ-ileyh Musa Efendi mah-
za rın da ikrâr ve takrîr-i kelâm edip ânifen bana teslîme tenbîh olunan bin esedî 
guruşu hıfz için mütevellî-i mûmâ-ileyh Musa Efendi bana teslîm edip ben dahi 
vech-i mübeyyen üzre ahz u kabz eyledim dedikde gıbbe’t-tasdîk mâ vaka‘a bi’t-
taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Zahrü’l-müderrisîn Ahmed Efendi b. Mehmed, fahrü’l-müderrisîn 
İbrahim Efendi b. Receb, umdetü’l-müderrisîn Ahmed Efendi [b.] Hasan, Hüse-
yin Efendi [b.] Ahmed el-Müderris, Mehmed Efendi [b.] Nurullah, Şeyh Mustafa 
Efendi [b.] Abdürrahim.







705 [89b-2] Âişe bt. Abdullah’ın İbrahim Efendi b. Mehmed’e 
sattığı evin komşusu Musli Paşa’nın şüf ‘a hakkı sebebiyle 
müdahale ettiği ve keşfi
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi irsâl olunup ol dahi hâssa mi‘mârlarından 
üstâd Mustafa Halîfe b. Ali ile Dârü’l-hilâfeti’l-aliyye Kostantıniyye el-mahmiyye 
mahallâtından Kapıağası mahallesinde vâki‘ bir tarafdan sâbık Şâm-ı şerîf 
deft erdârı olan umdetü erbâbi’t-tahrîr ve’l-kalem İbrahim Efendi b. Mehmed 
mülkü ve bir tarafdan ba‘zen Dilâver Çavuş hâtunu ve ba‘zen düstûr-ı ekrem 
vezîr-i mükerrem sa‘âdetlü Musli Paşa -dâme birruhû ve feşâ- hazretlerinin mülk-
leri ve bir tarafdan yine paşa-yı mûmâ-ileyh mülkü ve ba‘zen Abdülkerim Efen-
di mülkü ve bir tarafdan Âişe Hâtun mülkü ile mahdûd menzilin üzerine varıp 
zeyl-i vesîkada isimleri terkīm olunan müslimîn huzûrlarında akd-i meclis-i şer‘-i 
mübîn eyledikde mûmâ-ileyh Musli Paşa hazretleri taraf-ı bâhirü’ş-şerefl erinden 
husûs-ı âti’l-beyâna nehc-i şer‘î ve tarîk-i [mer‘î] üzre sâbitü’l-vekâle vekîl olan 
fahrü’l-akrân Halil Bey b. Bâli nâm kimesne meclis-i ma‘kūd-ı mezbûrda takrîr-i 
kelâm edip menzil-i mahdûd-ı mezbûru mâlike olan mezbûre Âişe bt. Abdullah 
nâm hâtun bundan akdem işbu hâzır bi’l-meclis mûmâ-ileyh İbrahim Efendi’ye 
bin iki yüz kıt‘a esedî guruşa bey‘ ve teslîm ettiği müvekkil-i mûmâ-ileyh hazret-
leri istimâ‘ ettiği anda taleb-i müvâsebe ve ba‘dehû vech-i şer‘î üzre taleb-i işhâd 
edip ba‘dehû mûmâ-ileyh İbrahim Efendi ile mürâfa‘a-i şer‘-i şerîf olunduğun-
da işbu yedimde olan hüccet-i şer‘iyye mûcebince şuf ‘a hükm olunup ve mezbûr 
Abdülkerim Efendi’nin şuf ‘ası bâtıla olup menzil-i mezbûr müvekkil-i mûmâ-
ileyh hazretleri ile müşârün-ileyh İbrahim Efendi beynlerinde ale’s-seviy taksîm 
olunmak lâzım gelmeğin mûmâ-ileyh İbrahim Efendi’ye suâl olundukdan sonra 
menzil-i mezbûr mesâha olunup nısfı müvekkil-i mûmâ-ileyh hazretleri için ve 
nısf-ı âharı mûmâ-ileyh İbrahim Efendi için ifrâz olunup mûmâ-ileyh İbrahim 
Efendi semen-i mezkûrun nısfını benden alıp menzil-i mezbûrun nısfını bana 
teslîm eylemesi bi’l-vekâle matlûbumdur dedikde mevlânâ-yı mezbûr mûmâ-
ileyh İbrahim Efendi’ye suâl eyledikde mûmâ-ileyh İbrahim Efendi dahi kaziyye 
minvâl-i muharrer üzre olduğu tâli‘an ikrâr edip iktisâma tâlib olduğundan sonra 
mi‘mâr-ı mezbûr menzil-i mezbûru vekîl-i merkūm ile müşârün-ileyh İbrahim 
Efendi muvâcehesinde mesâha eyledikde arsa-i hâliyesi tûlen yirmi üç ve arzen 
bir başı yirmi iki ve bir başı on üç buçuk zirâ‘ bi hesâb-ı terbî‘î dört yüz sekiz 
zirâ‘ altı parmak ve binâsı arsası tûlen on altı parmak ve arzen on dört zirâ‘ bi 
hesâb-ı mezbûr iki yüz otuz bir zirâ‘ olduğu müte‘ayyin oldukdan sonra menzil-i 
mesfûrun nısfı olup müvekkil-i müşârün-ileyh hazretleri mülkü tarafında olan 
iki yüz dört zirâ‘ üç parmak arsa-i hâliye ile yüz on beş buçuk zirâ‘ binâsı arsa[sı] 
müvekkil-i mûmâ-ileyh hazretlerinin hissesine ve mâ‘adâsı mûmâ-ileyh İbrahim 
Efendi’nin hissesine ta‘yîn olunup beynlerinde alâmât-ı fâsıla nasb olundukdan 
sonra mûmâ-ileyh İbrahim Efendi meclis-i mezbûrda vekîl-i merkūm mah-
za rın da bi’t-tav‘i’s-sâf ikrâr ve i‘tirâf edip semen-i mezkûrun nısfı olan altı yüz 
kıt‘a esedî guruşu vekîl-i mezbûr yedinden işbu meclisde tamâmen ahz u kabz 
edip menzil-i mesfûrdan vech-i mübeyyen üzre müvekkil-i müşârün-ileyh haz-
retlerinin arsasına ta‘yîn olunan vekîl-i mezbûra teslîm edip ol dahi müvekkil-i 
müşârün-ileyh hazretlerinin hissesine ta‘yîn olunan yeri cemî‘ tevâbi‘ ve levâhıkı 
ve âmme-i hukūk ve merâfıkı ile müvekkil-i mûmâ-ileyh hazretlerinin mülkü ve 
hakkı olup kat‘â benim alâkam kal[ma]mışdır keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î husûs-ı mezbûru mevlânâ-yı merkūm mahal-
linde tahrîr ba‘dehû ma‘an irsâl olunan Hasan Çelebi b. Bayram ve Receb Çelebi 
b. Bâli ile meclis-i şer‘-i şerîfe gelip alâ vukū‘ihî inhâ ve takrîr etmeğin mâ hüve’l-
vâki‘ bi’t-taleb ketb olundu.
Fi’l-yevmi selhi Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-müderrisîni’l-kirâm Şaban Efendi, fahrü’l-akrân Ahmed 
Ağa b. Abdülmennân, fahrü’l-akrân ve’l-ekfâ Arabacıbaşı Mehmed Ağa, Kasım 
Bey b. Abdi, Berber Usta Mehmed b. Abdünnebi, Hasan Çavuş b. Abdullah.

706 [89b-3] Ölen İsmail Efendi b. Bâli’nin vârisleri tarafından Himmet 
Beşe b. Mehmed’e açılan alacak davasından vazgeçtikleri
Mahmiye-i İstanbul’da Balaban Ağa mahallesi ahâlîsinden iken bundan akdem 
vefât eden İsmail Efendi b. Bâli’nin verâseti sulbî kebîr oğulları Musa Çelebi ve 
Mehmed Çelebi’ye ve sulbiye kebîre kızı Âişe’ye münhasıra olduğu şer‘an sâbit ve 
mütehakkik oldukdan sonra mezbûrân Musa Çelebi ve Mehmed Çelebi asâleten 
ve mezbûre Âişe tarafından husûs-ı âti’l-beyâna vekîl olduğu yedinde olan 
mazmûn-ı müsbet-i hüccet ile sâbit olan Hasan Bey b. Mehmed nâm kimesne 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de bâ‘isü’l-
kitâb Himmet Beşe b. Mehmed nâm kimesne mah za rın da her biri ikrâr ve takrîr-i 
kelâm edip müteveff â-yı mezbûr hayâtında yirmi dört kîse içinde olan on iki bin 
guruşu mezbûr Himmet Beşe’ye bi tarîki’l-mudârebe def ‘ ve teslîm edip mezbûr 
Himmet Beşe dahi kabz ve tesellüm ettikden sonra mezbûr İsmail Efendi kable’l-
ahz vefât edip meblağ-ı mezbûr merkūm Himmet Beşe yedinde kalmışidi deyû 
bundan akdem mezbûr Himmet Beşe’den da‘vâ eylediğimizde ol dahi inkâr et-
mekle beynimizde nizâ‘-ı küllî vâki‘ olmuşdu hâlâ da‘vâ-yı mezbûreden merkūm 
Himmet Beşe’yi ibrâ-i âmm-ı kātı‘ü’n-nizâ‘ ile ibrâ ve iskāt eyledik dediklerinde 
gıbbe’t-tasdîk mâ vaka‘a bi’t-taleb [90a] ketb olundu.
Fi’l-yevmi’s-sânî min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Seyyid  Abdülbâkī Efendi el-İmâm, Mehmed Efendi [b.] Bilâl, 
Mehmed Ağa b. İbrahim, Hacı Receb b. Mahmud, Hasan Bey b. Abdullah.

707 [90a-1] Raziye bt. Abdullah’ın, Mustafa b. Gülistan’dan muhâlaa 
yoluyla boşandığı
Mahmiye-i İstanbul’da Zeyrek Yokuşu kurbunda sâkine Kıbtiye tâifesinden Râziye 
bt. Abdullah nâm hâtun meclis-i şer‘-i şerîf-i lâzımü’t-teşrîfde zevc-i dâhilün-
bihâsı Mustafa b. Gülistan nâm Kıbtî muvâcehesinde ikrâr ve takrîr-i kelâm edip 
zevcim mezbûr Mustafa zimmetinde mütekarrir ve ma‘kūdun-aleyh olan bin akçe 
mehr-i müeccelimin yedi yüz akçesini yedinden alıp kabz edip bâkī üç yüz akçesi 
ve nafaka-i iddet-i mu‘ayyene-i ma‘lûmem üzerlerine ve me’ûnet-i süknâm dahi 
kendi üzerime olmak üzre mezbûr Mustafa ile muhâla‘a eyledikde ol dahi hul‘-ı 
mezbûru kabûl ettikden sonra zevciyyete ve gayra müte‘allika âmme-i da‘vâmda 
her biriniz âharın zimmetini ibrâ-i âmm-ı kātı‘ü’n-nizâ‘la ibrâ eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Yusuf b. Şaban, Musli b. Hasan, Derviş b. Arslan, Mehmed Çelebi 
b. Mustafa.

708 [90a-2] Mehmed Ağa b. İbrahim’in, eş-Şeyh Ahmed Efendi’ye evini 
bey‘ bi’l-istiğlâl yoluyla sattığı
Husûs-ı âti’l-beyânın mahallinde tahrîri iltimâs olunmağın kıbel-i şer‘-i enver-
den irsâl olunan mevlânâ Mehmed Efendi b. Abdülbâkī mahmiye-i İstanbul’da 
Saray-ı cedîd-i sultânî’de Bâb-ı Hümâyûn kurbunda arz ağalarına mahsûs odaya 
varıp zeyl-i rakīmde mastûrü’l-esâmî olan müslimîn huzûrunda akd-i meclis-i 
şer‘-i hatîr eyledikde mahmiye-i mezkûrda Zeyrek mahallesinde sâkin Mühürdâr 
demekle ma‘rûf Mehmed Ağa b. İbrahim meclis-i ma‘kūd-ı mezbûrda umdetü’l-
vâ‘izîn zübdetü’l-münâsihîn eş-Şeyh Ahmed Efendi b. el-merhûm eş-Şeyh İsma-
il Efendi mah za rın da ikrâr ve takrîr-i kelâm edip Havâss-ı Refî‘a mahallâtından 
Deft erdâr câmi‘i kurbunda Çömlekçiler mahallesinde vâki‘ bir tarafdan Ayasofya 
vakfı ve üç tarafdan tarîk-i âm ile mahdûd dâhilen ve hâricen büyût-ı adîde ve cü-
neyneyi müştemil mülk menzili cümle hukūk ve merâfıkı ile mûmâ-ileyh eş-Şeyh 
Ahmed Efendi’[ye] yedi yüz esedî guruşa bi tarîki’l-istiğlâl bey‘ ve teslîm edip ol 
dahi vech-i muharrer üzre iştirâ ve tesellüm ve kabûl eyledikden sonra semeni 
olan meblağ-ı mezbûru mûmâ-ileyh eş-Şeyh Ahmed Efendi yedinden tamâmen 
ahz u kabz edip yine menzil-i mahdûd-ı mezkûru mûmâ-ileyh Şeyh Ahmed Efen-
di ba‘de’t-tahliyyeti’ş-şer‘iyye târih-i kitâbdan üç yüz altmış gün tamâmına değin 
yüz beş esedî guruşa bana îcâr ve teslîm edip ben dahi vech-i muharrer üzre istîcâr 
ve tesellüm ve kabûl eyledim dedikde gıbbe’t-tasdîki’ş-şer‘î vâki‘ hâli mevlânâ-yı 
mezbûr mahallinde tahrîr ba‘dehû ma‘an irsâl olan Mustafa b. (  ) ve Hüseyin b. 
Receb ile meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-havâs ve’l-mukarrebîn Ahmed Ağa-yı Saray-ı cedîd-i 
sultânî, umdetü’l-emâcid ve’l-ekârim Ali Ağa Kethüdâ, Mehmed Çavuş b. İbra-
him, Hacı Receb b. Fazlullah, Osman Bey b. Bekir.

709 [90a-3] Mosi v. Hayder’in, Kemel v. Yasef ’i dellâl olarak işe aldığı
Mahmiye-i İstanbul’da Mahmud Paşa câmi‘i kurbunda Kaliçeciler hanı’nda tâcir 
olan Mosi v. Hayder nâm Yahudi meclis-i şer‘-i şerîf-i lâzımü’t-teşrîfde Kemel v. 
Yasef nâm Yahudi muvâcehesinde ikrâr ve takrîr-i kelâm edip mezbûr Kemel’i 
bana dellâllık edivermek için her sekiz günde ikişer esedî guruşa istîcâr edip ol 
dahi vech-i muharrer üzre nefsini îcâr eyledikden sonra mezbûr Kemel bana 
âhardan alıverdiği emti‘a semeninden her bin akçede mezbûr Kemel’e on beş akçe 
vermeğe ta‘ahhüd eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâlis min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: İbrahim Çelebi b. Ahmed, Hasan Çelebi b. Ahmed, Baba Resul [b.] 
Rıdvan, Mehmed b. Ramazan.

710 [90a-4] Bostancıbaşı el-Hâc Mustafa Ağa’nın yakalayıp mahkemeye 
getirdiği iki şahsın hırsızlıkta ortak hareket ettikleri
Husûs-ı âti’l-beyânın mahallinde tahrîri iltimâs olunmağla mahmiye-i İstanbul’da 
Saray-ı cedîd-i sultânî’de vâki‘ bostancılar odası demekle ma‘rûf odaya varılıp 
zeyl-i kitâbda muharrerü’l-esâmî olan müslimîn huzûrunda akd-i meclis-i şer‘-i 
şerîf olundukda hâlâ bostancıbaşı olup sürrâk ve kuttâ‘-ı tarîk ahzına memûr 
olan ift ihârü’l-emâcid ve’l-ekârim câmi‘ü’l-mehâmid ve’l-mekârim el-Hâc Mus-
tafa Ağa meclis-i ma‘kūd-ı mezbûrda mahmiye-i mezbûrda Petrokapısı hâricinde 
sâkin Efl ak İstefan v. Zefye ve kasaba-i Kasımpaşa’da Zincirlikuyu mahallesinde 
sâkin Kostantin v. ( ) nâm zimmîler mahzarlarında takrîr-i kelâm ve ta‘bîr ani’l-
merâm edip mezbûrân İstefan ve Kostantin hırsızlar ile şerîk ve yataklarından 
olup hattâ târih-i kitâbdan otuz gün mukaddem Kurd Voyvoda ve Balaban nâm 
hırsızlar merkūm İstefan’ın evinde iken mezbûrân ahz için âdem gönderdiğimde 
bir bostancıyı âlet-i harb ile cerh edip ve Eyyûb-i Ensârî iskelesi kurbunda Ars-
lan iskelesinde sâdâtdan bir âdemi katl etmişlerdir ve hırsızlardan olup vilâyet-i 
Rumeli’nde kasaba-i Balçık’da olan Todori ve Vasil nâm zimmîler Balçık iskele-
sinden yarın varıp sizin ile cem‘ olup nice şikârlar ederiz deyû mezbûr Kostantin’e 
mektûb göndermişdir, suâl olunup takrîrleri tahrîr olunmak murâdımdır dedikde 
evvelen mezbûr İstefan’a suâl olundukda cevâbında merkūm Kurd mukaddemâ 
benim ile balıkçı olup akrabam olmağla gâhîce menzilime gelirdi ol gece mezbûr 
Balaban ile ma‘an gelmişdir deyû ikrâr ve sâniyen Kostantin’e suâl olundukda 
cevâbında mezbûrân Todori ve Vasil kasaba-i mezbûreden bana mektûb gönder-
mişler idi okumadan ateşe urup yakdım ne yazıldığını bilmem demeğin hıfzen 
li’l-makāl mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-meşâyih Abdülvehhâb Efendi b. Abdurrahman, Ali Efen-
di b. Abdülhalim, Ömer Efendi b. Mehmed, Ahmed b. Mustafa, Mustafa b. Süley-
man.

711 [90a-5] Kadı Abdürrahim Efendi’nin Abdülkādir Ağa b. Kasım’a eşya 
bedelinden borçlu olduğu
Mahmiye-i İstanbul’da Ali Paşa câmi‘-i şerîfi kurbunda sâkin bâ‘isü’l-kitâb 
Abdülkādir Ağa b. Kasım nâm kimesne meclis-i şer‘-i şerîfde kuzât-ı Mısriyye’den 
Abdürrahim Efendi b. Mehmed nâm kimesne mah za rın da üzerine da‘vâ ve 
takrîr-i kelâm edip mezbûr Abdürrahim Efendi zimmetinde yedimden müşterâ 
ve makbûz beynimizde ma‘lûm hilâlî ta‘bîr olunur doksan donluk Şam alacası 
ve bir gaddâre semenlerinden dört yüz esedî guruş hakkım vardır suâl olunup 
alıverilmek matlûbumdur dedikde, gıbbe’s-suâl mezbûr Abdürrahim Efendi 
müdde‘î-i mezbûra yedinden müşterâ ve makbûz beynlerinde ma‘lûm hilâlî 
ta‘bîr olunur altı yüz doksan donluk Şam alacası ve bir gaddâre semenlerinden 
zimmetinde vâcibü’l-edâ ve lâzımü’l-kazâ yüz esedî guruşu olduğunu tâyi‘an 
ikrâr etmeğin mûcebince semen-i mezbûr dört yüz guruş müdde‘î-i mezbûra 
edâya merkūm Abdürrahim Efendi’ye tenbîh olunmağın mâ hüve’l-vâki‘ bi’t-
taleb ketb olundu.
Fi’l-yevmi’r-râbi‘ min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Fahrü’l-akrân Yusuf Çavuş el-Mübâşir, fahrü’l-emâsil Mehmed Çe-
lebi b. ( ) Kethüdâ-yı muhzırân, fahrü’l-eşbâh Eyüb Ağa b. ( ) Kethüdâ-yı hazret-i 
efendi, İbrahim Çelebi b. Ahmed.







712 [90a-6] Foti v. Polihroni’nin, el-Hâc Mehmed b. Receb’e Trabzon 
ipliği bahasından olan borcunun Hacı Mehmed’e havale edildiği
Mahmiye-i İstanbul’da Dîvâne Ali mahallesinde sâkin el-Hâc Mehmed b. Receb 
nâm kimesne meclis-i şer‘-i hatîrde Foti v. Polihroni nâm zimmî muvâcehesinde 
üzerine da‘vâ ve takrîr-i kelâm edip işbu hâzır bi’l-meclis İbrahim Beşe b. Hasan 
nâm kimesnenin mezbûr Foti zimmetinde yedinden müşterâ ve makbûz beş yüz 
altı top Trabzon ipliği semeninden dört yüz yirmi iki buçuk esedî guruş hakkı ol-
mağın mezbûr İbrahim Beşe meblağ-ı mezbûru mezbûr Foti’den târih-i kitâbdan 
on beş gün mukaddem taleb ve da‘vâ eyledikde ol dahi meblağ-ı mezbûrun dok-
san üç guruşundan mâ‘adâsını edâ ve teslîm etmişdim demekle beynlerinde 
münâza‘ât-ı kesîre vukū‘undan sonra muslihûn tavassut edip mezbûr İbrahim 
Beşe ile meblağ-ı mezbûr da‘vâsından beynlerinde iki yüz esedî guruş üzerine 
sulh ettiklerinde mezbûr İbrahim Beşe sulh-i mezbûru kabûl ve bedel-i sulh olan 
meblağ-ı mezbûru almağa mezbûr İbrahim Beşe merkūm Foti üzerine beni havâle 
etmişidi, hâlâ meblağ-ı mezbûr iki yüz esedî guruş bedel-i sulhü mezbûr Foti’den 
taleb ederim suâl olunsun dedikde gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden olup 
mahmiye-i mezkûrda [90b] Kaliçeci Hasan mahallesi ahâlîsinden el-Hâc Şaban 
b. Resul ve Hasan Çelebi b. Abdullah ve Hacı Mehmed b. Ahmed ve Veli b. Meh-
med nâm kimesne li ecli’ş-şehâde meclis-i şer‘a hâzırûn olup istişhâd olundukla-
rında fi’l-hakīka târih-i kitâbdan on beş gün mukaddem mezbûr İbrahim Beşe 
mezbûr Foti zimmîden vech-i meşrûh üzre beş yüz altı top iplik semeninden dört 
yüz yirmi iki buçuk esedî guruşu da‘vâ eyledikde ol dahi doksan üç guruşundan 
mâ‘adâsını edâ etmişidim demekle beynlerinde münâza‘ât-ı kesîre vukū‘undan 
sonra muslihûn tavassut edip mezbûr İbrahim Beşe ile beynlerinde iki yüz esedî 
guruş üzerine sulh ettiklerinde mezbûr İbrahim Beşe sulh-i mezbûru kabûl ve 
bedel-i sulh olan meblağ-ı mezbûru almağa mezbûr İbrahim Beşe merkūm Foti 
üzerine müdde‘î-i merkūm Hacı Mehmed’i havâle edip ol dahi kabûl etmişidi, biz 
bu husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye ettiklerinde gıbbe ri‘âyeti şerâiti’l-kabûl şehâdetleri makbûle olmağın 
mûcebince meblağ-ı mezbûr iki yüz esedî guruş bedel-i sulhü müdde‘î-i mezbûr 
Hacı Mehmed’e edâ ve teslîme merkūm Foti’ye tenbîh olunmağın mâ vaka‘a bi’t-
taleb ketb olundu.
Fi’l-yevmi’l-hâmis min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çavuş b. Yusuf el-Mübâşir, İbrahim Çelebi b. Ahmed, Ha-
san Çelebi b. Mehmed, Ahmed Çelebi b. ( ).







713 [90b-1] Salamon v. Bonco’nun, Semhole bt. İsak’tan altın yüzük 
bahasından alacaklı olduğu
Tâife-i Yahûd’un Ohri cemâ‘atinden bâ‘isü’s-sifr Salamon v. Bonco nâm Yahu-
di meclis-i şer‘-i şerîfde Semhole bt. İsak nâm Yahudiye mah za rın da üzerine 
da‘vâ ve takrîr-i kelâm edip bundan akdem lal taşlı bir altın yüzüğümü mezbûre 
Semhole’ye nakid yüz esedî guruşa bey‘ ve teslîm edip ol dahi iştirâ ve tesellüm 
etmişidi suâl olunup şer‘an lâzım gelen hakkımın alıverilmesi matlûbumdur de-
dikde gıbbe’s-suâl ve’l-inkâr müdde‘î-i mezbûrdan müdde‘âsın mübeyyine bey-
yine taleb olundukda mahrûse-i Galata’da Sakaldöken mahallesi sük kâ nın dan 
olup Kalavrita cemâ‘atinden olan Şemon v. Menahem ve mahrûse-i mezbûre 
müzâfâtından kasaba-i Beşiktaş’da sâkin Kirüz cemâ‘atinden Kemel v. Barim 
nâm Yahudiler li ecli’ş-şehâde meclis-i şer‘a hâzırân olup istişhâd olundukların 
fi’l-hakīka müdde‘î-i mezbûr lal taşlı bir altın yüzüğün mukaddemâ mezbûre 
Semhole’ye yüz esedî guruşa huzûrumuzda bey‘ ve teslîm edip mezbûre Semho-
le dahi iştirâ ve tesellüm etmişdir biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olmağın zikr olunan yüzüğün altını ne mikdâr idiği 
nâ-ma‘lûm olmağla altın ve taşından bey‘ sahîh olmamağla mûcebince mevcûd 
ise aynını müdde‘î-i mezbûra teslîme müstehlek ise altının mislini ve taşının kıy-
metini ba‘de’l-beyân müdde‘î-i mezbûra zâmine olmak üzre mezbûre Semhole’ye 
tenbîh olmağın mâ vaka‘a bi’t-taleb ketb olundu.
Fi’l-yevmi’l-hâdî min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Hasan Çelebi b. Ahmed, İbrahim Çe-
lebi b. Ahmed, Baba Resul [b.] Rıdvan.

714 [90b-2] Gülistan bt. Abdullah’ın, Mehmed Ağa b. Hüseyin Ağa 
tarafından bir sene önce âzat edildiği
İşbu orta boylu, açık kaşlı, elâ gözlü Rûsiyyetü’l-asl rıkk-ı sâbıkını mu‘terife 
bâ‘isetü’l-kitâb Gülistan bt. Abdullah meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de rakīk olmak üzre kendiye vaz‘-ı yed eden Mehmed 
Ağa b. Hüseyin Ağa nâm kimesne mah za rın da üzerine da‘vâ ve takrîr-i kelâm 
edip mezbûr Mehmed Ağa târih-i kitâbdan bir sene mukaddem sünnet olduğun-
da câriye-i memlûkesi olduğum hâlde malından beni tahrîr ve i‘tâk ve zümre-i 
harâir-i asliyyâta idrâc ve ilhâk edip hürre olmuş iken mezbûr Mehmed Ağa bi 
gayrı hakkın bana vaz‘-ı yed eder suâl olunup üzerimden yed-i mubtılası kasr ve 
izâle olunup sebîlim tahliyye olunmak matlûbumdur dedikde, gıbbe’s-suâl mezbûr 
Mehmed Ağa mevsûfe-i mezbûreyi i‘tâkını inkâr etmeğin mevsûfe-i mezbûreden 
müdde‘âsını mübeyyine beyyine taleb olundukda mahmiye-i İstanbul’da Molla 
Hüsrev mahallesi ahâlîsinden İsmail Ağa b. Osman ve Cafer Bey b. Abdullah ve 
İmâmzâde Mehmed Çelebi b. Mustafa nâm kimesneler li ecli’ş-şehâde meclis-i 
şer‘a hâzırûn olup istişhâd olunduklarında fi’l-hakīka mezbûr Mehmed Ağa târih-i 
kitâbdan bir sene mukaddem sünnet olduğunda mevsûfe-i mezbûre câriye-i 
memlûkesi olduğu hâlde bizim huzûrumuzda malından i‘tâk ve zümre-i harâir-i 
asliyyâta idrâc ve ilhâk etmişidi, biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebince mevsûfe-i mezbûrenin vech-i 
mübeyyen üzre hürriyetine hükm ve sebîli tahliyye olunup üzerinden yed-i mub-
tılasının kasr ve izâlesine mezbûr Mehmed Ağa’ya tenbîh olunmağın mâ vaka‘a 
bi’t-taleb ketb olundu.
Fi’l-yevmi’r-râbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Arslan Çavuş b. Mehmed el-Mübâşir, İbrahim Çelebi b. Ahmed, Ya-
kub b. Hasan, çukadâr Hasan Beşe b. Abdullah.

715 [90b-3] Sâliha bt. Abdullah’ın, el-Hâc Musa b. Ali’den muhâlaa 
yoluyla boşandığı
Mahmiye-i İstanbul’da Pîrî Paşa odaları sâkinelerinden Sâliha bt. Abdullah nâm 
hâtun meclis-i şer‘-i şerîf-i lâzımü’t-teşrîfde zevci işbu bâ‘isü’l-kitâb el-Hâc Musa 
b. Ali nâm kimesne mah za rın da ikrâr ve takrîr-i kelâm edip mezbûr el-Hâc Musa 
zimmetinde mütekarrir ve ma‘kūdun-aleyh olan beş yüz akçe mehr-i müeccelim 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre mezbûr el-Hâc Musa ile muhâla‘a-i sahîha-i şer‘iyye ile muhâla‘a edip 
ol dahi muhâla‘a-i mezbûreyi kabûl ettikden sonra zevciyyete müte‘allika da‘vâdan 
her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Muharrem Çelebi b. Abdullah, İbrahim Çelebi b. Mehmed, Hasan 
Çelebi b. Ahmed, Mehmed Çelebi b. Abdullah.

716 [90b-4] Âişe bt. Hasan’ın hür olduğu ve kimsenin câriyesi olmadığı
Medîne-i Üsküdar’da Solak Sinan mahallesinde sâkin iken bundan akdem vefât 
eden Abdullah b. Abdullah’ın kızı ve hasren vârisi olan Âişe nâm hâtun meclis-i 
şer‘-i şerîfde bâ‘isetü’l-kitâb diğer Âişe bt. Hasan nâm hâtun mah za rın da üzerine 
da‘vâ ve takrîr-i kelâm edip mezbûre diğer Âişe müteveff â-yı mezbûrun câriye-i 
memlûkesi olmağla irsen bana intikāl etmişken rıkka inkıyâddan imtinâ‘ eder 
suâl olunup ihkāk-ı hak olunmak matlûbumdur dedikde gıbbe’s-suâl mezbûre 
diğer Âişe cevâbında müteveff â-yı mezbûrun abd-i atîki olan Hasan’ın zevce-i 
menkûhası olup hürre olan Fâtıma Hâtun’dan ben mütevellide kızı olup hürretü’l-
aslım deyû def ‘le mukābele edicek gıbbe’l-istintâk ve’l-inkâr mezbûre diğer 
Âişe’den beyyine taleb olundukda mahalle-i mezbûr sük kâ nın dan Hasan Çavuş b. 
Mehmed ve Abdüllatîf Beşe b. Mehmed nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka mevsûfe-i mezbûre diğer 
Âişe müdde‘iyye-i mezbûre Âişe’nin babası müteveff â-yı mezbûr Abdullah’ın 
mu‘takı olan mezbûr Hasan’ın hürretü’l-asl olan zevcesi mezbûre Fâtıma’dan mü-
tevellide sulbiye kızı olup firâş-ı hürriyetden mütevellid hürredir biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde gıbbe ri‘âyeti şerâiti’l-kabûl şehâdetleri makbûle olmağın mûcebince 
müdde‘iyye-i mezbûre Âişe vech-i muharrer üzre mu‘ârazadan men‘ olunup mâ 
hüve’l-vâki‘ bi’t-taleb ketb olundu.
Fi’l-yevmi’s-sânî min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Rıdvan, Hüseyin Beşe b. Abdullah, Ebûbekir b. 
Turgud, Muharrem b. Abdullah, Ahmed Çelebi b. Abdullah.

717 [90b-5] Ölen Âmine bt. Hasan Efendi’nin terekesinin üçte birini cüz 
okunması için vasiyet ettiği
Mahrûse-i Galata müzâfâtından kasaba-i Kasımpaşa’da (  ) mahallesinde sâkin 
umdetü’l-müderrisîni’l-kirâm bâ‘isü’l-kitâb Mustafa Efendi b. Hasan Efendi 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de li ebeveyn 
kız karındaşı olup mahmiye-i İstanbul’da Ayasofya-i Kebîr mahallesinde sâkine 
iken vefât eden Emine bt. Hasan Efendi nâm hâtunun veresesinden tereke-i 
vâfiyesine vâzı‘ü’l-yed olan zevci Ahmed Paşa ve sadrî kebîr oğlu Mustafa mah-
zarlarında üzerlerine da‘vâ ve takrîr-i kelâm edip müteveff ât-ı mezbûre hayâtında 
sülüs malından beş yüz esedî guruş ifrâz olunup meblağ-ı mezbûrdan kadr-i 
kifâye techîz ve tekfînine harc olunandan bâkī her ne kalırsa vakf olunup gallesi 
ile kasaba-i mezbûrda Gedik Abdi mescidi’nde rûhu için yevmî ikişer akçe vazîfe 
ile kifâyet ettiği mikdâr eczâ-i şerîfe tilâvet ettirile deyû vasiyyet edip tenfîzine 
beni vasiyy-i muhtâr nasb ve ihtiyâr ettikden sonra musırraten fevt olup sülüs 
malı vesâyâsına müsâ‘id olduğundan gayrı mezbûrân Ahmed Bey ve Mustafa Bey 
vasiyyet-i mezbûreyi tahrîr etmişlerdir suâl olunup ihkāk-ı hak [91a] olunmak 
matlûbumdur dedikde gıbbe’s-suâl mezbûrân Ahmed Paşa ve Mustafa Bey ka-
ziyye minvâl-i muharrer üzre olduğunu tâyi‘an ikrâr ve i‘tirâf etmeğin mûcebince 
ba‘de’l-hükm mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-emâcid ve’l-ekârim Ahmed Paşa b. Kara Hoca, fahrü’l-a‘yân 
Mustafa Bey b. Hüseyin Efendi, fahrü’l-müderrisîn Halil b. Hasan, zahrü’l-akrân 
Receb Ağa, el-Hâc Hasan b. Musli, el-Hâc Abdurrahman b. Mesud.

718 [91a-1] Sâliha bt. Mustafa’nın câriyesi Hatice bt. Abdullah’ı vasiyet 
yoluyla âzat ettiği
Mahmiye-i İstanbul’da Kalenderhâne mahallesi sük kâ nın dan Sâliha bt. Mus-
tafa nâm hâtun meclis-i şer‘-i hatîr-i lâzımü’t-tevkīrde ikrâr ve takrîr-i kelâm 
edip bana rıkkıyyetini mu‘terife olan işbu açık kaşlı, koyun elâ gözlü, orta boy-
lu, Gürciyyetü’l-asl bâ‘isetü’l-kitâb Hatice bt. Abdullah nâm câriye-i memlûkemi 
vefâtımdan kırk gün mukaddem âzâd olmak üzre tedbîr-i mukayyed ile müdebbe-
re eyledim vaktâ ki kazâ-i nahb eylediğimde kayd-ı mezbûr bulunursa mevsûfe-i 
mezbûre cemî‘ malımdan âzâd olup harâir-i asliyyât gibi hürre olsun dedikde mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis min Ramazâni’l-mübârek li sene seb‘a ve seb‘în ve elf.
Şuhûdü’l-hâl: İlyas Halîfe b. Rıdvan el-Müezzin, Abdülbâkī b. el-Hâc Osman, Veli 
b. Mahmud, Hüseyin b. Mustafa, Resul [b.] Rıdvan.

719 [91a-2] Ölen Abdülkerim b. Abdi’nin el-Hâc Mehmed 
b. Mehmed’deki alacağını kızı Meryem Hatun’un tahsil ettiği
Mahmiye-i İstanbul’da Yedikule kurbunda Hacı Evhad mahallesinde sâkin iken 
fevt olan Abdülkerim b. Abdi nâm müteveff ânın sulbiye kebîre kızı ve hasren 
vârisesi Meryem Hâtun meclis-i şer‘-i şerîf-i lâzımü’t-tevkīrde işbu bâ‘isü’l-kitâb 
el-Hâc Mehmed b. Mehmed nâm kimesne mah za rın da ikrâr ve takrîr-i kelâm 
edip mezbûr el-Hâc Mehmed Ayasofya-i Kebîr vakfı’ndan Yedikule’de lede’l-
ahâlî ve’l-cîrân ma‘lûmü’l-hudûd olup icâreteyn-i ma‘lûmeteyn ile mezbûr el-Hâc 
Mehmed’in taht-ı tasarrufunda olan debbâğhâne dükkânını babam müteveff â-
yı mezbûra hâl-i sıhhatinde on bin akçe bedel mukābelesinde ferâğ edip bedel-i 
mezkûrdan üç bin beş yüz akçesini babam mezbûr Abdülkerim yedinden ahz u 
kabz eyledikden sonra izn-i mütevellî bulunmamağla mezbûr el-Hâc Mehmed 
dükkân-ı mezbûru âhara ferâğ edip meblağ-ı mezbûr üç bin beş yüz akçe zimme-
tinde kalmağın meblağ-ı mezbûru merkūm el-Hâc Mehmed’den da‘vâ ve taleb ey-
lediğimde inkâr etmekle beynimizde münâza‘ât-ı kesîre vakı‘a olmuşidi el-hâletü 
hâzihî muslihûn tavassut edip mezbûr el-Hâc Mehmed ile beynimizde bin beş 
yüz akçe üzerine inşâ-i akd-i sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr bin beş yüz akçeyi merkūm el-Hâc Mehmed 
yedinden tamâmen ahz edip husûs-ı mezbûra müte‘allika da‘vâdan mezbûr el-
Hâc Mehmed’in zimmetini ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, Mehmed b. Ramazan, İbrahim b. Ahmed, 
Veli Bey b. ( ), Abdi Çelebi b. ( ).

720 [91a-3] Mehmed b. Abdullah’ın, Ahmed Bey b. Hasan’ın odasına 
girip paralarını çaldığını kabul ettiği
Hâssa bostancılarından bâ‘isü’l-kitâb Ahmed Bey b. Hasan nâm kimesne 
meclis-i şer‘-i şerîfde sâbıkan hizmetkârı olan Mehmed b. Abdullah nâm ki-
mesne mah za rın da üzerine da‘vâ ve takrîr-i kelâm edip mezbûr Mehmed 
hizmetkârım iken târih-i kitâbdan yirmi iki gün mukaddem Çarşamba gecesi 
Hasbahçe’de bostancılar odalarında berberhâne demekle ma‘rûf odamda olan 
sepetimi fuzûlen açıp içinde olan yüz seksen guruşumu ahz u kabz etmişdir 
suâl olunup ihkāk-ı hâk olunmak matlûbumdur dedikde gıbbe’s-suâl mezbûr 
Mehmed cevâbında müdde‘î-i mezbûrun vech-i mübeyyen üzre sepetini açıp 
içinde olan yüz seksen guruşunu ahz u kabz edip Mehmed Bey b. Ahmed nâm 
bostânîye vermişdir deyû tav‘an ikrâr etmeğin mûcebince meblağ-ı mezbûrun 
aynını müdde‘î-i mezbûra teslîme müstehlek ise misli yüz seksen guruşu 
müdde‘î-i mezbûra zâmin olmak üzre mezbûr Mehmed’e tenbîh olunmağın mâ 
vaka‘a bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Fahrü’l-emâsil Ömer Bey b. Mustafa, fahrü’l-müderrisîn Abdülbâkī 
Çelebi, Hasan Beşe b. Abdullah, Hasan Çelebi b. Ahmed, Süleyman b. Veli, es-
Seyyid Süleyman Efendi b. Es-Seyyid Ali, Mustafa Efendi [b.] Hürrem.

721 [91a-4] Osman Ağa’nın, Eflak voyvodası ve adamlarına 
ödünç para verdiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi Dârü’l-
hilâfeti’l-aliyye Kostantıniyye el-mahmiyye mahallâtından Kasab İvaz mahalle-
sinde sâbıkan zağarcıbaşı olan umdetü’l-emâcid ve’l-ekârim câmi‘ü’l-mehâmid 
ve’l-mekârim Osman Ağa’nın menziline varıp zeyl-i rakīmde isimleri terkīm olu-
nan müslimîn mahzarlarında akd-i meclis-i şer‘-i mübîn eyledikde kendi tarafl a-
rından asîl ve gāibûn ani’l-meclis olup bi’l-fi‘l Efl ak voyvodası olan Rado v. Po’nun 
sâbıkan banı olan Rado v. İstayko ve verenikos olan Mariş ve kolicari olan Koliçe v. 
İnco ve istari olan Dragic v. Kostantin ve posnifos olan Şarban ve Kostantin ve Sof-
yalı Nikola Manol ve Matay v. İsterye ve kolisi olan Yorgi v. Yuvan ve mütesellimi 
olan Laskaraki v. Manol tarafl arından vekîl olup mîrî sürücü Anastas v. Adam ve 
Dimitri v. Yani nâm zimmîler şehâdetleriyle şer‘an sâbit olup mezbûr voyvodanın 
hâliyâ banı olan Yorgi v. Praşko ve logofeni olan Rado v. Harçeleşko ve armaşi olan 
Pano v. Şipo ve ştareri olan Zoye v. Filib’den her biri meclis-i ma‘kūd-ı mezbûrda 
mûmâ-ileyh Osman Ağa mah za rın da asâleten ve vekâleten ikrâr ve takrîr-i kelâm 
edip dest-i hattımız ile mûmâ-ileyh Osman Ağa yedine verdiğimiz temessükü-
müz nâtık olduğu üzre müşârün-ileyh Osman Ağa’ya cihet-i karzdan on beş bin 
kıt‘a esedî guruş ve semeni târih-i kitâbdan dokuz ay tamâmına değin müeccel ve 
mev‘ûd on altısı la‘l ve üçü yâkut cem‘an on dokuz bin kıt‘a esedî guruş vâcibü’l-
edâ ve lâzımü’l-kazâ deynimiz olup her birimiz meblağ-ı mezbûrdan âharın zim-
metine lâzım gelene kefîl ve zâmin olmuşuzdur dediklerinde gıbbe’t-tasdîki’l-
mu‘teber husûs-ı mezbûru mevlânâ-yı mezbûr mahalline tahrîr ve ba‘dehû ma‘an 
irsâl olunan Hasan Çelebi ile meclis-i şer‘-i hatîre gelip alâ vukū‘ihî inhâ ve takrîr 
etmeğin mâ hüve’l-vâki‘ bi’t-taleb ketb olundu.
Fî selhi Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem yazıcı el-Hâc Mehmed Efendi 
b. Oruc Ağa, zübdetü ashâbi’t-tastîr ve’r-rakam Abdullah Efendi b. Abdürrahim, 
umdetü’l-emâsil ve’l-a‘yân Vâni Mustafa Efendi b. İsmail, fahrü’l-eşbâh el-Hâc Ali 
b. Mehmed, Ali Halîfe b. Ömer, hazînedâr Ali Çelebi b. Ahmed, fahrü’l-akrân 
Mirza Çelebi b. 56. C[emâ‘at], Osman Beşe b. Abdullah 56. C[emâ‘at], Selim Beşe 
b. Abdullah 56. C[emâ‘at], Kefevî Hoca b. Mustafa Efendi.

722 [91a-5] Nikola v. Yani’nin, Dimitri v. Yani’ye ödünç verdiği
Meyhâneci tâifesinden işbu bâ‘isü’s-sifr Nikola v. Yani nâm zimmî bakkal 
tâifesinden Dimitri v. Yani nâm zimmî muvâcehesinde üzerine da‘vâ ve takrîr-i 
kelâm edip merkūm Dimitri cihet-i karz-ı şer‘îden altmış esedî guruş hakkım 
vardır suâl olunsun dedikde gıbbe’s-suâl mezbûr Dimitri zimmetinde cevâbında 
fi’l-vâki‘ müdde‘î-i merkūm Nikola’ya cihet-i mezbûrdan altmış esedî guruş zim-
metimde lâzımü’l-edâ ve vâcibü’l-kazâ deynim vardır deyû bi tav‘ihî ikrâr ve i‘tirâf 
etmeğin mûcebince meblağ-ı mezbûr altmış esedî guruşu müdde‘î-i merkūma edâ 
ve teslîme mezkûr Dimitri’ye tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sâdis min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Hasan Çelebi b. Ahmed, Mustafa Çavuş b. Abdullah, İbrahim Çe-
lebi b. Ahmed.







723 [91a-6] Ölen Âmine Hatun bt. Hasan Efendi’nin terekesinin, 
kocası Ahmed Paşa, oğlu Mustafa Bey ve kızları Âişe ve Safiye 
arasında taksimi
Mahmiye-i İstanbul’da Ayasofya-i Kebîr mahallesi sâkinelerinden iken bundan 
akdem vefât eden Âmine Hâtun bt. Hasan Efendi’nin verâseti zevc-i metrûkü Ah-
med Paşa ve sadrî kebîr oğlu Mustafa Bey ve sadriye kebîre kızları Âişe ve Safiye’ye 
münhasıra ve terekesinin on atlı sehimden dört sehmi mûmâ-ileyh Ahmed Paşa’ya 
ve altı sehmi mezbûr Mustafa Bey’e ve üçer sehmi mezbûretân Âişe ve Safiye’den 
her birine isâbet ettiği şer‘an mütehakkik oldukdan sonra ve mûmâ-ileyh Ah-
med Paşa meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
mezbûretân Âişe ve Safiye’nin halleri ve tarafl arından husûs-ı âti’l-beyâna vekîlleri 
olduğu zâtlarını ma‘rifet-i şer‘iyye ile ârifân Abdi Bey b. Ahmed ve Receb Çelebi b. 
Ali nâm kimesneler şehâdetleri ile şer‘an sâbit olan umdetü’l-müderrisîni’l-kirâm 
Mustafa Efendi ile mezbûr Mustafa Bey mahzarlarında ikrâr ve takrîr-i kelâm 
edip müteveff ât-ı mezbûrenin, mezbûre Âişe’ye deyni olan yedi yüz esedî guruş-
dan ve Ahmed Efendi’ye deyni olan [91b] iki bin iki yüz akçeden ve bakkal ( ) 
deyni olan üç bin akçeden ve Oruc Ağa’ya deyni olan üç bin akçeden ve bakkal 
Franko’ya deyni olan üç bin guruşdan ve Mehmed nâm kimesneye deyni olan elli 
şerîfi ve iki yaldız altınından benim rub‘ hisseme isâbet edene mezbûretân Âişe 
ve Safiye ile mezbûr Mustafa Bey zâmin olup müteveff ât-ı mezbûrenin zimem-i 
nâsda olan düyûnu alâ hâlihî sâir verese ile beynimizde durmak üzre müteveff ât-ı 
mezbûrenin terekesinden sihâm mezbûreden dört sehim hissem mukābelesinde 
mezbûrûn Mustafa Bey ve Âişe ve Safiye ile bi tarîki’t-tehârüci’ş-şer‘î bin üç yüz 
esedî guruş üzerine sulh olup bedel-i sulh-i mezbûrun iki yüz esedî guruşum 
mezbûrlardan nakid alıp ve beş yüz esedî guruşu için hâzır bi’l-meclis beş yüz 
esedî guruş dâyinim olan Halil Bey’i cümlemiz bir meclisde iken mezbûrûn Mus-
tafa Bey ve Âişe ve Safiye üzerlerine havâle-i sahîha-i şer‘iyye ile havâle edip an-
lar dahi havâleyi kabûl edip ve altı yüz guruşunu dahi müteveff ât-ı mezbûrenin 
zimmetimde mehir deyni olan sekiz yüz guruşdan mezbûrûn Mustafa ve Âişe 
ve Safiye’nin hisseleri olan altı yüz esedî guruşa takās edip anlar dahi mukāssa 
ve kabûl ettiklerinden sonra mezbûrûn Mustafa Bey ve Âişe ve Safiye ile tereke-i 
müteveff ât-ı mezbûreye müte‘allika cemî‘ de‘âvîden her birimiz âharın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde vekîl-i müşârün-ileyh 
ile mezbûr Mustafa Bey dahi mukırr-ı mûmâ-ileyhi cemî‘ kelimâtında vicâhen 
tasdîk etmeğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Emîrü’l-ümerâ’i’l-kirâm Ahmed Paşa b. el-merhûm Kara Hoca, 
fahrü’l-a‘yân ve’l-ekfâ Mustafa b. Hüseyin Efendi, fahrü’l-müderrisîn Halil Efendi 







[b.] Hasan, fahrü’l-emâcid ve’l-akrân Receb Ağa b. Ali, el-Hâc Hasan b. Musli, 
el-Hâc Abdurrahman b. Mesud, Mehmed b. İbrahim, Mehmed Beşe b. İbrahim 
el-Mübâşir, Receb b. Ali, Hüseyin Efendi b. Mustafa.

724 [91b-1] Bayramiye şeyhi Pîr Mehmed Efendi’nin atalarına vakfedilen 
eve el koyan Veli Efendi b. Hüsameddin’in haksız olduğu
Mahrûse-i Galata müzâfâtından kasaba-i Kasımpaşa’da Küçük Piyâle Paşa ma-
hallesinde sâkin ve tarîkat-i meşâyihden Bayramiyye tarîkinde olup vech-i âtî 
üzre da‘vâya memûr olan bâ‘isü’l-kitâb Pîr Mehmed Efendi b. İshak meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de zikri âtî menzile 
vâzı‘ü’l-yed olduğu şer‘an sâbit olan Veli Efendi b. Hüsameddin nâm kimesne 
mah za rın da üzerine da‘vâ ve takrîr-i kelâm edip mahalle-i mezbûrda vâki‘ hâlâ 
etrâf-ı erba‘adan tarîk-i âm ve bostan ve Piyâle Paşa mescid haremi ve Sefer 
Kethüdâ mektebi ve benim mülk menzilim ile mahdûd büyût-ı adîde ve zâviye 
ve hadîkayı müştemil menzil Kurd Bey b. Abdülcebbâr nâm sâhibü’l-hayrın 
yedimde olan vakfiye-i ma‘mûlün-bihâsı nâtıka olduğu üzre süknâsı tarîkat-i 
mezbûrede olan ceddim merhûm eş-Şeyh Ali Efendi b. Dede Bey’e ba‘de vefâtihî 
evlâdına ve evlâdına ve evlâd-ı evlâd-ı evlâdına meşrûtiyyet vakfı olup ben 
şeyh-i mezbûr Ali Efendi’nin oğlu İshak’ın oğlu olmağla menzil-i mezbûrun 
süknâsı bana meşrûta iken mezbûr Veli Efendi bi gayrı hakkın menzil-i 
mezbûra vaz‘-ı yed eder suâl olunup kasr-ı yedine ve bana teslîme tenbîh olun-
mak matlûbumdur deyû mazmûnu min külli’l-vücûh takrîr-i meşrûhunu nâtıka 
vakfiye-i ma‘mûlün-bihâ ibrâz etmeğin gıbbe’s-suâl mezbûr Veli Efendi menzil-i 
mezbûrun süknâsı vâkıf-ı mezbûrun vech-i muharrer üzre şeyh-i mezbûr 
Ali Efendi’ye ba‘dehû evlâdına ve evlâd-ı evlâdına ve evlâd-ı evlâd-ı evlâdına 
meşrûta vakfı olup müdde‘î-i mezbûr Pîr Mehmed Efendi dahi şeyh-i mezbûr 
Ali Efendi’nin evlâd-ı evlâdından olup menzil-i mezbûrun süknâsı hakk-ı 
meşrûtu olduğunu ikrâr ve zeyl-i rakīmde muharrerü’l-esâmî olan müslimîn 
dahi ihbâr etmeğin mûcebince menzil-i mezbûrdan kasr-ı yedine ve müdde‘î-i 
mezbûra şart-ı vâkıf üzre teslîmine mezbûr Veli Efendi’ye tenbîh olunmağın mâ 
vaka‘a bi’t-taleb ketb olundu.
Fi’l-yevmi’s-sânî min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Umdetü’l-mehâdimü’l-kirâm ve’l-müderrisîn-i’l-fihâm Mustafa 
Efendi, umdetü’s-sâdâti’l-kirâm es-Seyyid Mehmed b. Mesud Efendi, Fahrü’s-
sâdâti’l-kirâm eş-Şeyh Cafer Efendi, Ahmed Efendi b. Hacı Hasan, Ömer Efendi 
[b.] Veli el-İmâm.







725 [91b-2] Vakıf evin, Mehmed Efendi b. Mustafa’nın kullanması 
için verildiği
Ashâb-ı hayrâtdan (  )’nın süknâsı ulemâya meşrûta vakfı olup mahmiye-i 
İstanbul’da Keçeci Pîrî mahallesinde vâki‘ lede’l-ahâlî ma‘lûmü’l-hudûd menzilin 
tevcîh-i hâkim ile mutasarrıfı olan Ali Efendi b. (  ) menzil-i mezbûru bâ‘isü’l-
kitâb Mehmed Efendi b. Mustafa’ya fâriğ olup kasr-ı yed ettiği tarafından vekîli 
olduğu Yunus Efendi b. Ali ve Mehmed b. Ömer şehâdetleri ile sâbit olan eş-Şeyh 
Müstakīm Efendi’nin meclis-i şer‘de mezbûr Mehmed Efendi’nin vekîli olan Ha-
san b. İbrahim mah za rın da ikrârı ile şer‘an sâbit olup bu vechile süknâ-yı menzil-i 
mezbûr mahlûle ve mezbûr Mehmed Efendi her vechile süknâya muhtac olma-
ğın süknâ-yı menzil-i mezbûr taraf-ı şer‘-i mübînden mezbûr Mehmed Efendi’ye 
tevcîh olunup tasarrufiyçün bu vesîka ketb olundu.
Fi’l-yevmi’s-sâdis min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. (  ) el-Müezzin, Kemal Efendi, keçeciler şeyhi 
Mehmed Efendi, Mehmed Çelebi b. Abdullah, Hasan Beşe b. Abdullah.

726 [91b-3, Arapça] Hasan’ın Osman ve Meryem adlı çocuklarına 
nafaka takdir edildiği
Hâkim, Osman ve Meryem ibney Hasan nâm sagīreynin nafaka, kisve ve havâic-i 
zarûriyyeleri için, vilâyet-i Anadolu’da vâki‘ Torbalı Göynük kasabası mahal-
lâ  tından Çeşme mahallesinde sâkine olan râfi‘at-i hâze’l-kitâb Fâtıma bt. Receb 
nâm mutallaka anne ve hâdinelerinin talebiyle babaları mezbûr Hasan üzerine, 
zeylde mezkûr târihden i‘tibâren yevmî râyicü’l-vakt beş akçe farz ve takdîr etti 
ve meblağ-ı mefrûz-i mezkûru sagīreyn-i mezkûreynin havâicine sarf etmesine ve 
vakt-i hâcette istidâne edip lede’z-zafer mezbûr Hasan’a rücû‘ etmesine mezkûre 
Fâtıma hâtuna izin verdi.
Cerâ zâlike ve hurrire fi’l-yevmi’s-sâdis min Ramazâni’l-mübârek sene seb‘a ve 
seb‘în ve elf.
Şuhûdü’l-hâl: Hasan Çavuş b. Mehmed el-Mübâşir, Hasan Çelebi [b.] Ahmed, İb-
rahim Çelebi b. Mehmed, Baba Resul [b.] Rıdvan.

727 [91b-4] Eski vakıf menzilin yeniden yapılması şartıyla Mehmed 
Çelebi b. Ali’ye verildiği
Dârü’l-hilâfeti’l-aliyye Kostantıniyye el-mahmiyye mahallâtından Akseki ma-
hallesi mescid-i şerîfi ve ma‘bed-i latîfinin bi’l-fi‘l müezzini olan işbu bâ‘isü’l-
kitâb Mehmed Çelebi b. Ali nâm kimesne meclis-i şer‘-i şerîf-i şâmihü’l-imâd ve 
mahfil-i dîn-i münîf-i râsihü’l-evtâdda takrîr-i kelâm edip mahalle-i mezbûrede 
vâki‘ merhûm Dal Mehmed Efendi nâm sâhibü’l-hayrın gallesi mescid-i şerîf-i 
mezkûrda müezzin olanlara meşrûta vakfı olup bir tarafdan haff âf Mehmed Çe-
lebi mülkü ve bir tarafdan Belkıs Hâtun mülkü ve bir tarafdan ba‘zen mescid-i 
şerîf-i mezkûrda imâm olanlara meşrûta vakıf menzili ve ba‘zen müezzin olanlara 
meşrûta âhar vakıf menzil ve bir tarafdan tarîk-i âm ile mahdûd menzil, mürûr-ı 
eyyâm ile kürûr-ı a‘vâm ile bi’l-külliye harâb olup bir vechile kābil-i süknâ olma-
mağın müceddeden binâ olunmak lâzım geldikde cânib-i vakıfda binâya müsâ‘ade 
olmamağın ba‘de’l-keşf ve’t-tahmîn arsasına yevmî bir akçe icâre-i müeccele ile 
ta‘yîn olundukdan sonra vakf-ı mezbûrun bi’l-fi‘l mütevellîsi olan Ahmed Çelebi 
menzil-i mahdûd-ı mezkûru kendi malım ile mülküm olmak üzre nefsim için 
binâya târih-i kitâb şehri gurresinde bana izin verip yedime temessük vermişdir, 
nazar olunup mûcebince cânib-i şer‘-i şerîfden istihkâmen yedime hüccet veril-
mek matlûbumdur deyû mazmûnu min külli’l-vücûh takrîr-i meşrûhuna muvâfık 
ve târih-i mezbûr ile müverrah ve mütevellî-i mezbûrun imzâ ve hatmini hâvî te-
messük ibrâz etmeğin mûcebince cânib-i şer‘-i hatîr-i lâzımü’t-tevkīrden li ecli’l-
istihkâm işbu vesîka-i enîka ketb ve imlâ olundu.
Fi’l-yevmi’r-râbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Mehmed, Hasan 
Çelebi b. Ahmed, Mehmed Bey b. Ramazan.

728 [91b-5, Arapça] Vâhide bt. Ali adlı çocuğa annesinin vasî atandığı
Hâkim, Fâtıma bt. Murad nâm hâtunu, mahmiye-i Kostantıniyye mahallâtından 
Keçeci Pîrî mahallesinde sâkin iken bundan akdem fevt olan Ali nâm zevci ile 
müşterek çocukları olan Vâhide nâm sagīreye zabt-ı ahvâli ve müteveff â-yı mezbûr 
babasından irs-i şer‘le kendisine intikāl eden emvâlin hıfzı için ihtiyâcına binâen 
rüşd ve bülûğuna kadar vasî nasb etti. Merkūme Fâtıma da vesâyet-i mezkûreyi 
kabûl edip hizmet-i lâzımesini edâyı üzerine aldı.
Cerâ zâlike ve hurrire fi’l-yevmi’s-sâlis min şehri Ramazâni’l-mübârek sene seb‘a 
ve seb‘în ve elf.
Şuhûdü’l-hâl: Mustafa Ağa b. Mehmed, Ahmed Çelebi b. Mehmed, İbrahim Çele-
bi b. Rıdvan, İbrahim Çelebi b. Receb, Yusuf b. Hasan.

729 [92a-1] Fâtıma bt. Receb’in, eski kocası Hasan b. Hasan’daki 
alacağını tahsil ettiği
Vilâyet-i Anadolu’da Torbalı Köşk kasabası mahallâtından Çeşme mahallesi 
sâkinelerinden Fâtıma bt. Receb nâm hâtun meclis-i şer‘-i şerîf-i lâzımü’t-teşrîfde 
zevc-i sâbıkı bâ‘isü’l-kitâb Hasan b. Hasan nâm kimesne mah za rın da ikrâr ve 
takrîr-i kelâm edip târih-i kitâbdan on ay mukaddem mezbûr Hasan beni bâyinen 
tatlîk etmeğin zimmetinde mütekarrir ve ma‘kūdun-aleyh olan üç yüz akçe 
mehr-i müeccelimi ve mezbûr Hasan’ın firâşından mütevellid sagīr oğlum Os-
man ve sagīre kızım Meryem’in nafakaları için bin yetmiş altı senesi Zilka‘desi’nin 
evâsıtında mezbûr Hasan üzerine farz ve takdîr olunan yevmî on ikişer akçeden 
târih-i kitâba gelince müctemi‘ olan üç bin dört yüz seksen akçenin iki yüz ak-
çesini işbu meclisde mezbûr Hasan yedinden ahz u kabz edip meblağ-ı bâkī iki 
bin iki yüz seksen akçeyi mezbûr Hasan’ın eşyâ-i memlûkesinden fuzûlen bey‘ ile 
istihlâk ettiğim biri mâî ve biri kırmızı iki kilim ve iki yorgan ve bir ibrik ve bir 
çarşaf ve biri kırmızı biri bâzincânî iki kaft anın mecmû‘ kıymetleri olan iki bin 
iki yüz seksen akçeye takās edip ol dahi mukāssa ettikden sonra hukūk-ı zevciy-
yete târih-i kitâba gelince beynimizde cârî olan ahz ve i‘tâya müte‘allika âmme-i 
hukūk-ı ma‘lûme ve mechûle da‘vâsından [her] birimiz âharın zimmetini ibrâ ve 
iskāt ettik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Hasan Çavuş b. Mehmed el-Mübâşir, Hasan Çelebi b. Ahmed, İbra-
him b. Ahmed, Hasan b. Ahmed, Mehmed b. Ramazan.

730 [92a-2] Ölen Ali b. Tayyib’in, Meryem bt. Cafer’deki ev satışından 
kalan alacağının karısı ve kızları tarafından tahsil edildiği
Mahmiye-i İstanbul’da Koca Mustafa Paşa mahallesinde sâkin iken bundan ak-
dem vefât eden Ali b. Tayyib’in verâseti zevce-i metrûkesi Fâtıma bt. Murad ve 
kebîre kızları Hatice ve Afîfe ve sagīre kızı Vâhide’ye münhasıra ve mezbûre 
Fâtıma sagīre-i mezbûrenin vasîsi olduğu şer‘an sâbit oldukdan sonra mezbûre 
Fâtıma asâleten ve vesâyeten ve mezbûretân Hatice ve Afîfe asâleten meclis-i şer‘-i 
şerîfede Meryem bt. Cafer nâm hâtun mah za rın da her biri üzerine da‘vâ ve takrîr-i 
kelâm edip müteveff â-yı mezbûr hayâtında merhûm el-Hâc Evhad vakfı’ndan olup 
mahmiye-i mezbûrda Canbâziye mahallesinde vâki‘ bir tarafdan Mehmed Çelebi 
ve bir tarafdan Timurhan Hâtun menzilleri ve bir tarafdan mekteb ve bir tarafdan 
tarîk-i âm ile mahdûd üç bâb tahtânî odaları ve ahır ve hadîkayı müştemil icâre-i 
mu‘accele-i ma‘lûme ve ayda otuz akçe ücret-i müeccele ile tasarrufunda olan 
menzilini bin yetmiş senesi Ramazân-ı şerîfi gurresinde mezbûre Meryem’e otuz 
beş bin akçe bedel mukābelesinde izn-i mütevellî ile ferâğ ve tefvîz ve teslîm edip 
mezbûre dahi tefevvuz ve tesellüm ettikden sonra bedel-i mezbûrun on dört bin 
akçesini müteveff â-yı mezbûr hayâtında edâ edip bâkī yirmi bir bin akçesi zim-
metinde kalmağın suâl olunup meblağ-ı bâkī-i mezbûrun mezbûre Meryem’den 
alıverilmesi matlûbumdur dediklerinde gıbbe’s-suâl mezbûre Meryem cevâbında 
müteveff â-yı mezbûrdan menzil-i mezbûru târih-i mezbûrda izn-i mütevellî ile 
otuz beş bin akçe bedel ile tefevvuz ve kabûl ettiğimden sonra bedel-i mezbûrun 
cümlesini müteveff â-yı mezbûra hayâtında edâ ve îfâ edip ol dahi ahz ve istîfâ et-
miş idi deyû def ‘le mukābele edicek gıbbe’s-suâl ve’l-inkâr mezbûre Meryem’den 
def ‘-i mezbûreyi mübeyyine beyyine taleb olundukda ityân-ı beyyineden izhâr-ı 
acz ile istihlâf etmeğin bedel-i mezbûrdan bâkī yirmi bir bin akçeyi müteveff â-
yı mezbûr hayâtında mezbûre Meryem’den küllen ve ba‘zen ahz ve istîfâ ettiğini 
bilmediğine mezbûrât Fâtıma ve Hatice ve Afîfe’den her birine yemîn teklîf olun-
dukda anlardan her biri dahi alâ vefk i’l-mes’ûl yemîn billâhi’l-aliyyi’l-a‘lâ etmeğin 
mûcebince meblağ-ı mezbûr yirmi bir bin akçeyi müdde‘iyât-ı mezbûrâta edâya 
merkūme Meryem’e tenbîh olundukdan sonra mezbûrât Fâtıma ve Hatice ve Afîfe 
meclis-i mezbûrda merkūme Meryem mah za rın da her biri ikrâr ve takrîr-i kelâm 
edip ânifen edâsına tenbîh olunan meblağ-ı mezbûr yirmi bir bin akçeyi işbu 
meclisde mezbûre Meryem yedinden tamâmen ahz u kabz eyledik dediklerinde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Yusuf Çelebi b. Abdülmennân, Yusuf 
b. Hasan, İbrahim b. Receb, Mustafa Çavuş [b.] Yusuf el-Mübâşir, Ahmed Beşe b. 
Mustafa, Mustafa Ağa b. Mehmed.

731 [92a-3] Zülfikar Ağa b. Abdullah’ın, Hüseyin Ağa b. Sefer’den 
alacaklı olduğu
Mahmiye-i İstanbul’da Ayasofya-i Kebîr mahallesi sük kâ nın dan bâ‘isü’l-kitâb 
Zülfikār Ağa b. Abdullah nâm kimesne meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de mahmiye-i mezbûrda Ali Paşa mahallesi ahâlîsinden 
olup hâlâ subaşı olan Hüseyin Ağa b. Sefer mah za rın da üzerine da‘vâ ve takrîr-i 
kelâm edip cihet-i karz-ı şer‘îden mezbûr Hüseyin Ağa zimmetinde altmış beş 
bin akçe hakkım olup hattâ mezbûr Hüseyin Ağa cihet-i mezbûreden bana alt-
mış beş bin akçe deyni olduğunu târih-i kitâb senesi Rebî‘ulâhiri gurresinde ikrâr 
dahi edip yedime temessük vermişidi, suâl olunup alıverilmek matlûbumdur deyû 
mazmûnu min külli’l-vücûh takrîr-i meşrûhunu nâtıka mezbûr Hüseyin Ağa’nın 
hat ve hatmini hâvî deyn temessükü ibrâz etmeğin gıbbe’s-suâl mezbûr Hüse-
yin Ağa cevâbında müdde‘î-i mezbûra deynim yok iken karzdan altmış beş bin 
akçe deynim vardır deyû kâziben ikrâr etmişidim deyicek, gıbbe’s-suâl ve’l-inkâr 
mezbûr Hüseyin Ağa vech-i muharrer üzre ikrârında kâzib olmayıp ve müdde‘î-i 
mezbûr dahi da‘vâ-yı meşrûhasında mubtıl olmadığına şer‘an müdde‘î-i mezbûra 
yemîn lâzım gelip lâkin mezbûr Hüseyin Ağa müdde‘î-i mezbûra yemîn dahi ver-
dirmemeğin mûcebince meblağ-ı mezbûru müdde‘î-i mezbûra edâya merkūm 
Hüseyin Ağa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: İsmail Ağa b. Mahmud, Yusuf b. Mustafa, Mahmud Efendi b. (  ), 
Mehmed Çelebi b. ( ).

732 [92a-4] Mehmed Bey b. İbrahim’in, Mehmed Paşa oğlu Mustafa 
Bey’deki alacak davasında sulh olduğu
Fi’l-asl vilâyet-i Anadolu’da Eskişehir kasabasından olup hâlâ müsâfiren Ayasofya-i 
Kebîr mahallesinde sâkin Mehmed Bey b. İbrahim nâm kimesne meclis-i şer‘-i 
şerîf-i lâzımü’t-teşrîfde bâ‘isü’l-kitâb mefh arü’l-[akr]ân Mustafa Bey b. el-merhûm 
Mehmed Paşa mah za rın da ikrâr ve takrîr-i kelâm edip mûmâ-ileyh Mustafa Bey 
zimmetinde cihet-i karz-ı şer‘îden iki yüz elli esedî guruş mûmâ-ileyh Mustafa 
Bey’den taleb ve da‘vâ eylediğimde beynimizde münâza‘ât-ı kesîre vakı‘a olmuşdu 
el-hâletü hâzihî beynimize muslihûn tavassut edip meblağ-ı mezkûr da‘vâsından 
mûmâ-ileyh Mustafa Bey ile beynimizde yüz yetmiş esedî guruş üzerine sulh et-
tiklerinde ben dahi sulh-i mezbûru kabûl ve bedel-i sulh olan meblağ-ı mezkûru 
mûmâ-ileyh Mustafa Bey yedinden tamâmen alıp kabz edip mâ‘adâdan mûmâ-
ileyh Mustafa Bey’in zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim 
dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mustafa Bey b. Abdullah, Mahmud Bey b. Mehmed, Ömer Bey b. 
(  ) el-Kilârî, Ahmed Bey b. Abdullah, Ebûbekir Beşe b. (  ) er-Râcil, Mehmed b. 
Mustafa.

733 [92a-5, Arapça] Mehmed b. Hüseyin adlı çocuğa vasî atandığı
Hâkim, Ahmed b. Mehmed nâm kimesneyi, Hüseyin nâm babası bundan akdem 
medîne-i mahmiye-i Kostantıniyye ma hal lâ tın dan ( ) mahallesinde sâkin iken fevt 
olan Mehmed nâm sagīre hıfz-ı ahvâli ve müteveff â-yı mezbûr babasından irs-i 
şer‘le kendisine intikāl eden emvâlin zabtı için ihtiyâcına binâen rüşd ve bülûğuna 
kadar vasî nasb etti. Mezbûr Ahmed de vesâyet-i mezkûreyi kabûl edip hizmet-i 
lâzımesini edâyı üzerine aldı.
Cerâ zâlike ve hurrire fi’l-yevmi’s-sâbi‘ min şehri Ramazâni’l-mübârek sene seb‘a 
ve seb‘în ve elf.
Şuhûdü’l-hâl: Mehmed Çelebi b. İbrahim, Mehmed Çelebi b. Yusuf, Veli Efendi b. 
Ali, Mustafa b. Ömer, Süleyman Çelebi b. Hasan, Şükrullah b. Mustafa, Mehmed 
[b.] Ebûbekir.







734 [92b-1] Agop ve Ovanes v. Kirkor’un bağ ve bahçelerini Kiro 
v. Marat’a sattığı
Vilâyet-i Anadolu’da Divriği kazâsında Kesme nâm karye ahâlîsinden Agop ve 
Ovanes veledey Kirkor nâm zimmîler meclis-i şer‘-i şerîf-i şâmihü’l-imâd ve 
mahfil-i dîn-i münîf-i râsihü’l-evtâdda işbu râfi‘ayi’s-sifr Kesper ve Perik veledey 
Marat nâm zimmîler muvâcehelerinde her biri ikrâr ve takrîr-i kelâm edip bey‘-i 
âti’z-zikrin sudûruna değin ale’l-iştirâki’s-seviy yedimizde mülkümüz ve hakkı-
mız olup karye-i mezbûre sınırında ve kireç yolu altında bağlar arasında bir taraf-
dan dere ve bir tarafdan tarîk-i âm ve tarafeynden Sakanoğlu bağı ve bir tarafdan 
Karabit bağı ile mahdûd bir kıt‘a bağımızı ve yine karye-i mezbûre sınırında çay 
kenarında ve kireç karşısında vâki‘ bir tarafdan Sarı Keşiş ve bir tarafdan Perik ve 
bir tarafdan Holekoğlu bahçeleri ve bir tarafdan çay ile mahdûd bir kıt‘a bahçemi-
zi tarafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î 
ile seksen kıt‘a esedî guruşa bi safk atin vâhidetin mezbûrâna Kesper ve Perik’e bey‘ 
edip anlar dahi ale’l-iştirâki’s-seviy iştirâ ve kabûl eylediklerinden sonra semenleri 
olan meblağ-ı mezbûr seksen kıt‘a esedî guruşu yedlerinden tamâmen alıp kabz 
edip zikr olunan bağ ve bahçeyi mahallerinde zabt ve kabza mezbûrân Kesper ve 
Perik’i taslît eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâdis min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Beşe b. Mehmed, Hasan Çe-
lebi b. Ahmed, Mehmed Bey b. Ramazan, Baba Resul [b.] Rıdvan.

735 [92b-2] Mehmed Çelebi’nin unculara kethüda tayin edildiği
Mahmiye-i İstanbul’da Uncular kethüdâsı olan Ali nâm kimesne fevt olup yeri 
mahlûl ve işbu râfi‘ü’l-kitâb ekmekçi tâifesinin ihtiyârlarından bâ‘isü’l-kitâb Meh-
med Çelebi b. Bayezid her vechile mahal ve müstahık olduğundan mâ‘adâ zikr 
olunan kethüdâlık kendiye tevcîh olunmak için yedine buyruldu-yı şerîf dahi 
verilmeğin zikr olunan uncular kethüdâlığı mezbûr Mehmed Çelebi’ye taraf-ı 
şer‘den tevcîh olunup ol dahi kabûl ve hizmet-i lâzımesini edâya ta‘ahhüd etmeğin 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis min şehri Ramazâni’l-mübârek sene seb‘a ve seb‘în ve elf.
Şuhûdü’l-hâl: Fahrü’l-emâsil ve’l-eşbâh Şaban Ağa b. (  ) Ser-muhzırân, fahrü’l-
akrân Mehmed Çelebi Kethüdâ-yı muhzırân, Hasan Beşe b. ( ) Çukadâr, Hasan 
Çelebi b. İbrahim, İbrahim Çelebi b. Mehmed, Yusuf b. Ahmed.







736 [92b-3] Durak Bey b. Mehmed’in câriyesi Âişe’yi âzat ettiği
Mahmiye-i İstanbul’da Alayköşkü kurbunda Kareki Hüseyin Çelebi mahallesi 
sâkinlerinden Durak Bey b. Mehmed nâm kimesne tarafından husûs-ı âti’l-beyâna 
vekîli olduğu mahalle-i mezbûre sâkinlerinden Ahmed Bey b. Abdurrahman ve 
Süleyman Çelebi b. Abdullah nâm kimesneler şehâdetleriyle şer‘an sâbit olan Na-
suh Bey b. Yusuf nâm kimesne meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de ikrâr ve takrîr-i kelâm edip müvekkil-i mezbûr Durak 
Bey kendiye rıkkıyyetini mu‘terife olan işbu bâ‘isetü’l-kitâb açık kaşlı, elâ gözlü, 
orta boylu, Rûsiyyetü’l-asl Âişe bt. Abdullah nâm câriye-i memlûkesini hasbe-
ten lillâhi te‘âlâ taleben li merzâti’r-Rabbi’l-a‘lâ tahrîr ve i‘tâk ve zümre-i harâir-i 
asliyyâta ilhâk eyledi ba‘de’l-yevm mevsûfe-i mezbûre Âişe sâir harâir-i asliyyât 
gibi hürre olup müvekkil-i mezbûrun hakk-ı velâ-i şer‘îden gayrı üzerinde hak ve 
alâkası kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâdis min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Fahrü’l-akrân Mehmed Çelebi b. eş-Şeyh Aydın, Mustafa Bey b. Ab-
dullah, Zülfikār Ağa b. Abdullah, el-Hâc Süleyman b. Abdullah, Ahmed b. Abdur-
rahman, İbrahim Çelebi b. Mustafa, Mehmed Bey b. Ramazan.

737 [92b-4] Durak Bey b. Mehmed’in, boşandığı karısı Âişe Hatun 
bt. Abdullah’a verdiği eşyaları hibe ettiği
Mahmiye-i İstanbul’da Alayköşkü kurbunda Kareki Hüseyin Çelebi mahallesinde 
sâkin Durak Bey b. Mehmed nâm kimesne tarafından ikrâr-ı âti’l-beyâna vekîl ol-
duğu mahalle-i mezbûre sâkinlerinden Ahmed Bey b. Abdurrahman ve Süleyman 
Çelebi b. Abdullah nâm kimesneler şehâdetleriyle şer‘an sâbit olan Nasuh Bey b. 
Yusuf nâm kimesne meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda müvekkil-i mezbûrun zevce-i menkûhası Âişe Hâtun bt. Abdul-
lah tarafından tasdîk-i câ’i’l-beyâna nehc-i şer‘î ve tarîk-i mer‘î üzre sâbitü’l-vekâle 
vekîl olan fahrü’l-akrân Mehmed Çelebi b. eş-Şeyh Aydın Efendi mah za rın da 
ikrâr ve takrîr-i kelâm edip müvekkil-i mezbûr Durak Bey silk-i mülk-i sahîhinde 
münselik olan eşyâsından iki beledî döşek ve bir minder ve üç yemeni yorgan ve 
üç çuka yastık ve iki aba yastık ve iki müsta‘mel kilim ve Şile kilimi ve birisi beyaz 
birisi kırmızı iki müsta‘mel velense ve üç müsta‘mel Yanbolu kebesi ve beş sahan 
ve iki …? ve kapaklarıyla üç tencere ve iki güğüm ve bir leğen ve bir ibrik ve bir 
baklava tepsisi ve iki ibriği ve iki tava ve dört çift  müsta‘mel don ve gömlek ve bir 
keçe ve bir şamdan ve üç müsta‘mel kaban ve iki alaca çarşafını zevce-i menkûhası 
müvekkile-i mezbûre Âişe Hâtun’a hibe-i sahîha-i şer‘iyye ile hibe ve teslîm edip 
ol dahi meclis-i hibede ittihâb ve kabûl ve kabz ve tesellüm eyledi, ba‘de’l-yevm 
zikr olunan eşyâ müvekkile-i mezbûre Âişe Hâtun’un mülk-i mevhûbu olup eşyâ-i 
mezkûrda müvekkilim mezbûr Durak Bey’in kat‘â alâka ve medhali kalmamışdır 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Sâbikūn.

738 [92b-5] Atanaş v. Karoni’nin, Mustafa Bey b. Cafer’in 
reâyâsı olmadığı
Erbâb-ı timardan Mustafa Bey b. Cafer nâm kimesne meclis-i şer‘-i hatîr-i lâzımü’t-
tevkīrde Atanaş v. Karoni nâm zimmî muvâcehesinde üzerine da‘vâ ve takrîr-i 
kelâm edip merkūm [A]tanaş vilâyet-i Mora’da Kartine kazâsına tâbi‘ Lazta nâm 
karye ve gayrıdan berât-ı âlîşân ile mutasarrıf olduğum timarımın re‘âyâsından 
olmağla târih-i kitâb senesinde üzerine edâsı lâzım iki buçuk guruş ispençemi 
taleb eylediğimde vermede ta‘annüd eder suâl olunup alıverilmesi matlûbumdur 
dedikde gıbbe’s-suâl merkūm Atanaş cevâbında ben İstanbul’da Yedikule’de sâkin 
olup kendi gelen yava-i Akkirman deft erine tâbi‘ kefere re‘âyâsından kayd olunup 
üzerime lâzım gelen cizye ve sâir tekâlîf-i mahmiye-i mezbûrda edâ edegelmiş[im]
dir deyû mühürlü sûret-i deft er-i cedîd-i hâkānî mûcebince emr-i şerîf-i âlîşân 
ibrâz edip feth ve kırâat ve istintâk olundukda mazmûnu takrîr-i meşrûhuna 
mutâbık bulunup mezbûr Mustafa Bey dahi ikrâr etmeğin mûcebince müdde‘î-i 
mezbûr Mustafa Bey bî-vech mu‘ârazadan men‘ olunup mâ hüve’l-vâki‘ bi’t-taleb 
ketb olundu.
Fi’l-yevmi’t-tâsi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çavuş b. Mirza, Hasan Çelebi b. Ahmed, İbrahim Çelebi b. 
Mehmed, Hüseyin b. Ebûbekir, İbrahim Bey b. Mehmed.

739 [93a-1] Mustafa Efendi b. Mehmed’in mülk evini vakıf eviyle 
değiştirdiği (istibdâl)
Hüccet-i istibdâl efendi hazretlerinin imzâsıyla
Elhamdülillâhi’l-celîli zü’l-celâl ve’l-münezzehi ani’t-tağyîr ve’t-tebdîli ve’z-zevâl 
ve’s-salâtü ve’s-selâmu alâ seyyidinâ Muhammedini’l-mevsûf bi mekârimi’l-ahlâk 
ve ekârimi’l-hisâl ve alâ âlihî ve ashâbihi’l-men‘ûtîne bi nu‘ûti’l-kemâl ammâ ba‘d 
bu kitâb-ı sıhhat-nisâbın tahrîrine bâ‘is ve bâdî ve bu hitâb-ı müşgîn-nikābın 
tastîrine sebeb ve dâ‘î oldur ki mahmiye-i İstanbul’da İskender Ağa mahallesinde 
vâki‘ Ümmühâni nâm sâhibetü’l-hayrın süknâ ve tasarrufu evvelâ kendi nefsine 
ba‘dehâ rizâ[‘] oğlu Hasan Bey b. Abdullah’a ba‘dehû batnen ba‘de batnin evlâdına 
ve evlâd-ı evlâdına ve evlâd-ı evlâd-ı evlâdına ve evlâd-ı evlâd-ı evlâdına ba‘de’l-
inkırâz vâkıfe-i mezbûrenin kendi utekāsına ba‘dehüm karnen ba‘de karnin 
evlâdlarına ve evlâd-ı evlâd-ı evlâdlarına ve evlâd-ı evlâd-ı evlâdlarına ve ba‘de’l-
inkırâz her gün ba‘de edâ-i salâti’l-fecr mihrâbda üç İhlâs-ı şerîf okuyup sevâbını 
rûhuna ihdâ etmek üzre mahalle-i mezbûre mescid-i şerîfi ve ma‘bed-i latîfinde 
imâm olanlara meşrûta vakfı olan etrâf-ı selâseden vâkıfenin kendi mülkü ve bir 
tarafdan tarîk-i âm ile mahdûd bir beyt-i süfl â ve bir sofa-i süfl iye ve bir su ku-
yusu ve muhavvata-i yesîreyi müştemil menzilin bi’l-fi‘l mütevellîsi olan fahrü’l-
a‘yân Mustafa Efendi b. Ramazan nâm kimesne mahfil-i kazâda takrîr-i kelâm ve 
ta‘bîr ani’l-merâm edip Mustafa Efendi b. Mehmed nâm kimesnenin mahalle-i 
mezbûrede vâki‘ iki tarafdan vakf-ı mezbûr ve bir tarafdan Hasan Bey b. Abdullah 
mülkü ve bir tarafdan tarîk-i âm ile mahdûd bir beyt-i süfl â ve iki sofa-i süfl iye 
ve bir ahır ve cüneyne ve müşterek bir su kuyusunu muhtevî mülk menzili binâ 
ve rey‘ ve kıymet ve rağbet cihetlerinden vakf-ı mezbûrdan ekser ve evfer olup ve 
mütevellîsi olduğum vakıf menzil merkūm Mustafa Efendi b. Mehmed’in men-
ziline karîb olmağla istibdâle râgıb olup vech-i mübeyyen üzre istibdâl cânib-i 
vakf-ı mezbûra min külli’l-vücûh enfa‘ ve evlâ olmağın benim dahi istibdâl 
murâdımdır, kıbel-i şer‘-i enverden üzerine varılıp hakīkat-i hâl müşâhede ol-
dukdan sonra istibdâle bana izin verilmek matlûbumdur dedikde, savb-ı şer‘-i 
şerîfden keşif nâibi olan mevlânâ Ahmed Efendi b. Mehmed irsâl olunup ol dahi 
hâssa mi‘mârlardan üstâd Mustafa Halîfe b. Ali ve zeyl-i rakīmde isimleri terkīm 
olunup ebniye ve sukūf ahvâline kemâl-i vukūfu olan bî-garaz müslimîn ile evve-
len zikr olunan vakıf menzilin üzerine varıp ba‘de’l-müşâhede mi‘mâr-ı mezbûr 
mesâha eyledikde tûlen ve arzen bi hesâb-ı terbî‘î yüz kırk dört zirâ‘ binâlı arsası-
nın her zirâ‘ı altmış akçeden sekiz bin altı yüz kırk akçe ve bi hesâb-ı mezbûr on 
altı zirâ‘ arsa-i hâliyesinin her zirâ‘ı yirmi akçeden üç yüz yirmi akçe cem‘an se-
kiz bin dokuz yüz altmış akçeye müsâvî idiği bâhir oldukdan sonra sâniyen mülk 
olan menzil-i mezkûrun üzerine varıp ba‘de’l-mu‘âyene mi‘mâr-ı mezbûr mesâha 
eyledikde bi hesâb-ı mezkûr iki yüz bir buçuk zirâ‘ binâlı arsanın her zirâ‘ı alt-
mış akçeden on iki bin doksan akçe ve bi hesâb-ı mastûr yüz sekiz buçuk zirâ‘ 
arsa-i hâliyenin her zirâ‘ı yirmi akçeden iki bin yüz yetmiş akçe cem‘an on dört bin 
iki yüz altmış akçeye müsâvî idiği zâhir ve mütebeyyin olup mülk olan menzil-i 
mesfûrun kıymeti, vakf olan menzil-i mezkûrun kıymetinden beş bin üç yüz akçe 
ve arsası, arsasından yüz elli zirâ‘ ziyâde olmağla istibdâl cânib-i vakfa enfa‘ ol-
duğuna mi‘mâr-ı mezbûr ile müslimîn-i mezkûrînin icmâ‘ ve ittifâk ettiklerini 
mevlânâ-yı mezbûr mahallinde tahrîr ba‘dehû müslimîn-i mezkûrîn ile meclis-i 
şer‘-i hatîr-i lâzımü’t-tevkīrde gelip alâ vukū‘ihî inhâ ve takrîr ettiklerinden son-
ra husûs-ı mezkûr atebe-i aliyye-i sidre-misâle arz olundukda izn-i hümâyûn-ı 
Sultâniyi nâtık emr-i celîlü’l-kadr vârid olmağın hâkim-i muvakki‘-i sadr-ı kitâb 
-tûbâ-leh ve hüsnü me’âb- hazretleri fukahâ-yı ulü’l-elbâbdan istibdâl-i vak-
fı tecvîz eden meşâyih-i izâm -aleyhim rahmetü’l-meliki’l-allâm- kavl-i şerîfl eri 
üzre ibdâl ve istibdâle izin vermekle, vakf olan menzil-i mezkûru mütevellî-i 
merkūm Mustafa Efendi mülk olan menzil-i mesfûr ile merkūm Mustafa Efen-
di b. Mehmed ile mübâdele-i sahîha-i şer‘iyye ile mübâdele edip mütevellî-i 
mezbûr menzil-i mevkūf-ı mezbûru cemî‘ tevâbi‘ ve levâhıkı ve kâff e-i hukūk ve 
merâfıkı ile merkūm Mustafa Efendi b. Mehmed’e teslîm edip merkūm Mustafa 
Efendi b. Mehmed dahi mülkü olan menzil-i mesfûru âmme-i hukūk ve merâfıkı 
ile mütevellî-i mezbûra teslîm eyleyip mülk olan menzil-i mesfûr vakıf ve vakıf 
olan menzil-i mezkûr mülk olup tarafeynden kabz ve tesellüm olundukdan sonra 
merkūm Mustafa Efendi b. Mehmed istibdâle nâdim ve akd-i istibdâlden rücû‘a 
âzim olup vâkıf vakfiyesinde ibdâl ve istibdâli şart etmedikçe İmâm-ı A‘zam, Ebû 
Yusuf, Yakub, İbrahim mezhebinde bir rivâyetde İmâm-ı Rabbânî Muhammed 
b. el-Hasan eş-Şeybânî mezhebinde mutlak istibdâl sahîh olmadığına binâen 
mütevellî-i mezbûr beynlerinde cârî olan ibdâl ve istibdâlden rücû‘ edip menzil-i 
mevkūf-ı mezkûra bedel verdiği menzil-i memlûkü kemâkân fi’l-evvel mülküne 
red murâd ettikde mütevellî-i reşîd cevâb-ı sedîde tesaddî edip eğerçi hâl bast olu-
nan minvâl üzredir lâkin Fetâvâ-yı Kadıhân’da inne’l-vâkıfe izâ şarate’l-istibdâle li 
nefsihî fî asli vakfihî yessihu’l-vakfu ve’ş-şartu ammâ bi dûni’ş-şart fe-kad, eşâre 
fi’s-siyeri’l-kebîr ilâ ennehû lem-yemlikü’l-istibdâl ille’l-kādi izâ re’yi fîhi masla-
haten mes’elesi muktezâsınca ihbâr-ı ahyâr-ı müslimîn ile ibdâl ve istibdâl cânib-i 
vakfa menfa‘at-i azîme ve maslahat-ı amîme olduğu lede’ş-şer‘i’l-mutahhar sâbit 
ve mukarrer olmuşdur deyû red ve teslîmden imtinâ‘ edip hâkim-i müşârün-ileyh 
-en‘amallâhu te‘âlâ fi’d-dâreyn- aleyh- hazretlerine müterâfi‘ân ve fasl-ı hasma 
tâlibân olduklarında hâkim-i mûmâ-ileyh -esbağallâhu te‘âlâ ni‘amehû aleyh- ta-
rafeynden sâdıra olan kelimâta nazar ve mubtıl-ı hayr olmakdan hazer edip cânib-i 
vakfa menfa‘at-i azîme ve maslahat-ı cesîme olmağla kadı için istibdâl-i vakfı 
tecvîz eden fukahâ -rahimehumullâhu te‘âlâ- kavl-i şerîfl eri üzre sıhhat-i ibdâl ve 
istibdâle hükm eyledikde, merkūm Mustafa Efendi b. Mehmed inân-ı kelâmını 
semt-i âhara sarf edip fi’l-vâki‘ ba‘zı meşâyih-i kirâm kavilleri üzre cânib-i vak-
fa menfa‘at-i azîme oldukda kadı istibdâle kādir olup hükm-i hâkim ile ibdâl ve 
istibdâl sahîh olur, lâkin İmâm-ı A‘zam ve hümâm-ı akdem Ebû Hanîfe-i Kûfî 
-cûziye hayre’l-cezâ ve kûfiye- hazretleri katında sıhhat lüzûmu müstelzim değildir 
binâen alâ zâlik bâb-ı rücû‘ ve istirdâd münsed olmamağın bu vechile rücû‘ edip 
menzil-i mevkūf-ı mezkûra bedel verdiğim menzil-i memlûk-i mastûr kemâkân 
fi’l-evvel mülküme red ve idhâl olunmak matlûbumdur deyicek mütevellî-i 
mezbûr mütesaddî-i cevâb-ı bâ savâb olup sıhhat lüzûmu müstelzime olmamak 
ıtlâk üzre değildir belki ba‘zı eimme-i kirâm kavilleri üzre müstelzimedir deyip 
red ve teslîmden imtinâ‘ edip hâkim-i müşârün-ileyh lâ-zâle’l-hakku câriyen 
beyne yedeyhi hazretlerine müterâfi‘ân ve merreten [ba‘de] uhrâ müterâfi‘ân ol-
duklarında hâkim-i mûmâ-ileyh -efâzallâhu te‘âlâ sicâle efdâlihî fi’d-dâreyn aleyh- 
hazretleri dahi kavl-i mezbûra binâen menzil-i memlûk-i mezkûrun vakfiyyeti-
nin sıhhatine ve vakıf olan menzil-i mesfûrun mülkiyyetinin sıhhatine hüküm 
ve hükm-i sâbıkını ihkâm etmeğin menzil-i mevkūf-ı mezbûr merkūm Mustafa 
Efendi’nin mülkü olup menzil-i memlûk-i mezkûr anın bedeline vakıf oldu ve alâ 
hâzâ vaka‘a’l-işhâd ve’t-tahrîr.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Osman Efendi b. Hasan el-İmâm, Abdülaziz Efendi el-Müezzin, 
Bayram Efendi [b.] Mehmed el-Müezzin, Rıdvan Bey b. Abdullah, Hasan Bey b. 
Abdullah, nakkaş Mustafa b. Mehmed

740 [93a-2] Lâtibe Hatun bt. Abdullah’ın, bir miktar para ile Kādî 
Beyzâvî Tefsiri’ni vakfettiği
Hamd ü sipâs ve şükr-i bî-kıyâs ol mübdi‘-i ukūl u havâs ve hâlik-i cinn ü nâs 
vâkıf-ı ahvâl ve etvâr ve dânâ-yı zamâir ve esrâr olan Rabbü’l-erbâb ve mâlikü’r-
rikâb hazretlerinin dergâh-ı akdes ve bârgâh-ı mukaddeslerine maksûr ve 
dürûd-ı sa‘âdet-vürûd ol habîb-i Rabb-i vedûd nebiyy-i kerîm ve mes‘ûd hazret-i 
Muhammedini’l-Mustafa -aleyhi ve alâ âlihî mine’t-tahiyyâti ezkâhâ ve mine’s-
salavâti enmâhâ âsitâne-i sa‘âdet-âşiyânesine mahsûr kılındıkdan sonra her 
ârif-i habîre ve bernâ ve pîre hafî ve sır? değildir ki bu dâr-ı bevâr mahall-i te-
mekkün ve karâr olmayıp nikmeti sûret-i ni‘metde ve mihneti cihât-ı mihnet-
de dirheminin sonu hem ve dinarının âhiri nâr ve gam olmağla nâzil olana 
irtihâl mukarrer ve mukīm olan intikāle muztar olup çâr u nâçâr dâr-ı âhirete 
seferden ıztırâr vâki‘ ve âşikâr olmağın her âkile dâr-ı âhireti ta‘bîr ve mal ve 
menâlini ol nişânda teksîr lâzım ve mâlik olduğu eşyâyı sebîl-i hayrât ve turûk-ı 
meberrâta sarf ola emr-i lâzib ve müteyemmem olmağın Dârü’l-hilâfeti’l-aliyye 
Kostantıniyye el-mahmiyye ma hal lâ tın dan Hocapaşa mahallesi sâkinelerinden 
sâhibetü’l-hayrât ve râgıbetü’l-meberrât Lâtibe Hâtun bt. Abdullah bu ma‘nâya 
vâkıfe ve zikri âtî olan kitâb-ı tefsîr-i şerîf ve nukūdu hasbeten lillâhi te‘âlâ [93b] 
ve taleben li merzâti’r-Rabbi’l-a‘lâ vâkıfe olup vakfeyn-i mezbûreynine mahalle-i 
mezbûre câmi‘-i şerîfi ve ma‘bed-i latîfinde bi’l-fi‘l imâm olan Mehmed Efen-
di b. ( ) mütevellî nasb ve ta‘yîn ettikden sonra meclis-i şer‘-i hatîr ve mahfil-i 
dîn-i münîrde mütevellî-i mezbûr mah za rın da tav‘an ve rağbeten ikrâr ve takrîr-i 
kelâm edip silk-i mülk-i sahîhimde münselike olan eşyâmdan iki cilde bir mü-
kemmel Tefsîr-i Kadı Beyzâvî kitâbımı vakf-ı sahîh-i şer‘î ve haps-i sarîh-i mer‘î 
ile vakf ve haps edip mütevellî-i mezbûra teslîm ol dahi vakf olmak üzre tesellüm 
ettikden sonra şöyle şart eyledim ki kitâb-ı mezbûr ba‘de’t-tahrîr bir sandığın 
içine konulup câmi‘-i şerîf-i mezkûrun bir mahalline vaz‘ olunup mütevellî-i 
mezbûr yediyle talebeden istihrâcına kādir ve muhtâc olan kimesneye rehn-i 
kavî ve yâhud kefîl-i hıfz ile verilip ve her kime verilirse ismi deft ere işâret olu-
nup sandık-ı mezbûrun içinde hıfz oluna ve etyab-ı mal ve ahsen-i menâlimdem 
otuz üç kıt‘a esedî guruşumu dahi ifrâz ve sâir emlâkimden mümtâz kılıp vakf-ı 
sahîh-i şer‘î ile vakf edip mütevellî-i mezbûr Mehmed Efendi’ye teslîm ol dahi 
vakfiyyet üzre tesellüm eyledikden sonra şöyle şart eyledim ki meblağ-ı mezbûr 
yed-i mütevellî ile ale’l-vechi’l-helâl istirbâh ve istiğlâl olunup bi fazlillâhi te‘âlâ 
hâsıl olan rey‘ ve nemâsından yevmî bir akçesi cihet-i tevliyyet olup mezbûr Meh-
med Efendi hayâtda oldukça vakfeyn-i mezbûreynime mütevellî ve hâfız-ı eczâ 
olup vazîfe-i mezbûreye mutasarrıf ola, ba‘de vefâtihî câmi‘-i şerîf-i mezkûrda 
her kim imâm olursa vakfeyn-i mezbûreynime vazîfe-i mezkûre ile ol mütevellî 
ve hâfız-ı eczâ ola ve câmi‘-i şerîf-i mezbûrda hatîb ve müezzin ve kayyım olan-
lar ve ahâlî-i mahalle-i mezbûr vakfeyn-i mezbûreynime hasbî nâzır olalar ve 
meblağ-ı mezbûrun rey‘ ve nemâsının vazîfe-i mezbûresinden fazla kalanı ile 
eczâ-i mezbûre ve zikr olunan sandık lâzım geldikde meremmet oluna ve eğer 
mürûr-ı eyyâm ve kürûr-ı a‘vâm ile şart-ı mezkûreye ri‘âyet müte‘azzir olursa 
mutlaka fukarâ-yı müslimîne verile deyû şurût-ı mezkûresini ta‘yîn ve tensîs 
edip hatm-i kelâm ve istîfâ-yı merâm ettikden sonra mütevellî-i mezbûr vâkıfe-i 
mezkûreyi cemî‘ kelimâtında şifâhen tasdîk ve vicâhen tahkīk ettikden sonra 
vâkıfe-i mezbûre vakfeyn-i mezkûreyninden rücû‘ ve ibtâl-i vakf mukaddemâtına 
şürû‘ edip vakf-ı kütüb ve nukūdu ekser eimme-i dîn -rahmetullâhi te‘âlâ aley-
him ecma‘în- tecvîz etmediklerine binâen vakfeyn-i mezbûreynimden rücû‘ edip 
kitâb-ı mezkûr ve nukūd-ı mezbûra kemâkân fi’l-evvel mülküme red ve idhâl 
olunmak matlûbumdur dedikde deyû istirdâd eyledikde mütevellî-i mezbûr 
mütesaddî-i cevâb-ı bâ savâb olup eğerçi kütüb ve nukūdun vakfiyyeti inde 
ekseri’l-meşâyihi’l-izâm- aleyhim rahmetü’l-meliki’l-allâm- câiz değildir lâkin 
eimme-i Hanefiyye’nin ba‘zı vakıfl arını tecvîz edip hâliyâ amel ve fetvâ-yı tecvîz 
edenlerin kavl-i şerîfl eri ve re’y-i münîfl eri üzre olduğu câ-yı hafâ değildir pes 
anların kavl-i şerîfl eri üzre sıhhat-i vakfiyyetlerine hüküm taleb ederim deyicek 
hâkim-i muvakki‘-i sadr-ı kitâbü’l-müstetâb –tûbâ-leh ve hüsnü me’âb- hazretleri 
dahi cânib-i vakfı evlâ görüp zikr olunan kitâb ve nukūdun sıhhat-i vakfiyyetine 
alâ kavli men yerâhâ hükm-i sahîh-i şer‘î ve kazâ-i sarîh-i mer‘î eyledikden son-
ra vâkıfe-i mezbûre tekrâr nizâ‘a şürû‘ ve bast-ı mukaddemât rücû‘ edip eğerçi 
kitâb-ı mezbûr ve nukūd-ı mezkûrenin sıhhat-i vakfiyyeti hükm-i hâkim ile sahîh 
oldu lâkin İmâm-ı A‘zam ve hümâm-ı akdem Ebû Hanîfe-i Kûfî -cûziye hayre’l-
cezâ ve kûfiye- hazretleri katında sıhhat lüzûmu müstelzime olmamağla vakıfdan 
rücû‘a miknet ve fesh ve ibtâle kudret olmamağın vakfeyn-i mezbûreynimden bu 
vechile rücû‘ eyledim deyû tekrâr da‘vâ-yı istirdâd edicek mütevellî-i reşîd tekrâr 
cevâb-ı sedîde mütesaddî olup eğerçi mûmâ-ileyh -rahmetullâhi te‘âlâ aleyh- 
kavl-i şerîfi üzre sıhhat lüzûmu müstelzime değildir, lâkin imâmeyn-i hümâmeyn 
katlarında sıhhat lüzûmdan gayr-ı müfârıkdır pes anların kavl-i şerîfl eri üzre 
vakfeyn-i mezkûreynin sıhhatine dahi hükm taleb ederim deyû tekrâr mürâfa‘a 
ve merreten uhrâ mürâfa‘a edip kazâ-i sâbıkı ihkâm ve emr-i vakfı ibrâm ricâ 
edicek hâkim-i müşârün-ileyh -esbağallâhu te‘âlâ fi’d-dâreyn ni‘amehû aleyh- 
dahi tenfîz-i vakf tarafını tercîh ve ibkā-i hayrâtı tashîh kasd edip hâlâ amel ve 
fetvâ dahi imâmeyn-i mûmâ-ileyhimâ kavilleri üzre olmağın zikr olunan kitâb 
ve nukūdun vakfiyyetinin dahi âlimen bi’l-hilâf fî meşâyihi’l-evkāf beyne’l-eslâf 
hükm-i sahîh-i şer‘î ve kazâ-i sarîh-i mer‘î kılınmağla vakfeyn-i mezbûreyn bi’l-
ittifâk sahîh ve lâzım ve devâm ve te’bîdi müstelzim olup min ba‘d nakz ve nak-
zına mecâl muhâl ve ibtâl ve ta‘tîli adîmü’l-ihtimâl oldu, fe-men beddelehû ba‘de 
mâ semi‘ahû fe-innemâ ismu ale’llezîne yübeddilûnehû innallâhe semî‘un alîm 
ve ecrü’l-vâkıfı ale’l-hayyi’l-cevâdi’l-kerîm.
Cerâ zâlik ve hurrire fi’l-yevmi’s-sânî min şehri Ramazâni’l-mübârek li sene seb‘a 
ve seb‘în ve elf.
Şuhûdü’l-hâl: Umdetü’l-a‘yân Ali Efendi b. Haydar, Mütevellî-i vakf-ı Hacı Oda-
başı, Hasan Efendi el-Hatîb bi’l-câmi‘i’l-mezbûr, Hüseyin Çelebi b. ( ) el-Müezzin, 
Bayram Halîfe b. ( ) bi’l-câmi‘i’l-mezbûr, Ali Dede b. ( ) el-Kayyım, fahrü’l-emâsil 
Mehmed Efendi b. Ahmed, hammâmî Mehmed Çelebi b. el-Hâc Mustafa, el-Hâc 
Mustafa b. Yusuf, Osman Beşe b. İbrahim.

741 [93b-1] Mahmud Çelebi’nin, câriyesi Kerime’yi âzat ettiği
Mahmiye-i İstanbul’da Çakır Ağa mahallesinde sâkin es-Seyyid Mahmud Çelebi 
b. es-Seyyid Hüseyin nâm kimesne meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de ikrâr ve takrîr-i kelâm edip bana rıkkıyyeti-
ni mu‘terife olan orta boylu, açık kaşlı, kara gözlü, Gürciyyetü’l-asl bâ‘isetü’l-
vesîka Kerime bt. Abdullah nâm câriye-i memlûkemi hasbeten lillâhi te‘âlâ ve 
taleben li merzâti Rabbi’l-a‘lâ tahrîr ve i‘tâk ve silk-i harâir-i asliyyâta idrâc ve 
ilhâk eyledim ba‘de’l-yevm mezbûre Kerime sâir harâir-i asliyyât gibi hürre olup 
üzerinde velâdan gayrı hak ve alâkam kalmadı dedikde mâ hüve’l-vâki‘ bi’t-taleb 
ketb olundu.
Fi’l-yevmi’t-tâsi‘ min Ramazâni’l-mübârek li sene seb‘a ve seb‘în ve elf.
Şuhûdü’l-hâl: El-Hâc Rıdvan b. Abdullah, aşçı Hüseyin Beşe, Kabak İbrahim b. ( ), 
İbrahim Çelebi b. Ahmed, Hasan Çelebi b. Ahmed, gemici Mustafa b. ( ) muhzır.







742 [93b-2] Ahmed Bey b. Hasan’ın, çalınan parasının Mehmed Bey’de 
olduğu iddiasını ispat edemediği
Hâssa bostancılarından Ahmed Bey b. Hasan nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de bostancı tâifesinden bâ‘isü’l-
kitâb Mehmed Bey b. Ahmed Bey nâm kimesne mah za rın da üzerine da‘vâ ve 
takrîr-i kelâm edip sâbıkan hizmetkârım olan hâzır bi’l-meclis Mehmed b. Abdul-
lah nâm kimesne mahmiye-i İstanbul’da hadîka-i hâssa-i sultânîde berberhâne de-
mekle ma‘rûf odamda olan sepetimi târih-i kitâbdan ( ) gün mukaddem fuzûlen 
açıp içinde olan yüz seksen guruşumu ahz u kabz ettiğinden sonra mezbûr Meh-
med Bey’e teslîm edip mezbûr Mehmed Bey dahi yedinden ahz u kabz etmişdir 
mezbûr Mehmed Bey’den gāsıb olmağla suâl olunup meblağ-ı mezbûrun aynı 
mevcûd ise aynı bana teslîm, müstehlek ise mislini zâmin olmak üzre merkūm 
Mehmed Bey’e tenbîh olunmak matlûbumdur dedikde, gıbbe’s-suâl ve’l-inkâr 
müdde‘î-i mezbûrdan müdde‘âsını mübeyyine beyyine taleb olundukda ityân-ı 
beyyineden izhâr-ı acz ile istihlâf etmeğin müdde‘î-i mezbûrun yüz seksen guru-
şunu hizmetkârı merkūm Mehmed yedinden vech-i mübeyyen üzre ahz u kabz 
etmeyip elân üzerine aynı red veya mislini zâmin lâzım olmadığına mezbûr Meh-
med Bey’e yemîn teklîf olundukda ol dahi alâ vefk i’l-mes’ûl yemîn billâhi aliyyi’l-
a‘lâ etmeğin mûcebince müdde‘î-i mezbûr bilâ-beyyine mu‘ârazadan men‘ olunup 
mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ömer Çavuş b. Mustafa el-Mübâşir, fahrü’l-akrân ekmekçi kethüdâsı 
Mehmed Çelebi, Hasan Beşe b. Çukadâr, İbrahim Çelebi b. Ahmed, Hasan Çelebi 
b. Ahmed.

743 [93b-3] Semuyil v. Mosi’nin kardeşi Haydar’daki alacağını tahsil ettiği
Bu hüccet sehv olup yirmi yedi varak aşağıda kayd olunmuşdur.
Kirüz cemâ‘atinden Semuyil v. Mosi nâm tâcir Yahudi meclis-i şer‘-i hatîr-i 
lâzımü’t-tevkīrde li ebeveyn karındaşı Haydar nâm Yahudi muvâcehesinde ikrâr 
ve takrîr-i kelâm edip karındaşım merkūm Haydar ile târih-i kitâba gelinceye de-
ğin beynimizde nice bey‘ u şirâ ve ahz u i‘tâ ve mu‘âmelât-ı şettâ vâki‘ olmuşi-
di hâlâ merkūm Haydar ile hesâb gördüğümüzde bana zimmetinde bin iki yüz 
esedî guruş deyni zuhûr etmişidi, meblağ-ı mezbûr bin [94a] iki yüz esedî guruşu 
merkūm Haydar yedinden tamâmen ahz u kabz eyledikden sonra târih-i kitâba 
gelince beynimizde cârî olan ahz ve i‘tâya müte‘allika cemî‘ de‘âvî ve mütâlebâtdan 
her birimiz âharı ibrâ-i âmm-ı kātı‘ü’n-nizâ‘ ile ibrâ ve iskāt eyledik gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Gazanfer Bey b. Tevekkül, İsmail Çe-
lebi b. Mehmed, Veli b. Mahmud.

744 [94a-1] Fâtıma’nın boşandığı kocası Nasuh Efendi’den kızının 
nafakası için para aldığı
Mahrûse-i Galata ma hal lâ tın dan Emekyemez mahallesi sâkinelerinden Mâhî 
bt. Yusuf nâm hâtun meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de kebîre kızı Fâtıma nâm hâtunun zevc-i sâbıkı Nasuh Efendi b. Yu-
suf nâm kimesne mah za rın da ikrâr ve takrîr-i kelâm edip kızım mezbûre Fâtıma’yı 
merkūm Nasuh Efendi târih-i kitâbdan elli dört gün mukaddem bâyinen tatlîk 
ettiğinden sonra merkūm Nasuh Efendi rızâsıyla mezbûre Fâtıma’nın nafaka-i 
mefrûzası için bana beş yüz on akçe def ‘ ve teslîm edip ben dahi kızım mezbûre 
Fâtıma için ahz u kabz eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’l-âşir min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Gazanfer Bey b. Tevekkül, İbrahim Çelebi b. Ahmed, Baba Resul b. 
Rıdvan, Mehmed Beşe b. Ramazan.

745 [94a-2] Hüseyin b. Ahmed’in, Mehmed Beşe b. Mustafa’da 
alacağı olduğu
Mahmiye-i İstanbul’da Mehmed Ağa mahallesinde sâkin Hüseyin b. Ahmed nâm 
kimesne meclis-i şer‘-i şerîf-i lâzımü’t-teşrîfde Mehmed Beşe b. Mustafa nâm ki-
mesne mah za rın da üzerine da‘vâ ve takrîr-i kelâm edip mezbûr Mehmed Beşe 
zimmetinde cihet-i deyn-i şer‘îden beş zolota ve on esedî guruş hakkım vardır 
suâl olunup alıverilmesi matlûbumdur dedikde gıbbe’s-suâl mezbûr Mehmed 
Beşe cevâbında müdde‘î-i mezbûra cihet-i merkūmeden beş zolota ve on esedî gu-
ruş deyni olduğunu bi tav‘ihî ikrâr etmeğin alâ mûcebi ikrârihî meblağ-ı mezbûru 
müdde‘î-i mezbûr Hüseyin’e edâ ve teslîme merkūm Mehmed Beşe’ye tenbîh birle 
mâ vaka‘a bi’t-taleb ketb olundu.
Fi’l-yevmi’l-âşir min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Gazanfer Bey b. Tevekkül, Hasan Çelebi b. Ahmed, Veli b. Mahmud, 
Resul b. Rıdvan







746 [94a-3] Ümmühani bt. Hüseyin’in, es-Seyyid Yahya 
b. Mustafa’ya borcu için rehin verdiği eşyalar ile ilgili 
davada tarafların anlaşamadığı
Mahmiye-i İstanbul’da Gedikpaşa mahallesinde sâkine bâ‘isetü’l-kitâb Ümmühâni 
bt. Hüseyin nâm hâtun meclis-i şer‘de es-Seyyid Yahya b. Mustafa nâm kimesne 
mah za rın da üzerine da‘vâ ve takrîr-i kelâm edip mezbûr es-Seyyid Yahya Çelebi’ye 
deynim olan on guruş mukābelesinde zerdus ta‘bîr olunur yetmiş miskāl iki sırma 
kolan kuşağı rehin ve teslîm edip mezbûr es-Seyyid Yahya Çelebi dahi irtihân ve 
tesellüm etmişidi suâl olunup ihkāk-ı hak olunmak matlûbumdur dedikde gıbbe’s-
suâl mezbûr es-Seyyid Yahya Çelebi cevâbında müdde‘iyye-i mezbûrenin deyn-i 
mezbûru için bana rehin ve teslîm ben dahi irtihân ve kabz ve tesellüm ettiğimde 
iki sırma kolan kuşak için yirmişer miskāl olup emri ile on guruşa Ahmed’e bey‘ ile 
istihlâk eyledim dedikde gıbbe’s-suâl ve’l-inkâr müdde‘iyye-i mezbûreden ziyâde 
da‘vâsı için ve mezbûr es-Seyyid Yahya Çelebi’den müdde‘iyye-i mezbûrenin 
vech-i muharrer üzre emrine beyyine taleb olundukda her biri ityân-ı beyyine-
den izhâr-ı acz ile âharı istihlâf etmeğin mezbûrân es-Seyyid Yahya Çelebi ve 
Ümmühâni’den her birine vech-i şer‘î üzre yemîn teklîf olundukda anlar dahi alâ 
vefk ayi’l-mes’ûl yemîn billâhi’l-aliyyi’l-a‘lâ etmeğin mûcebince ba‘de’l-hükm mâ 
hüve’l-vâki‘ bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ali Çavuş b. Mustafa, İbrahim Çelebi b. Sefer, Hacı Hüseyin b. Ha-
san, İbrahim Çelebi b. Ahmed.

747 [94a-4] Lala Hüseyin Paşa Vakfı’na mütevelli olan Mustafa Çelebi’nin 
yerine oğlu İbrahim’i mütevelli tayin ettiği
Mahmiye-i İstanbul’da Nişancı Paşa-yı Atîk mahallesinde sâkin iken bundan 
akdem vefât eden merhûm Lala Hüseyin Paşa’nın mu‘takı müteveff â Yusuf b. 
Abdullah’ın oğlu olup merhûm-ı mezbûrun evkāfına meşrûtiyyet üzre mütevellî 
olan Mustafa Çelebi nâm kimesne meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de merhûm-ı mezbûrun âhar mu‘takı müteveff â Mustafa’nın 
oğlu müteveff â Ahmed’in oğlu râfi‘ü’l-kitâb İbrahim nâm kimesne mah za rın da 
ikrâr ve takrîr-i kelâm edip ben pîr u fânî olup umûr-ı tevliyyeti ikāmete kādir ol-
madığımdan mâ‘adâ mezbûr İbrahim tevliyyet-i mezbûreyi hakk-ı meşrûh olmak 
üzre berât dahi ettirmeğin şart-ı vâkıf üzre cihet-i tevliyyet olan yevmî on akçenin 
altı akçesini ben alıp, dört akçesini mezbûr İbrahim almak üzre mezbûr İbrahim’i 
yerime kāimmakām nasb ve ta‘yîn edip ol dahi kabûl ve merâsimini edâya ta‘ahhüd 
eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-âşir min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Efendi b. Sefer el-İmâm, Ömer Ağa b. Mehmed, Ramazan 
Efendi b. Mustafa el-İmâm, Hüseyin Halîfe b. Abdülbâkī, Halil Efendi b. Musa, 
Hüseyin Çelebi [b.] Mehmed

748 [94a-5] Ahmed Ağa b. Süleyman’ın vakıf arazisi üzerine yaptığı 
binanın keşfi
İşbu bâ‘isü’l-kitâb fahrü’l-emâsil ve’l-akrân Ahmed Ağa b. Süleyman nâm ki-
mesne meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda takrîr-i kelâm ve ta‘bîr ani’l-merâm edip merhûme Cennet bt. Server 
nâm sâhibü’l-hayrın gallesi mahmiye-i Kostantıniyye hısnı ebvâbından Kumkapı 
dâhilinde Nişancı Paşa-yı Atîk mahallesi câmi‘-i şerîfinde imâm olanlara meşrûta 
vakfı olup mahalle-i mezbûrede vâki‘ bir tarafdan kâtib Mustafa Çelebi mülkü ve 
iki tarafdan tarîk-i hâs ve bir tarafdan tarîk-i âm ile mahdûd bi hesâb-ı terbî‘î yüz 
altmış beş zirâ‘ arsa üzerine mebnî sene de iki yüz akçe mukāta‘a ile tasarrufumda 
olan menzil bin yetmiş senesi Zilka‘desi’nde vâki‘ harîk-i azîmde bi’l-külliye muh-
terik olup arsa-i sırfa kalmağla müceddeden binâ olunmak lâzım gelmeğin câmi‘-i 
şerîf-i mezkûrda imâm olup vakf-ı mezbûrun bi’l-fi’l mütevellîsi olan umdetü’l-
akrânı Mehmed Efendi b. Süleyman arsa-i mezbûre üzerine yine ke’l-evvel malım 
ile mülküm olmak üzre kendi nefsim için müceddeden binâya bana izin vermeğin 
ben dahi vech-i muharrer üzre malım ile mülküm olmak üzre nefsim için üzerine 
müceddeden bir menzil binâ etmişimdir hâlâ savb-ı şer‘-i mutahhardan üzeri-
ne varılıp masrûfum tahmîn-i sahîh ile tahmîn olunmak matlûbumdur dedikde 
savb-ı şer‘-i hatîrden bu fakīr hâssa mi‘mârlardan ve üstâd Ali Halîfe b. Abdul-
lah el-Bursevî ve zeyl-i rakīmde isimleri terkīm olunup ebniye ve sukūf ahvâline 
ıttılâ‘-ı tâm ve kemâl-i vukūfu olan müslimîn ile üzerine varıp mi‘mâr-ı mezbûr 
mütevellî-i mûmâ-ileyh Mehmed Efendi muvâcehesinde mesâha eyledikde tûlen 
ve arzen bi hesâb-ı terbî‘î yüz sekiz buçuk zirâ‘ sakfın her zirâ‘ı ellişer akçeden beş 
bin dört yüz yirmi beş akçe ve bi hesâb-ı mezbûr yüz otuz altı zirâ‘ şatrancî tava-
nın her zirâ‘ı kırkar akçeden beş bin dört yüz kırk akçe ve bi hesâb-ı merkūm iki 
yüz otuz üç zirâ‘ tahta döşemenin her zirâ‘ı yirmi beşer akçeden beş bin sekiz yüz 
yirmi beş akçe ve dokuz rahneden masnû‘ beş aded camın her bir camı yüz kırk 
akçeden yedi yüz akçe ve bi hesâb-ı mezbûr iki yüz on dört zirâ‘ dolma duvarın 
her zirâ‘ı kırkar akçeden sekiz bin beş yüz altmış akçe ve çıkrık işi beş aded pen-
cere üç yüz akçeden bin beş yüz akçe ve dört aded sandık dolap üçer yüz akçeden 
bin iki yüz akçe ve iki mükemmel masandra bin akçeden iki bin akçe ve yirmi zirâ‘ 
tavanın her zirâ‘ı yirmişer akçeden dört yüz akçe ve iki astar-ı cam yüzer akçeden 
iki yüz akçe ve altışar tahta billurdan masnû‘ dört camın her bir camı yüz akçeden 
dört yüz akçe ve bir sâde oda kapısı yüz elli akçe ve bir kemer oda kapısı üç yüz 
akçe ve iki mükemmel oda ocağı bin akçeden iki bin akçe ve altı hurda İznikmid 
direği ellişer akçeden üç yüz akçe ve üçer zirâ‘ kert? mıhla âhen trabzan altmışar 
akçeden üç yüz altmış akçe ve iki geçme koltuk trabzanı doksanar akçeden yüz 
seksen akçe ve çıkrık işi bir nîm pencere yüz elli akçe ve bi hesâb-ı merkūm kırk 
beş zirâ‘ sâde tavanın her zirâ‘ı otuzar akçeden bin üç yüz akçe ve elli akçe ve 
dokuz basamaklı bir nerdübân dört yüz def ‘a on iki basamaklı bir nerdübân beş 
yüz akçe ve bir sagīr demir pencere yüz elli akçe ve bi hesâb-ı mezkûr yüz altmış 
zirâ‘ taş duvarın her zirâ‘ı altmışar akçeden dokuz bin altı yüz akçe ve yedi kebîr 
İznikmid direği yüz yirmişer akçeden sekiz yüz kırk akçe ve iki çubuk taban yüz 
yirmişer akçeden iki yüz kırk akçe ve bi hesâb-ı mastûr yüz otuz dört zirâ‘ tahta 
perdenin her zirâ‘ı yirmişer akçeden iki bin altı yüz seksen akçe ve sagīr kemer 
câmeşûy ocağı iki yüz akçe ve bir kenîf beş yüz akçe ve bir orta kapı iki yüz akçe 
dört tahtadan masnû‘ Lefk eli raf yüz yirmi akçe ve bi hesâb-ı mezkûr doksan üç 
buçuk zirâ‘ taş kaldırımın her zirâ‘ı on ikişer akçeden bin yüz yirmi iki akçe ve bir 
sokak kapısı beş yüz akçe cem‘an elli üç bin dört yüz doksan iki akçe ile ancak olur 
[94b] noksân ile binâ mümkün değildir meblağ-ı mezbûrdan sâbıkan tahmîn olu-
nan bin dört yüz akçe nukz bahâsı ifrâk olunucak elli bin doksan iki akçe masrûfu 
kalır deyû mi‘mâr-ı mezbûr ile müslimîn-i mezkûrîn icmâ‘ ve ittifâk etmeğin mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Recebi’l-mürecceb li sene seb‘a ve seb‘în ve elf.
Şuhûdü’l-hâl: Fahrü’l-eimme Mehmed Efendi b. Sefer, fahrü’l-akrân ve’l-ekfâ 
hammâmî Ömer Ağa b. ( ), umdetü’l-akrân İmâm Ömer Efendi [b.] Yusuf.

749 [94b-1] Sâliha bt. İbrahim’in, kendine ait arsa hissesini Veli Beşe 
b. Mehmed’e sattığı
Mahmiye-i İstanbul’da Unkapanı dâhilinde Papasoğlu mahallesinde sâkine Sâliha 
bt. İbrahim nâm hâtun meclis-i şer‘-i hatîrde bâ‘isü’l-kitâb Veli Beşe b. Mehmed 
mah za rın da ikrâr ve takrîr-i kelâm edip arsasının senede Kerime Hâtun vakfı’na 
yedi yüz elli akçe mukāta‘ası olup arsa-i mezbûrenin nısfı benim ve nısf-ı âharı 
li ebeveyn kız karındaşım oğlu Musa’nın taht-ı tasarrufunda olmağın kendi 
hissem üzerinde vâki‘ binâ akd-i âtî sudûruna değin yedimde mülk ve hakkım 
olup mahalle-i mezkûrda vâki‘ bir tarafdan Mustafa Çelebi menzili ve bir taraf-
dan değirmen arsası ve bir tarafdan mezkûre Kerime Hâtun vakfı olan kuyumcu 
dükkânları ve bir tarafdan tarîk-i âm ile mahdûd iki bâb fevkānî oda ve dehlizi ve 
müşterek su kuyusu ve mahzeni ve kenîfi müştemil menzilin mülküm olan binâsı 
tarafeynden îcâb ve kabûlü hâvî bey‘-i bâtt-ı sahîh-i şer‘î ile mezkûr Veli Beşe’ye 
dört yüz esedî guruşa bey‘ ve teslîm ve kabz-ı semen edip ol dahi vech-i muharrer 
üzre iştirâ ve tesellüm ve kabûl edip arsasını dahi vakf-ı mezbûr mütevellîsi izni ile 
meccânen mezkûre, mezkûr Veli Beşe’ye ferâğ ve tefvîz ol dahi tefevvuz ve kabûl 
eyledi, ba‘de’l-yevm menzil-i mezkûrun binâsı mezkûr Veli Beşe’nin mülk ve ar-
sası hakk-ı müfevvazı olmuşdur, benim alâka ve medhalim kalmamışdır dedikde 
gıbbe’t-tasdîk.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Yusuf Efendi b. Süleyman el-İmâm, Hacı Ali b. Mehmed, Himmet b. 
Mehmed, İsmail b. Hüseyin, Hacı Mustafa b. Hızır, Nasuh b. Muharrem, Mustafa 
Beşe.

750 [94b-2] Yorgi v. İstati’nin, Yorgi v. Nikola’daki alacağını 
iki ay ertelediği
Meyhâneci tâifesinden Yorgi v. İstati nâm zimmî meclis-i şer‘-i şerîf-i şâmihü’l-
imâd ve mahfil-i dîn-i münîf-i râsihü’l-evtâdda sâbıkan destgâhdârı olan Yorgi v. 
Nikola muvâcehesinde ikrâr ve takrîr-i kelâm edip mezbûr Yorgi v. Nikola sâbıkan 
destgâhdârı olup sermâyem yedinde olmağla bundan akdem muhâsebesini gör-
düğümde bi gayrı hakkın mesârifine sarf edip istihlâk etmekle zimmetinde sekiz 
bin râyic fi’l-vakt akçe hakkı zuhûr eyledikde mezbûr Yorgi v. Nikola meblağ-ı 
mezkûr sekiz bin akçeyi hâlâ bana edâya iktidârı olmayıp te’cîle tâlib olmağın 
meblağ-ı mezkûr sekiz bin akçeyi târih-i kitâbdan altmış gün tamâmına değin 
te’hîr eyledim dedikde mezbûr Yorgi v. Nikola mukırr-ı merkūm Yorgi v. İstati’nin 
cemî‘ kelimâtını vicâhen tasdîk ve şifâhen tahkīk etmeğin mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Fahrü’l-eşbâh Mustafa Çavuş b. Abdullah, İbrahim Çelebi b. Meh-
med, Hüseyin b. Ahmed, Resul [b.] Rıdvan.

751 [94b-3] Mehmed b. Ömer’in câriye bahasından Abdi b. Mehmed’de 
alacağı olduğu
Mahmiye-i İstanbul’da Koca Mustafa Paşa mahallesi sâkinlerinden Mehmed b. 
Ömer nâm kimesne meclis-i şer‘-i şerîf-i lâzımü’t-teşrîfde Abdi b. Mehmed nâm 
kimesne mah za rın da üzerine da‘vâ ve takrîr-i kelâm edip mezbûr Abdi zimme-
tinde yedimden müşterâ ve makbûz evsâfı beynimizde ilm-i şer‘î ile ma‘lûm 
Rûsiyyetü’l-asl Gülistan bt. Abdullah nâm câriye semeninden bâkī elli yedi esedî 
guruş hakkım vardır suâl olunup alıverilmesi matlûbumdur dedikde gıbbe’s-suâl 
mezbûr Abdi müdde‘î-i mezbûra cihet-i mezbûrdan zimmetinde vâcibü’l-edâ 
elli yedi esedî guruş deyni olduğunu ikrâr etmeğin mûcebince meblağ-ı bâkī-i 
mezbûru müdde‘î-i mezbûra edâya mezbûr Abdi’ye tenbîh olunmağın mâ hüve’l-
vâki‘ bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İbrahim Çelebi b. Ahmed, Hasan Çelebi b. Ahmed, Baba Resul b. 
Rıdvan, Mehmed b. Ramazan.

752 [94b-4] Âmine bt. Sefer’in câriyesi Muammer’i vasiyet yoluyla 
âzat ettiği
Mahmiye-i İstanbul’da Mirahor mahallesi sâkinelerinden Âmine bt. Sefer nâm 
hâtun tarafından husûs-ı âti’l-beyâna vekîl olup zâtı ma‘rifet-i şer‘iyye ile ârifân 
olan Zekeriya b. Mehmed ve Mehmed b. Mustafa nâm kimesneler şehâdetleriyle 
şer‘an sâbit olan Yusuf Çelebi b. Abdullah nâm kimesne meclis-i şer‘-i hatîr-i 
lâzımü’t-tevkīrde bi’l-vekâle ikrâr ve takrîr edip müvekkilem mezbûre Âmine ken-
diye rıkkıyyeti mu‘terife olan açık kaşlı, koyun elâ gözlü, orta boylu, Rûsiyyetü’l-
asl Muammer bt. Abdullah nâm câriyesini vefâtından kırk gün mukaddem âzâd 
olmak üzre tedbîr-i mukayyed ile müdebbere edip bi emrillâhi te‘âlâ vefât ettiğin-
de eşyâ-i memlûkesinden bir beledî döşek ve bir minder ve iki yastık ve bir yan 
keçesi ve iki sahan ve tencere ve bir yorgan merkūme Muammer’e verile deyû 
vasiyyet edip tenfîze beni vasiyy-i muhtâr nasb ve ta‘yîn eyledi dedikde mâ hüve’l-
vâki‘ bi’t-taleb ketb olundu.
Fi’l-yevmi’l-hâdî aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: İbrahim b. Mehmed, Ali b. Abdullah, Hasan Çelebi b. Ahmed, Ka-
sım Çelebi b. Mehmed, İbrahim Çelebi b. Ahmed.

753 [94b-5] Ölen Emetullah’ın terekesini zabt eden babası Ali Çelebi’den 
Anneannesi Fâtıma’ya altıda bir hissenin verilmesi
Mahmiye-i İstanbul’da Arabacı Bayezid mahallesinde sâkine iken bundan akdem 
vefât eden Emetullah nâm sagīrenin vârisi babası Ali Çelebi b. Şaban ile annesinin 
anası Fâtıma nâm hâtuna münhasıra olduğu şer‘an zâhir ve mütehakkik olduk-
dan sonra merkūme Fâtıma Hâtun’un sadrî kebîr oğlu ve tarafından husûs-ı âti’l-
beyâna vekîl-i müsecceli olan Mehmed Çelebi b. Mustafa Efendi meclis-i şer‘-i 
hatîrde müteveff ât-ı mezbûrenin terekesine vâzı‘ü’l-yed olan babası merkūm Ali 
Çelebi mah za rın da bi’l-vekâle üzerine da‘vâ ve takrîr-i kelâm edip müteveff ât-ı 
mezbûre Emetullah’ın ber mûceb-i deft er-i kassâm yirmi bin [akçe] muhallefâtı 
olmağın meblağ-ı mezbûrdan cedde müvekkilem merkūmeye isâbet eden südüs 
hissesine vaz‘-ı yed olan babası merkūm Ali Çelebi’den bi’l-vekâle taleb ederim 
suâl olunsun dedikde gıbbe’s-suâl mezkûr Ali Çelebi fi’l-hakīka müteveff ât-ı 
mezbûre Emetullah’ın ber mûceb-i deft er-i kassâm yirmi bin akçe terekesine 
vâzı‘ü’l-[yed] eylediğini ikrâr ve i‘tirâf etmeğin mûcebince meblağ-ı mezbûrdan 
mezbûre Fâtıma Hâtun’a isâbet eden südüs hisse-i şer‘iyyesini vekîl-i mezbûr 
Mehmed Çelebi’ye edâ ve teslîme merkūm Ali Çelebi’ye tenbîh olunup mâ vaka‘a 
bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Süleyman Çelebi b. Mahmud, Abdülkādir Çelebi b. ( ), Muharrem 
b. Abdi, Ramazan b. Ali.

754 [94b-6] Mustafa Bey b. Hızır’ın kendi reâyâsı olduğunu iddia ettiği 
Panayot v. Vasil’in Valide Sultan Vakfı reâyâsı olduğu
Erbâb-ı timardan Mustafa Bey b. Hızır nâm kimesne meclis-i şer‘-i hatîr-i 
lâzımü’t-tevkīrde Panayot v. Vasil nâm zimmî muvâcehesinde üzerine da‘vâ ve 
takrîr-i kelâm edip merkūm Panayot vilâyet-i Rumeli’nde Kartine kazâsına tâbi‘ 
Lazta nâm karye ve gayrıdan berât-ı âlîşân ile mutasarrıf olduğum timarımın 
re‘âyâsından olmağla suâl olunup târih-i kitâb senesi üzerine edâsı lâzım gelen 
bir buçuk guruşun alıverilmesi murâdımdır dedikde gıbbe’s-suâl mezbûr Panayot 
cevâbında ben İstanbul’da Kumkapı hâricinde sâkin olup merhûme Vâlide Sultan 
vakfı re‘âyâsına kayd olup üzerime lâzım gelen ispençe ve sâir tekâlîfimi vakf-ı 
mezbûr tarafına edâ edegelmişizdir deyû mühürlü ve nişânlı sûret-i deft er ibrâz 
edip mezbûr Mustafa Bey muvâcehesinde feth ve kırâat olundukda mazmûnu 
takrîr-i meşrûhuna mutâbık bilinip mezbûr Mustafa Bey dahi ikrâr etmeğin 
mûcebince bî-vech mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: İbrahim Çelebi b. Ahmed, Hasan Çelebi b. Ahmed, Veli b. Mahmud, 
Resul b. Rıdvan.

755 [95a-1] Mustafa b. Abdullah’ın âzat edilmiş olduğunun tespiti
Mahmiye-i İstanbul’da Ayasofya-i Kebîr kurbunda Üskübî mahallesi ahâlîsinden 
iken bilâ-vâris vefât eden Mehmed Ağa’ya hayâtında rıkkıyyetini mu‘terif olan 
bâ‘isü’l-kitâb uzun boylu, kara gözlü, kara kaşlı Macariyyü’l-asl Mustafa b. Ab-
dullah tarafından husûs-ı âti’l-beyâna vekîl olduğu mahalle-i mezbûre sük kâ nın-
dan Halil Çelebi b. Hüseyin ve İbrahim Çelebi b. Mehmed ve Ali b. Abdullah 
nâm kimesneler şehâdetleri ile şer‘an sâbit olan el-Hâc Mustafa b. Ahmed nâm 
kimesne dîvân-ı kāimmakām-ı hazret-i sadr-ı a‘zamîde akd olunan meclis-i 
şer‘-i şerîfde müteveff â-yı mezbûrun terekesinden olup beytülmâle âid olmak 
üzre müvekkil-i mezbûra vaz‘-ı yed edip şıkk-ı evvel deft erdârı kāimmakāmı 
olan Emîrü’l-ümerâ’i’l-kirâm Mehmed Paşa mah za rın da da‘vâ ve takrîr-i kelâm 
edip müteveff â-yı mezbûr sıhhat ve nefâz-ı tasarrufâtında müvekkilim mevsûfe-i 
mezbûru i‘tâk edip hür olmuşken paşa-yı müşârün-ileyh rakīki olmak üzre bi gay-
rı hakkın vaz‘-ı yed eder suâl olunup kasr-ı yedine tenbîh olunup sebîli tahliyye 
olunmak matlûbumdur dedikde, gıbbe’s-suâl paşa-yı müşârün-ileyh müteveff â-
yı mezbûr mevsûf-ı mezbûru vech-i muharrer üzre i‘tâk eylediğini inkâr edicek 
vekîl-i mezbûrdan müdde‘âsını mübeyyine beyyine taleb olundukda mezbûrûn 
Halil Çelebi ve İbrahim Çelebi ve Ali li ecli’ş-şehâde meclis-i şer‘a hâzırûn olup 
istişhâd olunduklarında fi’l-hakīka müteveff â-yı mezbûr Ahmed Ağa sıhhat ve 
nefâz-ı tasarrufâtında vekîl-i mezbûrun müvekkili mevsûf-ı mezbûr Mustafa’yı 
bizim huzûrumuzda i‘tâk eyledi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebince mevsûf-ı mezbûrun hürriyetine 
hükm olunup sebîli tahliyye olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-eşbâh Mükerrem Ağa, fahrü’l-akrân Ali Bey, Halil Çelebi, 
Veli Ağa b. ( ), el-Hâc Mustafa Bevvâb-ı sultânî, fahrü’l-a‘yân Muvahhid? Mustafa 
Ağa, kapıcı İbrahim Çelebi b. Ahmed, Ali b. Yahya, Ali b. Hasan.

756 [95a-2] Dilâver b. Abdullah’ın âzat olduğu
Ve zâlik işbu uzun boylu, açık sarı kaşlı, elâ gözlü, Macariyyü’l-asl bâ‘isü hâze’l-
kitâb Dilâver b. Abdullah âzâd.
Şuhûdü’l-hâl: Es-Sâbikūn.

757 [95a-3] Ahmed b. Abdullah’ın âzat olduğu
Ve zâlik orta boylu, kara gözlü, kara kaşlı, Nemçeviyyü’l-asl Ahmed b. Abdullah 
âzâd.
Şuhûdü’l-hâl: Es-Sâbikūn.

758 [95a-4] Şahin b. Abdullah’ın âzat olduğu
Ve zâlik orta boylu, sarı elâ gözlü, açık sarı kaşlı Rûsiyyü’l-asl Şahin b. Abdullah 
âzâd.
Şuhûdü’l-hâl: Es-Sâbikūn.







759 [95a-5] Kaytas b. Abdullah’ın âzat olduğu
Ve zâlik orta boylu, açık kara kaşlı, elâ gözlü Rûsiyyü’l-asl Kaytas b. Abdullah âzâd 
şüd.
Şuhûdü’l-hâl: Es-Sâbikūn.

760 [95a-6] Süleyman b. Abdullah’ın âzat olduğu
Ve zâlik orta boylu açık sarı kaşlı, sarı elâ gözlü Tûtiyyü’l-asl Süleyman b. Abdullah 
âzâd.
Şuhûdü’l-hâl: Es-Sâbikūn.

761 [95a-7] Siyavuş b. Abdullah’ın âzat olduğu
Orta boylu, kara kaşlı Macariyyü’l-asl Siyavuş b. Abdullah âzâd.
Şuhûdü’l-hâl: Es-Sâbikūn.

762 [95a-8] Hasan b. Abdullah’ın âzat olduğu
Ve zâlik uzun boylu kara gözlü, kara kaşlı Gürciyyü’l-asl Hasan b. Abdullah âzâd.
Şuhûdü’l-hâl: Es-Sâbikūn.

763 [95a-9] Lütfi b. Abdullah’ın âzat olduğu
Ve zâlik orta boylu, elâ gözlü, sarı kaşlı Tûtiyyetü’l-asl Lütfi b. Abdullah âzâd.
Şuhûdü’l-hâl: Es-Sâbikūn.

764 [95a-10] Fâtıma bt. Abdullah’ın âzat olduğu
Ve zâlik uzun boylu, kara gözlü, kara kaşlı Macariyyetü’l-asl Fâtıma bt. Abdullah 
âzâd.
Şuhûdü’l-hâl: Es-Sâbikūn.

765 [95a-11] Âlime bt. Abdullah’ın âzat olduğu
Ve zâlik orta boylu, elâ gözlü, sarı kaşlı Tûtiyyetü’l-asl Âlime bt. Abdullah âzâd
Şuhûdü’l-hâl: Es-Sâbikūn.







766 [95a-12] Ömer Ağa b. Mehmed’in kölesi Mustafa’yı âzat ettiği
Dârü’l-hilâfeti’l-aliyye Kostantıniyye el-mahmiyye’de Ayasofya-i Kebîr kurbun-
da Kabasakal mahallesinde vâki‘ Âişe Sultan odaları sâkinlerinden Şaban Paşa 
karındaşı demekle şehîr fahrü’l-a[krâ]n ve’l-ekfâ Ömer Ağa b. Mehmed nâm ki-
mesne meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
tav‘an ve rağbeten ikrâr ve takrîr-i kelâm edip bana rıkkıyyetini mu‘terif olan 
orta boylu, açık kaşlı, koyun elâ gözlü, Rûsiyyü’l-asl bâ‘isü’l-kitâb Mustafa b. 
[Abdu]llah’ı hasbeten li’llâhi te‘âlâ ve taleben li merzâti’r-Rabbi’l-a‘lâ tahrîr ve 
i‘tâk zümre-i ahrâr-ı asliyyîne ilhâk eyledim, ba‘de’l-yevm mevsûf-ı mezbûr Mus-
tafa sâir ahrâr-ı asliyyîn gibi hür olup üzerine mevâlî için sâbit olan hakk-ı velâ-i 
şer‘îden gayrı hak ve alâkam kalmadı dedikde mâ hüve’l-vâki‘ bi’t-taleb ketb ve 
imlâ olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çavuş b. Sefer, Ali Çavuş b. Yusuf, Berber ustası Halil, Si-
yavuş Bey b. Abdullah, İbrahim Çelebi b. Ahmed, Baba Resul b. Rıdvan, Mehmed 
Bey b. Ramazan.

767 [95b-1] Mustafa b. Şaban’ın eşyasını çaldığı Mehmed Ağa’ya bir 
miktar borcu kaldığı
Mahmiye-i İstanbul’da Ayasofya-i Kebîr mahallesi sük kâ nın dan olup berber 
tâifesinden olan Mustafa b. Şaban nâm kimesne meclis-i şer‘-i şerîfde mahalle-i 
mezbûre sük kâ nın dan Derviş Ağa b. (  ) tarafından ikrâr-ı âti’l-beyânı tasdîka 
vekîl olduğu bimâ hüve tarîkü’s-sübût şer‘an sâbit olan Mehmed Ağa b. Abdi nâm 
kimesne mah za rın da tav‘an ikrâr ve takrîr-i kelâm edip târih-i kitâbdan üç ay mu-
kaddem müvekkil-i mezbûrun mahalle-i mezbûrede vâki‘ odasını fuzûlen açıp 
içinde olan yüz doksan esedî guruş kıymetli beynimizde ma‘lûm eşyâsını ahz ve 
istihlâk eylediğimden sonra eşyâ-i mezbûrenin kıymeti olan meblağ-ı mezbûrun 
doksan yedi esedî guruşunu müvekkil-i mezbûra mukaddemâ edâ ve teslîm edip 
ol dahi yedimden ahz u kabz etmişidi hâlâ meblağ-ı mezbûrdan bâkī yüz esedî 
guruş müvekkil-i mezbûra zimmetimde vâcibü’l-edâ deynimdir dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-müderrisîn Abdülbâkī Çelebi, fahrü’l-akrân Yusuf Ağa, 
Hasan Çelebi b. Ahmed







768 [95b-2] Ölen Fidan Beşe b. Abdullah’ın terekesinden Papasoğlu 
Hanı’ndaki kahvenin çocuklarının vasîsi tarafından teslim alındığı
Mahmiye-i İstanbul’da Çavuş Mescidi mahallesinde sâkin iken bundan [akdem] 
vefât eden Fidan Beşe b. Abdullah nâm müteveff ânın sulbî sagīr oğlu Süleyman 
ve sulbiye sagīre kızları Âişe ve Ümmühâni’nin tesviye-i umûrlarına kıbel-i şer‘-i 
enverden mansûbe vasîleri olan fahrü’l-muhadderât Âişe Hanım bt. Kasım Ağa 
nâm hâtun meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
takrîr-i kelâm ve ta‘bîr ani’l-merâm edip sıgār-ı mezbûrûnun babaları müteveff â-
yı mezbûrdan müntakil mahmiye-i mezbûrda Balkapanı kurbunda vâki‘ Papasoğ-
lu hanı’nda on iki ferde kahvesi olmağla taraf-ı şer‘den üzerine varılıp yedimde 
olan fermân-ı âlî mûcebince vesâyetim hasebiyle ba‘de’l-vezn bana teslîm olun-
mak murâdımdır dedikde, savb-ı şer‘den mevlânâ Hasan Efendi irsâl olunup ol 
dahi zeyl-i rakīmde muharrerü’l-esâmî olan müslimîn ile zikr olunan hana varıp 
sâlifü’l-beyân on iki ferde kahveyi hân-ı mezbûrda ba‘de’l-vezn iki bin iki yüz yir-
mi sekiz buçuk vakıyye sâf kahveyi vasiyye-i mezbûre Âişe Hanım’a teslîm ol dahi 
kabz ve tesellüm eyledikden sonra husûs-ı mezbûru mevlânâ-yı mezbûr mahal-
linde tahrîr ba‘dehû ma‘an irsâl olan Süleyman ile meclis-i şer‘a gelip alâ vukū‘ihî 
inhâ ve takrîr etmeğin mâ hüve’l-vâki‘ bi’l-ibtigā ketb ve imlâ olundu.
Fi’l-yevmi’s-sâmin ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Abdi Beşe b. Hamza, Cafer b. Abdullah, Osman Çavuş el-Mübâşir, 
Hüseyin Beşe b. Abdullah, Hasan Çelebi b. Receb, Hüseyin Çelebi b. Ali.

769 [95b-3, Arapça] Fâtıma bt. Mehmed adlı kadına ve çocuğuna 
nafaka takdir edildiği
Hâkim, hâzır bi’l-meclis Mehmed b. Maden nâm zevci tarafından kendisine talâk 
verilmiş olan ve mahmiye-i Kostantıniyye ma hal lâ tın dan …? Ali Çelebi mahalle-
sinde sâkine bulunan Fâtıma bt. Mehmed nâm mutallaka hâtunun nafakası için 
mezbûr zevc-i mutallıkı üzerine, zeylde mezkûr târihden inkızâ-i iddetine ka-
dar yevmî râyicü’l-vakt altı akçe farz ve takdîr etti. Hâkim, mutallık-ı mezbûrun 
firâşından olma Âişe nâm sagīrenin nafakası için de mezbûr Fâtıma nâm annesi 
ve hâdinesinin talebiyle zeylde mezkûr târihden i‘tibâren yevmî dört akçe farz ve 
takdîr etti ve meblağayn-i mefrûzayn-i mezbûreyni sagīre-i merkūmenin ve kendi 
nefsinin havâic-i lâzımelerine sarf etmesine ve vakt-i hâcette istidâne edip vakt-i 
zaferde zevc-i mutallıkı üzerine rücû‘ etmesine mezbûre Fâtıma’ya izin verdi.
Cerâ zâlike ve hurrire fî selhi Recebi’l-ferd sene seb‘a ve seb‘în ve elf.
Şuhûdü’l-hâl: Hasan Çelebi b. Ahmed, İbrahim Çelebi b. Mehmed, Baba Resul b. 
Rıdvan, Mehmed Beşe b. Ramazan.







770 [95b-4] Agya v. Serevan’ın, Sarga v. Norsiz’de olduğunu iddia ettiği 
miras hissesini ispat edemediği
Vilâyet-i Anadolu’da Sivas kazâsına tâbi‘ Kayabaşı nâm karyeden olup hâlâ 
mahmiye-i İstanbul’da (  ) mahallesinde sâkin Agya v. Serevan nâm Ermeni 
mahfil-i kazâda işbu bâ‘isü’s-sifr Sarga v. Norsiz nâm Ermeni muvâcehesinde üze-
rine da‘vâ ve takrîr-i kelâm edip dört hisseden bir hissesi benim ve bir hissesi 
mezbûr Sarga’nın ve iki hissesi Zehri bt. Bogazis nâm Ermeniye’nin mülkü olan 
on bin akçe kıymetli bir mâî teli mezbûr Sarga fuzûlen istihlâk etmekle suâl olu-
nup kıymetinden hissesi olan yedi yüz elli akçenin mezbûr Sarga’dan alıverilmesi 
matlûbumdur dedikde, gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda ityân-ı beyyineden izhâr-ı acz ile istihlâf et-
meğin mezbûr Sarga’ya vech-i şer‘î üzre yemîn teklîf olundukda ol dahi yemîn 
billâhi’llezî enzele’l-İncîle alâ İsa -aleyhi’s-selâm- etmeğin mûcebince müdde‘î-i 
mezbûr bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hacı Osman b. Mehmed, Mehmed Beşe b. Abdullah, ve diğer Mus-
tafa, Abdi [b.] Ramazan, Mustafa b. ( ).

771 [95b-5] Fazlullah Beşe’ye ait gemide çalışanların ücretleri ve 
taşıdıkları malın navlunu hususundaki davada sulh olduğu
Mellâh tâifesinden Ali b. Mehmed ve Eyüb b. İslâm ve Abdullah b. Abdullah ve 
Ma‘den b. Ali ve Sadık b. Kara Ali nâm kimesneler meclis-i şer‘-i şerîf-i lâzımü’t-
teşrîfde sefîne reislerinden bâ‘isü’l-kitâb Fazlullah Beşe b. Abdurrahman nâm ki-
mesne mah za rın da her biri ikrâr ve takrîr-i kelâm edip mezbûr Fazlullah Beşe’nin 
sefînesinde yoldaşlar olup emri ile medîne-i (  ) iskelesinde sefînesini yükletip 
İstanbul’a geldiğimizde her birimizin ecr-i misli olan yedi yüz akçeyi mezbûr Faz-
lullah Beşe’den taleb edip da‘vâ eylediğimizde mezbûr Fazlullah Beşe dahi medîne-i 
mezbûrda almış[lar]dır deyû sefîneye tahmîl ettiğimiz metâ‘ın navlunumla verin 
deyû da‘vâ ettiğinde beynimizde nizâ‘-ı küllî vâki‘ olmağın muslihûn tavassut edip 
mezbûr Fazlullah Beşe her birimize yüz seksen akçe vermek üzre beynimizde 
inşâ-i akd-i sulh ettiğinde biz dahi sulh-i mezbûru kabûl ve her birimiz bedel-i 
sulh-i mezbûru mezbûr Fazlullah Beşe yedinden tamâmen ahz u kabz edip husûs-ı 
mezbûra müte‘allik âmme-i da‘vâdan her birimiz Fazlullah Beşe’nin zimmetini ibrâ 
ve iskāt eyledik dediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İbrahim Beşe b. Receb el-Mübâşir, Veli b. Hamza, İbrahim Çelebi b. 
Ahmed, Hasan Çelebi b. Ahmed, Resul [b.] Rıdvan.







772 [95b-6] Bostancılardan Bayezid Bey’in, aldanarak Andriye 
v. Kiryaki’den satın aldığı bostanın verimsiz çıkması üzerine iade 
edip parasını talebi
Hadîka-i hâssa bostancılarından işbu bâ‘isü’l-kitâb haseki Bayezid Bey b. 
Ali meclis-i şer‘-i hatîr-i lâzımü’t-tevkīrde Andriye v. Kiryaki nâm zimmî 
muvâcehesinde üzerine da‘vâ ve takrîr-i kelâm edip arsasının senede Ayasofya-i 
Kebîr vakfı’na otuz akçe mukāta‘ası ve içinde mevcûd olan eşcârı mülk olup 
mahmiye-i İstanbul hısnı ebvâbından Yedikule kapısı hâricinde vâki‘ bir tarafdan 
arsa-i hâliye ve iki tarafdan debbâğlar yolu ve bir tarafdan tarîk-i âm ile mahdûd 
bir kıt‘a bostan merkūm Andriye’nin taht-ı tasarrufunda olup târih-i kitâbdan se-
kiz ay mukaddem mezbûr Andriye zikr olunan bostan için senede onar bin ak-
çeye istîcâr ederler ve kıymeti bin beş yüz esedî guruşdur, al şu mülkü deyû beni 
mağrûr edip ben dahi mezbûrun tağrîrine binâen mârrü’z-zikr bostanı dokuz 
yüz esedî guruşa mezbûrdan mülk olmak üzre iştirâ edip yüz otuz esedî guru-
şu merkūm Andriye’ye def ‘ ve teslîm ol dahi ahz u kabz etmişidi, mârrü’z-zikr 
bostanın arsası vakf olduğundan mâ‘adâ …? olup bir şey hâsıl olmamağla senede 
beş bin akçe ücret ile kimesne istîcâra tâlib olmayıp ve semen-i misli dahi ancak 
beş yüz guruş olmağın mezbûr Andriye’den suâl olunup ihkāk-ı hak olunması 
matlûbumdur dedikde gıbbe’s-suâl mezkûr Andriye cevâbında mârrü’z-zikr bos-
tanı târih-i mezkûrda müdde‘î-i merkūm Bayezid Bey’e senede beş bin akçeye îcâr 
ederler deyû dokuz yüz otuz esedî guruşa bey‘ edip altı yüz otuz esedî guruşu 
yedinden alıp kabz eyledi[m] deyip vech-i meşrûh üzre merkūm Bayezid Bey bin 
beş yüz guruş ve geri senede on bin akçeye istîcâr ederler deyû tağrîr ettiğini inkâr 
edicek müdde‘î-i mezbûrdan müdde‘âsını mübeyyine beyyine taleb olundukda 
hadîka-i hâssa bostancılarından el-Hâc Ahmed b. Hüseyin ve Mehmed Bey b. 
Mustafa nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-vâki‘ târih-i mezkûrda merkūm Andriye zikr olunan bostan benim 
mülkümdür senede on bin akçeye istîcâr ederler ve kıymeti bin beş yüz esedî gu-
ruşdur al şu mülkü deyû bizim huzûrumuzda merkūm Bayezid Bey’i mağrûr edip 
ol dahi mezbûrun tağrîrine binâen dokuz yüz otuz esedî guruşa iştirâ etmişidi, biz 
bu husûsa bu vech üzre şâhidleriz [96a] şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle 
olmağın mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sânî aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mahmud b. Abdurrahman, Mustafa b. Abdi, Mustafa b. Ahmed, 
Hasan Efendi b. Mehmed.







773 [96a-1] Donanmada şehit olan Kayseri sancak beyi Mustafa Paşa’nın 
emanete alınan eşyalarının vârislerine verildiği
Husûs-ı âti’l-beyânın mahallinde tahrîri iltimâs olunmağın kıbel-i şer‘-i en-
verden mevlânâ Mehmed Efendi b. İsmail irsâl olunup ol dahi Mehmed Ağa 
b. Receb’in mahmiye-i İstanbul’da Fîruz Ağa mahallesinde sâkin olduğu men-
ziline varıp zeyl-i kitâbda muharrerü’l-esâmî olan müslimîn huzûrunda akd-i 
meclis ettikde sâbıkan ber vech-i arpalık Kayseriye sancağına mutasarrıf 
iken donanma-yı hümâyûnda şehîden fevt olan Mustafa Paşa b. Abdullah’ın 
verâseti zevce-i metrûkesi Fâtıma Hanım bt. Merdâne Ali Bey’e ve sulbî sagīr 
oğlu Seyyid Kamer Bey ile sulbiye sagīre kızı Şerîfe Fahrünnisâ Hanım’a mün-
hasıra olduğu şer‘an zâhir ve mütehakkik oldukdan sonra kendi tarafından 
asîl olup sagīrân-ı mezbûrânın vâlideleri ve kıbel-i şer‘den mansûbe vasîleri 
olan mezbûre Fâtıma Hanım zâtını ma‘rifet-i şer‘iyye ile ârifân olan umdetü’l-
mevâli’l-kirâm karındaşı es-Seyyid Abdülfettâh Efendi [b.] es-Seyyid Sâlih 
Efendi ve Mehmed Ağa b. Receb Ağa şehâdetleri ile sâbit oldukdan sonra 
meclis-i ma‘kūd-ı mezbûrda işbu râfi‘ü’l-kitâb Musli Ağa b. Abdullah mah-
za rın da bi’l-vesâye ikrâr ve takrîr-i kelâm edip zevcim müteveff â-yı merkūm 
Mustafa Paşa’nın eşyâ-i memlûkesinden hayâtında kethüdâsı Celeb Mahmud 
Ağa ve Mehmed Bey nâm kimesneler yediyle merkūm Musli Ağa’ya bi tarîki’l-
vedî‘a def ‘ ve teslîm ettiği al Londrine çukaya kaplı altı bin akçe kıymetli bir 
samur kontoş kürk ve yeşil sâye çukaya kaplı on bin akçe kıymetli bir samur 
kürk ve bir kırmızı kadife üzerine kaplama beş bin akçe kıymetli sîm eyer ve iki 
yüz akçe kıymetli altın yaldızlı bir köhne üzengi ve üç bin beş yüz akçe kıymetli 
iki sîm gaddâre ve beş yüz akçe kıymetli bir kırmızı kadife köhne değrek? ve 
iki yüz akçe kıymetli bir köhne kırmızı mak‘ad ve iki bin akçe kıymetli bir eski 
keçe ve altı yüz akçe kıymetli bir donluk kırmızı sof ve beş yüz akçe kıymetli bir 
kırmızı, köhne çakşır ve bin akçe kıymetli bir mâî atlas kaft an ve iki bin akçe 
kıymetli iki üst kaft anı ve yüz elli akçe kıymetli üç köhne makrama ve üç bin 
akçe kıymetli üç aded zırh ve yüz akçe kıymetli iki köhne bohça ve beş akçe 
kıymetli bir köhne sepet sandığı ve otuz akçe kıymetli bir gararı merkūm Musli 
Ağa yedinden asâlet ve vekâletim hasebiyle ahz u kabz eyledim dedikde gıbbe’t-
tasdîk vâki‘ hâl mevlânâ-yı mezbûr mahallinde tahrîr edip ba‘dehû ma‘an irsâl 
olunan Mustafa b. el-Hâc Ahmed ile meclis-i şer‘a gelip alâ vukū‘ihî inhâ ve 
takrîr etmeğin mâ hüve’l-vâki‘ bi’t-taleb ketb olundu.
Fî gurreti Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-emsâl çorbacı İbrahim Ağa b. el-Hâc Hasan, es-Seyyid Ab-
dullah Çelebi b. es-Seyyid Abdürrahim, Şaban b. Şaban, Süleyman b. Şahruh, Yu-
suf Bey b. Abdullah, Musli Bey b. Şaban, Ali b. Ahmed.







774 [96a-2] Bosna Kadısı Mustafa Efendi’nin evinin üçte birini 
Ümmühani bt. Mustafa’ya, üçte birini ise Fâtıma Hatun’a bey‘ 
bi’l-istiğlâl yoluyla sattığı
Mahmiye-i İstanbul’da Hoca Gıyaseddin mahallesi sâkinlerinden olup bi’l-fi‘l 
Bosna kadısı olan umdetü kuzâti’l-İslâm zübdetü vülâti’l-enâm el-Hâc Meh-
med Efendi b. Hasan Efendi nâm kimesne, meclis-i şer‘-i şerîf-i şâmihü’l-imâd 
ve mahfil-i dîn-i münîf-i râsihü’l-evtâdda mahmiye-i mezbûrda Arabacılar ma-
hallesi sâkinelerinden Ümmühâni bt. Mustafa ile Fâtıma Hâtun tarafl arından 
husûs-ı âti’l-beyâna nehc-i şer‘î ve tarîk-i mer‘î üzre sâbitü’l-vekâle vekîlleri olup 
mezbûre Ümmühâni’nin zevci ve merkūme Fâtıma’nın babası olan fahrü’l-akrân 
keşfî Mustafa Efendi b. Muharrem nâm kimesne mah za rın da bi’t-tav‘i’s-sâf ikrâr 
ve i‘tirâf edip zikr olunan Hoca Gıyaseddin mahallesinde vâki‘ bir tarafdan keres-
teci Hacı Ahmed mülkü ve bir tarafdan tarîk-i âm ve iki tarafdan tarîk-i hâs ile 
mahdûd dâhiliyye ve hâriciyye fevkānî ve tahtânî büyût-ı adîdeyi müştemil mülk 
menzilimin sülüsânını iki yüz kıt‘a esedî guruşa müvekkile-i mezbûre Ümmühâni 
Hâtun’a ve sülüsünü dahi müvekkile-i mezbûre Fâtıma Hâtun’a bey‘ ve teslîm 
edip anlar dahi vech-i muharrer eslâsen iştirâ ve tesellüm eylediklerinden sonra 
mecmû‘-ı semenleri olan meblağ-ı mezbûr üç yüz esedî guruşun iki yüz guru-
şu müvekkile-i mezbûre Ümmühâni Hâtun yedinden tamâmen alıp kabz eyle-
dikden sonra müvekkiletân-ı mezbûretân menzil-i mahdûd-ı mezkûru ba‘de’t-
tahliyyeti’ş-şer‘iyye ve’t-tekābuzi’l-mer‘î târih-i kitâbdan bir sene tamâmına de-
ğin kırk beş kıt‘a esedî guruşa bana îcâr ve teslîm ben dahi istîcâr ve kabûl ve 
tesellüm eyledim dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb ve 
imlâ olundu.
Fi’l-yevmi’l-hâdî ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü’l-kuzât zübdetü’l-vülât İbrahim Efendi b. Cafer, mefh arü’l-
kuzât Çelebizâde Mehmed Efendi [b.] Abdülbâkī, fahrü’l-kuzât Mehmed Efendi b. 
el-Hâc İsmail, Ömer Efendi [b.] İsmail, Mehmed Çelebi b. Abdullah.

775 [96a-3] David b. Avraham’ın Mahmud Beşe’ye borçlu olduğu
Kasab tâifesinden olup Kalavrita cemâ‘atinden olan David v. Avraham nâm Ya-
hudi meclis-i şer‘-i şerîfde sürekçi tâifesinden bâ‘isü’l-kitâb Mahmud Beşe b. Ab-
dullah nâm kimesne mah za rın da ikrâr ve takrîr-i kelâm edip mezbûr Mahmud 
Beşe’ye yedinden müşterâ ve makbûz beynimizde ma‘lûm sığır bahâsından iki yüz 
elli yedi esedî guruş deynim vardır dedikde gıbbe’t-tasdîki’l-mu‘teber mâ hüve’l-
vâki‘ bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Çavuş b. Mehmed el-Mübâşir, Hasan Çavuş b. Abdullah, 
Mehmed Çelebi b. Abdullah, Hasan Çelebi b. Ahmed, İbrahim Çelebi b. Ahmed, 
Ahmed Çelebi b. ( ).

776 [96a-4] David v. Avraham’ın es-Seyyid İbrahim’e borcu olduğu
Kasab tâifesinden olup Kalavrita cemâ‘atinden olan David v. Avraham nâm Yahudi 
meclis-i şer‘-i şerîf-i lâzımü’t-teşrîfde sürekçi tâifesinden bâ‘isü’l-kitâb es-Seyyid 
İbrahim b. es-Seyyid Halil nâm kimesne mah za rın da ikrâr ve takrîr-i kelâm edip 
hâlâ te‘âtîsi memnû‘ olan hurda ve züyûf akçe ile her bir yaldız altını ve üç yüz 
elli akçeye râyic iken mezbûr es-Seyyid İbrahim’den iştirâ ve kabz ettiğim beyni-
mizde ma‘lûm sığır bahâsından deynim olan on sekiz bin hurda akçenin kıymet-i 
şer‘iyyesi olan elli bir tamâm ve yedi buçuk çeyrek yaldız altını hâlâ merkūm es-
Seyyid İbrahim’e zimmetimde vâcibü’l-edâ ve lâzımü’l-kazâ deynimdir dedikde 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

777 [96a-5, Arapça] İsmail ve Ahmed adlı çocuklara vasî tayin edildiği
Hâkim, bâ‘isetü hâze’l-kitâb Râbia bt. Mehmed nâm hâtunu, medîne-i mahmiye-i 
Kostantıniyye ma hal lâ tın dan Emin Sinan mahallesinde sâkin iken bundan ak-
dem fevt olan Mustafa nâm kimesnenin İsmail ve Ahmed nâm sagīreynine, zabt-ı 
ahvâlleri için ve müteveff â-yı mezbûr babalarından irs-i şer‘le kendilerine intikāl 
eden emvâlin hıfzı için vasî nasb etti. O da vesâyet-i mezbûreyi kabûl edip hizmet-i 
lâzımesini edâyı üzerine aldı.
Cerâ zâlike ve hurrire fi’l-yevmi’l-hâmis min Şa‘bâni’l-mu‘azzam sene seb‘a ve 
seb‘în ve elf.
Şuhûdü’l-hâl: Mustafa Efendi el-İmâm, Yahya Çelebi b. el-Müezzin, Hasan Efen-
di el-Hatîb, Mustafa b. Bayram, Halil b. Zülfikār, el-Hâc Receb b. ( ), Mehmed b. 
Mustafa.

778 [96a-6] Mehmed Beşe b. Halil’in kölesi Dilâver’i âzat ettiği
Mahmiye-i İstanbul’da Sinan Ağa mahallesinde sâkin Mehmed Beşe b. Halil 
nâm kimesne meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip 
bana rıkkıyyetini mu‘terif olan işbu orta boylu, açık kaşlı, gök elâ gözlü, …?-asl 
râfi‘ü’l-kitâb Dilâver [b.] Abdullah nâm abd-i memlûkümü hasbeten lillâhi te‘âlâ 
ve taleben li merzâti Rabbihi’l-a‘lâ tahrîr ve i‘tâk ve sebîlin [tahliyye edip] ahrâr-ı 
asliyyîne idrâc ve ilhâk eyledim ba‘de’l-yevm mevsûf-ı mezbûr sâir ahrâr-ı asliyyîn 
gibi hür olup üzerinde velâ-i şer‘îden gayrı hakkım kalmadı dedikde mâ hüve’l-
vâki‘ bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-kuzât İbrahim Efendi b. eş-Şeyh Hızır Efendi, Şaban 
Efendi b. Süleyman el-Müezzin, Mehmed Halîfe b. ( ) el-Müezzin, Osman Beşe b. 
Yakub, Ahmed Beşe b. Mehmed, Receb b. Mehmed, Süleyman Çelebi b. Mahmud.

779 [96b-7] Meryem bt. Hızır’ın emtia bahasından Vartan v. Yoros’a 
borcu olduğu
Tüccâr tâifesinden işbu bâ‘isü’l-kitâb Vartan v. Yoros nâm zimmî meclis-i şer‘-i 
hatîr-i lâzımü’t-tevkīrde Meryem bt. Hızır nâm hâtun mah za rın da üzerine da‘vâ 
ve takrîr-i kelâm edip mezbûre Meryem zimmetinde yedinden müşterâ ve makbûz 
beynimizde ma‘lûm emti‘a bahâsından kırk esedî guruş hakkım vardır suâl olu-
nup alıverilmesi matlûbumdur dedikde gıbbe’s-suâl mezbûre Meryem müdde‘î-i 
mezbûra yedinden müşterâ ve makbûz emti‘a bahâsından kırk esedî guruş dey-
ni olduğunu ikrâr etmeğin ikrârı mûcebince meblağ-ı mezbûr kırk esedî guruşu 
müdde‘î-i mezbûra edâya mezbûre Meryem’e tenbîh olunup mâ vaka‘a bi’t-taleb 
ketb olundu mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey Kethüdâ-yı muhzırân, İbrahim Çelebi b. Mehmed, 
Mustafa Çelebi b. Ahmed, Baba Resul b. Rıdvan.

780 [96a-8] Fâtıma b. Mehmed’in boşandığı kocası Mahmud 
b. Maden’deki alacağını tahsil ettiği
Mahmiye-i İstanbul’da Müft ü Ali Çelebi mahallesi sâkinelerinden Fâtıma bt. 
Mehmed nâm hâtun meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de zevc-i mutallıkı bâ‘isü’l-kitâb Mahmud b. Maden nâm kimesne 
mah za rın da ikrâr ve takrîr-i kelâm edip mezbûr Mahmud beni bâyinen tatlîk 
etmeğin zimmetinde mütekarrir ve ma‘kūdun-aleyh olan dört yüz akçe mehr-i 
müeccelimi ve karz-ı şer‘iyyeden mezbûr Mahmud zimmetinde hakkım olan 
beş yüz akçeyi mezbûr Mahmud yedinden tamâmen ahz u kabz edip zevciyyete 
müte‘allika da‘vâdan her birimiz âharın zimmetini ibrâ ve iskāt eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Abdi Çelebi b. Hüseyin, Hasan Çelebi 
b. Ahmed, İbrahim Çelebi b. Mehmed, Baba Resul b. Rıdvan







781 [96b-1] Emine bt. Osman’ın, Esirci Mustafa Beşe b. Mehmed’den satın 
aldığı câriyenin kusurlu çıktığı ve geri verildiği
Mahmiye-i İstanbul’da Kefeli mahallesi sâkinelerinden işbu bâ‘isü’l-vesîka Emi-
ne bt. Osman nâm hâtun meclis-i şer‘de esirci tâifesinden Mustafa Beşe b. Meh-
med mah za rın da üzerine da‘vâ ve takrîr-i kelâm edip işbu hâzır bi’l-meclis orta 
boylu, açık kaşlı, gök elâ gözlü, Rûsiyyetü’l-asl Muammer bt. Abdullah nâm 
câriyemi mezbûr Mustafa Beşe târih-i kitâbdan on beş gün mukaddem cemî‘ 
uyûbdan sâlime olmak üzre bana yüz yirmi beş esedî guruşa bey‘ ve teslîm ben 
dahi iştirâ ve kabûl ve def ‘-i semen etmişidim hâlâ câriye-i mezbûrenin haml 
sakīlinden nâşî göbeği çatlayıp inde’t-tüccâr noksân semen îcâb eder uyûbdan 
olmağın suâl olunup câriye-i mezbûre red ve medfû‘ olan semen-i mezbûrun 
alıverilmesi murâdımdır dedikde gıbbe’s-suâl mezbûr Mustafa Beşe cevâbında 
câriye-i mevsûfe-i mezbûreyi vech-i muharrer üzre semen-i mezbûra müdde‘î-i 
mezbûre Emine’ye bey‘ ve teslîm ve kabz-ı semen eylediğini ikrâr etmeğin câriye-i 
mezbûre yedinde iken ayb-ı mezbûrun vücûdunu inkâr edicek tevcîh-i husûmet 
için etibbâdan olup teşhîs-i emrâza taraf-ı saltanat-ı aliyyeden ta‘yîn olunan hâssa 
etibbâdan Mustafa Efendi b. Mehmed’e câriye-i mezbûre[ye] irâe için huddâm-ı 
mahkemeden Hasan b. Ahmed ve Yusuf b. Abdullah ile irsâl olundukda ol dahi 
hasmeyn muvâcehesinde ba‘de’l-müşâhede câriye-i mezbûrede müdde‘â-bih olan 
ayıbın vücûd ve kıdemini ihbâr eylemesinden sonra müdde‘iyye-i mezbûreden 
sıdk-ı makāline mübeyyine beyyine taleb olundukda udûl-i müslimînden olup 
etibbâdan olan Mehmed Efendi b. Ahmed ve Mustafa Beşe b. Mehmed nâm ki-
mesneler meclis-i şer‘a li ecli’ş-şehâde hâzırân olup istişhâd olunduklarında fi’l-
hakīka câriye-i mevsûfe-i mezbûrenin haml sakīlinden nâşî göbeği çatlayıp inde’t-
tüccâr noksân semen îcâb eder uyûbdan olmağın ayb-ı mezbûr kadîmdir on beş 
günden ekalde hâdis olur ayıb değildir biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe 
ri‘âyeti şerâiti’l-kabûl şehâdetleri makbûle oldukdan sonra müdde‘iyye-i mezbûre 
Emine’ye câriye-i mevsûfe-i mezkûreyi aybına ba‘de’l-ıttılâ‘ istihdâm etmeyip 
kabûlünü müş‘ir kendiden bir fi‘l sâdır olmadığına yemîn teklîf olundukda ol dahi 
alâ vefk i’l-mes’ûl yemîn billâhi aliyyi’l-a‘lâ etmeğin mûcebince semen-i mezbûru 
def ‘a ve câriye-i mezkûreyi ahza merkūm Mustafa Beşe’ye tenbîh birle mâ hüve’l-
vâki‘ bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, Abdi Çelebi b. Hasan, İbrahim Çelebi b. 
Mehmed, Mustafa Çelebi b. Ahmed.







782 [96b-2] Ayvaz v. Genci’nin Abdürrahim Çelebi’den alacaklı olduğu
Mahmiye-i İstanbul’da Vezir hanı’nda sâkin tüccâr tâifesinden Ayvaz v. Genci nâm 
zimmî mahfil-i kazâda Abdürrahim Çelebi b. Mehmed nâm kimesne mah za rın-
da üzerine da‘vâ ve takrîr-i kelâm edip mezbûr Abdürrahim Çelebi zimmetinde 
Acem metâ‘ı semeninden hakkım olan üç yüz esedî guruşun suâl olunup alıveril-
mesi murâdımdır dedikde, gıbbe’s-suâl mezbûr Abdürrahim Çelebi cevâbında fi’l-
hakīka müdde‘î-i mezbûr Ayvaz’a Acem metâ‘ı semeninden zimmetinde üç yüz 
esedî guruş deyni olduğunu bi tav‘ihî ikrâr ve i‘tirâf etmeğin mûcebince meblağ-ı 
mezbûr üç yüz esedî guruşunu müdde‘î-i mezbûr Ayvaz’a edâ ve teslîme mezbûr 
Abdürrahim Çelebi’ye ba‘de’t-tenbîh mâ vaka‘a bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Abdi Çelebi, İbrahim Çelebi b. Mehmed, Baba Resul b. Rıdvan, Veli 
Bey b. Mahmud.

783 [96b-3] Mustafa b. Abdullah’ın bağını İsteşinos v. Tarako’ya sattığı
Mahrûse-i Galata müzâfâtından Kapıdağı nâhiyesine tâbi‘ Mihatya nâm karye 
sük kâ nın dan Mustafa b. Abdullah nâm kimesne meclis-i şer‘-i şerîf-i lâzımü’t-
tevkīrde işbu bâ‘isü’s-sifr İsteşinos v. Tarako nâm zimmî muvâcehesinde ikrâr 
ve takrîr-i kelâm edip silk-i mülkümde münselik olup karye-i mezbûre sınırı 
dâhilinde Rakye demekle ma‘rûf mevzi‘de vâki‘ bir tarafdan Yani v. ( ) nâm zimmî 
bağı ve bir tarafdan Kanbur Yani bağı ve bir tarafdan Mavrovi v. ( ) nâm zimmî bağı 
ve bir tarafdan vâdi ile mahdûd tahmînen beş dönüm bağımı mezbûr İsteşinos’a 
kırk altı kıt‘a esedî guruşa bey‘-i bâtt-ı sahîh-i şer‘î ile bey‘ edip ol dahi vech-i mu-
harrer üzre iştirâ ve kabûl eyledikden sonra semeni olan meblağ-ı mezbûr kırk altı 
kıt‘a esedî guruşu yedinden tamâmen ahz u kabz eyleyip zikri mürûr eden bağı 
mahallinde zabt ve tasarrufa mezbûr İsteşinos’a taslît eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Bey Kethüdâ-yı muhzırân, Ahmed Çelebi b. Mustafa, el-
Hâc Abdülkerim b. Abdullah, Mahmud Halîfe b. Abdullah, Veli Beşe b. Mahmud, 
Mehmed b. Ramazan.

784 [96b-4] Mehmed b. Hasan’ın, Molla Hüsrev mahallesi avârızı için 
vakfedilen akçeden vakfa borçlu olduğu
Mahmiye-i İstanbul’da Vefâ meydanı kurbunda Molla Hüsrev mahallesi avârızına 
mevkūf nukūdun bi’l-fi‘l mütevellîsi olan İbrahim Efendi b. Halil nâm kimesne 
meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda 
Mehmed b. Hasan nâm kimesne mah za rın da üzerine da‘vâ ve takrîr-i kelâm edip 
mezbûr Mehmed zimmetinde asl-ı mâl-ı vakf-ı mezbûrdan iki yüz otuz kıt‘a esedî 
guruş ve târih-i kitâba gelince üç senelik ribh-i şer‘îsinden doksan esedî guruş 
cem‘an üç yüz yirmi esedî guruş vardır, suâl olunup alıverilmesi matlûbumdur 
dedikde, gıbbe’s-suâl mezbûr Mehmed cevâbında kaziyye şerh ve beyân olduğu 
üzre olup vakf-ı mezbûra vech-i mübeyyen üzre üç yüz yirmi kıt‘a esedî guruş 
deyni olduğunu bi tav‘ihî ikrâr etmeğin alâ mûcebi ikrârihî meblağ-ı mezkûr üç 
yüz yirmi kıt‘a esedî guruşu mütevellî-i mezbûra edâ ve teslîme mezbûr Mehmed’e 
ba‘de’t-tenbîh mâ vaka‘a bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Himmet Çavuş b. Ebûbekir, Durdu Usta b. Himmet, Osman Beşe b. 
( ), Şaban b. ( ), Mustafa b. İbrahim, Mehmed b. Mustafa.

785 [96b-5] Ölen Mahmud b. Mahmud’un terekesinde kayıtlı Timurhan 
adlı câriyenin yarı parasının karısı Rabia bt. Mustafa tarafından 
ödendiğinin anlaşıldığı
Mahmiye-i İstanbul’da Nahılbend mahallesinde sâkin iken bundan akdem vefât 
eden Mahmud b. Mahmud’un zevce-i metrûkesi Râbia bt. Mustafa nâm hâtun 
tarafından husûs-ı âti’l-beyâna vekîl olduğu mazmûnu müsbit hüccet ile sâbit 
olan Yusuf Ağa b. Mehmed nâm kimesne Dîvân-ı kāimmakām-ı hazret-i sadr-ı 
a‘zamîde akd olunan meclis-i şer‘-i âlîde müteveff â-yı mezbûrun li ebeveyn kız 
karındaşları vâriseleri Havva ve Safiye nâm hâtunlar tarafl arından husûs-ı âti’l-
beyâna vekîl olduğu kezâlik hüccet ile sâbit olan Ahmed b. Mustafa ve diğer Ah-
med b. Mustafa mah za rın da da‘vâ ve takrîr-i kelâm edip müteveff â-yı mezbûr 
sıhhat ve nefâz-ı tasarrufâtında işbu orta boylu, gök elâ gözlü Rûsiyyetü’l-asl Ti-
murhan bt. Abdullah nâm câriyenin nısfı müvekkilem için evvelce kırk altı buçuk 
esedî guruşa ve nısf-ı âharını dahi kendi için kırk altı buçuk guruşa mâlikinden 
iştirâ ve semenin kırk altı buçuk guruşu müvekkilemin malından ve kırk altı bu-
çuk guruşu dahi kendi malından edâ edip hattâ müteveff â-yı mezbûr sıhhat ve 
nefâz-ı tasarrufâtında kaziyye minvâl-i muharrer üzre olduğunu ikrâr dahi edip 
mevsûfe-i mezbûrenin nısfı şirâen müvekkile-i mezbûre Râbia Hâtun’un mülkü 
iken müvekkiletân-ı mezbûretân Havva ve Safiye cümlesi tereke-i müteveff â-
yı mezbûrdan olmak üzre vaz‘-ı yed ederler suâl olunup ihkāk-ı hak olunmak 
matlûbumdur dedikde, gıbbe’s-suâl vekîl-i mezbûr Ahmed müvekkilelerinin 
mevsûfe-i mezbûreye cümlesi tereke-i müteveff â-yı mezbûrdan almak üzre vaz‘-ı 
yed ettiklerini ikrâr edip lâkin vech-i muharrer üzre müvekkile-i mezbûre Râbia 
Hâtun’un şirâen mülkü olduğunu inkâr edicek müdde‘î-i mezbûrdan müdde‘âsını 
mübeyyine beyyine taleb olundukda mahalle-i mezbûre sük kâ nın dan Receb 
b. Mehmed ve el-Hâc Mahmud b. Hacı Bayram nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka müteveff â-yı 
mezbûr sıhhat ve nefâz-ı tasarrufâtında vech-i muharrer üzre mevsûfe-i mezbûre 
Timurhan’ın nısfını kendi için kırk altı buçuk guruşa iştirâ ve nısf-ı âharını zevcesi 
mezbûre Râbia için emriyle kırk altı buçuk guruşa mâlikinden iştirâ eylediverip 
semeninden kırk altı buçuk guruşunu müvekkile-i mezbûre Râbia Hâtun’un ma-
lından edâ ettiğini bizim huzûrumuzda ikrâr ve bizi işhâd etmiş idi, biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim Çavuşbaşı İsmail Ağa, umdetü 
erbâbi’t-tahrîr ve’l-kalem Ebûbekir Efendi Tezkireci-i evvel, mefh arü erbâbi’t-
tastîr ve’r-rakīm Mustafa Efendi Tezkireci-i sânî, umdetü’l-a‘yân Eyüb Ağa 
Kethüdâ-yı hazret-i efendi.

786 [96b-6] Mosi v. Hayim’in, Todori v. İstati’ye parasını 
ödediği tosunları alması
Mahmiye-i İstanbul’da kasab tâifesinden olup Ohri cemâ‘atinden olan Mosi v. Ha-
yim nâm Yahudi meclis-i şer‘-i hatîr-i lâzımü’t-tevkīrde sürekçi tâifesinden Todori 
v. İstati nâm zimmî muvâcehesinde üzerine da‘vâ ve takrîr-i kelâm edip târih-i 
kitâbdan dört gün mukaddem merkūm Todori altmış altı baş kara sığır tosunun 
beş re’sini beşer esedî guruşa olmak üzre ve altmış re’sinin her biri yedişer bu-
çuk esedî guruşa olmak üzre nısfını bana dört yüz yirmi yedi buçuk esedî guruşa 
bey‘, ben dahi minvâl-i muharrer üzre semeninden iki yüz esedî guruşunu edâ ve 
teslîm edip mezbûr Todori dahi ba‘de’l-kabz yirmi altı re’sini bana teslîm edip ben 
dahi tesellüm etmişidim, hâlâ semen-i mezbûrdan bâkī iki yüz yirmi yedi buçuk 
esedî guruşunu dahi mezbûr Todori’ye edâ ve teslîm edip meblağ-ı mezbûr için 
bâkī iki re’s tosunu dahi kabz etmek murâd ettiğimde, mezbûr Todori semen-i 
mezbûru kabz ve zikr olunan tosunları bana teslîmden imtinâ‘ eder, suâl olunup 
alıverilmesi matlûbumdur dedikde gıbbe’s-suâl merkūm Todori cevâbında kaziy-
ye minvâl-i muharrer üzre olduğunu bi tav‘ihî ikrâr etmeğin mûcebince semen-i 
mezbûrdan bâkī iki yüz yirmi yedi buçuk esedî guruşu kabz ve zikr olunan iki 
re’s tosunu müdde‘î-i mezbûra teslîme mezbûr Todori’ye tenbîh olunmağın mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, İbrahim Çelebi 
b. Ahmed, Hasan Çelebi b. Ahmed, Baba Resul [b.] Rıdvan

787 [97a-1] Abdünnasır Bey b. Kasım’ın borçlu olduğunu beyanı
Vilâyet-i Anadolu’da Cizre kasabası ahâlîsinden olup mahmiye-i İstanbul’da 
merhûm ve mağfûrun leh Sultan Bayezid Hân -aleyhi’r-rahmetü ve’l-gufrân- 
câmi‘-i şerîfi ve ma‘bed-i latîfi hareminde vâki‘ odalarda sâkin Abdünnâsır Bey 
b. Kasım nâm kimesne meclis-i şer‘-i şerîfde horasancı Hokas v. Nohero nâm 
zimmî mah za rın da ikrâr ve takrîr-i kelâm edip cihet-i karzdan mezbûr Hokas ile 
gāibûn ani’l-meclis Revadik v. Sagar ve Bedros v. Kirkor ve Avanos v. Sagar nâm 
zimmîlere zimmetimde vâcibü’l-edâ on bin yüz doksan beş esedî guruş deynim 
vardır dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Arslan Çavuş [b.] Hasan el-Mübâşir, Ramazan b. Ali, fahrü’l-akrân 
Ahmed Ağa b. Abdünnebi, Mehmed Çelebi b. Hasan.

788 [97a-2] Mehmed Çelebi b. Ahmed’in han odasını basıp kölelerini 
çalmak isteyenlerin bir köleyi yaraladığı
Esirci tâifesinden olup mahmiye-i İstanbul’da Servi mahallesi sâkinlerinden Meh-
med Çelebi b. Ahmed nâm kimesne Dîvân-ı kāimmakām-ı hazret-i sadr-ı a‘zamîde 
akd olunan meclis-i şer‘-i âlîde mahmiye-i mezbûre hısnı ebvâbından Bahçekapısı 
kurbunda sâkin Hasan b. Bayram ve mahmiye-i merkūmede Esirkapanı’nda sâkin 
diğer Hasan b. Mehmed ve Hüseyin b. Hüseyin nâm kimesneler mahzarlarında 
üzerlerine da‘vâ ve takrîr-i kelâm edip mezbûrûn Hasan ve diğer Hasan ve Hü-
seyin ve gāibûn ani’l-meclis Mustafa ve diğer Hüseyin ve Bayram târih-i kitâb 
senesi Recebi’l-müreccebi’nin yirmi dokuzuncu gecesi ba‘de’l-işâ hân-ı mezkûrda 
vâki‘ odamı basıp abd-i memlûküm olan İvaz b. Abdullah’ı fi‘l-i şenî‘ kasdıyla çalıp 
âhar abd-i memlûküm olan Yusuf b. Abdullah râzı olmayıp kurtarmağla sol budu-
nu kürde ile mezbûr Hüseyin vurup cerh eylemişdir, suâl olunup mûceb-i şer‘îsi 
icrâ olunmak murâdımdır dedikde, gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda udûl-i ricâl-i müslimînden Ah-
med b. Abdullah ve Mehmed b. Abdullah nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka leyle-i mezbûrda ba‘de’l-işâ 
mezbûrûn Hasan ve diğer Hasan ve Hüseyin ve gāibûn ani’l-meclis Mustafa ve 
diğer Hüseyin ve Bayram müdde‘î-i mezbûrun hân-ı mezbûrda olan odasını ba-
sıp abd-i memlûkü mezbûr İvaz’ı fi‘l-i şenî‘ kasdıyla çalıp ve mezbûr Yusuf râzı 
olmayıp kurtarmağla mezbûr Hüseyin kürde ile bizim huzûrumuzda merkūm 
Yusuf ’un sol budunu vurup cerh etmişdir biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe 
ri‘âyeti şerâiti’l-kabûl şehâdetleri makbûle olmağın mûcebiyle ba‘de’l-hükm mâ 
vaka‘a bi’t-taleb ketb olundu.
Fi’r-râbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-a‘yân Çavuşbaşı İsmail Ağa, Fahrü erbâbi’t-tahrîr ve’l-
kalem Ebûbekir Efendi Tezkireci-i evvel, zübdetü ashâbi’t-tastîr ve’r-rakam Mus-
tafa Efendi Tezkireci-i sânî, Eyüb Ağa b. Ahmed Kethüdâ-yı hazret-i efendi.

789 [97a-3] Fâtıma bt. Abdullah’ın, Bayram b. Abdullah’tan muhâlaa 
yoluyla boşandığı
Mahmiye-i İstanbul’da Süleyman Paşa sarayı kurbunda sâkine Fâtıma bt. Abdullah 
nâm hâtun meclis-i şer‘-i şerîfde zevci işbu bâ‘isü’l-kitâb Bayram b. Abdullah nâm 
kimesne mah za rın da ikrâr ve takrîr-i kelâm edip zevcim mezbûr Bayram zimme-
tinde mütekarrir ve ma‘kūdun-aleyh bin akçe mehr-i müeccelim ve nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olup bir don ve bir 
gömlek vermek üzre merkūm Bayram ile muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl eyledikden sonra zevciyyete müte‘allika da‘vâdan 
her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey Kethüdâ-yı muhzırân, Baba Resul [b.] Rıdvan, İbra-
him Çelebi b. Mehmed, Veli b. Tevekkül.

790 [97a-4] Âişe bt. Murad’ın, Mehmed Bey b. Ahmed’den muhâlaa 
yoluyla boşandığı
Mahrûse-i Galata ma hal lâ tın dan Şahkulu mahallesinde sâkine Âişe bt. Murad 
nâm hâtun meclis-i şer‘-i şerîfde zevci Mehmed Bey b. Ahmed nâm kimesne tara-
fından hul‘-ı âti’l-beyâna tasdîka vekîl olduğu Mehmed Beşe b. Hüseyin ve Musta-
fa Beşe b. Murad şehâdetleriyle şer‘an sâbit olan Murtaza Bey b. Bâli nâm kimesne 
mah za rın da ikrâr ve takrîr-i kelâm [edip] zevcim müvekkil-i mezbûr Mehmed 
Bey zimmetinde mütekarrir ve ma‘kūdun-aleyh üç bin akçe mehr-i müeccelimin 
bin akçesini yedinden ahz u kabz edip bâkī iki bin akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet-i süknâm dahi kendi üzerime ol-
mak üzre merkūm Mehmed Bey ile muhâla‘a-i sahîha-i şer‘iyye ile muhâla‘a edip 
ol dahi hul‘-ı mezbûru kabûl eyledikden sonra zevciyyete müte‘allika da‘vâdan her 
birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey Kethüdâ-yı muhzırân, İbrahim Çelebi b. Mehmed, 
Baba Resul [b.] Rıdvan, Veli b. ( ).

791 [97a-5] Varnalı Şeyh Ahmed Ağa’nın, ölen Osman Ağa’ya borcunu 
ödemiş olduğunun tespiti
Mahmiye-i İstanbul’da Hoca Rüstem mahallesi ahâlîsinden olup sâbıkan Türkmen 
Ağası umdetü’l-eşbâh Darendeli Şeyh Ahmed Ağa’nın oğlu ve tarafından husûs-ı 
âti’l-beyâna vekîl olduğu Mustafa Efendi b. Davud ve el-Hâc Ali Ağa b. Mustafa 
nâm kimesneler şehâdetleri ile şer‘an sâbit olan fahrü’l-akrân Zeynelâbidin Ağa 
meclis-i şerîfde bundan akdem peksimed emîni iken garb …? Ratye Cudi? nâm 
mevzi‘de vefât eden Osman Ağa’nın hayâtında kapı kethüdâsı olan Fazlullah Ağa b. 
Mehmed mah za rın da takrîr-i kelâm ve ta‘bîr ani’l-merâm edip müvekkilim mûmâ-
ileyh Şeyh Ahmed Ağa’nın müteveff â-yı mezbûr Osman Ağa’ya deyni olmağla on 
bin esedî guruşunu âdemlerinden hâzır bi’l-meclis Mustafa Ağa b. Mehmed nâm 
kimesneye vilâyet-i Anadolu’da ( ) kasabasında teslîm edip ol dahi kabz ettikde 
meblağ-ı mezbûru deynim için Osman Ağa’ya teslîm eyle, eğer İstanbul’dan oraya 
gitmek lâzım olursa yoluna harçlık eyle deyû bin beş yüz guruşu ve müteveff â-yı 
mezbûr Osman Ağa’ya peşîn vermek için ikişer yüz ellişer guruş kıymetli biri ya-
ğız ve biri kula iki re’s atları dahi mezbûr Mustafa Ağa’ya teslîm edip mezbûr Mus-
tafa Ağa dahi alıp İstanbul’a geldikde meblağ-ı mezbûr on bir bin beş yüz guruş ve 
zikr olunan atları müteveff â-yı mezbûrun hayâtında vekîli olan mezbûr Fazlullah 
Ağa’ya teslîm edip mezbûr Fazlullah Ağa dahi bi’l-vekâle ahz u kabz etmişdir suâl 
olunup takrîrleri tahrîr olunmak matlûbumdur dedikde evvelen mezbûr Mus-
tafa Ağa’ya suâl olundukda kaziyye minvâl-i muharrer üzre olduğunu tasdîk ve 
tahkīk edip sâniyen mezbûr Fazlullah Ağa’ya suâl olundukda mezbûr Fazlullah 
Ağa cevâbında meblağ-ı mezbûr on bir bin beş yüz esedî guruşu vech-i mübeyyen 
üzre kabz etmişidim, lâkin zikr olunan atları mezbûr Mustafa Ağa bana teslîm et-
meyip sâkin olduğum menzilin ahırına bağlayıp ba‘dehû mezbûr Osman Ağa’nın 
mevti haberi geldikde vasîsi İsmail Ağa müteveff â-yı mezbûr Osman Ağa’nın tere-
kesinden olmak üzre meblağ-ı mezbûru ve zikr olunan atları kabz ve atları âhara 
bey‘ etmişidi dedikde, mâ vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fazlullah Ağa b. Mehmed, Mustafa b. Ahmed, Keşşâf Efendi el-
Müderris, Kâtib Ali Çelebi b. Mehmed.







792 [97a-6] Ölen Hüseyin Bey’in terekesinden karısı Âişe bt. Abdullah’a 
intikal eden hisse hususunda kardeşinin oğlu Ali Çelebi’nin açtığı 
davada iddiasını ispat edemediği
Mahmiye-i İstanbul’da Muhsine Hâtun mahallesi sük kâ nın dan olup bundan 
akdem İstefe’de vefât eden Hüseyin Bey b. (  ) nâm kimesnenin verâseti zevce-i 
metrûkesi Âişe bt. Abdullah ile li ebeveyn karındaşı oğlu Ali Çelebi b. Mehmed 
Çavuş’a münhasıra olduğu şer‘an zâhir ve mütehakkik oldukdan sonra merkūm 
Ali Çelebi meclis-i şer‘-i hatîr-i lâzımü’t-tevkīrde bâ‘isetü’l-vesîka merkūme Âişe 
mah za rın da üzerine da‘vâ ve takrîr-i kelâm edip mûrisim müteveff â-yı mezbûrun 
muhallefâtından merkūme Âişe deft er-i kassâmdan hâric üç yüz akçe kıymetli 
beş sahan ve yüz akçe kıymetli beş sahan ve yüz akçe kıymetli bir kapaklı tas ve 
altı yüz akçe kıymetli iki kumaş kaft an ve yüz elli akçe kıymetli iki kilim ve iki 
yüz akçe kıymetli iki Yanbolu kebesi ve iki yüz akçe kıymetli iki yorgan ve iki 
yüz akçe kıymetli bir beledî döşek ve elli akçe kıymetli bir köhne ayaklı sandığı-
mı kabz etmişdir suâl olunup bana isâbet eden hisse-i şer‘iyyemîn alıverilmesi 
matlûbumdur dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda ityân-ı beyyineden izhâr-ı acz edip istihlâf 
etmeğin fi’l-vâki‘ müteveff â-yı mezbûrun terekesinden deft er-i kassâmdan hâric 
eşyâ-i mezbûreyi ahz u kabz etmeyip müdde‘î-i mezbûrun bu vechile üzerinde 
hakkı olmadığına merkūme Âişe’ye yemîn teklîf olundukda ol dahi alâ vefk i’l-
mes’ûl yemîn billâhi te‘âlâ etmeğin mûcebince bilâ-beyyine bî-vech mu‘ârazadan 
merkūm Ali Çelebi men‘ olunup mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed, Hasan Çelebi b. Ahmed, Mehmed b. 
Ramazan, Hüseyin b. Abdullah.

793 [97b-1] Ölen Hüseyin Bey’in, karısı Âişe’nin mehrini, terekeye el 
koyan kocasının yeğeni Ali Çelebi’den alması gerektiği
Mahmiye-i İstanbul’da Muhsine Hâtun mahallesi sük kâ nın dan olup bundan ak-
dem kasaba-i İstefe’de vefât eden Hüseyin Bey b. (  ) nâm kimesnenin verâseti 
zevce-i metrûkesi Âişe bt. Abdullah ile li ebeveyn karındaşı oğlu Ali Çelebi b. 
Mehmed Çavuş’a münhasıra olduğu şer‘an zâhir ve mütehakkik oldukdan sonra 
mezbûre Âişe meclis-i şer‘-i hatîrde tereke-i müteveff â-yı mezbûr[a] vâzı‘ü’l-yed 
olan merkūm Ali mah za rın da üzerine da‘vâ ve takrîr-i kelâm edip müteveff â-yı 
mezbûr Hüseyin Bey zimmetinde mütekarrir ve ma‘kūdun-aleyh olan dört bin 
akçe mehr-i müeccelimi hâlâ terekesine vâzı‘ü’l-yed olan mezkûr Ali Çelebi’den 
taleb ederim suâl olunsun dedikde gıbbe’s-suâl mezkûr Ali Çelebi mezkûre Âişe 
müteveff â-yı mezbûrun zevce-i metrûkesi olduğunu ikrâ[r], lâkin mehr-i mezbûr 
vech-i muharrer üzre dört bin akçe olduğunu ma‘lûmum değildir deyû inkâr edi-
cek müdde‘iyye-i mezbûreden müdde‘âsını mübeyyine beyyine taleb olunduk-
da udûl-i müslimînden olup mahalle-i mezbûr müezzini olan Mehmed Halîfe b. 
Mustafa ve Ali b. Mehmed nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka müteveff â-yı mezbûr Hüseyin Bey bun-
dan akdem mezbûre Âişe’yi bizim huzûrumuzda dört bin akçe mehr-i müeccel ile 
tezevvüc ve kabûl eyledi biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle oldukdan sonra meblağ-ı mezbûr dört bin akçe mehr-i mü-
eccelden müteveff â-yı mezbûrun hayâtında küllen veya ba‘zen ahz ve istîfâ veya 
hibe ve turûk-ı şer‘iyyeden bir tarîk ile müteveff â-yı mezbûrun zimmetini ibrâ 
ve iskāt etmediğine merkūme Âişe’ye yemîn teklîf olundukda ol dahi alâ vefk i’l-
mes’ûl yemîn billâhi te‘âlâ etmeğin mûcebince müteveff â-yı mezbûrun tereke-i 
vâfiyesinden meblağ-ı mezbûr dört bin akçeyi müdde‘iyye-i mezbûreye edâ ve 
teslîme merkūm Ali Çelebi’ye tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed, Hasan Çelebi b. Ahmed, Mehmed b. 
Ramazan, Hüseyin b. Abdullah.

794 [97b-2] Abdurrahman Efendi b. Osman’ın, Hasan Beşe b. Ahmed’e 
borcunu ödemiş olduğu
Mahmiye-i İstanbul’da Samanviranı mahallesinde sâkin Hasan Beşe b. Ahmed 
nâm kimesne meclis-i şer‘-i hatîr-i lâzımü’t-tevkīrde işbu bâ‘isü’l-kitâb Abdur-
rahman Efendi b. Osman nâm kimesne mah za rın da üzerine da‘vâ ve takrîr-i 
kelâm edip mezbûr Abdurrahman Efendi zimmetinde beynimizde ma‘lûm ye-
dimden müşterâ ve makbûz bir sâ‘at semeninden on sekiz esedî guruş hakkım 
vardır, hâlâ taleb ederim suâl olunsun dedikde gıbbe’s-suâl mezbûr Abdurrahman 
Efendi cevâbında fi’l-hakīka zikr olunan sâ‘at semeninden müdde‘î-i mezbûre on 
sekiz esedî guruş deynim olup benim dahi yedimden müşterâ ve makbûz bir çift  
zümrüd küpe semeninden müdde‘î-i mezbûr zimmetinde otuz dört esedî guruş 
hakkım olmağla meblağ-ı mezbûrun on altı guruşunu yedinden ahz u kabz edip 
meblağ-ı bâkī on sekiz guruşu zikr olunan sâ‘at semeninden zimmetimde hakkı 
olan on sekiz esedî guruşa takās edip ol dahi mukāssa ve kabûl eyledi deyû def ‘le 
mukābele edicek gıbbe’l-istintâk mezbûr Hasan Beşe cevâbında kaziyye bâlâda 
tafsîli mürûr ettiği vech üzre olduğunu bi tav‘ihî ikrâr etmeğin mûcebince mezbûr 
Hasan Beşe bî-vech mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, Hasan Çelebi b. Ahmed, İbrahim Çelebi 
b. Ahmed, Baba Resul b. Rıdvan, Mehmed b. Ramazan.

795 [97b-3] Ölen Nilüfer’in oğulları Avadik ve Hannan’a intikal eden 
tereke davasında anlaştıkları
Mahmiye-i İstanbul’da Koca Mustafa Paşa kurbunda Hâcce Hâtun mahallesinde 
sâkine iken bundan akdem hâlik olan Nilüfer nâm nasrâniyenin verâseti sadrî 
oğlu Haçador’un sulbî kebîr oğulları Avadik ve Hannan ile sulbiye kebîre kızları 
Lusi ve Lal ve Sima’ya münhasıra olduğu şer‘an zâhir ve mütehakkik oldukdan 
sonra merkūme Avadik meclis-i şer‘-i şerîfde tereke-i hâlike-i mezbûreye vâzı‘ü’l-
yed olan mezbûr Hannan muvâcehesinde ikrâr ve takrîr-i kelâm edip mahalle-i 
mezbûrda vâki‘ bir tarafdan ba‘zen tarîk-i hâs ve ba‘zen Musli Çelebi mülkü ve 
bir tarafdan Sisli nâm Ermeni mülkü ve bir tarafdan Serkis nâm Ermeni mül-
kü ve bir tarafdan ba‘zen Avanos ve ba‘zen Kirkor mülkleri ile mahdûd büyût-ı 
adîdeyi müştemil mülk menzilde hâlike-i mezbûre Nilüfer’in yirmi sekiz sehim 
hissesi olup sihâm-ı mezbûrdan bi’l-irsi’ş-şer‘î bana isâbet eden sekiz sehim his-
sem ile sâir evânî-i nühâsiyye ve gayr-ı nühâsiyye ism-i mal ıtlâk olunur hâlike-i 
merkūme terekesinden bana isâbet eden hisse-i şer‘iyyem mukābelesinde şerâit-i 
sıhhat-i sulhü hâvî tehârüc-i şer‘î tarîk üzre merkūm Hannan ile yirmi esedî guru-
şa sulh olup bedel-i sulh olan meblağ-ı mezbûr yirmi esedî guruşu merkūm Han-
nan yedinden tamâmen alıp kabz edip ba‘de’l-yevm tereke-i hâlike-i merkūmeye 
müte‘allika cemî‘ de‘âvâdan merkūm Hannan’ı ibrâ-i âmm-ı kātı‘ü’n-nizâ‘la ibrâ ve 
iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Ali Bey b. Abdullah, Ahmed Çelebi b. 
Mustafa, Baba Resul b. Rıdvan.

796 [97b-4] Âişe bt. Abdullah’ın, câriyesi Timurhan’ı âzat 
ettiğinin anlaşıldığı
İşbu uzun boylu, açık kaşlı, elâ gözlü Macariyyetü’l-asl rıkkıyyet-i sâbıkasına 
mu‘terife bâ‘isetü’l-vesîka Timurhan bt. Abdullah meclis-i şer‘-i hatîrde rakīki ol-
mak üzre kendiye vâzı‘atü’l-yed olan Âişe bt. Ali nâm hâtun mah za rın da üzerine 
da‘vâ ve takrîr-i kelâm edip bundan akdem ben mezbûre Âişe Hâtun’un câriye-i 
memlûkesi olup mülkünde iken târih-i kitâbdan on beş gün mukaddem mezbûre 
Âişe Hâtun huzûr-ı müslimînde beni tahrîr ve i‘tâk eyledikden sonra işbu hâzır 
bi’l-meclis Ali b. Mehmed nâm kimesneye nefsimi tezvîc ol dahi tezevvüc ey-
lemişdir hâlâ mezbûr Âişe Hâtun rakīki olmak üzre bana vaz‘-ı yed eder suâl 
olunup kasr-ı yed ve sebîlim tahliyye olunması matlûbumdur dedikde, gıbbe’s-
suâl mezkûre Âişe Hâtun cevâbında mevsûfe-i mezkûre bundan akdem iznim 
ile nefsini mezbûr Ali’ye tezvîc etmişidi deyû mezbûr Ali’nin zevcesi olduğunu 
ikrâr ve lâkin mezbûr Ali vech-i muharrer üzre tahrîr ve i‘tâk ettiğini inkâr edi-
cek müdde‘iyye-i mezbûreden müdde‘âsını mübeyyine beyyine taleb olundukda 
mahmiye-i İstanbul’da Ali Paşa-yı Atîk mahallesi sük kâ nın dan Muharrem Bey b. 
Ali ve Bayram b. Mehmed nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-vâki‘ mezbûre Âişe Hâtun mevsûfe-i mezkûre 
Timurhan mülkünde olduğu hâlde târih-i kitâbdan on beş gün mukaddem bizim 
huzûrumuzda tahrîr ve i‘tâk olunmuşidi, biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde gıbbe ri‘âyeti 
şerâiti’l-kabûl şehâdetleri makbûle olmağın mûcebince mevsûfe-i mezkûreden 
kasr-ı yed edip sebîli tahliyye olunmasına merkūme Âişe Hâtun’a tenbîh olunup 
mâ vaka‘a bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Abdi Çelebi b. Mehmed, İbrahim Çelebi b. Ahmed, Resul [b.] Rıd-
van, Mehmed b. Ramazan.

797 [97b-5] Şahmine bt. Minas’ın, Ahmed Beşe’den muhâlaa 
yoluyla boşandığı
Mahmiye-i İstanbul’da Çakır Ağa mahallesinde sâkine Şahmine bt. Minas nâm 
nasrâniye tarafından husûs-ı âti’l-beyâna vekîl olduğu Ali b. Abdullah ve Hacı Ahmed 
b. Abdullah nâm kimesneler şehâdetleri ile şer‘an vekâleti sâbit olan mezbûr Minas 
v. Agop nâm zimmî meclis-i şer‘-i hatîr-i lâzımü’t-tevkīrde müvekkile-i mezbûrenin 
zevci işbu râfi‘ü’l-kitâb Ahmed Beşe b. Abdullah mah za rın da bi’l-vekâle ikrâr ve 
takrîr-i kelâm edip müvekkilem mezbûre Şahmine zevci merkūm Ahmed Beşe ile 
zimmetinde mütekarrir ve ma‘kūdun-aleyh olan iki bin akçe mehr-i müeccelimi ve 
nafaka-i iddet-i ma‘lûmem üzerlerine ve me’ûnet-i süknâsı dahi kendi üzerine olmak 
üzre müvekkile-i mezbûrenin eşyâ-i memlûkesinden zevci merkūm Ahmed Beşe’ye 
def ‘ ve teslîm eylediği bir sîm kemer kuşak ve bir endişe bilezik ve bir al dârâyî kaf-
tan ve bir benefşe çuka ferâce ve elli kıt‘a esedî guruş üzerlerine muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl ettikden sonra zevciyyete ve 
gayra müte‘allika âmme-i de‘âvâdan her biri âharın zimmetini ibrâ ve iskāt eyledi 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Çelebi b. İbrahim, Hüseyin Çelebi b. Ali, Abdi b. Ömer, 
İbrahim Çelebi b. Mehmed, Hasan Çelebi b. Ahmed.







798 [97b-6] Ölen Mustafa b. Mehmed’den, kız kardeşinin oğullarına 
intikal eden yarım ev hissesinin borçları ve nafakaları için vasîleri 
tarafından satıldığı
Mahmiye-i İstanbul’da Emîn Sinan mahallesinde sâkin iken bundan akdem fevt 
olan Mustafa b. Mehmed nâm kimesnenin li ebeveyn kız karındaşı olup sulbî 
sagīr oğulları İsmail ve Ahmed’in tesviye-i umûrlarına kıbel-i şer‘-i mutahhardan 
mansûbe vasîleri olan Râbia bt. Mehmed nâm hâtun meclis-i şer‘-i şerîfde işbu 
bâ‘isü’l-kitâb Mahmud Çelebi b. Receb nâm kimesne mah za rın da ikrâr ve takrîr-i 
kelâm [edip] merhûme Nesli Hâtun vakfı’ndan mahalle-i mezbûrede vâki‘ bir ta-
rafdan Mustafa Çelebi b. Bayram mülkü ve bir tarafdan Saka Mehmed mülkü ve 
bir tarafdan Hacı Ali mülkü ve bir tarafdan tarîk-i hâs ile mahdûd bir bâb tahtânî 
ve bir bâb fevkānî odayı ve kenîfi müştemil olup nısf-ı şâyi‘i sagīrân-ı mezbûrânın 
ve nısf-ı şâyi‘-i âharı dahi müteveff â-yı mezbûrun zevce-i metrûkesi Sehergâh 
bt. Abdullah nâm hâtunun icâreteyn-i ma‘lûmeteyn ile tasarrufunda olan men-
zilden sagīrân-ı mezbûrân hisselerini zarûret-i nafakaları için mütevellîsi izni ve 
bedel-i misli dört bin beş yüz akçeye mezbûr Mahmud Çelebi’ye ferâğ ve tefvîz ol 
dahi tefevvuz ve kabûl eyledikden sonra meblağ-ı mezbûr dört bin beş yüz akçeyi 
mezbûr Mahmud Çelebi yedinden tamâmen ahz u kabz edip min ba‘d menzil-i 
mezbûrun nısf-ı şâyi‘i mezbûr Mahmud Çelebi’nin hakk-ı müfevvazıdır emsâli 
gibi mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Efendi b. (  ) el-İmâm, Yahya Çelebi b. (  ) el-Müezzin, el-
Hâc Receb b. ( ), Hasan Efendi b. ( ), Mustafa Çelebi b. Bayram.

799 [97b-7] Nartones bt. Hannan’ın kendisini merdivenlerden 
atıp çocuğunun düşmesine sebep olan Markar v. Marat’a açtığı 
davada sulh olduğu
Husûs-ı âti’l-beyânın mahallinde tahrîri iltimâs olunmağın savb-ı şer‘-i şerîfden 
irsâl olunan mevlânâ Mustafa Efendi b. (  ), Serkis v. Haçik nâm zimmînin 
mahmiye-i İstanbul’da Çadırcı Ahmed mahallesinde sâkin olduğu menziline varıp 
zeyl-i rakīmde muharrerü’l-esâmî olan müslimîn huzûrunda akd-i meclis-i şer‘-i 
şerîf ettikde mezbûr Serkis’in zevcesi olup zâtını mahalle-i mezbûre sük kâ nın dan 
Markar v. Zifer? ve Haçador v. Yako nâm zimmîler ta‘rîfl eriyle mu‘arrefe olan Nar-
tones bt. Hannan nâm nasrâniye meclis-i ma‘kūd-ı mezbûrda işbu hâmilü’r-rakīm 
Markar v. Marat nâm zimmî muvâcehesinde ikrâr ve takrîr-i kelâm edip mezbûr 
Markar târih-i kitâbdan on yedi gün mukaddem kendi sâkin olduğu menzilde 
vâki‘ nerdübânından beni atıverip düşmek ile andan nâşî müstebînü’l-hilka bir 
cenîn [100a]şer‘îsini da‘vâ eylediğimde ol dahi inkâr etmişidi el-hâletü hâzihî muslihûn tavas-
sut edip da‘vâ-yı mezkûrumdan merkūm Markar ile beynimizde altı bin altı yüz 
nakid râyic fi’l-vakt akçe üzerine sulh ettiklerinde ben dahi sulh-i mezbûru kabûl 
ve bedel-i sulh olan meblağ-ı mezbûru merkūm Markar yedinden tamâmen alıp 
kabz edip husûs-ı mezbûra müte‘allika da‘vâdan mezbûru ibrâ ve iskāt eyledim 
dedikden sonra merkūme Nartones’in zevci merkūm Serkis dahi husûs-ı mezbûra 
müte‘allika da‘vâdan mezbûr Nartones’i ibrâ-i âm ile ibrâ ve iskāt etmeğin gıbbe’t-
tasdîki’ş-şer‘î vâki‘ hâli mevlânâ-yı mezbûr mahallinde tahrîr ba‘dehû ma‘an irsâl 
olunan Mustafa Çelebi b. İbrahim meclis-i şer‘a gelip alâ vukū‘ihî inhâ ve takrîr 
etmeğin mâ hüve’l-vâki‘ bi’t-taleb ketb olundu.
Fî yevmi’s-sâbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İsa Efendi b. ( ) el-Müezzin, Hasan Beşe b. Abdullah, el-Hâc Ali b. 
( ), Mustafa Çelebi b. Abdullah, Ramazan Beşe b. Hüseyin, Selim Beşe b. Mahmud, 
el-Hâc Hasan b. Hasan.

[98a]800 [98a-1] Ölen Kâmile Hatun bt. Abdullah’ın bazı ev eşyalarını âzatlı 
câriyesi Bedirmâh bt. Abdullah’a hibe ettiğinin tespit edildiği
Mahmiye-i İstanbul’da Suhte Sinan mahallesinde sâkine iken bundan akdem vefât 
eden Kâmile bt. Abdullah nâm hâtunun verâseti zevc-i metrûkü Mehmed b. Ab-
dullah nâm kimesne ile sadriye kebîre kızı Muammer bt. Abdullah nâm hâtuna 
münhasıra olduğu şer‘an zâhir ve mütehakkik oldukdan sonra merkūmân Meh-
med ve Muammer meclis-i şer‘-i hatîrde müteveff ât-ı mezbûrenin mu‘takası işbu 
bâ‘isetü’l-kitâb Bedirmâh bt. Abdullah nâm hâtun mah za rın da her biri üzerine 
da‘vâ ve takrîr-i kelâm edip mûrisemiz müteveff ât-ı mezbûre Kâmile Hâtun’un 
terekesinden mecmû‘u beş bin akçe kıymetli iki yorgan ve bir döşek ve bir le-
ğen ve bir ibrik ve iki minder ve üç sahan ve iki tencere ve iki köhne kilim ve iki 
yan keçesi ve bir mor sof ferâce ve bir al tâbî kaft anı mezbûre Bedirmâh bi gayrı 
hakkın ahz u kabz etmişdir suâl olunup a‘yânı mevcûde ise a‘yânını bana teslîme, 
müstehlek ise kıymet-i şer‘iyyeleri olan meblağ-ı mezbûru bana zâmin olmak 
üzre tenbîh olunmak matlûbumdur dedikde, gıbbe’s-suâl merkūme Bedirmâh 
cevâbında zikr olunan eşyâyı müteveff ât-ı mezbûre Kâmile Hâtun sıhhat ve nefâz-ı 
tasarrufâtında bana hibe-i sahîha-i şer‘iyye ile hibe ve teslîm ben dahi ittihâb ve kabz edip hattâ müteveff ât-ı mezbûre sıhhat ve nefâz-ı tasarrufâtında bin yetmiş 
altı senesi Şevvâli’nin onuncu günü mahmiye-i mezbûr Mahmud Paşa mahke-
mesinde nâibü’ş-şer‘ olan Ali Efendi b. Üveys huzûrunda eşyâ-i mezbûreyi bana 
hibe ve teslîm ettiğini ikrâr edip hüccet olunmuşidi deyû mazmûnu min külli’l-
vücûh takrîr-i meşrûhunu nâtıka ve nâib-i mûmâ-ileyhin hat ve hatmini hâviye 
ve târih-i mezbûr ile müverraha hüccet-i şer‘iyye ibrâz edip gıbbe’s-suâl mezbûrân 
Mehmed ve Muammer hüccet-i mezbûreyi inkâr etmeğin mezbûre Bedirmâh’dan 
mazmûn-ı hüccet-i mezbûreyi mübeyyine beyyine taleb olundukda zeyl-i hüc-
cetde isimleri te rkīm olunan müslimînden Hacı Mustafa b. Mehmed ve Rahme-
tullah b. Efendi b. Mustafa nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka müteveff ât-ı mezbûre Kâmile sıhhat ve 
nefâz-ı tasarrufâtında eşyâ-i mezbûreyi merkūme Bedirmâh’a hibe ve teslîm edip 
mezbûre Bedirmâh dahi kabûl ve kabz ve tesellüm ettiğini bin yetmiş altı senesi 
Şevvâli’nin onuncu günü mahmiye-i mezbûrda nâibü’ş-şer‘ olan mûmâ-ileyh Ali 
Efendi huzûrunda ikrâr edip hüccet olunmuşdu, biz mazmûn-ı sıhhat-i mezbûreye 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
ettiklerinde gıbbe ri‘âyeti şerâiti’l-kabûl şehâdetleri makbûle olmağın mûcebince 
müdde‘iyân-ı merkūmân Mehmed ve Muammer bî-vech mu‘ârazadan men‘ olu-
nup mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Süleyman Çelebi b. Hasan, İbrahim 
Çelebi b. Ahmed, Resul b. Rıdvan, Mehmed b. Rıdvan.

801 [98a-2] Sâliha Hatun’un ölüm döşeğinde iken kiracısı olduğu vakıf 
evin tasarrufunu başkasına devretmesinin geçersiz olduğu
Merhûm Mustafa Ağa nâm sâhibü’l-hayrın vakfı mütevellîsi olan râfi‘ü’l-kitâb Ali 
b. Abdullah nâm kimesne meclis-i şer‘-i şerîfü’t-teşrîfde vakf-ı mezbûrdan zikr-i 
âtî menzile vâzı‘atü’l-yed olan Meryem Hâtun bt. Ali mah za rın da üzerine da‘vâ 
ve takrîr-i kelâm edip vakf-ı mezbûrdan olup mahmiye-i İstanbul’da Tercümân 
Yunus mahallesinde vâki‘ bir tarafdan tarîk-i hâs ve bir tarafdan tarîk-i âm ve iki 
tarafdan vakf-ı mezbûrdan olup Sâliha Hâtun ve Saraylı Hatice Hâtun tasarrufl a-
rında olan odalar ile mahdûd biri ocaklı ve biri ocaksız iki bâb tahtânî odaları ve 
havluyu müştemil menzilin icâre-i mu‘accele-i ma‘lûme ve yevmî iki akçe ücret-i 
müeccele ile mutasarrıfesi olan diğer Sâliha Hâtun maraz-ı mevtinde menzil-i 
mezbûrun hakk-ı tasarrufunu bedel-i ma‘lûm mukābelesinde mezbûre Meryem’e 
ferâğ ve tefvîz edip mezbûre Meryem dahi ba‘de’t-tefevvuz benden izin taleb et-
tikde ben dahi maraz-ı mezbûr ile marîza olduğunu bilmemek ile izin vermiş-
dim suâl olunup ferâğ-ı mezbûr câiz olmamağla menzil-i mezbûru vakf için bana 
teslîme mezbûre Meryem’e tenbîh olunmak matlûbumdur dedikde, gıbbe’s-suâl 
mezbûre Meryem menzil-i mezbûr vech-i muharrer üzre vakf olup ferâğ-ı mezbûr 
müteveff ât-ı mezbûrenin maraz-ı mevtinde olduğunu tâyi‘aten ikrâr etmeğin 
mûcebince menzil-i mezbûrdan kasr-ı yedine ve mütevellî-i mezbûra teslîme 
merkūme Meryem’e tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Umdetü’l-meşâyihi’l-kirâm Mustafa Efendi b. Yusuf, Ali b. Bâli, 
Eyüb Ağa Kethüdâ-yı hazret-i efendi, fahrü’l-müderrisîn Ahmed Efendi el-Keşşâf, 
Mahmud b. Rıdvan.

802 [98a-3] Mallarının çalındığını iddia eden Aslan v. Yako’nun 
davasını ispat edemediği
İzmir bâzirgânlarından olup mahmiye-i İstanbul’da Yenihan’da sâkin [olan] As-
lan v. Yako nâm Yahudi meclis-i şer‘-i şerîf-i Ahmedî ve mahfil-i dîn-i münîf-i 
Ahmedî’de işbu bâ‘isü’l-kitâb berber tâifesinden Ebûbekir b. İsmail ve hammâl 
tâifesinden Abdülvehhâb b. Hacı Fazlullah ve hân-ı mezbûrun odabaşısı olan Hü-
seyin b. Dede nâm kimesneler mahzarlarında üzerlerine da‘vâ ve takrîr-i kelâm 
edip mezbûrûn Ebûbekir ve Abdülvehhâb ve Hüseyin târih-i k itâbdan yedi gün 
mukaddem hân-ı mezbûrda vâki‘ odamı fuzûlen açıp içinde olan eşyâmdan 
mecmû‘u iki bin sekiz yüz akçe kıymetli ipek ve iplik kenarlı dokuz keten gömleği 
ve her biri beşer yüz akçe kıymetli sekiz top keten bezi ve yüz akçe kıymetli sekiz 
saçaklı makrama ve ikişer yüz akçe kıymetli üç kılâbdanlı makrama ve iki yüz akçe 
kıymetli bir terpûş ve üç yüz akçe kıymetli beş buçuk zirâ‘ iki parça keten bezimi ve 
on altı buçuk esedî guruşumu ahz u kabz etmişlerdir, suâl olunup a‘yânı mevcûde 
ise a‘yânını bana teslîme, müstehlek ise kıymeti olanının kıymet-i şer‘iyyelerini 
ve misli olanının mislini bana zâmin olmak üzre mezbûrûna tenbîh olunmak 
matlûbumdur, dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda ityân-ı beyyineden izhâr-ı acz ile istihlâf et-
meğin müdde‘î-i mezbûrun vech-i muharrer üzre hân-ı mezbûrda olan odasını 
açmayıp ve içinde olan eşyâ-i mezbûresini ahz etmeyip elân eşyâ-i mezbûrenin 
a‘yânını müdde‘î-i mezbûra teslîm ya kıymeti olanının kıymet-i şer‘iyyelerini ve 
misli olanının mislini zamân üzerlerine lâzım olmadığına mezbûrûn Ebûbekir ve 
Abdülvehhâb ve Hüseyin’den her birine yemîn teklîf olundukda anlardan her biri 
alâ vefk i’l-mes’ûl yemîn billâhi’l-alî etmeğin mûcebince müdde‘î-i mezbûr bilâ-
beyyine mu‘ârazadan men‘ olunup mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve seb‘în ve elfŞuhûdü’l-
hâl: Mehmed Çelebi b. Abdullah, İbrahim Çelebi b. Ahmed, Hasan Çelebi b. Ah-
med, Resul b. Rıdvan, Mehmed b. Ramazan.







803 [98a-4] Ömer Ağa b. Hızır’ın, ortağı Rizo’daki koyun eti 
bahasından olan alacağını tahsil ettiği
Mahmiye-i İstanbul’da Kızıltaş mahallesi sük kâ nın dan Ömer Ağa b. Hızır nâm 
kimesne meclis-i şer‘-i şerîf-i lâzımü’t-teşrîfde kasab tâifesinden Rizo v. ( ) nâm 
zimmî tarafından husûs-ı âti’l-beyânı tasdîka sâbitü’l-vekâle vekîli olan Hasan 
Ağa b. Ömer nâm kimesne mah za rın da bi tav‘ihî ikrâr ve takrîr-i kelâm edip 
müvekkil-i merkūm Rizo ile kasablık san‘atında şerîkler olup fesh-i akd-i şirket 
ettiğimizde ba‘de külli hesâb lahm-ı ganem semeninden bâkī mezbûr Rizo zim-
metinde on yedi bin akçe hakkım zuhûr edip meblağ-ı mezbûru mukaddemâ 
merkūmdan taleb ve da‘vâ ettiğimde ol dahi edâdan imtinâ‘ etmeğin beynimiz-
de münâza‘ât-ı kesîre vâkı‘a olmuşidi el-hâletü hâzihî muslihûn tavassut edip 
meblağ-ı mezbûr da‘vâsından merkūm Rizo ile beynimizde elli esedî guruş üze-
rine inşâ-i akd-i sulh ettiklerinde ben dahi sulh-i mezbûru kabûl ve bedel-i sulh 
olan meblağ-ı mezbûru vekîl-i merkūm yedinden tamâmen ahz u kabz edip 
mâ‘adâdan müvekkil-i merkūm Rizo’nun zimmetini ibrâ-i âm ile ibrâ eyledim de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Efendi b. Ahmed, es-Seyyid Ömer b. Yusuf, Seyfullah b. 
Ömer, Süleyman Çelebi b. Hasan, Derviş b. Abdullah.

804 [98a-5] Yanaki v. Kosta’nın, boyacılıkla ilgili malzemelerini Drako, 
Kostantin ve Santar’a sattığı
Mahmiye-i İstanbul’da boyacı tâifesinden Yanaki v. Kosta nâm zimmî meclis-i şer‘-i 
şerîfde tâife-i mezbûreden Drako v. Polihroni ve Kostantin v. Yani ve Santar v. Yani 
nâm zimmîler muvâcehesinde bi’t-tav‘i’s-sâf ikrâr ve i‘tirâf edip bey‘-i âti’z-zikrin 
sudûruna değin yedimde mülküm ve hakkım olup mahmiye-i mezbûrda merhûm 
Köprülü Mehmed Paşa türbesi kurbunda merhûm-ı merkūmun vakfından olup 
silahdâr ağası Mustafa Ağa veresesi tasarrufl arında olan boyacı dükkânı içinde 
mevcûd dört kazan ve bir kepçe ve bir tencere ve sahan ve bir tava ve üç kantar ve 
bir güğüm ve üç küp ve on beş fıçı ve bir dolap ve bir mermer dibek ve bir balta ve 
iki keser ve sâir beynimizde ma‘lûme boyacı tâifesine mahsûsa âlât-ı lâzımeyi ta-
rafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î ile 
ale’l-iştirâki’s-seviy mezbûrûn Drako ve Kostantin ve Santar bi safk atin vâhidetin 
üç yüz kırk kıt‘a esedî guruşa bey‘ ve teslîm edip anlar dahi vech-i muharrer üzre 
iştirâ ve kabûl ve kabz ve tesellüm eylediklerinden sonra semenleri olan meblağ-ı 
mezkûr üç yüz kırk kıt‘a esedî guruşun seksen altışar tamâm ve ikişer sülüs esedî 
guruşunu mezbûrûn Drako ve Kostantin ve Santar’ın yedlerinden tamâmen 
alıp kabz eyledim ba‘de’l-yevm eşyâ-i mezkûra merkūmûn Drako ve Kostantin 
ve Santar’ın eslâsen mülk-i müşterâları olup benim kat‘an eşyâ-i mezkûrede ve 
semenlerinde alâka ve medhalim kalmamışdır dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sânî aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mustafa Çelebi b. Veli, Mehmed Çavuş b. Fahreddin, Mehmed Çe-
lebi b. Abdullah, İbrahim Çelebi b. Ahmed.

805 [98b-1] Hatice bt. Hasan’ın, Ebûbekir Efendi’den muhâlaa 
yoluyla boşandığı
Mahmiye-i İstanbul’da Hacı Hasanzâde Muhyiddin mahallesinde sâkine Hatice bt. 
Hasan nâm hâtun meclis-i şer‘-i şerîf-i lâzımü’t-teşrîfde zevci işbu bâ‘isü’l-kitâb 
Ebûbekir Efendi zimmetinde mütekarrir ve ma‘kūdun-aleyh olan bin beş yüz akçe 
mehr-i müeccelim ve nafaka-i iddet-i ma‘lûmem üzerlerine ve mezbûr Ebûbekir 
Efendi’nin firâşından mütevellid sulbî sagīr oğlu Mehmed’i yedi yaşına değin ken-
di malımdan teberru‘an infâk ve iksâ etmek üzre ve me’ûnet-i süknâm dahi kendi 
üzerime olmak üzre mezbûr Ebûbekir Efendi ile muhâla‘a-i sahîha-i şer‘iyye ile 
muhâla‘a edip ol dahi hul‘-ı mezbûru kabûl ettikden sonra zevciyyete müte‘allika 
da‘vâdan her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Recebi’l-mürecceb li sene seb‘a ve seb‘în ve elf.
Şuhûdü’l-hâl: Mehmed Çelebi b. Mehmed, Hasan Beşe b. (  ) Çukadâr, Hüseyin 
Beşe b. Mustafa, Mehmed b. Mustafa.

806 [98b-2] Ölen Yusuf b. Göçbeyi’nin Ayasofya-i Kebir Vakfı’ndan 
kiraladığı ve küçük kızına kalan dükkânının yarım hissesinin küçük 
kızına kaldığı ve bedeli karşılığı kapıcıbaşı Yusuf Ağa’ya devrine 
izin verildiği
Mahmiye-i İstanbul hısnı ebvâbından Zindankapısı dâhilinde vâki‘ bir tarafdan 
mîrî zindan ve bir tarafdan Yorgi zimmî tasarrufunda olan dükkân ve bir taraf-
dan yağcı Ali tasarrufunda olan dükkân ve bir tarafdan tarîk-i âm ile mahdûd 
olup Ayasofya-i Kebîr vakfı’ndan olan bir bâb dükkâna icâreteyn-i ma‘lûmeteyn 
ile mutasarrıf olan Yusuf b. Göçbeyi nâm kimesne bundan akdem fevt olup 
dükkân-ı mezbûr intikāl-i âdî ile sagīr oğlu Mustafa ve sagīre kızı Emetullah’a 
intikāl ettikden sonra sagīr-i mezbûr Mustafa bilâ-veled fevt olup dükkân-ı 
mezbûrdan nısf hisse-i şâyi‘asını mütevellî-i vakf için zabt edip dergâh-ı âlî 
kapıcıbaşılarından umdetü’l-emâsil ve’l-ekârim câmi‘ü’l-mecâlis ve’l-mekârim 
Yusuf Ağa b. Abdül mu‘în’e icâreteyn-i ma‘lûmeteyn ile îcâr ve teslîm ettiği şer‘an 
zâhir ve mütebeyyin oldukdan sonra dükkân-ı mezbûrdan sagīre-i mezbûrenin 
nısf hisse-i şâyi‘asını mûmâ-ileyh Yusuf Ağa bedel-i mislinin zı‘fı ile tefevvu-
za tâlib olup dükkân-ı mezbûrdan sagīre-i mezbûrenin hisse-i şâyi‘ası bedel-i 
mersûm ile tefvîz olunup alınan bedel sagīre için istirbâh olunmak her vechile 
sagīreye enfa‘ olduğu zeyl-i rakīmde muharrerü’l-esâmî olan müslimîn ihbârları 
[ile] müte‘ayyin oldukdan sonra dükkân-ı mezbûrdan sagīre-i mezbûrenin nısf 
hisse-i şâyi‘isini bedel-i mislinin zı‘fı ve izn-i mütevellî ile müşârün-ileyh Yu-
suf Ağa’ya ferâğ ve tefvîze sagīre-i mezbûrenin kıbel-i şer‘den mansûbe vasîsi ve 
âmmesi olan Ümmühâni nâm hâtuna taraf-ı şer‘-i enverden izin verilmeğin mâ 
vaka‘a bi’t-taleb [ketb] olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Abdullah b. Mustafa, Bayram b. İbrahim, Ahmed b. Ebûbekir, Ali b. 
Mehmed, Ahmed b. Abdullah, Ahmed b. Mustafa.

807 [98b-3] Numanzâde Abdurrahman Efendi terekesinden bir evin 
Ahmed Efendi’ye satıldığı
Mahmiye-i İstanbul’da bi’l-fi‘l şıkk-ı evvel deft erdârı kāimmakāmı olan Emîrü’l-
ümerâ’i’l-kirâm kebîrü’l-küberâi’l-fihâm Mehmed Paşa -dâme birruhû ve feşâ- 
dîvân-ı kāimmakām-ı hazret-i sadr-ı a‘zamîde akd olunan meclis-i şer‘-i âlîde 
tavuk kâtibi olan bâ‘isü’l-kitâb Ahmed Efendi b. Halil tarafından husûs-ı âti’l-
beyâna vekîl olduğu Sefer Beşe b. Hasan ve Mehmed Efendi b. Abdullah nâm ki-
mesneler şehâdetleri ile şer‘an vekâleti sâbite olan Mehmed b. Osman nâm kimes-
ne mah za rın da ikrâr ve takrîr-i kelâm edip mahmiye-i mezbûrda Çoban Çavuş 
mahallesi ahâlîsinden olup sefer-i hümâyûnda bilâ-vâris vefât eden Numanzâde 
Abdurrahman Efendi’nin terekesinden olup mahalle-i mezbûrda vâki‘ bir taraf-
dan müvekkil-i mezbûr Ahmed Efendi mülkü ve bir tarafdan Hacı İbrahim mül-
kü ve bir tarafdan Çoban Çavuş vakfı ve bir tarafdan tarîk-i âm ile mahdûd iki 
bâb fevkānî ve dört bâb tahtânî odaları ve bir ahırı ve bi’r-i mâ’ ve kenîf ve havluyu 
müştemil menzil beytülmâl için kabz ettiğimden sonra menzil-i mezbûre[yi] yüz 
otuz bin akçeye bey‘ ve teslîm ol dahi müvekkil-i mezbûr Ahmed Efendi için iştirâ 
ve tesellüm ettikden sonra semen-i mezbûru yedinden tamâmen ahz ve kabz et-
tim min ba‘d menzil-i mahdûd-ı mezbûr müvekkil-i merkūm Ahmed Efendi’nin 
mülk-i müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Emîrü’l-ümerâ ve’l-kirâm şıkk-ı sânî deft erdârı Şaban Ağa, fahrü’l-
eşbâh Hüseyin Ağa b. ( ) Reis, el-Hâc İbrahim b. ( ), Musa Efendi b. ( ) el-İmâm, 
Eylendi Hüseyin b. ( ).

808 [8b-4] Raziye Hatun’un câriyesi Timurhan’ı âzat ettiği
Mahmiye-i İstanbul’da Ayasofya-i Kebîr mahallesinde sâkine Râziye bt. ( ) nâm 
hâtun tarafından husûs-ı âti’l-beyâna vekîl olduğu mezbûrenin zâtını ma‘rifet-i 
şer‘iyye ile ârifân olan Osman Çelebi b. Abdülkādir ve Nasrullah Efendi b. Ali nâm 
kimesneler şehâdetleri ile şer‘an sâbit olan el-Hâc Murtaza b. Hasan nâm kimesne 
meclis-i şer‘-i hatîr-i lâzımü’t-tevkīrde bi’l-vekâle ikrâr ve takrîr-i kelâm edip mü-
vekkilem mezbûre Râziye Hâtun kendiye rıkkıyyetini mu‘terife olan orta boylu, 
açık kaşlı, kara gözlü Rûsiyyetü’l-asl bâ‘iset-i hâze’l-kitâb Timurhan bt. Abdul-
lah nâm câriye-i memlûkesini hasbeten lillâhi’l-Hallâk tahrîr ve i‘tâk ve zümre-i 
harâir-i asliyyâta idrâc ve ilhâk eyledi ba‘de’l-yevm mevsûfe-i mezkûre Timurhan 
sâir harâir-i asliyyât hürre olup müvekkilem mezbûre Râziye Hâtun’un mevsûfe-i 
mezkûre üzerinde velâ-i şer‘îden gayrı hakkı kalmadı dedikde mâ hüve’l-vâki‘ 
bi’l-ibtigā ketb ve imlâ olunup yed-i tâlibe def ‘ olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fazlullah Efendi [b.] Hasan, Hicâzî Süleyman Efendi el-İmâm, Meh-
med Efendi [b.] Ebûbekir, Hasan b. Mehmed, Şaban b. Mustafa, Mehmed b. Ömer.

809 [98b-5] Keza kölesi Şahin’i âzat ettiği
Ve zâlik elâ gözlü, açık kaşlı Rûsiyyü’l-asl bâ‘isü hâze’l-kitâb Şahin b. Abdullah 
âzâd şüd.
Şuhûdü’l-hâl: Es-Sâbikūn.

810 [98b-6] Keza câriyesi Şahbaz’ı âzat ettiği
Ve zâlik orta boylu, açık kaşlı, elâ gözlü Rûsiyyetü’l-asl bâ‘isetü hâze’l-kitâb Şahbaz 
bt. Abdullah âzâd şüd.
Şuhûdü’l-hâl: Es-Sâbikūn.

811 [98b-7] Raziye Hatun’un âzat ettiği köle ve câriyelere ev eşyası ve para 
vasiyet ettiği, vasiyetin yerine getirilmesine de Murtaza Çelebi’yi 
vasî tayin ettiği
Mahmiye-i İstanbul’da Ayasofya-i Kebîr mahallesinde sâkine Râziye bt. ( ) nâm 
hâtun tarafından husûs-ı âti’l-beyâna vekîl olduğu mezbûrenin zâtını ma‘rifet-i 







şer‘iyye ile ârifân olan Osman Çelebi b. Abdülkādir ve Nasrullah Efendi b. Ali 
nâm kimesneler şehâdetleri ile şer‘an sâbit olan İmâm Süleyman Efendi meclis-i 
şer‘-i hatîr-i lâzımü’t-tevkīrde bi’l-vekâle takrîr-i kelâm ve ta‘bîr ani’l-merâm edip 
müvekkilem mezbûre Râziye bi irâdeti’llâhi’l-meliki’l-müte‘âl dâr-ı dünyâdan 
sarây-ı bekāya intikāl eylediğinde mu‘takası Timurhan bt. Abdullah’a eşyâ-i 
memlûkesinden iki beledî yastık ve iki minder ve bir yemeni yorgan ve bir kırmızı 
velense ve bir alaca kilim ve bir tencere ve iki sahan ve bir baklava tepsisi ve bir top 
üskülü keten bezi ve diğer mu‘takası Şahbaz bt. Abdullah’a kezâlik iki beledî yastık 
ve iki minder ve bir yemeni yorgan ve bir kırmızı velense ve bir akça kilim ve bir 
tencere ve iki sahan ve bir baklava tepsisi ve bir top üskülü keten bezi ve mu‘takı 
Şahin b. Abdullah’a beş yüz akçe verile deyû vasiyyet ve bu vasiyyeti tenfîze işbu 
hâzır bi’l-meclis el-Hâc Murtaza Çelebi b. Hasan nâm kimesneyi vasiyy-i muhtâr 
nasb ve ihtiyâr edip ol dahi kabûl [ve] hizmet-i lâzımesini edâya ta‘ahhüd eyledi 
dedikde mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Sâbikūn.

812 [98b-8] Âişe bt. Himmet’in, el-Hâc Şaban b. Maksud’dan muhâlaa 
yoluyla boşandığı
Mahmiye-i İstanbul’da Pirincî Sinan mahallesinde sâkine Âişe bt. Himmet nâm 
hâtun meclis-i şer‘-i şerîfde zevci el-Hâc Şaban b. Maksud nâm kimesne mah za-
rın da ikrâr ve takrîr-i kelâm edip zevcim mezbûr el-Hâc Şaban zimmetinde müte-
karrir ve ma‘kūdun-aleyh bin beş yüz akçe mehr-i müeccelim ve nafaka-i iddet-i 
ma‘lûmem üzerlerine me’ûnet-i süknâm dahi kendi üzerime olmak üzre ve eşyâ-i 
memlûkemden bir don ve bir gömlek ve bir uçkur ve iki esedî guruş vermek üzre 
zevcim mezbûr el-Hâc Şaban ile muhâla‘a-i sahîha-i şer‘iyye ile muhâla‘a edip ol 
dahi hul‘-ı mezbûru kabûl ettikden sonra zevciyyete ve gayra müte‘allika da‘vâdan 
her biriniz âharın zimmetini ibrâ ve iskāt eyledik dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Ahmed Efendi b. Mehmed, Musa Efendi b. Ebûbekir, Hasan Çelebi 
b. Ahmed, İbrahim Çelebi b. Mehmed, Veli Bey b. Mahmud.

813 [98b-9] Şerife Fâtıma’nın babasından intikal eden terekeyi 
teslim aldığı
Mahmiye-i İstanbul’da Bâli Ağa mahallesinde sâkin iken bundan akdem vefât 
eden el-Hâc Mehmed’in sulbiye kızı olup sin ve cüssesinin bülûğa tahammülü 
ve bülûğuna mu‘terife olan Şerîfe Fâtıma meclis-i şer‘de hâl-i sıgārında kıbel-i 
şer‘den mansûb vasîsi olan bâ‘isetü’l-kitâb Meryem bt. Ramazan nâm hâtun mah-
za rın da ikrâr ve takrîr-i kelâm edip babam müteveff â-yı mezbûr terekesinden 
olup bi hasebi’l-irsi’ş-şer‘î bana isâbet eden yetmiş esedî guruşu vasiyy-i mezbûr 
vesâyeti hasebiyle ahz u kabz etmişidi ben bâliğa ve rüşde nâile olmağla mezbûre 
Meryem Hâtun meblağ-ı mezbûrun on sekiz esedî guruşunu nafaka ve yirmi altı 
esedî guruşunu Âişe nâm hâtun zimmetinde olmağla mezbûreden ve yirmi altı 
esedî guruşunu dahi vâlidem Râbia Hâtun zimmetinde olmağla mezbûreden bana 
gösterip ben dahi kabûl eylediğimden sonra mezbûre Âişe Hâtun’dan meblağ-ı 
mezbûr yirmi altı esedî guruş mukābelesinde rehn aldığı bir çatma döşeği ve 
vâlidem mezbûr Râbia’dan rehn aldığı bir turuncî atlas kaft an ve bir çift  inci küpe 
[73a]ben dahi tesellüm eyledim ba‘de’l-yevm meblağ-ı mezbûr yetmiş esedî guruşdan 
mezbûr Meryem Hâtun yedinde bir akçe ve bir habbe hakkım kalmadı dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Es-Seyyid  Mehmed b. es-Seyyid Hasan, el-Keşfî Mustafa Efendi, 
Mehmed Bey b. Abdullah, İbrahim Çelebi b. Mehmed, Hasan Çelebi b. Ahmed.

814 [99a-1] İbrahim Bey b. Derviş’in, zağferan bahasından Mehmed Beşe 
b. Ahmed’den alacaklı olduğu
Mahmiye-i İstanbul’da Muhtesib Karagöz mahallesinde sâkin İbrahim Bey b. Der-
viş nâm kimesne meclis-i şer‘-i şerîf-i lâzımü’t-teşrîfde işbu bâ‘isü’l-kitâb Meh-
med Beşe b. Ahmed nâm kimesne mah za rın da üzerine da‘vâ ve takrîr-i kelâm 
edip mezbûr Mehmed Beşe’ye târih-i kitâbdan yedi ay mukaddem her dirhemi 
dörder akçeye olmak üzre bin iki yüz dirhem zağferan cem‘an dört bin sekiz yüz 
akçeye bey‘ ve teslîm edip ol dahi iştirâ ve kabûl ve kabz ettiğinden sonra bun-
dan akdem meblağ-ı mezbûrun iki bin altı yüz kırk akçesini mezbûr Mehmed 
Beşe yedinden ahz u kabz edip bâkī iki bin sekiz yüz altmış akçe zimmetinde kal-
mışdır, suâl olunup alıverilmesi matlûbumdur dedikde gıbbe’s-suâl mezbûr Meh-
med Beşe cevâbında fi’l-vâki‘ vech-i mübeyyen üzre müdde‘î-i mezbûr İbrahim 
Beşe’ye meblağ-ı mezbûrdan zimmetimde vâcibü’l-edâ ve lâzımü’l-kazâ iki bin 
yüz altmış akçe deynim vardır deyû bi tav‘ihî ikrâr ve i‘tirâf etmeğin alâ mûcebi 
ikrârihî meblağ-ı bâkī-i mezbûr iki bin yüz altmış akçeyi müdde‘î-i mezbûr İbra-
him Beşe’ye edâ ve teslîm merkūm Mehmed Beşe’ye tenbîh birle mâ vaka‘a bi’t-
taleb ketb olundu.Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Ahmed Çelebi b. ( ), Mehmed Beşe b. Ramazan, Baba Resul b. Rıd-
van, Veli Beşe b. Mahmud.

815 [99a-2] Sâliha bt. Mustafa’nın, Mustafa Çelebi b. Mehmed’den 
muhâlaa yoluyla boşandığı
Mahmiye-i İstanbul’da Mustafa Paşa kurbunda Molla Hüsrev mahallesinde sâkine 
Sâliha bt. Mustafa tarafından husûs-ı âti’l-beyâna vekîl olduğu mahalle-i mezbûre 
sük kâ nın dan olup mezbûrenin zâtını ma‘rifet-i şer‘iyye ile ârifân olan Mustafa Çe-
lebi b. Yusuf ve Hüseyin b. Yakub nâm kimesneler şehâdetleriyle şer‘an sâbit olan 
Mustafa Çelebi b. Abdurrahman nâm kimesne meclis-i şer‘-i hatîrde müvekkile-i 
mezbûrenin zevci bâ‘isü’l-kitâb hammâmî Mustafa Çelebi b. Mehmed nâm ki-
mesne mah za rın da bi’l-vekâle ikrâr ve takrîr-i kelâm edip müvekkile-i mezbûre 
Sâliha zevc-i merkūm Mustafa Çelebi zimmetinde mütekarrir ve ma‘kūdun-aleyh 
olan yirmi bin akçe mehr-i müeccel ve nafaka-i iddet-i ma‘lûmesi üzerlerine ve 
me’ûnet-i süknâsı dahi kendi üzerine olmak üzre merkūm Mustafa Çelebi ile 
muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl ey-
ledikden sonra zevciyyete müte‘allika olan da‘vâdan her birisi âharın zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledi dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Ağa b. Mehmed, Osman Ağa b. Mehmed, Mustafa Çelebi b. 
Ahmed, Hasan Çelebi b. Receb.

816 [99a-3] Mustafa b. Bayram’ın, el-Hâc Hüseyin b. Mehmed’e açtığı 
alacak davasında anlaştıkları
Vilâyet-i Anadolu’da vâki‘ Gönen kazâsına tâbi‘ Alâmetli nâm karyeden olup hâlâ 
mahmiye-i İstanbul’da Sırmakeş mahallesinde sâkin Mustafa b. Bayram nâm ki-
mesne mahfil-i kazâda işbu bâ‘isü’l-kitâb el-Hâc Hüseyin b. Mehmed nâm kimes-
ne mah za rın da ikrâr ve takrîr-i kelâm edip müteveff â babamdan intikāl etmekle 
mülküm olup karye-i mezbûrda vâki‘ lede’l-ahâlî ma‘lûmü’l-hudûd iki bin akçe 
kıymetli menzilimi mezbûr Hacı Hüseyin fuzûlen yıkıp taşını ve kerestesini ahz 
ve istihlâk etmekle menzil-i mezbûrun kıymetini ve yine karye-i mezbûrda vâki‘ 
babamdan intikāl eden bağımızı on seneden mütecâviz zabt ve mahsûlünü kabz 
etmekle mahsûl-i mezbûru ve yine mezbûr Hacı Hüseyin fuzûlen otuz top altı-
nımı ahz ve istihlâk etmekle mislini mezbûr Hacı Hasan’ın müteveff â babası on 
seneden mütecâviz beni istihdâm edip mezbûr Hacı Hüseyin tereke-i vâfiyesini 
kabz etmekle ecr-i mislimi taleb ve da‘vâ eylediğimde ol dahi benden mukaddemâ 
yedi müd buğday ahz u kabz etmişdin deyû da‘vâ etmekle münâza‘ât-ı kesîre vâkı‘a 
olmuşidi el-hâletü hâzihî beynimize muslihûn tavassut edip da‘vâ-yı mezbûrdan 
mezbûr Hacı Hüseyin ile beynimizde on esedî guruş üzerine inşâ-i akd-i sulh ey-
lediklerinde ben dahi sulh-i mezbûru kabûl ve bedel-i sulh olan meblağ-ı mezbûr 
on esedî guruşu tamâmen ahz u kabz edip husûs-ı mezbûra müte‘allika âmme-i 
de‘âvâdan mezbûr Hacı Hüseyin’in zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Musli Beşe b. Mehmed, Mehmed Bey b. Hasan, Mehmed b. İlyas, 
Mehmed b. Osman, Mehmed Bölükbaşı.

817 [99a-4] Hatice bt. Abdullah’ın, kocası Mehmed b. Halil’den alacaklı 
olduğu iddiasını ispatlayamadığı
Mahmiye-i İstanbul’da Canbâziye mahallesi sâkinelerinden Hatice bt. Abdullah 
nâm hâtun meclis-i şer‘-i şerîf-i lâzımü’t-teşrîfde zevci bâ‘isü’l-kitâb Mehmed b. 
Halil nâm kimesne mah za rın da üzerine da‘vâ ve takrîr-i kelâm edip zevcim mezbûr 
Mehmed zimmetinde cihet-i karz-ı şer‘îden yüz yirmi esedî guruş hakkım olup 
taleb eylediğimde vermeden imtinâ‘ eder suâl olunup alıverilmesi matlûbumdur 
dedikde gıbbe’s-suâl ve’l-inkâr müdde‘iyye-i mezbûreden müdde‘âsını mübey-
yine beyyine taleb olundukda ityân-ı beyyineden izhâr-ı acz ile istihlâf etmeğin 
müdde‘iyye-i mezbûre Hatice’ye yüz yirmi esedî guruş zimmetinde vâcibü’l-edâ 
deyni olmadığına mezbûr Mehmed’e yemîn teklîf olundukda ol dahi alâ vefk i’l-
mes’ûl yemîn billâhi’l-aliyyi’l-a‘lâ etmeğin mûcebince müdde‘iyye-i mezbûre Ha-
tice bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hasan Çelebi b. Ahmed, İbrahim Çelebi b. Mehmed, Mustafa Çelebi 
b. Ahmed, Baba Resul b. Rıdvan.

818 [99a-5] Ali Çavuş b. Yusuf ’un elindeki atın Hüseyin Beşe b. Ömer’e 
ait olduğunun tespiti
İşbu bâ‘isü’l-kitâb Hüseyin Beşe b. Ömer nâm kimesne meclis-i şer‘-i hatîrde 
zikri âtî bârgire vâzı‘ü’l-yed olan Ali Çavuş b. Yusuf mah za rın da üzerine da‘vâ 
ve takrîr-i kelâm edip işbu hâzır bi’l-meclis doru iğdiç bârgir mülkümde olduğu 
hâlde târih-i kitâbdan iki sene mukaddem mahrûse-i Edirne’de beylik selhhânede 
zâyi‘ olmuşidi, hâlâ mezkûrun yedinde buldum suâl olunup kasr-ı yed ve bana 
teslîme merkūm Ali Çavuş’a tenbîh olunması matlûbumdur dedikde, gıbbe’s-suâl 
mezkûr Ali Çavuş cevâbında mârrü’z-zikr bârgiri târih-i kitâbdan on ay mukad-
dem mahmiye-i İstanbul’da Atpazarı’nda ismi ma‘lûmum değil bir canbazdan yir-
mi beş esedî guruşa iştirâ ve kabz etmekle ana binâen vaz‘-ı yed ederim vech-i 
muharrer üzre müdde‘î-i merkūmun mülkü olup mülkünde olduğu hâlde zâyi‘ 
olduğu ma‘lûmum değildir deyicek, müdde‘î-i mezbûrdan müdde‘âsını mübey-
yine beyyine taleb olundukda udûl-i müslimînden olup mahmiye-i mezkûrede 
Bahçekapısı hâricinde vâki‘ beylik selhhânede sâkin İvaz Bey b. Muharrem ve 
Ramazan b. Yusuf nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka işbu doru iğdiç bârgir müdde‘î-i mezbûrun 
mülkü olup târih-i kitâbdan iki sene mukaddem mahrûse-i mezbûrede vâki‘ bey-
lik selhhânede mülkünde olduğu hâlde zâyi‘ etmişidi, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde 
gıbbe ri‘âyeti şerâiti’l-kabûl şehâdetleri makbûle oldukdan sonra mârrü’z-zikr 
bârgiri âhara bey‘ veya hibe ve turûk-ı şer‘iyyeden bir tarîk ile mülkünden ihrâc 
etmediğine müdde‘î-i merkūma yemîn teklîf olundukda ol dahi alâ vefk i’l-mes’ûl 
yemîn billâhi te‘âlâ etmeğin mûcebince mârrü’z-zikr bârgirden kasr-ı yed edip 
müdde‘î-i mezbûra teslîme merkūm Ali Çavuş’a tenbîh birle mâ vaka‘a bi’t-taleb 
ketb olundu.
Fî gurreti Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed, Hasan Çelebi b. Ahmed, Mehmed b. 
Ramazan, Resul b. Rıdvan.

819 [99a-6] Eski Üsküdar kadısı Mehmed Sadi Efendi’nin aldığı borca 
karşılık istiğlâl yoluyla evini vakfa sattığı
Husûs-ı âti’l-beyânın mahallinde tahrîri iltimâs olmağın kıbel-i şer‘-i enverden 
irsâl olunan mevlânâ Mehmed Efendi b. Abdülbâkī sâbıkan medîne-i Üskü-
dar kadısı olan a‘lemü’l-ulemâ’i’l-izâm efdalü’l-fuzalâ’i’l-fihâm yenbû‘ü’l-fezâ’il 
ve’l-me‘âlî metbû‘ü’l-efâzıl ve’l-e‘âlî Mehmed Sadi Efendi b. el-merhûm Yusuf 
Efendi’nin mahmiye-i İstanbul’da Uzun Şuca‘ mahallesinde sâkin olduğu men-
zile varıp zeyl-i rakīmde muharrerü’l-esâmî olan müslimîn huzûrunda akd-i 
meclis-i şer‘-i hatîr eyledikde mûmâ-ileyh Mehmed Sadi Efendi meclis-i ma‘kūd-ı 
mezbûrda merhûm Gazanfer Ağa rûhu için İbrahim Paşa sarayı’nda tilâvet olu-
nan eczâ-i şerîfeye mevkūfe nukūdun bi’l-fi‘l mütevellîsi olan bâ‘isü’l-kitâb Ab-
durrahman Efendi b. Osman nâm kimesne mah za rın da ikrâr ve takrîr-i kelâm 
edip akd-i âtî sudûruna değin yedimde mülküm ve hakkım olup mahalle-i 
mezkûrda vâki‘ bir tarafdan ba‘zen Cevrücefâ Hâtun mülkü ve ba‘zen Cafer Çelebi 
vakfı ve bir tarafdan Kâtib Mehmed Çelebi b. Yusuf mülkü ve bir tarafdan Zuhûrî 
Efendi’[nin] sâkin olduğu vakıf menzil ve bir tarafdan tarîk-i âm ile mahdûd 
dâhilen ve hâricen büyût-ı adîdeyi müştemil menzilimi cümle hukūk ve levâhıkı 
ile mütevellî-i merkūm Abdurrahman Efendi’ye iki yüz seksen kıt‘a esedî guruşa 
bi tarîki’l-istiğlâl bey‘ ve teslîm ol dahi yedinde olan mâl-ı vakf-ı mezbûr ile vech-i 
muharrer üzre bi’t-tevliyye iştirâ ve tesellüm ve kabûl edip semeni olan meblağ-ı 
mezbûr iki yüz seksen esedî guruşu mütevellî-i merkūm yedinden ahz u kabz ey-
lediğimden sonra mütevellî-i merkūm Abdurrahman Efendi menzil-i mahdûd-ı 
mezbûru gıbbe’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan otuz 
gün tamâmına değin kırk iki [99b] esedî guruşa bana îcâr ve teslîm edip ben dahi 
vech-i muharrer üzre istîcâr ve kabûl eyledim dedikde gıbbe’t-tasdîki’ş-şer‘î vâki‘ 
hâli mevlânâ-yı mezbûr mahallinde tahrîr ve ba‘dehû ma‘an irsâl olunan Hasan 
Çelebi b. Ahmed ile meclis-i şer‘a gelip alâ vukū‘ihî inhâ ve takrîr etmeğin mâ 
vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Ali Efendi [b.] Hasan el-İmâm, Mehmed Beşe b. Mehmed, Hasan 
Bey b. Hüseyin, Mehmed Bey b. ( ) Serbölük, Haseki Mehmed Bey Baltacı, Hasan 
Beşe b. ( ) Çukadâr.

820 [99b-1] Ölen Erzurum ağası Yusuf Ağa’nın, Fazlullah Çelebi 
b. İbrahim’den alacaklı olduğu ve borcun yetimlerin vasîsi Abdullah 
Ağa b. Mustafa’ya verilmesi
Mahmiye-i İstanbul’da Kızılminâre mahallesi sük kâ nın dan râfi‘ü’l-kitâb Abdul-
lah Ağa b. Mustafa nâm kimesne meclis-i şer‘-i şerîf-i lâzımü’t-teşrîfde Fazlullah 
Çelebi b. İbrahim nâm kimesne mah za rın da üzerine da‘vâ ve takrîr-i kelâm edip 
mahalle-i mezbûre ahâlîsinden olup bundan akdem Erzurum Ağası iken vefât 
edip verâseti zevce-i metrûkesi Fâtıma bt. Süleyman Ağa ve evlâd-ı sıgārı Sâliha 
ve Hatice ve Emine’ye münhasıra olan Yusuf Ağa b. Abdullah’ın mezbûr Fazlul-
lah Çelebi zimmetinde deyn-i şer‘îden elli riyâlî guruş hakkı olup müteveff â-
yı mezbûr hayâtında sıgār-ı merkūmûna beni vasî nasb ve ihtiyâr etmekle suâl 
olunup meblağ-ı mezbûrdan sıgār-ı mezbûrûnun hisseleri olan kırk üç tamâm 
ve üç rub‘ riyâlî guruşu bana edâya mezbûr Fazlullah Çelebi’ye tenbîh olunma-
sı matlûbumdur dedikde, gıbbe’s-suâl mezbûr Fazlullah Çelebi müteveff â-yı 
mezbûra cihet-i mezbûrdan elli riyâlî guruş deyni olduğunu ikrâr lâkin müdde‘î-i 
mezbûrun vech-i muharrer üzre vesâyetini inkâr edicek müdde‘î-i mezbûrdan 
vech-i mübeyyen üzre vesâyete beyyine taleb olundukda mahmiye-i mezbûrdan 
Kâtib Muslihiddin mahallesi sük kâ nın dan es-Seyyid Mahmud Çelebi b. Mustafa 
ve Hacı Abdurrahman b. Hüseyin nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka müteveff â-yı mezbûr hayâtında 
evlâd-ı sıgārına bizim huzûrumuzda müdde‘î-i mezbûru vasiyy-i muhtâr nasb ve 
ihtiyâr etmişidi, biz bu husûsa bu vech üzre şâhidleriz şehâdet dahi ederiz deyû 
her biri edâ-i şehâdet-i şer‘iyye ettiklerinde gıbbe ri‘âyeti şerâiti’l-kabûl şehâdetleri 
makbûle olup mûcebince müdde‘î-i mezbûrun vech-i mübeyyen üzre vesâyetine 
hükm olunup meblağ-ı mezbûrdan sıgār-ı merkūmûnun hisseleri olan kırk üç 
tamâm ve üç rub‘ riyâlî guruşu müdde‘î-i mezbûra edâ ve teslîme mezbûr Fazlul-
lah Çelebi’ye tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Şaban Ağa Ser 
muhzırân, İbrahim Çelebi b. Mehmed, Hasan Çelebi b. Ahmed.

821 [99b-2] Âişe bt. Hasan’ın, arsasının bir sehmini el-Hâc Receb 
b. Mustafa’ya sattığı
Mahmiye-i İstanbul’da Karabaş mahallesi sâkinelerinden Âişe bt. Hasan nâm 
hâtun tarafından husûs-ı âti’l-beyâna vekîl olduğu zâtını ma‘rifet-i şer‘iyye ile 
ârifân mahalle-i mezbûre sük kâ nın dan Şaban b. Ali ve Yedikule kurbunda sâkin 
Sâlih b. Ali nâm kimesneler şehâdetleri ile şer‘an sâbit olan Abdurrahman Çelebi 
b. Abdüllatîf nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de bâ‘isü’l-kitâb el-Hâc Receb b. Mustafa nâm kimesne mah za rın da 
ikrâr-ı tâm ve takrîr-i kelâm edip mahmiye-i mezbûrda Emin Nureddin mahal-
lesinde vakı‘a bir tarafdan Mehmed Ağa mülkü ve bir tarafdan Haraçcı Mustafa 
mülkü ve bir tarafdan Sâ‘atçi (  ) mülkü ve bir tarafdan tarîk-i âm ile mahdûde 
olup altı sehimden bir sehmi müvekkilemin ve beş sehmi Fâtıma nâm sagīrenin 
mülkü olan arsadan müvekkilem mezbûre Âişe altı sehimden hissesi olan bir 
sehm-i şâyi‘ini mezbûr el-Hâc Receb’e tarafeynden îcâb ve kabûlü hâvî bey‘-i 
kat‘î ile yüz altmış esedî guruşa bey‘ ve teslîm edip ol dahi iştirâ ve tesellüm et-
tikden sonra semen-i mezbûru yedinden tamâmen ahz u kabz eyledi, min ba‘d 
arsa-i mezbûrenin altı sehimden bir sehm-i şâyi‘i mezbûr Hacı Receb’in mülk-i 
müşterâsı ve hakk-ı sırfıdır keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Efendi [b.] Musli el-İmâm, umdetü’l-eşbâh Abdüllatîf b. 
Ali, Mehmed Çelebi b. Receb, Hacı Ahmed b. Abdullah, Mehmed Efendi el-İmâm, 
Mehmed Efendi [b.] Ahmed.







822 [99b-3] Girit’te esir düşüp âkıbeti bilinmeyen Mustafa 
b. Yusuf ’un mirası davası
Mahrûse-i Galata müzâfâtından kasaba-i Tophâne’de Dökücübaşı mahalle-
si sük kâ nın dan bâ‘isetü’l-kitâb Fâtıma bt. Yusuf nâm hâtun, meclis-i şer‘de li 
ebeveyn karındaşı olup bundan akdem vefât eden Şaban b. Yusuf ’un zevcesi 
ve sagīr oğlu Hasan’ın vasîsi olan Zülfikār bt. Abdullah nâm hâtun mah za rın-
da takrîr-i kelâm ve ta‘bîr ani’l-merâm edip hâlâ Cezîre-i Girit’de olan karın-
daşım Hasan Beşe bundan akdem esir olup hayâtı ve memâtı nâ-ma‘lûm olan 
âhar karındaşım Mustafa’nın malından yedine emânet olan yüz yirmi guru-
şu bana ve kız karındaşım Kerime nâm hâtuna teslîm için cezîre-i mezbûrda 
umdetü’l-eşbâh Kapıcızâde Ahmed Bey’e teslîm edip Ahmed Bey dahi ba‘de’l-
kabz getirip bize teslîm etmekle esir-i mezbûr Mustafa’nın vefâtı sâbit değil iken 
mezbûre Zülfikār meblağ-ı mezbûrdan …? bana ve sagīr-i mezbûra hisse verin, 
mu‘ârazadan hâlî değildir suâl olunup vech-i mübeyyen üzre mu‘ârazadan men‘ 
olunmak matlûbumdur dedikde gıbbe’s-suâl mezbûre Zülfikār kaziyye minvâl-i 
muharrer üzre olduğunu bi tav‘ihâ ikrâr etmeğin mûcebince mezbûre Zülfikār 
vech-i mübeyyen üzre mu‘ârazadan men‘ olunmağın mâ vaka‘a bi’t-taleb ketb 
olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Musli Çavuş b. Yusuf el-Mübâşir, Ali b. Abdi, Ahmed b. Abdülmü-
min, Ömer Efendi b. Hüseyin, Hasan Çelebi b. Ahmed.

823 [99b-4, Arapça] Kocası kaybolan Âişe Hatun bt. Mustafa Ağa’ya 
nafaka takdir edildiği
Medîne-i mahmiye-i Kostantıniyye ma hal lâ tın dan Molla? Ahi mahallesinde 
sâkine olan Âişe Hâtun bt. merhûm Mustafa Ağa nâm hâtun meclis-i şer‘-i şerîf ve 
mahfil-i dîn-i münîfe -el-masûn ani’t-tağyîr ve’t-tahrîf- hâzıre olup Hüseyin Ağa 
b. ( ) nâm zevc-i gāibinin kendisine nafaka veya nafaka cinsinden bir şey bırak-
madığına dâir yemîn billâh ettiğinde hâkim, mezbûrenin nafakası, kisvesi ve sâir 
havâic-i zarûriyyesi için zeyl-i kitâbda mezkûr târihden i‘tibâren zevc-i gāibi üze-
rine yevmî râyicü’l-vakt otuz akçe farz ve takdîr etti. Hâkim-i mûmâ ileyh ilâveten 
meblağ-ı mefrûz-i mezbûrun sarfına ve vakt-i hâcette istidâne edip vakt-i zaferde 
zevc-i gāibine rücû‘ etmesine mezkûre Âişe Hâtun’a izin verdi.
Cerâ zâlike ve hurrire fî gurreti Recebi’l-mürecceb sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân, İbrahim Çelebi b. Ahmed, Baba 
Resul [b.] Rıdvan, Mehmed b. Ramazan.







824 [99b-5] Ölen Preşkova v. Yorgi’nin, ölen Panayot’taki alacağını 
vârislerin terekesinden tahsil ettiği
Vilâyet-i Rumeli’nde kasaba-i Arhoz sâkinlerinden olup bundan akdem mahrûse-i 
Galata’da meyhâneci iken hâlik olan Preşkova v. Yorgi nâm zimmînin li ebeveyn 
karındaşı ve hasren vârisi olan Nikola v. (  ) nâm zimmînin sulbî kebîr oğlu ve 
tarafından husûs-ı âti’l-beyâna vekîl olup Yani v. Yorgi ve İlya v. Franko nâm 
zimmîler şehâdetleriyle şer‘an vekâleti sâbite olan Yani v. ( ) nâm zimmî meclis-i 
şer‘-i şerîfde medîne-i Üsküdar’a tâbi‘ Çengelköy nâm karye sâkinlerinden iken 
bundan akdem hâlik olan Panayot v. ( ) nâm zimmînin hasren vârisi olan sulbî 
sagīr oğlu Yamandi’nin vasiyy-i mansûbu olup hâlik-i mezbûr Panayot’un tereke-
sine vâzı‘ü’l-yed olan işbu bâ‘isü’s-sifr Yorgi v. Panayot nâm zimmî muvâcehesinde 
ikrâr ve takrîr-i kelâm edip hâlik-i evvel-i mezkûr Preşkova’nın deyn-i şer‘îden 
hâlik-i mezbûr Panayot zimmetinde iki yüz elli esedî guruş hakkı olduğu şer‘an 
sâbit olmağla meblağ-ı mezbûr iki yüz elli esedî guruşu hâlik-i mezbûr Panayot’un 
vasiyy-i mezbûr Yorgi yedinde olan terekesinden vasiyy-i mezbûr yedinden bi’l-
vekâle ahz u kabz eyledim meblağ-ı mezbûr iki yüz elli guruşdan bir akçe ve bir 
habbe bâkī kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Ahmed Beşe b. el-Hâc Sinan, Ahmed Beşe b. Mehmed, Mustafa 
Beşe b. Halil, Hasan Çelebi b. Ahmed.

[100a]825 [100a-1] Mehmed Efendi b. Ali’nin ev eşyalarını karısı Âişe 
bt. İbrahim’e hibe ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i şerîfden 
irsâl olunan mevlânâ Mustafa Efendi b. Muharrem mahmiye-i İstanbul’da 
Ayasofya-i Sagīr kurbunda Hüseyin Ağa mahallesinde Mehmed Efendi b. Ali’nin 
sâkin olduğu menziline varıp zeyl-i rakīmde muharrerü’l-esâmî olan müslimîn 
huzûrunda akd-i meclis-i şer‘-i mübîn ettikde müşârün-ileyh Mehmed Efendi 
meclis-i ma‘kūd-ı mezbûrda zevce-i menkûhası işbu bâ‘isetü’l-kitâb Âişe bt. İb-
rahim nâm hâtun mah za rın da ikrâr ve takrîr-i kelâm edip yedimde mülküm ve 
hakkım olan dokuz köhne yemeni yastık ve dört beyaz minder ve üç beledî dö-
şek ve sagīr köhne kaliçe ve dört köhne yemeni yorgan ve dört beyaz çarşaf ve 
bir neft î köhne yan kebesi ve bir köhne yemeni yük perdesi ve bir sagīr kaliçe seccâde ve iki köhne sepet sandığı ve bir kebîr bakır sini ve iki sagīr bakır güğüm 
ve bir kebîr bakır güğüm ve bir sagīr bakır tava ve iki sagīr bakır tencere ve bir 
kebîr bakır tencere ve yedi bakır sahan ve bir sagīr bakır leğen ve bir sagīr bakır 
kepçemi mezbûre Âişe Hâtun’a hibe-i sahîha-i şer‘iyye ile hibe ve teslîm edip ol 
dahi meclis-i hibede ittihâb ve kabûl ve kabz ve tesellüm eyledi min ba‘d minvâl-i 
muharrer üzre zikr olunan eşyâ-i mezbûre Âişe Hâtun’un mülkü mevhûbudur, 
keyfe mâ teşâ’ ve tahtâr mutasarrıfe olsun dedikde mukırr-ı mezbûrun minvâl-i 
meşrûh üzre cârî ve sâdır olan ikrârını mezbûre Âişe vicâhen ve şifâhen tahkīk ve 
tasdîk etmeğin husûs-ı mezbûru mevlânâ-yı mezbûr mahallinde tahrîr ba‘dehû 
meclis-i şer‘a gelip alâ vukū‘ihî inhâ ve takrîr etmeğin mâ vaka‘a bi’t-taleb ketb 
olundu.
Fi’l-yevmi’s-sâdis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Ahmed Efendi b. Mehmed, Mustafa Çelebi b. ( ) el-Müezzin, Mus-
tafa Çelebi b. Ahmed el-Müezzin, Mehmed Efendi el-Müezzin, el-Hâc Rıdvan b. 
Abdullah Bevvâb-ı sultânî, Mahmud b. Mehmed, Mustafa Çelebi b. Mehmed.

826 [100a-2] İbrahim Ağa b. Mehmed’in, satın aldığı evde Abdülkerim 
Efendi b. Mehmed’in şüf ‘a talebinin reddedildiği
Mahmiye-i İstanbul’da Kapıağası mahallesi sük kâ nın dan bâ‘isü’l-kitâb İbrahim 
Ağa b. Mehmed nâm kimesne meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de Abdülkerim Efendi b. Mehmed nâm kimesne mah za rın-
da takrîr-i kelâm ve ta‘bîr ani’l-merâm edip gāibe ani’l-meclis Âişe Hâtun bt. ( ) 
arsa ve binâsı mülkü olup mahalle-i mezbûrda vâki‘ bir tarafdan arsa ve binâsı 
mülküm olan menzil ve bir tarafdan kezâlik mezbûr Abdülkerim Efendi’nin mülk 
menzili ve bir tarafdan kezâlik düstûr-ı mükerrem müşîr-i müfahham vezîr-i 
rûşen-zamîr Musli Paşa menzili ile mahdûd menzilini bin iki yüz esedî guruşa 
bundan akdem bana bey‘ ve teslîm ve kabz-ı semen edip ben dahi ba‘de’l-iştirâ 
ve’t-tesellüm menzilime ilsâk için târih-i kitâbdan on iki gün mukaddem akd günü 
mâbeyn duvarını deldiğimde mezbûr Abdülkerim Efendi kendi menzilinden gö-
rüp taleb-i müvâsebe edip menzilinde âhardan kimesne olmamağla karındaşı 
Şaban nâm kimesnenin âhar yerde olan menziline varıp tekrâr taleb edip lâkin 
benim yanımda yâhud mebî‘-i mezbûr yanında taleb-i işhâd etmeyip bilâ-özr 
üç gün sükût etmekle şuf ‘ası bâtıl olmuşken mezbûr Abdülkerim Efendi mebî‘-i 
mezbûru şuf ‘a ile alırım deyû bana mu‘ârazadan hâlî değildir suâl olunup men‘ 
olunmak matlûbumdur dedikde gıbbe’s-suâl mezbûr Abdülkerim Efendi kaziyye 
minvâl-i muharrer üzre olup yevm-i mezbûrda bey‘-i mezbûra vâkıf olup vech-i 
mübeyyen üzre taleb-i müvâsebe ettiğimden sonra müşterî-i mezbûr yâ mebî‘-i 
mezbûr yanında taleb-i işhâd etmeyip bilâ-özr üç gün sükût ettiğini ikrâr etmeğin 
mûcebince mezbûr Abdülkerim Efendi’nin vech-i meşrûh üzre sükût şuf ‘ası mub-
tıl olmağın mezbûr Abdülkerim Efendi vech-i muharrer üzre mu‘ârazadan men‘ 
olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Ahmed Efendi el-Keşşâf, İbrahim Çelebi b. Ahmed, İbrahim Çelebi 
b. Mehmed, çukadâr Hasan b. Abdullah.

827 [100a-3] el-Hâc Süleyman b. Şaban’ın enseri bahasından Yusuf Ağa 
b. Abdurrahman’daki alacağını tahsil ettiği
Enserci tâifesinden el-Hâc Süleyman b. Şaban nâm kimesne meclis-i şer‘-i şerîf-i 
lâzımü’t-teşrîfde umdetü’l-muhadderât tâcü’l-mestûrât aliyyetü’z-zât safiyyetü’s-
sıfât Rukiye Sultan hazretlerinin bin yetmiş üç senesi Rebî‘ulâhiri’nden bin yetmiş 
beş Şa‘bânı’na gelince kethüdâları olan umdetü’l-emâsil ve’l-a‘yân bâ‘isü’l-kitâb 
Yusuf Ağa b. Abdurrahman mah za rın da bi’t-tav‘i’s-sâf ikrâr ve i‘tirâf edip mûmâ-
ileyh Yusuf Ağa zimmetinde Sultân-ı müşârün-ileyhânın kethüdâsı iken binâsına 
sarf için benden iştirâ ettiği beynimizde ma‘lûm enseri semeninden hakkım olan 
yedi bin akçeyi bi’d-defe‘ât mûmâ-ileyh Yusuf Ağa yedinden ahz ve istîfâ eyle-
diğimden sonra husûs-ı mezbûra ve gayra müte‘allika âmme-i hukūk-ı ma‘lûme 
ve mechûle da‘vâsından mûmâ-ileyh Yusuf Ağa’nın zimmetini mûmâ-ileyh Yusuf 
Ağa’nın kethüdâlığı hâlinde akd ile sultân-ı müşârün-ileyhânın zimmetinde olan 
hukūk-ı ma‘lûme ve mechûle da‘vâsından Sultân-ı müşârün-ileyhânın zimmeti-
ni ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü’l-müderrisîn Ahmed Efendi [b.] eş-Şeyh Abdullah, fahrü’l-
kuzât Mahmud Efendi, fahrü’l-eşbâh Ahmed Ağa b. Abdurrahman, fahrü’l-akrân 
Eyüb Ağa Kethüdâ-yı hazret-i efendi, fahrü’l-eşbâh Mehmed Çavuş.

828 [100a-4] Ölen Sâkioğlu Hüseyin’in Hüseyin Çelebi b. Bayram’a sattığı 
atın bedelinin ödendiği
Vilâyet-i Anadolu’da Kastamonu sancağında Köni kazâsına tâbi‘ Bozarmurd? nâm 
karyede sâkin iken vefât eden Sâkioğlu Hüseyin nâm kimesnenin verâseti li ebe-
veyn er karındaşı Ali’nin sagīr oğlu Mehmed’e münhasıra olduğu şer‘an zâhir ol-
dukdan sonra sagīr-i mezbûr Mehmed’in vasîsi ve vâlidesi Zâhide bt. Mahmud 
nâm hâtun mahfil-i kazâda bâ‘isü’l-kitâb Hüseyin Çelebi [b.] Bayram nâm ki-
mesne mah za rın da üzerine da‘vâ ve takrîr-i kelâm edip sagīr-i mezbûrun ammisi 
müteveff â-yı mezbûr Hüseyin kable’l-vefât mezbûr Hüseyin’e bir re’s kır aygır atını 
otuz esedî guruşa bey‘ ve teslîm edip semenini kable’l-ahz vefât etmekle ben dahi 
sagīr-i mezbûrun vasîsi olduğum hasebiyle bundan akdem meblağ-ı mezbûrdan 
yirmi bir buçuk esedî guruşu mezbûr Hüseyin bana edâ ve teslîm edip sekiz bu-
çuk esedî guruş zimmetinde kalmışidi suâl olunsun dedikde gıbbe’s-suâl mezbûr 
Hüseyin cevâbında mârrü’z-zikr atı müteveff â-yı mezbûrdan ancak müdde‘iyye-i 
mezbûrenin kabzını mu‘terife olduğu yirmi bir buçuk esedî guruşa iştirâ ettiği-
ni ikrâr, ziyâdeyi inkâr etmeğin müdde‘iyye-i mezbûreden müdde‘âsını mübey-
yine beyyine taleb olundukda ityân-ı beyyineden izhâr-ı acz ile istihlâf etmeğin 
mezbûr Hüseyin fi’l-hakīka müteveff â-yı mezbûrdan mârrü’z-zikr atı yirmi bir 
buçuk esedî guruşdan ziyâdeye iştirâ etmediğine yemîn teklîf olundukda ol dahi 
alâ vefk i’l-mes’ûl yemîn billâhi’l-aliyyi’l-azîm etmeğin mûcebince müdde‘iyye-i 
mezbûre bî-vech mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hasan Çelebi b. Ahmed, Baba Resul [b.] Rıdvan, İbrahim Çelebi b. 
Mehmed, Mehmed Beşe b. Rıdvan .

829 [100a-5] Âişe bt. Kurd’un Hüseyin’e verdiği borca Hatice 
bt. Abdullah’ın kefil olmadığı
Mahmiye-i İstanbul’da Mi‘mâr Sinan mahallesi sâkinelerinden Âişe bt. Kurd nâm 
hâtun meclis-i şer‘-i şerîfde işbu bâ‘isetü’l-kitâb Hatice bt. Abdullah nâm hâtun 
mah za rın da üzerine da‘vâ [ve] takrîr-i kelâm edip gāib ani’l-meclis Hüseyin b. ( ) 
nâm kimesne zimmetinde cihet-i deyn-i şer‘îden hakkım olan bin beş yüz akçe-
ye mezbûr Hatice emr [ve] kabûlü hâviye kefâlet-i sahîha-i şer‘iyye ile kefîl ol-
mağın suâl olunup kefâletlerine binâen meblağ-ı mezbûrun mezbûre Hatice’den 
alıverilmesi matlûbumdur dedikde gıbbe’s-suâl ve’l-inkâr müdde‘iyye-i mezbûre 
Âişe’den müdde‘âsını mübeyyine beyyine taleb olundukda ityân-ı beyyine-
den izhâr-ı acz etmeğin istihlâf etmeğin müdde‘iyye-i mezbûre Âişe’nin gāib-i 
mezbûr Hüseyin zimmetinde cihet-i mezbûrdan hakkı olan bin beş yüz akçe-
ye kefîl olmayıp cihet-i kefâletinden meblağ-ı mezbûr müdde‘iyye-i mezbûreye 
zimmetinde vâcibü’l-edâ deyni olmadığına mezbûre Hatice’ye yemîn teklîf olun-
dukda ol dahi alâ vefk i’l-mes’ûl yemîn billâhi’l-aliyyi’l-azîm etmeğin mûcebince 
müdde‘iyye-i mezbûre Âişe bilâ-beyyine mu‘ârazadan men‘ olunup mâ vaka‘a 
bi’t-taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çavuş b. İbrahim, Ahmed b. Mehmed, İbrahim b. Meh-
med, Hasan b. Ahmed, Mustafa b. Ahmed.







830 [100b-1] el-Hâc Abdülkerim b. Ali’nin, Hüseyin Beşe b. Ahmed’den 
satın aldığı câriyeyi kusuru gerekçesiyle geri vermek istediği, ancak 
yapılan muayenede böyle olmadığının tespit edildiği
Mahmiye-i İstanbul’da Molla Güranî mahallesinde sâkin el-Hâc Abdülkerim b. 
Ali nâm kimesne meclis-i şer‘-i hatîr-i lâzımü’t-tevkīrde işbu bâ‘isü’l-kitâb Hüse-
yin Beşe b. Ahmed nâm kimesne mah za rın da üzerine da‘vâ ve takrîr-i kelâm edip 
mezbûr Hüseyin Beşe hâzıre bi’l-meclis evsâfı beynimizde ma‘lûme Rûsiyyetü’l-
asl Timurhan bt. Abdullah nâm câriyesini cemî‘ uyûbdan sâlime olmak üzre târih-i 
kitâbdan yirmi gün mukaddem yüz otuz kıt‘a esedî guruşa bana bey‘ ve teslîm ben 
dahi iştirâ ve kabûl ve kabz ve tesellüm eyledikden sonra semen-i mezbûrdan on 
beş esedî guruşunu kendiye def ‘, bâkī yüz on beş esedî guruş yedimden müşterâ 
ve makbûza evsâfı beynimizde ma‘lûme Rûsiyyetü’l-asl Mülâyim bt. Abdullah 
nâm câriye semeninden mezbûr Hüseyin Beşe zimmetinde hakkım olan yüz on 
beş esedî guruşa takās edip ol dahi mukāssa ve kabûl eylemişidi, lâkin mevsûfe-i 
mezbûre Timurhan hâmil ve mu‘ayyebe olup ayb-ı mezbûr bâyi‘-i mezbûr ya-
nında mevcûd olmağla suâl olunup ihkāk-ı hak olunmak matlûbumdur dedikde, 
teveccüh-i husûmet için mezbûre Timurhan huddâm-ı mahkemeden Mehmed 
b. Ahmed ve Veli b. Mahmud nâm kimesneler ile kābilâtdan olup husûs-ı mezbûr 
için taraf-ı sultâniyeden ta‘yîn olunan Havva bt. Abdullah nâm hâtun irsâl olun-
dukda mezbûre Havva mevsûfe-i mezbûre için hâmil değildir deyû haber ver-
diğini mezbûrân Mehmed ve Veli meclis-i şer‘a gelip ihbâr ettiklerinde mezbûr 
Hüseyin Beşe’ye suâl tevcîh etmemeğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, İbrahim Çelebi b. ( ), Mustafa Çelebi b. 
Ahmed, Baba Resul [b.] Rıdvan.

831 [100b-2] Mehmed Ağa b. Hüseyin’in, ölen Filibe kadısı Emin 
Mehmed Efendi’deki alacağı hususunda açtığı davada sulh olduğu
Mahrûse-i Üsküdar’da Mehmed Paşa mahallesi sük kâ nın dan Mehmed Ağa b. 
Hüseyin nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de mahmiye-i İstanbul’da Pirinççi Sinan mahallesi ahâlîsinden 
olup mahrûse-i mezbûrda (  ) kazâsından ma‘zûlen vefât eden merhûm Emin 
Mehmed Efendi’nin hasren vârisleri olan zevce-i metrûkesi Belkıs bt. Abdul-
lah ve kebîre kızları Ümmühâni ve Âişe ve kebîr oğlu İsmail Çelebi tarafından 
husûs-ı âti’l-beyâna vekîl olduğu mezbûrân zâtlarını ma‘rifet-i şer‘iyye ile ârifân 
Ahmed Hoca b. Sefer ve Hüseyin Beşe b. İsmail nâm kimesneler şehâdetleri 
ile şer‘an sâbit olan umdetü’l-müderrisîni’l-kirâm Ahmed Efendi b. eş-Şeyh 
Abdullah Efendi mah za rın da ikrâr ve takrîr-i kelâm edip merhûm-ı mezbûr 
mahrûse-i mezbûre[de] kadı iken mahrûse-i mezbûre[ye] taraf-ı saltanat-
dan sürsat nâzil oldukda ben kethüdâsı olmağla merhûm-ı mezbûr mahrûse-i 
mezbûre kurâsından sürsatı cem‘ ve tahsîl eyle sana iki yüz guruş vereyim deyû 
bana emr etmekle, ben dahi kırk elli gün bey‘ edip cem‘ ve tahsîl etmekle ecr-i 
mislimi müteveff â-yı mezbûr mukaddemâ Filibe kadısı olup ben çukadârı 
iken benim iki sîm balta ve iki sîm raht ve bir sırma üsküfü ahz ve istihlâk et-
mekle eşyâ-i mezbûrenin misli olanının mislini ve kıyemi olanının kıymetini 
merhûm-ı mezbûrun tereke-i vâfiyesinden verin deyû bundan akdem verese-i 
mezbûreden da‘vâ ettiğimde anlar dahi bi’l-külliye inkâr etmekle beynimizde 
nizâ‘-ı küllî vukū‘undan sonra [muslihûn] tavassut edip verese-i mezbûre ile 
beynimizde kırk beş esedî guruş üzerine inşâ-i akd-i sulh ettiklerinde ben dahi 
sulh-i mezbûru kabûl ve bedel-i sulh olan meblağ-ı mezbûru işbu mahalde 
vekîl-i mûmâ-ileyh Ahmed Efendi yedinden tamâmen ahz u kabz edip husûs-ı 
mezbûra müte‘allika âmme-i de‘âvâdan merhûm-ı mezbûru ve vereseyi ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-eşbâh Osman Çavuş b. (  ) el-Mübâşir, umdetü’l-a‘yân Yu-
suf b. Abdullah, Osman Efendi [b.] Himmet, umdetü’l-kuzât Mahmud Efendi, 
fahrü’l-a‘yân Abdullah Ağa, Mustafa Çelebi b. Abdullah.

832 [100b-3] Bedros v. Toros’un, Abdullah b. Abdullah’taki sof 
bahasından alacağına Mustafa Ağa b. Osman’ın kefil olmadığı
Sofçu tâifesinden Bedros v. Toros nâm zimmî meclis-i şer‘-i şerîfde bâ‘isü’l-
kitâb Mustafa Ağa b. Osman nâm kimesne mah za rın da üzerine da‘vâ ve takrîr-i 
kelâm edip yedimden müşterâ ve makbûz iki sof ferâce ve bir top ve bir donluk 
sof bahâlarından Abdullah b. Abdullah nâm kimesne zimmetinde hakkım olan 
elli dört esedî guruşa mezbûr Mustafa Ağa kefîl olmuşdur, suâl olunup kefâletine 
binâen meblağ-ı mezbûrun mezbûr Mustafa Ağa’dan alıverilmesi matlûbumdur 
dedikde, gıbbe’s-suâl ve’l-inkâr müdde‘î-i mezbûrdan müdde‘âsını mübeyyi-
ne beyyine taleb olundukda ityân-ı beyyineden izhâr-ı acz ile istihlâf etmeğin 
müdde‘î-i mezbûrun vech-i muharrer üzre sof bahâlarından mezbûr Abdullah 
zimmetinde hakkı olan elli dört esedî guruşa kefîl olmadığına mezbûr Mustafa 
Çelebi’ye yemîn teklîf olundukda ol dahi alâ vefk i’l-mes’ûl yemîn billâhi’l-aliyyi’l-
a‘lâ etmeğin mûcebince müdde‘î-i mezbûr bilâ-beyyine mu‘ârazadan men‘ olunup 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. ( ) Kethüdâ-yı muhzırân, İbrahim Çelebi b. Ah-
med, Hasan Çelebi b. Ahmed, Baba Resul b. Rıdvan.

833 [100b-4] Sehergâh bt. Abdullah’ın kocasından intikal eden vakıf evin 
yarım hissesini mütevelli izni ile Mahmud Çelebi b. Receb’e sattığı
Mahmiye-i İstanbul’da Emin Sinan mahallesinde sâkin iken bundan akdem fevt 
olan Mustafa b. Mehmed nâm kimesnenin zevcesi Sehergâh bt. Abdullah nâm 
hâtun meclis-i şer‘-i şerîf-i lâzımü’t-teşrîfde işbu bâ‘isü’l-kitâb Mahmud Çelebi 
b. Receb nâm kimesne mah za rın da ikrâr ve takrîr-i kelâm edip merhûme Nesli 
Hâtun vakfı’ndan mahalle-i mezbûrede vâki‘ bir tarafdan Mustafa Çelebi b. Bay-
ram mülkü ve bir tarafdan Halil Ağa mülkü ve bir tarafdan tarîk-i hâs ile mahdûd 
bir bâb fevkānî ve bir bâb tahtânî odayı ve kenîfi müştemil olup icâre-i mu‘accele-i 
ma‘lûme ve ayda yirmişer akçe icâre-i müeccelesi olan menzilin nısf-ı şâyi‘i benim 
tasarrufumda ve nısf-ı şâyi‘-i âharı müteveff â-yı mezbûrun sulbî sagīr oğulları İs-
mail ve Ahmed’in tasarrufl arında olup menzil-i mezbûrun benim tasarrufumda 
olan nısf hisse-i şâyi‘amı vakf-ı mezbûr mütevellîsi izniyle dört bin beş yüz akçe 
bedel mukābelesinde mezbûr Mahmud Çelebi’ye ferâğ ve tefvîz ol dahi kabz ve 
kabûl ettikden sonra meblağ-ı mezbûr dört bin beş yüz akçeyi mezbûr Mahmud 
Çelebi yedinden tamâmen ahz u kabz edip min ba‘d menzil-i mezbûrun nısf-ı 
şâyi‘i mezbûr Mahmud Çelebi’nin hakkı müfevvazıdır emsâli gibi mutasarrıf ol-
sun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Efendi el-İmâm, Yahya Efendi el-Müezzin, el-Hâc Receb b. 
( ), Hasan b. ( ), Mustafa b. Bayram.

834 [100b-5] Hasan Beşe b. Abdullah’ın tülbent bahasından İbrahim 
Çelebi b. Ahmed’e borçlu olduğu, vekile Mehmed Çelebi 
b. Abdullah’a borcu ödemesi
Mahmiye-i İstanbul’da Nevbahar mahallesi sük kâ nın dan râfi‘ü’l-kitâb Mehmed 
Çelebi b. Abdullah nâm kimesne meclis-i şer‘-i Ahmedî ve mahfil-i dîn-i münîf-i 
Muhammedî’de Hasan Beşe b. Abdullah nâm kimesne mah za rın da üzerine da‘vâ 
ve takrîr-i kelâm edip gāib ani’l-meclis İbrahim Çelebi b. Ahmed nâm kimesne 
tülbent bahâsından merkūm Hasan Beşe zimmetinde hakkı olan on esedî guruşu 
mezbûr Hasan Beşe’den ahz u kabza ve kendiye îsâle bin yetmiş yedi senesi şehr-i 
Şa‘bânı’nın onuncu gününe mu‘allaka vekâlet ile mukaddemâ beni vekîl edip 
târih-i kitâb günü olan işbu yevm-i Cum‘a şehr-i mezbûrun onuncu günü olmağla 
suâl olunup vekâletime binâen meblağ-ı mezbûru bana edâ ve teslîme mezbûr 
Hasan Beşe’ye tenbîh olunmak matlûbumdur dedikde gıbbe’s-suâl mezbûr Hasan 
Beşe cihet-i mezbûreden merkūm İbrahim Çelebi’ye on guruş deyni olduğu ve 
müdde‘î-i mezbûrun vech-i muharrer üzre vekâletini ikrâr lâkin yevm-i mezbûr 
şehr-i mezbûrun onuncu günü olduğunu inkâr etmeğin müdde‘î-i mezbûrdan 
müdde‘âsını mübeyyine beyyine taleb olundukda merhûm ve mağfûrun leh 
Ebü’l-feth Sultan Mehmed Hân aleyhi’r-rahmetü ve’l-gufrân hazretlerinin 
mahmiye-i mezbûrda vâki‘ câmi‘-i şerîfi ve ma‘bed-i latîfi kurbunda binâ buyur-
dukları Medâris-i semâniye’den Akdeniz tarafında Çift eayak medresesi’nde sâkin 
Ahmed Efendi b. İbrahim ve Ömer Efendi b. Ali nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka sene-i mezbûre 
Cemâziyelâhiresi’nin selhi olan pazar günü ba‘de’l-mağrib câmi‘-i mezbûrun zikr 
olunan medrese tarafında vâki‘ nerdübânı başında olan sofa üzerinden hilâl-i 
şehr-i Receb’i ayânen biz görmüş idik selh-i mezbûrdan târih-i kitâb günü olan 
yevm-i Cum‘a’ya gelince kırk gün olmuştur, sene-i mezbûre Recebi’nin gurresi Pa-
zartesi olup tamâmen otuz gün olduğu takdîrce târih-i kitâb günü olan yevm-i 
cum‘a sene-i mezbûre Şa‘bânı’nın onuncu günü olduğuna şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olup mûcebince sene-i mezbûre Recebi’nin gurresi Pazartesi 
ve târih-i kitâb günü olan yevm-i Cum‘a sene-i mezbûre Şa‘bânı’nın onuncu günü 
olduğuna ba‘de’l-hükm meblağ-ı mezbûru müdde‘î-i mezbûra edâ ve teslîme 
mezbûr Hasan Beşe’ye tenbîh olunmağın mâ vaka‘a bi’t-taleb ketb olundu.
Fi’l-yevmi’l-Cum‘a el-âşir min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-eşbâh Eyüb Ağa b. Ahmed, Fahrü’n-nüvvâb Ahmed Efendi 
el-Keşşâf, Şaban Ağa b. Süleyman Ser-muhzırân, İbrahim Efendi b. eş-Şeyh Hızır, 
Hasan Beşe b. Abdullah, İbrahim Çelebi b. Mehmed.

835 [100b-6] Yanaki v. Mihal’in, üzüm bahasından Manaysa v. İlya’dan 
alacaklı olduğu
Mahrûse-i Üsküdar’a tâbi‘ Kadıköyü nâm karye ahâlîsinden bâ‘isü’l-kitâb Yana-
ki v. Mihal v. ( ) nâm zimmî dîvân-ı kāimmakām-ı sadr-ı a‘zamîde akd olunan 
meclis-i şer‘de Zeytun cemâ‘atinden Menasya v. İlya nâm Yahudi mah za rın da 
üzerine da‘vâ ve takrîr-i kelâm edip karye-i mezbûrda vakı‘a Ahmed Paşa bağı 
demekle ma‘rûf bağın bin altmış beş senesinde salâhı zâhir olan üzümünü mâliki 
Ahmed Ağa nâm kimesneden on altı bin akçeye iştirâ ve kabz ettiğimden sonra 
on iki bin beş yüz akçesini bana edâ ve teslîm edip bâkī üç bin beş yüz akçesi 
zimmetinde kalmağın suâl olunup alıverilmek matlûbumdur dedikde gıbbe’s-
suâl ve’l-inkâr müdde‘î-i mezbûrdan müdde‘âsını mübeyyine beyyine taleb 
olundukda karye-i mezbûre sük kâ nın dan Zerkari v. İstemad nâm [zimmî] ile 
fi’l-asl mahrûse-i mezbûrda Bâb mahallesi kurbunda sâkin olup hâlâ Karaköy’de 
sâkin Kazancıoğlu demekle şehîr Mehmed b. Mehmed nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka müdde‘î-i 
mezbûr zikr olunan bağın sene-i mezbûrda salâhı zâhir olan üzümünü mâliki 
mezbûr Ahmed Ağa’dan on altı bin akçeye iştirâ [101a] ve kabz ettiğinden sonra 
on altı bin akçeye mezbûr Menasya’ya bey‘ ve teslîm ol dahi iştirâ ve tesellüm ve 
kabûl etmişidi biz bu husûsa bu vech üzre şâhidleriz şehâdet dahi ederiz deyû 
her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebince meblağ-ı mezbûr üç bin beş yüz akçeyi müdde‘î-i 
mezbûra edâya merkūm Menasya’ya tenbîh olunmağın mâ hüve’l-vâki‘ bi’t-taleb 
ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi b. ( ) Tezkireci-i 
evvel, mefh arü erbâbi’t-tahrîr ve’l-kalem Mustafa Efendi Tezkireci-i sânî, 
umdetü’l-a‘yân İsmail Ağa Serçavûşân, zahrü’l-emsâl Şaban Ser-muhzırân.

836 [101a-1] Âişe Hatun’un İbrahim Efendi b. Mehmed’e sattığı ev için 
Musli Paşa’nın şüf ‘a talep etmesi
Havâss-ı aliyye kazâsı müzâfâtından kasaba-i Hasköy’de Turşucu mahallesinde 
sâkin düstûr-ı mükerrem müşîr-i müfahham vezîr-i rûşen-zamîr bâ‘isü’l-kitâb 
Musli Paşa meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
İbrahim Efendi b. Mehmed nâm kimesne mah za rın da üzerine da‘vâ ve takrîr-i 
kelâm edip bundan akdem Âişe nâm hâtun arsa ve binâsı mülkü olup mahmiye-i 
İstanbul’da Kapıağası mahallesinde vâki‘ bir tarafdan kezâlik merkūm İbrahim’in 
menzili ve bir tarafdan Abdülkerim Efendi nâm kimesnenin mülk menziline mut-
tasıl menzilini mezbûr İbrahim Efendi’ye bin iki yüz esedî guruşa bey‘ ve teslîm ve 
kabz-ı semen edip mezbûr İbrahim Efendi dahi iştirâ ve tesellüm ettiğini târih-i 
kitâbdan on iki gün mukaddem Pazar günü kuşluk vaktinde kasaba-i mezbûrda 
sâkin olduğum menzilimde istimâ‘ ettiğimde bilâ-te’hîr taleb-i müvâsebe edip 
mezbûr İbrahim Efendi yanında taleb-i işhâd için tevâbi‘inden Halil Bey b. Bâli 
nâm kimesneyi tevkîl ve irsâl edip ol dahi mezbûr İbrahim Efendi’nin menzi-
line varıp merkūm İbrahim Efendi üzerine taleb-i işhâd etmişidi suâl olunup 
ihkāk-ı hak olunmak matlûbumdur dedikde gıbbe’s-suâl merkūm İbrahim Efendi 
cevâbında menzil-i mezbûru semen-i merkūma iştirâ ve kabz ettiğimden son-
ra yevm-i mezbûrda mûmâ-ileyh Musli Paşa taleb-i müvâsebe ve vekîli mezbûr 
Halil Bey dahi benim üzerime taleb-i işhâd etmişdi, lâkin mûmâ-ileyh Musli 
Paşa bey‘-i mezbûru yevm-i mezbûrdan üç gün mukaddem istimâ‘ edip sükût 
etmekle şuf ‘ası bâtıl olmuşdur deyû def ‘le mukābele edicek gıbbe’s-suâl ve’l-inkâr 
mezbûr İbrahim Efendi’den def ‘-i mezbûrunu mübeyyine beyyine taleb olunduk-
da ityân-ı beyyineden izhâr-ı acz ile istihlâf etmeğin mûmâ-ileyh Musli Paşa’ya 
bey‘-i mezbûru yevm-i mezbûrdan mukaddem istimâ‘ ve sükût etmeyip bu vechi-
le ibtâl-i şuf ‘a etmediğine yemîn teklîf olundukda ol dahi alâ vefk i’l-mes’ûl yemîn 
billâhi’l-aliyyi’l-a‘lâ etmeğin mûcebince ba‘de’l-hükm mâ vaka‘a bi’t-taleb ketb 
olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Şaban Ağa b. Süleyman Ser-muhzırân, Eyüb Ağa b. ( ) Kethüdâ-yı 
hazret-i efendi, Mehmed Çelebi b. Abdullah Kethüdâ-yı muhzırân, İbrahim Çe-
lebi b. Mehmed.

837 [101a-2] Ahmed b. Hüseyin’in, Ömer Ağa b. Hızır’ın emriyle 
yaptığı değirmenin bedelini talep ettiği
Mahmiye-i İstanbul’da Kızıltaş mahallesi sâkinlerinden Ahmed b. Hüseyin nâm ki-
mesne meclis-i şer‘-i şerîfde Ömer Ağa b. Hızır nâm kimesne mah za rın da takrîr-i 
da‘vâ edip mezbûr Ömer Ağa mahalle-i mezbûrede vâki‘ icâreteyn-i ma‘lûmeteyn 
ile tasarrufunda olup çakıl ekmeği fırınında malın ile bir horos değirmen binâ 
ediver ve her ne mikdâr masrûfun gider ise sana vereyim demekle ben dahi ana 
binâen zikr olunan fırında malım ile bundan akdem bir horos değirmeni binâ edip 
muvâcehesinde keşf ve tahmîn ettirdiğimde on iki bin sekiz yüz akçe masrûfum 
zuhûr etmeğin suâl olunup meblağ-ı mezbûrun merkūm Ömer Ağa’dan alıveril-
mesi matlûbumdur dedikde gıbbe’s-suâl mezbûr Ömer Ağa müdde‘î-i mezbûra 
vech-i muharrer üzre emrini inkâr edicek müdde‘î-i mezbûrdan müdde‘âsını 
mübeyyine beyyine taleb olundukda mahmiye-i mezbûrda Kızılmusluk mahal-
lesi sâkinlerinden Ali Beşe b. Abdullah ve Kara Mehmed b. Ali nâm kimesne-
ler li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
mezbûr Ömer Ağa müdde‘î-i mezbûra zikr olunan değirmende malın ile bir ho-
ros değirmeni binâ eylediver, her ne mikdâr masrûfun gider ise sana vereyim 
deyû müdde‘î-i mezbûra bizim huzûrumuzda emr etmeğin müdde‘î-i mezbûr 
dahi zikr olunan fırında bundan akdem malıyla bir horos değirmeni binâ edip 
mezbûr Ömer Ağa muvâcehesinde keşf ve tahmîn ettiğinde on iki bin sekiz yüz 
akçe masrûfu zuhûr eylemiş idi, biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde şâhidân-ı 
mezbûrânı ta‘dîl ve’t-tezkiyye için küttâb-ı mahkemeden mevlânâ Sofu Mehmed 
Efendi b. Mustafa irsâl olunup ol dahi zikr olunan Kızıl Musluk mahallesine varıp 
ahâlîsinden şâhidân-ı mezbûrânın keyfiyyet-i ahvâlini suâl eyledikde mahalle-i 
mezbûre İmâmı es-Seyyid Mehmed Efendi b. Mustafa, Mustafa b. Derviş ve 
el-Hâc İbrahim b. Receb ve Ahmed b. Mustafa ve Bayram Beşe b. Abdullah ve 
İbrahim b. Abdullah ve Hasan b. Mahmud nâm kimesnelerden her biri şâhidân-ı 
mezbûrân için adl ve makbûlü’ş-şehâdelerdir dediklerinde mevlânâ-yı mezbûr 
mahallinde tahrîr ba‘dehû ma‘an irsâl olunan Hasan b. Ahmed ile meclis-i şer‘a 
gelip alâ vukū‘ihî inhâ ve takrîr etmeğin mûcebince ba‘de’l-hükm mâ hüve’l-vâki‘ 
bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Baba Resul 
b. Rıdvan, Mehmed b. Ramazan.

838 [101a-3] Belkıs bt. Abdullah’ın, Ali Efendi b. Mahmud’dan 
muhâlaa yoluyla boşandığı
Mahmiye-i İstanbul’da Tarsusî mahallesi sâkinelerinden Belkıs bt. Abdullah nâm 
hâtun tarafından husûs-ı âti’l-beyâna vekîl olduğu vech-i şer‘î üzre mazmûnu 
müsbit yedinde olan hüccet-i şer‘iyye ile şer‘an sâbit olan Ali Efendi b. Mahmud 
nâm kimesne meclis-i şer‘-i şerîfde müvekkile-i mezbûrenin zevci bâ‘isü’l-kitâb 
Hacı Hasan b. Abdullah nâm bevvâb-ı sultânî mah za rın da ikrâr ve takrîr-i kelâm 
edip müvekkile-i mezbûre zevci merkūm Hacı Hasan ile zimmetinde mütekarrir 
ve ma‘kūdun-aleyh olan on bin akçe mehr-i müeccel-i müsemmâsı ve nafaka-i 
iddet-i mu‘ayyene-i ma‘lûmesi üzerlerine ve me’ûnet-i süknâsı dahi kendi üzerine 
olmak üzre muhâla‘a-i sahîha-i şer‘iyye edip ol dahi hul‘-ı mezbûru kabûl eyledik-
den sonra zevciyyete ve gayra müte‘allika âmme-i de‘âvî ve mütâlebâtdan her biri 
âharı ibrâ-i âmm-ı kātı‘ü’n-nizâ‘la ibrâ ve iskāt eylediler dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Efendi b. Ramazan el-İmâm, el-Hâc Ali b. Mahmud, İb-
rahim Çelebi b. İshak müezzin, Hasan Çelebi b. Abdullah, Kenan b. Abdullah, 
İbrahim Çelebi b. Ahmed.

839 [101a-4] Ebûbekir Çelebi b. el-Hâc Osman’ın, kölesi 
Yusuf ’u âzat ettiği
Mahmiye-i İstanbul’da Dülgerzâde mahallesi sük kâ nın dan fahrü’l-a‘yân Ebûbekir 
Çelebi b. el-Hâc Osman meclis-i şer‘-i hatîr-i lâzımü’t-tevkīrde ikrâr ve takrîr-i 
kelâm edip kendiye rıkkını mu‘terif olan işbu orta boylu, açık kaşlı, gök elâ gözlü 
Rûsiyyü’l-asl şâbb-ı emred bâ‘isü’l-kitâb Yusuf b. Abdullah nâm abd-i memlûkümü 
hasbeten li’llâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i 
ahrâr-ı asliyyîne ilhâk ve idrâc eyledim mezbûr Yusuf sâir ahrâr-ı asliyyîn gibi hür 
olup üzerinde velâdan gayrı hakkım bâkī kalmadı dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: El-Hâc Abdi b. Murad, Mehmed Efendi [b.] Şaban, Hacı Mustafa 
Çelebi b. ( ), Mehmed Efendi el-İmâm, Mustafa b. ( ) el-Müezzin.

840 [101a-5] Ekmekçi Mardiros v. Kirakos’un, demirci Kazar 
v. Graham’dan alacaklı olduğu
Ekmekçi tâifesinden olup mahmiye-i İstanbul’da Langa kurbunda sâkin Mardiros 
v. Kirakos nâm zimmî meclis-i şer‘-i şerîfde demirci tâifesinden Kazar v. Graham 
nâm zimmî muvâcehesinde üzerine da‘vâ ve takrîr-i kelâm edip her bir esedî gu-
ruş yüzer akçeye râyic olan akçe ile cihet-i karzdan mezbûr Kazar zimmetinde iki 
bin altı yüz akçe hakkım vardır suâl olunup alıverilmek matlûbumdur dedikde, 
gıbbe’s-suâl mezbûr Kazar cevâbında müdde‘î-i mezbûra mezkûrü’n-na‘t akçe ile 
ancak iki bin dört yüz otuz akçe deynim olup meblağ-ı mezbûrun iki yüz elli ak-
çesini kendiye hâlâ edâ ve teslîm edip zimmetimde cihet-i mezbûrdan ancak iki 
bin yüz seksen akçe hakkı bâkī kalmışdır deyû ziyâde yüz yetmiş akçeyi inkâr edi-
cek müdde‘î-i mezbûrdan ziyâde-i mezbûre için beyyine taleb olundukda ityân-ı 
beyyine için istimhâl etmeğin mehl-i şer‘î ile imhâl olunup ikrârı mertebesi olan 
meblağ-ı mezbûr iki bin yüz seksen akçeyi müdde‘î-i mezbûra edâ ve teslîme 
merkūm Kazara ba‘de’t-tenbîh mâ hüve’l-vâki‘ bi’t-taleb ketb olundu.
Fi’l-yevmi’s-sâmin [min] Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Baba Resul [b.] Rıdvan, Mehmed Bey 
b. Ramazan, İbrahim b. Ahmed.

841 [101a-6] Hacı Musli b. Hacı Mahmud’un, Mehmed b. Memi’den 
alacaklı olduğu
Mahmiye-i İstanbul’da Hocapaşa kurbunda Karekî mahallesinde sâkin Hacı Musli 
b. Hacı Mahmud nâm kimesne mahfil-i kazâda Mehmed b. Memi nâm kimesne 
mah za rın da üzerine da‘vâ ve takrîr-i kelâm edip mezbûr Mehmed zimmetinde 
cihet-i karz-ı şer‘îden dört bin akçe hakkım olup hattâ bundan akdem huzûr-ı 
müslimînde ikrâr dahi etmişken hâlâ taleb eylediğimde vermekde imtinâ‘ eder, 
suâl olunup alıverilmek murâdımdır dedikde gıbbe’s-suâl ve’l-inkâr müdde‘î-i 
mezbûrdan müdde‘âsını mübeyyine beyyine taleb olundukda udûl-i müslimînden 
olup mahalle-i mezbûr sük kâ nın dan Mehmed Efendi b. Süleyman ve Bay-
ram Çelebi b. Resul nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka mezbûr Mehmed müdde‘î-i mezbûra cihet-i 
mezbûreden dört bin akçe deyni olduğunu bundan akdem bizim huzûrumuzda 
ikrâr ve bizi işhâd etmişidi biz bu husûsa bu vech üzre [101b] şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe ri‘âyeti 
şerâiti’l-kabûl şehâdetleri makbûle olmağın mûcebince müdde‘î-i mezbûr el-
Hâc Musli’ye meblağ-ı mezbûr dört bin akçeyi tamâmen edâ ve teslîme mezbûr 
Mehmed’e tenbîh olunup mâ vaka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Gazanfer Bey b. Tevekkül, İbrahim Çelebi b. Mehmed, Baba Resul 
[b.] Rıdvan, Mehmed Beşe b. Ramazan.

842 [101b-1] Anna bt. İstifan’ın, evdeki dörtte birlik hissenin yarısını 
kocası Dimitri v. Rali’ye sattığı
Mahmiye-i İstanbul’da Mirahor mahallesinde sâkine Anna bt. İstifan nâm 
nasrâniye tarafından husûs-ı âti’l-beyâna vekîl olduğu mezbûrenin zâtını ma‘rifet-i 
şer‘iyye ile ârifân olan Bakar v. Yorgi ve Drako v. Yani nâm zimmîler şehâdetleri 
ile şer‘an sâbit olan babası mezbûr İstifan meclis-i şer‘-i hatîrde mezbûrenin zev-
ci bâ‘isü’l-kitâb Dimitri v. Rali nâm zimmî muvâcehesinde bi’l-vekâle ikrâr ve 
takrîr-i kelâm edip mahalle-i mezkûrede vâki‘ bir tarafdan Dorani nâm zimmî 
mülkü ve bir tarafdan Tagara nâm nasrâniye mülkü ve bir tarafdan Biram v. To-
ran nâm zimmî mülkü ve bir tarafdan tarîk-i âm ile mahdûd tabaka-i selâseyi 
muhtevî olup tabaka-i ulyâsı iki bâb oda ve bir sofa ve tabaka-i vustâsı iki bâb 
oda ve tabaka-i süfl âsı ahır ve bir su kuyusu ve kenîf ve hadîkayı müştemil mülk 
menzilin rub‘u müvekkilem mezbûre Anna’nın ve selâse erbâ‘ı zevci merkūm 
Dimitri’nin mülkü olup hâlâ müvekkilem mezbûre vech-i muharrer üzre menzil-i 
mahdûd-ı mezbûrda olan rub‘ hissesinin nısfını cümle hukūk ve merâfıkı ile zevci 
merkūm Dimitri’ye yedi bin beş yüz akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi vech-i muharrer üzre iştirâ ve kabûl ey-
ledikden sonra semeni olan meblağ-ı mezbûr yedi bin beş yüz akçeyi müvekkilem 
mezbûre Anna zevci merkūm Dimitri’ye hibe-i sahîha-i şer‘iyye ile hibe ve temlîk 
edip ol dahi ittihâb ve kabûl etti, ba‘de’l-yevm menzil-i mahdûd-ı mezbûrda mü-
vekkilem mezbûrenin vech-i muharrer üzre rub‘ hissesinin nısfı zevci merkūm 
Dimitri’nin mülkü olup keyfe mâ yeşâ’ ve yahtâr tasarruf eylesin dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Sefer, Hasan Çelebi 
b. Ahmed, Mehmed b. Ramazan.







843 [101b-2] Âişe bt. Ahmed’in, evini Abdurrahman Efendi b. Osman 
Efendi’ye sattığı
Mahmiye-i İstanbul’da Tahtaminâre mahallesi sâkinelerinden Âişe bt. Ahmed 
nâm hâtun mahfil-i kazâda işbu bâ‘isü’l-kitâb Abdurrahman Efendi b. Osman 
Efendi mah za rın da ikrâr ve takrîr-i kelâm edip mahalle-i mezbûrede vâki‘ bir ta-
rafdan Sultan vakfı ve bir tarafdan Çelebi Hamza mülkü ve iki tarafdan tarîk-i âm 
ile mahdûd tahtânî iki bâb oda ve bi’r-i mâ ve cüneyne ve havluyu müştemil mülk 
menzilimi bi cümleti’t-tevâbi‘ ve’l-levâhık ve kâff eti’l-menâfi‘ ve’l-merâfık‘ mezbûr 
Abdurrahman Efendi’ye bey‘ bi’l-vefâ ile yüz on esedî guruşa bey‘ ve teslîm ol dahi 
iştirâ ve kabûl ve kabz ve tesellüm eyledikden sonra meblağ-ı mezbûr yüz on dört 
esedî guruşu yedinden tamâmen ahz u kabz edip târih-i kitâbdan yüz bir gün 
tamâmına değin meblağ-ı mezbûr yüz on dört esedî guruşu mezbûr Abdurrah-
man Efendi’ye teslîm eylemezsem bey‘-i mezbûr bâtta münkalib olsun dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Ahmed Ağa b. Abdurrahman, Osman Çelebi b. Ali, helvacı Ali Bey, 
müezzin Ebûbekir.

844 [101b-3] Sâliha bt. Abdülkādir Efendi’nin, İsak v. Avraham’daki 
şişehane kirası bedeli ile ilgili davada sulh olduğu
Mahmiye-i İstanbul’da Hobyar mahallesi sâkinelerinden Sâliha bt. Abdülkādir 
Efendi nâm hâtun tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân Hürrem Çavuş b. İlyas ve Hüseyin b. Mehmed nâm kimesneler 
şehâdetleri ile şer‘an sâbit olan Mustafa Bey b. Hasan nâm kimesne meclis-i şer‘-i 
şerîfde Samatya cemâ‘atinden bâ‘isü’s-sifr İsak v. Avraham nâm Yahudi tarafından 
husûs-ı âti’l-beyâna vekîl olduğu Receb Bey b. Hacı Hamza ve Mustafa b. Ali nâm 
kimesneler şehâdetleriyle şer‘an [sâ]bit olan Mehmed Çavuş b. Abdullah nâm ki-
mesne mah za rın da bi’l-vekâle ikrâr ve takrîr-i kelâm edip müvekkilem mezbûre 
Sâliha mahmiye-i mezbûrda ( ) mahallesinde vâki‘ ma‘lûmü’l-hudûd şişehânesini 
müvekkil-i mezbûr İsak’a bundan akdem elli beş bin akçeye îcâr ve teslîm mezbûr 
İsak dahi istîcâr ve tesellüm ve on altı ay zabt edip on altı aylık ücreti olan seksen 
bin akçeyi müvekkilem mezbûreye teslîm edip bâkī bir aylık ücreti hâlâ vekîl-i 
mezbûr Mehmed Çavuş bana teslîm edip ben dahi müvekkilem için alıp kabz 
eylediğimden sonra zikr olunan şişehânenin ecr-i misli ayda altışar bin akçe olup 
ve müvekkilem mezbûre Sâliha dahi mukaddemâ mezbûr İsak’[a] ta‘mîr etmek 
şartıyla îcâr edip ol dahi şart-ı mezkûr ile istîcâr etmekle on yedi ayda ecr-i misli 
olan yüz iki bin akçeden vech-i muharrer üzre makbûzumuz olan seksen beş bin 
akçeden bâkī on yedi bin akçeyi dahi vekîl-i mezbûr Mehmed Çavuş’dan taleb 
ettiğimde ba‘de’n-nizâ‘ muslihûn tavassut edip mezbûr Mehmed Çavuş ile beyni-
mizde altı esedî guruş üzre inşâ-i akd-i sulh ettiklerinde ben dahi bi’l-vekâle sulh-i 
mezbûru kabûl ve bedel-i sulh olan meblağ-ı mezbûru vekîl-i mezbûr Mehmed 
Çavuş yedinden tamâmen işbu meclis-i şer‘de ahz u kabz ettiğimden sonra husûs-ı 
mezbûr ve beynimizde ma‘lûm cam husûsuna ve müvekkilemin mukaddemâ 
mezbûr İsak’a sermâye edilmek için verdiği yüz yirmi bin akçeye müte‘allika 
âmme-i hukūk-ı ma‘lûme ve mechûle da‘vâsından mezbûr İsak’ın ve kefîlleri olan 
zevce-i halîlesi Havron’a ve oğlu Yako vekîl-i mezbûr Mehmed Çavuş’un zimmet-
lerini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d mazmûnu kitâba 
muhâlif benden bi’l-vekâle ya müvekkilemden bi’l-asâle da‘vâ dahi sudûr ederse 
makbûle ve mesmû‘a olmasın dedikde gıbbe’t-tasdîki’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Fahrü’l-eşbâh Veli Çavuş, Resul Efendi el-İmâm, Berber Süleyman 
b. ( ), Mehmed Çelebi b. Abdülmennân, Baba Resul b. Rıdvan.
Derkenâr: Kâtib sehv etmek tekrâr on beş varak aşağıya kayd olundu. Mühür.

845 [101b-4] Fazlullah Beşe b. Ahmed’in, Uzun Ali’den satın aldığı 
câriyenin sahibi çıkması üzerine satışa kefil olan Ahmed Beşe 
b. Abdullah’tan bedelini talep ettiği
Esirci tâifesinden Fazlullah Beşe b. Ahmed nâm kimesne meclis-i şer‘de Ahmed 
Beşe b. Abdullah nâm kimesne mah za rın da üzerine da‘vâ ve [takrîr-i] kelâm 
edip bundan akdem Mahmiye-i İstanbul’da Esirhanı’nda gāib ani’l-meclis Uzun 
Ali b. (  ) nâm kimesneden orta boylu, açık kaşlı, kara gözlü Hırvadiyyü’l-asl 
Bâğıcinan bt. Abdullah nâm câriyemi elli beş esedî guruş ile on guruş kıymetli 
bir cevher dâr tüfenge iştirâ ve def ‘-i semen ettiğimde mezbûr Ahmed Beşe eğer 
câriye-i mezbûrda âhar müstahık çıkıp sana bir zarar isâbet ederse mezbûr Ali 
Beşe’ye def ‘ eylediğin semen-i mezbûra ben zâmin oldum deyû kefîl olmuşi-
di mukaddemâ câriye-i mezbûreyi ben Mehmed Bey nâm kimesneye semen-i 
ma‘lûma bey‘ ve kabz-ı semen edip ol dahi Mustafa Beşe nâm kimesneye 
semen-i ma‘lûma bey‘ ve kabz-ı semen eyledikden sonra câriye-i mezbûreye 
Havâss-ı Refî‘a kazâsı nevâhîsinden Ereğli nâhiyesine tâbi‘ Selman nâm karye 
sük kâ nın dan Hasan Beşe b. Mustafa nâm kimesne müstahık çıkıp mezbûrun 
vekîli olan Ahmed Çelebi nâm kimesne muvâcehesinde isbât ve ba‘de’l-hükm 
câriye-i mezkûreyi yedinden alıp kabz ettikde vekîl-i mezbûr dahi müvek-
kilinin semen deyû bâyi‘ olan merkūm Mehmed Bey’e def ‘ eylediği meblağa 
mürâca‘at edip hükm-i hâkim ile yedinden ahz u kabz ettikde mezbûr Meh-
med Bey’in husûs-ı mezbûra tarafından vekîli olan zevcesi Gülgûn nâm hâtun 
dahi müvekkil-i merkūm Mehmed Bey’in bana def ‘ eylediği semen-i mezbûra 
mürâca‘at edip hükm-i hâkim ile yedimden ahz u kabz etmeğin hâlâ benim 
dahi bâyi‘im olan mezbûr Uzun Ali Beşe’ye def ‘ eylediğim semen-i mezbûru 
merkūm Ahmed Beşe’den kefâletine binâen taleb ederim suâl olunsun dedikde, 
gıbbe’s-suâl mezbûr Ahmed Beşe vech-i meşrûh üzre câriye-i mezbûreye âhar 
müstahık çıkıp almağla mezbûre Gülgûn vech-i muharrer üzre merkūm Faz-
lullah Beşe’ye mürâca‘at edip hükm-i hâkim ile semen-i mezbûru yedinden ahz 
u kabz eylediğini ikrâr, lâkin vech-i meşrûh üzre olan kefâletini inkâr edicek 
müdde‘î-i mezbûrdan müdde‘âsını mübeyyine beyyine taleb olundukda udûl-i 
müslimînden olup mahmiye-i mezbûrda Kumkapı kurbunda Bâli Paşa mahal-
lesi sük kâ nın dan olan Ali Beşe b. Abdullah ve Mustafa b. Süleyman nâm ki-
mesneler li ecli’ş-şehâde meclis-i şer‘a hâzırân olup istişhâd olunduklarında fi’l-
vâki‘ müdde‘î-i merkūm Fazlullah Beşe câriye-i mevsûfe-i mezkûreyi merkūm 
Ali Beşe’den elli beş esedî guruş ile on guruş kıymetli bir cevher dâr tüfenge 
iştirâ ve def ‘-i semen eyledikde mezbûr Ahmed Beşe câriye-i mezbûreye dahi 
müstahık çıkıp sana bir zarar isâbet ederse mezbûr Ali Beşe’ye def ‘ eylediği 
semen-i mezbûra ben zâmin ve kefîl oldum deyû bizim huzûrumuzda kefîl ol-
muşdu, biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle olmağın mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sânî aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: İbrahim Çelebi b. Ahmed, Mehmed b. Ramazan, Resul [b.] Rıdvan, 
Abdi Çelebi b. Hasan.

846 [102a-1] Yani v. Kosta’nın, bağını Hristo v. Mihal’e sattığı
Vilâyet-i Anadolu’da Yalakābâd kazâsına tâbi‘ Çınarcık nâm karyeden Yani v. Kos-
ta nâm zimmî meclis-i şer‘-i hatîr-i lâzımü’t-tevkīrde işbu bâ‘isü’l-kitâb Hristo v. 
Mihal nâm zimmî muvâcehesinde ikrâr ve takrîr-i kelâm edip karye-i mezbûrda 
vâki‘ bir tarafdan Kara Hoca demekle şehîr Ahmed bağı ve bir tarafdan es-Seyyid 
Mustafa Çelebi bağı ve iki tarafdan tarîk-i âm ile mahdûd otuz çapalık bağımı ve 
yine karye-i mezbûrda vâki‘ bir tarafdan vâdi ve bir tarafdan Yani v. Nikola nâm 
zimmî bağı ve bir tarafdan orman ile mahdûd yirmi beş çapalık bağımı mezbûr 
Hristo’ya bey‘ bi’l-vefâ ile seksen sekiz esedî guruşa bey‘ edip ol dahi vech-i mu-
harrer üzre iştirâ ve kabûl eyledikden sonra meblağ-ı mezbûr seksen sekiz esedî 
guruşu yedinden tamâmen ahz u kabz edip zikr olunan bağları mahallinde kab-
za mezbûr Hristo’yu taslît ve târih-i kitâbdan yüz seksen gün tamâmına değin 
te’cîl eyledim dedikde vech-i mezbûrun ikrâr-ı meşrûhunu el-mukırrı’l-mezbûr 
vicâhen tasdîk ve şifâhen tahkīk etmeğin mâ vaka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: El-Hâc Hasan b. Ali, İbrahim Çelebi b. Hamza, Veli b. Mahmud, 
Mehmed Çelebi b. ( ), Ali Yazıcı.

847 [102a-2] Molla Hüsrev mahallesi avârızına vakfedilen paradan 
eski mütevelli Abbas Efendi’de kalan miktarın yeni 
mütevelliye verilmesi
Mahmiye-i İstanbul’da Molla Hüsrev mahallesi avârızına mevkūfe nukūdun 
bi’l-fi‘l mütevellîsi olan râfi‘ü’l-kitâb el-Hâc Ali b. Mehmed vakf-ı mezbûrun 
sâbıkan mütevellîsi olup mahalle-i mezbûre imâmı olan Abbas Efendi nâm ki-
mesne mah za rın da üzerine da‘vâ ve takrîr-i kelâm edip asl-ı mâl-ı vakf olan 
yedi yüz yirmi iki buçuk riyâlî guruşun iki yüz yirmi riyâlî guruşu Hamamcı 
Hacı Mustafa zimmetinde ve yüz guruşu bakkal Yani zimmetinde ve yüz gu-
ruşu dahi Bolu beyi zimmetinde olup bâkī üç yüz yirmi bir buçuk guruşunu 
mezbûr Abbas Efendi mukaddemâ erbâb-ı zimemden kabz edip hattâ târih-i 
kitâbdan üç gün mukaddem ikrâr dahi etmişidi, suâl olunup meblağ-ı bâkī-i 
mezbûr üç yüz yirmi iki buçuk guruşu bana teslîme mezbûr Abbas Efendi’ye 
tenbîh olunmak matlûbumdur dedikde gıbbe’s-suâl mezbûr Abbas Efendi mâl-ı 
vakf-ı mezbûrdan makbûzum ancak yüz seksen riyâlî guruşdur deyip ziyâde 
kabzını inkâr etmeğin müdde‘î-i mezbûrdan müdde‘âsını mübeyyine beyyine 
taleb olundukda mahalle-i mezbûre sük kâ nın dan el-Hâc Ali b. el-Hâc Mehmed 
ve Mustafa b. Abdullah nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka mezbûr Abbas Efendi mâl-ı vakf-ı 
mezbûrdan mezbûr Hamamcı Hacı Mustafa zimmetinde olan iki yüz yirmi 
riyâlî guruş ve mezbûr Yani zimmetinde olan yüz guruş ve mezbûr ( ) bey zim-
metinde olan yüz guruş ile cümlesi yedi yüz yirmi iki buçuk guruş olmak üzre 
üç yüz iki buçuk guruş makbûzu olduğunu târih-i kitâbdan üç gün mukaddem 
bizim huzûrumuzda ikrâr ve bizi işhâd etmişidi, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde 
ba‘de’t-ta‘dîl ve’t-tezkiyye şehâdetleri makbûle olmağın mûcebince ba‘de’l-hükm 
ve’t-tenbîh mâ hüve’l-vâki‘ bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çavuş b. Mehmed el-Mübâşir, Fazlullah b. Mehmed, Veli 
Beşe b. Receb, İsmail Efendi b. İbrahim, Ahmed Beşe b. Mehmed.







848 [102a-3] Hüseyin Bey b. Hasan’ın, Ahmed Çelebi’ye attâr 
malzemesinden borcunu ödediği
Tâife-i Yahud’un Portakal cemâ‘atinden Mosi v. Avraham ve Alaman cemâ‘atinden 
İsak v. İsrail nâm Yahudiler meclis-i şer‘-i şerîfde bâ‘isü’l-kitâb Hüseyin Bey b. Ha-
san nâm kimesne mah za rın da üzerine da‘vâ ve takrîr-i kelâm edip Sofyalı Ahmed 
Çelebi nâm kimesne yedimizden müşterâ ve makbûz beynimizde ma‘lûm attâr 
metâ‘ı ve esbâb bahâlarından zimmetinde hakkımız olan iki yüz doksan esedî 
guruş için cümlemiz bir yerde iken bizi mezbûr Hüseyin Bey üzerine havâle-i 
sahîha-i şer‘iyye ile havâle edip mezbûr Hüseyin Bey dahi kabûl ve meblağ-ı 
mezbûrun yetmiş guruşunu bize edâ edip bâkī zimmetinde kalmağla suâl olunup 
meblağ-ı bâkī-i mezbûrun merkūm Hüseyin Bey’den alıverilmesi matlûbumuzdur 
dediklerinde, gıbbe’s-suâl ve’l-inkâr müdde‘iyân-ı mezbûrândan müdde‘âlarını 
mübeyyine beyyine taleb olundukda her biri ityân-ı beyyineden izhâr-ı acz et-
meğin mezbûr Hüseyin Bey’e vech-i şer‘î üzre yemîn teklîf olundukda ol dahi 
alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince müdde‘iyân-ı 
mezbûrân vech-i muharrer üzre mu‘ârazadan men‘ olunup mâ vaka‘a bi’t-taleb 
ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Hasan Beşe b. ( ) Çukadâr, İbrahim 
Çelebi b. Mehmed, Hasan Çelebi b. Ahmed.

849 [102a-4] İstirati v. Çevako’nun koyunlarını gasbeden Rago 
v. Yani’den bedelin tahsil etmesi gerektiği
Sâbıkan sürekçi olup hâlâ meyhâneci tâifesinden olan bâ‘isü’l-kitâb İstirati v. Çevako 
nâm zimmî meclis-i şer‘-i şerîfde sürekçi Rago v. Yani nâm zimmî muvâcehesinde 
üzerine da‘vâ ve takrîr-i kelâm edip mukaddemâ eski Boğdan beyinden iştirâ ve 
kabz ve def ‘-i semen ettiğim bin re’s koyunumu Boğdan vilâyetinde Falcı nâm 
karye kurbunda ra‘y eder iken mezbûr Yani senin koyunlarını yeni bey bana bey‘ 
etti deyû ikişer buçuk guruş kıymetli bin re’s koyunumu tegallüben yedimden ahz 
u kabz etmiş idi suâl olunup mevcûd ise aynılarını bana teslîme müstehlek ise 
kıymet-i şer‘iyyelerini bana zâmin olmak için mezbûr Yani’ye tenbîh olunmak 
matlûbumdur dedikde, gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda sürekçi tâifesinden bi tarîki’l-müsâfere 
Medîne-i Ebî Eyyûb-i Ensârî -radiye anhü’l-Bârî- ma hal lâ tın dan Otakçılar ma-
hallesinde sâkin Köke v. Dimo ve çoban tâifesinden olup Medîne-i mezbûreye 
tâbi‘ Küçükköy nâm karyede sâkin Yorgi v. Andriye nâm zimmîler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka müdde‘î-i mezbûr 
eski Boğdan beyinden iştirâ ve kabz ettiği bin re’s koyununu zikr olunan mer‘âda 
ra‘y eder iken mezbûr Yani senin koyunlarını yeni Boğdan beyi bana bey‘ etti 
deyû tegallüben bizim huzûrumuzda müdde‘î-i mezbûrun yedinden ahz u kabz 
eyledi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde şâhidân-ı mezbûrânın keyfiyyet-i ahvâlini 
suâl için küttâb-ı mahkemeden mevlânâ Mehmed Efendi b. İsmail irsâl olunup ol 
dahi evvelâ mahalle-i mezbûreye ve sâniyen karye-i mezbûreye varıp şâhidân-ı 
mezbûrânı âlim olan çoban tâifesinden Hristo v. Minho ve Yani v. Dimo ve Rizo 
v. Dimo ve Yorgi v. Yani ve diğer Yorgi v. Kola ve kasab tâifesinde Bostancı Meh-
med Bey b. Mustafa ve Bostancı Halil Bey b. Abdullah ve Berber Hüseyin b. Veli 
ve Canbaz Mustafa Beşe b. Halil ve diğer Mustafa Beşe b. Musa nâm kimesneler-
den şâhidân-ı mezbûrânın keyfiyyet-i hâllerini suâl eyledikde her biri ma‘lûmu 
olan şâhid-i mezbûr için adl ve makbûlü’ş-şehâde[ler]dir deyû haber verdiklerini 
mevlânâ-yı mezbûr mahallinde tahrîr ba‘dehû ma‘an irsâl olunan Ramazan b. Ali 
ile meclis-i şer‘-i hatîre gelip alâ vukū‘ihî inhâ ve takrîr etmeleriyle ta‘dîl ve tezkiy-
ye olunduklarından sonra şehâdetleri makbûle olmağın mûcebince zikr olunan 
bin re’s koyunun a‘yânı mevcûde ise a‘yânını müdde‘î-i mezbûra teslîme müsteh-
lek ise ba‘de’l-beyân kıymet-i şer‘iyyelerini zâmin olmak üzre merkūm Yani’ye 
tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’l-âşir min Recebi’l-mürecceb li sene seb‘a ve seb‘în ve elf.
Şuhûdü’l-hâl: Bektaş Ağa b. Süleyman el-Mübâşir, İdris Çavuş b. Mustafa, 
umdetü’l-kuzât Abdülbâkī Efendi, Eyüb Ağa b. Ahmed, Şaban Ağa b. Süleyman, 
Hasan Beşe Çukadâr.

850 [102a-5] Hatice bt. Mehmed’in boşandığı kocası Mehmed Bey 
b. Ramazan’daki mehrini tahsil ettiği
Mahmiye-i İstanbul’da el-Hâc İlyas mahallesi sâkinelerinden Hatice bt. Mehmed 
nâm [hâtun] meclis-i şer‘-i hatîr-i lâzımü’t-tevkīrde zevc-i mutallıkı işbu bâ‘isü’l-
kitâb Mehmed Bey b. Ramazan nâm kimesne mah za rın da ikrâr ve takrîr-i kelâm 
edip mukaddemâ mezbûr Mehmed Bey’e nefsim[i] bin akçe mehr-i müeccel ve 
bin akçe mehr-i mu‘accel üzerine tezvîc edip ol dahi tezevvüc ve kabûl eyledikden 
sonra beni talâk-ı bâyin ile tatlîk etmeğin zimmetinde mütekarrir ve ma‘kūdun-
aleyh olan bin akçe mehr-i müeccelimi mezbûr Mehmed Bey yedinden ahz u kabz 
edip mehr-i mu‘accelim olan meblağ-ı bâkī bin akçe zimmetinde kalmışidi hâlâ 
mehr-i mu‘accel-i bâkī bin akçeyi dahi mezbûr Mehmed Bey yedinden bi’t-tamâm 
ve’l-kemâl ahz u kabz eyledim ba‘de’l-yevm zimmetinde bir akçe ve bir habbe hak-
kım kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bân li sene seb‘a ve seb‘în ve elf.
Şuhûdü’l-hâl: Hüseyin Beşe b. Ramazan, Mustafa b. Muharrem, İbrahim b. Ömer, 
Hasan Beşe b. Ramazan, İbrahim Çelebi b. Abbas.

851 [102a-6] Ahmed Beşe b. Abdullah’ın, kefaletten Fazlı Beşe’ye borcunu 
havale ettiği
Esirci tâifesinden Ahmed Beşe b. Abdullah nâm kimesne meclis-i şer‘de işbu 
bâ‘isü’l-kitâb Fazlı Beşe b. Ahmed nâm kimesne mah za rın da ikrâr ve takrîr-i 
kelâm edip mezbûr Fazlı Beşe’ye cihet-i kefâletden zimmetimde altmış beş esedî 
guruş deynim olup meblağ-ı mezbûrun on beş kıt‘a esedî guruşunu kendiye def ‘ 
ve teslîm edip bâkī elli kıt‘a esedî guruşu işbu hâzır bi’l-meclis Ali Beşe b. Abdul-
lah nâm kimesneden mezbûr Fazlullah Beşe’ye üçümüz bir mahalde iken havâle-i 
sahîha-i şer‘iyye ile havâle edip ol dahi kabûl eyledi dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Mehmed, Şaban Bey Ser-muhzırân, Şükrullah [b.] 
Mustafa, Hüseyin b. Abdullah.

852 [102b-1] Molla Fenârî Vakfı’na ait hâsılatın câbî tarafından vakıf 
mütevellisine teslim edildiği
Merhûm ve mağfûrun leh Molla Fenârî evkāfı’na ber vech-i iştirâk evlâdiyyet 
üzre mütevellî olan es-Seyyid Ahmed Efendi ve es-Seyyid Mehmed Efendi taraf-
larından husûs-ı âti’l-beyâna vekîl-i sâbitü’l-vekâle olan Ramazan Bey b. Süley-
man nâm kimesne meclis-i şer‘-i hatîr-i lâzımü’t-tevkīrde vakf-ı mezbûrun câbîsi 
olan bâ‘isü’l-kitâb Mustafa Bey b. Cafer nâm kimesne mah za rın da bi’l-vekâle 
ikrâr ve takrîr-i kelâm edip evkāf-ı mezbûreden olup vilâyet-i Anadolu’da Kü-
tahya kazâsı nevâhîsinden Gümüş nâhiyesine tâbi‘ İnegazi ve Elmalı ve Yüreğir 
nâm karyelerin bin altmış yedi senesi Martı ibtidâsından bin yetmiş iki senesi 
Martı ibtidâsına gelinceye değin hâsıl olan mahsûlâtı mezbûr Mustafa Bey vakf-ı 
mezbûrun câbîsi olmağla taraf-ı vakf için ahz u kabz edip mesârif-i vakfa sarf et-
mişdi, hâlâ müvekkilân-ı mûmâ-ileyhimâ es-Seyyid Ahmed Efendi ve es-Seyyid 
Mehmed Efendi mezbûr Mustafa Bey’in bi’t-tevliyye muhâsebelerini görüp sinîn-i 
mezkûrede zikr olunan karyeler mahsûlâtından merkūm Mustafa Bey yedinde 
vakf-ı mezbûrun bir akçe ve bir habbesi kalmamışdır dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Sahhâf Ahmed Efendi el-Kadı, eş-Şeyh Mehmed Efendi, İbrahim 
Çelebi b. Mehmed, Mehmed b. Ramazan.







853 [102b-2] Handan bt. Abdullah’ın satın aldığı câriyenin kusurlu 
çıkması üzerine geri vermesi
Mahmiye-i İstanbul’da Karabaş mahallesi sâkinelerinden Handan bt. Abdullah 
nâm hâtun tarafından husûs-ı âti’l-beyâna vekîl olduğu Mehmed Efendi b. İd-
ris ve Mehmed b. Mehmed nâm kimesneler şehâdetleri ile şer‘an sâbit olan es-
Seyyid Mehmed Çelebi b. es-Seyyid Mehmed nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de Ali Bey b. İshak nâm kimesne 
mah za rın da üzerine da‘vâ ve takrîr-i kelâm edip mezbûr Ali Bey târih-i kitâbdan 
on iki gün mukaddem rıkkıyyetini mu‘terife işbu orta boylu, elâ gözlü, açık kaşlı 
Rûsiyyetü’l-asl Mülâyim bt. Abdullah’ı uyûbdan sâlime olmak üzre müvekkilem 
mezbûre Handan’a altmış beş esedî ve bir zolota guruş semen-i makbûza bey‘ ve 
teslîm edip müvekkilem mezbûre Handan’a dahi iştirâ ve tesellüm ettiğimden 
sonra târih-i kitâbdan on iki gün mukaddem mevsûfe-i mezbûrenin sağ gözünde 
azb ta‘bîr olunur aybına ve sol baldırında mâde? ta‘bîr olunur aybına muttali‘a ol-
dukda kabûl etmeyip ( ) nâm kimesneye emânet verip aybeyn-i mezbûreyn bâyi‘-i 
mezbûr yanında mevcûd olup kadîm olmağla suâl olunup mevsûfe-i mezbûre 
bâyi‘-i mezbûra red olunup semen-i mezbûrun alıverilmesi matlûbumdur dedik-
de tevcîh-i husûmet için mevsûfe-i mezbûre etibbâdan Mustafa Efendi b. Mehmed 
ve Mehmed Efendi b. Mustafa nâm kimesnelere irâe olundukda mezbûrân Mus-
tafa Efendi ve Mehmed Efendi elân mevsûfe-i mezbûrdan aybeyn-i mezbûreynin 
vücûdunu ihbâr ettiklerinden sonra mezbûr Ali Bey’e suâl olundukda mevsûfe-i 
mezbûreyi müvekkile-i mezbûreye semen-i mezbûra bey‘ ve kabz-ı semen ettiğini 
ikrâr lâkin aybeyn-i mezbûreynin kendi yanında mevcûd olup kadîm olduğunu 
inkâr edicek müdde‘î-i mezbûrdan aybeyn-i mezbûreynin bâyi‘-i mezbûr yanında 
mevcûd olup kadîm olduğuna beyyine taleb olundukda mezbûrân Mustafa Efendi 
ve Mehmed Efendi li ecli’ş-şehâde meclis-i şer‘a hâzırân olup istişhâd olundukla-
rında fi’l-hakīka mevsûfe-i mezbûra olan aybeyn-i mezbûreyn kadîm olup üç ay-
dan ekalde hâdis olur makūlesinden değildir, biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiyye şehâdetleri makbûle oldukdan sona müvekkile-i mezbûreye 
şer‘an yemîn lâzım gelmekle müvekkile-i mezbûre meclis-i şer‘a ihzâr olundukda 
mevsûfe-i mezbûreyi aybına muttali‘a oldukdan sonra kabûl ve istihdâm etmeyip 
kavlen veya fi‘len kendiden kabûlünü müş‘ir bir nesne sâdır olmadığına mezbûre 
Handan’a yemîn teklîf olundukda ol dahi alâ vefk i’l-mes’ûl yemîn billâhi aliyyi’l-
a‘lâ etmeğin mûcebince câriye-i mevsûfe-i mezbûreyi istirdâd ve kabza ve semen-i 
mezbûru mezbûre Handan’a edâya merkūm Ali Bey’e tenbîh olunmağın mâ vaka‘a 
bi’t-taleb ketb olundu.
Fi’l-yevmi’s-sâlis min şehri Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Zülfikār Bey, Abdüllatîf Çelebi, Hasan Beşe b. ( ) Çukadâr, Mehmed 
Çelebi b. Abdullah.

854 [102b-3] Miyaser v. Haçador’un, ölen Numanzâde Abdurrahman 
Efendi’ye sattığı menzilin parasının ödenmediği yolundaki 
iddiasının geçersiz olduğu
Mahmiye-i İstanbul’da Şeyh Ferhad mahallesi sük kâ nın dan Miyaser v. Haçador 
nâm zimmî dîvân-ı kāimmakām-ı hazret-i sadr-ı a‘zamîde akd olunan meclis-i 
şer‘-i âlîde hâlâ mahmiye-i mezbûrede şıkk-ı evvel deft erdârı kāimmakāmı 
olup bundan akdem bilâ-vâris vefât eden merhûm Numanzâde Abdurrahman 
Efendi’nin terekesinden olmak üzre zikri âtî menzile vâzı‘ü’l-yed olan Emîrü’l-
ümerâ’i’l-kirâm Mehmed Paşa -dâme birruhû ve feşâ- mah za rın da da‘vâ ve 
takrîr-i kelâm edip mahalle-i mezbûrda vâki‘ bir tarafdan Agop nâm zimmî 
mülkü ve bir tarafdan Serkis nâm zimmî mülkü ve bir tarafdan İbrahim Çelebi 
bahçesi ve bir tarafdan tarîk-i âm ile mahdûd bir bâb fevkānî ve bir bâb tahtânî 
odaları ve bir matbah ve bir sofa ve bir havlu ve bir su kuyusu ve zât-ı eşcâr-ı 
müsmire ve gayr-ı müsmire bahçeyi müştemil mülk menzilimi cümle tevâbi‘ ve 
levâhıkı ile bin yetmiş altı senesi Cemâziyelâhiresi’nin on yedinci günü müteveff â-
yı mezbûra hayâtında seksen bin akçeye bey‘ ve teslîm edip ol dahi iştirâ ve tesel-
lüm edip semen-i mezbûru kable’l-edâ vefât etmekle zimmetinde kalmağın suâl 
olunup semen-i mezbûru tereke-i vâfiyesinden bana edâya mûmâ-ileyh Mehmed 
Paşa’ya tenbîh olunmak matlûbumdur dedikde gıbbe’s-suâl mûmâ-ileyh Meh-
med Paşa cevâbında müteveff â-yı mezbûr hayâtında semen-i mezbûr seksen bin 
akçeyi tamâmen müdde‘î-i mezbûra edâ ve teslîm edip müdde‘î-i mezbûr dahi 
ahz ve istîfâ edip hattâ müdde‘î-i mezbûr semen-i merkūmu vech-i muharrer 
üzre ahz ve istîfâ ettiğini sene-i mezbûre Cemâziyelâhiresi’nin on yedinci günü 
mahmiye-i mezbûrda Mahmud Paşa mahkemesinde nâibü’ş-şer‘ olan Ahmed 
Efendi huzûrunda ikrâr edip hüccet olunmuşidi deyû mazmûnu min külli’l-vücûh 
takrîr-i meşrûhuna mutâbıka ve târih-i mezbûr ile müverraha ve nâib-i mûmâ-
ileyhin hat ve hatmini hâviye hüccet-i şer‘iyye ibrâz edicek gıbbe’s-suâl müdde‘î-i 
mezbûr Miyaser mazmûn-ı hüccet-i mezbûreyi inkâr etmeğin müşârün-ileyh 
Mehmed Paşa’dan mazmûn-ı hüccet-i mezbûreyi mübeyyine beyyine taleb olun-
dukda udûl-i müslimînden olup mahalle-i mezbûrda imâm olan Mahmud Efendi 
b. Ali ve Osman b. Ahmed ve Halil b. İbrahim nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka mezbûr Miya-
ser menzil-i mahdûd-ı mezbûrun semeni olan meblağ-ı mezbûr seksen bin ak-
çeyi müteveff â-yı mezbûr Numanzâde Abdurrahman Efendi’den hayâtında ahz 
ve istîfâ ettiği sene-i mezbûr Cemâziyelâhiresi’nin on yedinci günü mahkeme-i 
mezbûrda nâibü’ş-şer‘ olan mûmâ-ileyh Ahmed Efendi huzûrunda merkūm 
Abdurrahman Efendi muvâcehesinde ikrâr ve bizi işhâd edip mûmâ-ileyh Ah-
med Efendi dahi vech-i muharrer üzre ikrârını tahrîr edip hüccet-i mezbûreyi 
vermişidi, biz mazmûn-ı hüccet-i mezbûreye bu vech üzre şâhidiz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince müdde‘î-i mezbûr vech-i muharrer üzre 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü erbâbi’t-tahrîr ve’l-kalem Ebûbekir Efendi b. (  ) Tezkireci, 
umdetü erbâbi’t-tahrîr ve’l-kalem Mustafa Efendi b. ( ) Tezkireci, zübdetü’l-a‘yân 
İsmail Ağa Serçavûşân, Eyüb Ağa b. ( ) Kethüdâ-yı hazret-i efendi

855 [102b-4] Taşçı esnafının Bayezid Ağa mahallesi avârız vakfı için üç 
avârız hane bedelini üstlendikleri
Mahmiye-i İstanbul’da vâki‘ taşçı tâifesinin kethüdâları Duka v. Dumo ve 
ihtiyârlarından Papa Yorgi v. Serafil ve Kiro v. Duka ve Kostantin v. İstefanos 
ve Liko v. Minho ve Pando v. Duka ve Koka v. Kiro ve Fentari v. Dimitri ve 
Duka v. Dino ve Biço v. Fanka nâm zimmîler meclis-i şer‘-i şerîf-i lâzımü’t-
teşrîfde mahmiye-i mezbûre hısnı ebvâbından Topkapısı dâhilinde Bayezid Ağa 
mahallesi avârızına mevkūfe nukūdun bi’l-fi‘l mütevellîsi olan Mahmud Çelebi 
b. Muharrem ve mahalle-i mezbûre imâmı Mustafa Efendi b. Ramazan ve ahâlî-i 
mahalle-i mezbûreden Ahmed Çelebi b. Mustafa ve Hüseyin Çelebi b. Ahmed 
ve İbrahim Çelebi b. Mustafa ve Ali Bey b. Mehmed nâm kimesneler mah za rın-
da her biri takrîr-i kelâm ve ta‘bîr ani’l-merâm edip mahalle-i mezbûrenin do-
kuz hâne avârızı olup mukaddemâ biz rızâmız ile bir hânesini mahalle-i mezkûr 
ahâlîsine malımızdan imdâd edegelmişdik ba‘de’l-yevm beher sene zikr olu-
nan dokuz hânenin üç hânesini rızâmız ile kendi malımızdan ahâlî-i mahalle-i 
mezkûreye imdâd etmek üzre ta‘ahhüd eyledik dediklerinde mâ hüve’l-vâki‘ 
bi’t-taleb ketb olundu.
Fi’l-yevmi’s-sânî aşer min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Mehmed, Baba Re-
sul b. Rıdvan, Mehmed Çelebi b. Halil, Ahmed b. Yusuf.

856 [102b-5, Arapça] Sâliha bt. Mahmud’un muhâlaa yoluyla boşandığı
Medîne-i mahmiye-i Kostantıniyye ma hal lâ tın dan Hatice Sultan mahallesinde 
sâkine olan Sâliha bt. Mahmud nâm hâtun meclis-i şer‘-i şerîf ve mahfil-i dîn-i 
münîfe -el-masûn ani’t-tağyîr ve’t-tahrîf- hâzıre olup Hasan Beşe b. Mahmud 
zevc-i dâhilün-bihâsı ile hul‘ eyledi. Zevc-i mezbûru da nikâhında ma‘kūdun-
aleyh olan râyicü’l-vakt dört bin akçe mehr-i müecceli, beynlerinde ma‘lûm olan 
nafaka-i iddeti ve me’ûnet-i süknâsı zevcesi üzerine olmak üzre anınla muhâla‘a 
eyledi. Mezbûre Sâliha bu sûretle yeni bir akd-i nikâh yapılmadan ve yeni bir me-
hir ödenmeden zevc-i mezbûruna helâl olmayacak şekilde andan ayrılmış oldu. 
Sonra her biri diğerinin zimmetini zevciyyete müte‘allik cemî‘ de‘âvîden ibrâ-i 
âmm-ı kātı‘ ile ibrâ eyledi.
Cerâ zâlike ve hurrire fi’l-yevmi’s-sâlis aşere min Şa‘bâni’l-mu‘azzam sene seb‘a ve 
seb‘în ve elf.
Şuhûdü’l-hâl: Yusuf b. Hasan, Mahmud b. Abdullah, Mahmud Çelebi b. Abdur-
rahman, Hasan Çelebi b. Ahmed el-Müezzin, İbrahim Çelebi b. Abbas.

857 [102b-6] Âişe bt. Ahmed’in vakıftan aldığı borcuna karşılık rehin 
verdiği evini borcunu ödeyerek geri aldığı
Mahmiye-i İstanbul’da merhûm İbrahim Paşa sarayı’nda vâki‘ iç oğlanlarına 
merhûm Mustafa Efendi’nin vakf eylediği nukūdun mütevellîsi olan Hasan Bey b. 
Nurullah nâm bevvâb-ı sultânî meclis-i şer‘-i şerîf-i lâzımü’t-teşrîfde mahmiye-i 
mezbûrede Tahtaminâre mahallesi sâkinelerinden Âişe bt. Ahmed nâm hâtun 
tarafından husûs-ı âti’l-beyâna vekîl olup hasm-ı şer‘î-i câhid mah za rın da bimâ 
hüve nehcü’s-sübût şer‘an vekâleti sâbite olan Abdurrahman Efendi b. Osman 
Efendi mah za rın da ikrâr ve takrîr-i kelâm edip müvekkile-i mezbûre Âişe Hâtun 
târih-i kitâbdan dört sene mukaddem mâl-ı vakf-ı mezbûrdan yedimden iki yüz 
esedî guruş ahz u kabz edip mahalle-i mezbûrda [98a]ma‘lûmü’l-hudûd mülk menzilini meblağ-ı mezbûr mukābelesinde rehn vaz‘ ey-
lemişidi hâlâ meblağ-ı mezbûr iki yüz esedî guruşu dört senede müctemi‘ olan 
ribh-i ma‘lûmu vekîl-i mezbûr Abdurrahman Efendi yedinden tamâmen ahz u 
kabz edip menzil-i mezbûru fekk-i rehn eyledim min ba‘d müvekkile-i mezbûre 
Âişe Hâtun zimmetinde meblağ-ı mezbûr iki yüz esedî guruşdan ve ribhden bir 
akçe ve bir habbe bâkī kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Bey b. Ahmed Ser-oda, es-Seyyid Mehmed Ağa b. ( ) el-
Cündî, Musli Bey Helvacı, Ebûbekir Çelebi el-Müezzin, Mehmed b. Mustafa.858 [103a-1] Hatice bt. Ali Paşa’nın kayıp Mustafa Çavuş b. Mehmed’in 
kefili olup borcunu İsmail Çelebi’ye ödemesi
Mahrûse-i Galata’da Yolcuoğlu mahallesinde sâkin bâ‘isü’l-kitâb İsmail Çele-
bi b. Ali nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de Hatice Hanım bt. Ali Paşa mah za rın da üzerine da‘vâ ve takrîr-i 
kelâm edip mezbûre Hatice Hanım’ın zevci gāib ani’l-meclis Mustafa Çavuş b. 
Mehmed nâm kimesne zimmetinde çuka ve kumaş bahâlarından hakkım olan iki 
yüz esedî guruşa mezbûre Hatice Hanım kefîl oldukdan sonra deyn-i mezbûru 
târih-i kitâbdan on gün tamâmına değin te’cîl eylemişdir, suâl olunup ecel-i mezbûr 
hulûlünde deyn-i mezbûru bana edâya mezbûre Hatice Hanım’a tenbîh olunmak 
matlûbumdur dedikde gıbbe’s-suâl mezbûre Hatice Hanım vech-i muharrer üzre 
cihet-i kefâletden müdde‘î-i mezbûra târih-i kitâbdan on gün tamâmına değin 
müeccel iki yüz esedî guruş deyni olduğunu ikrâr etmeğin mûcebince meblağ-ı 
mezbûru ba‘de hulûli’l-ecel müdde‘î-i mezbûra edâya mezbûre Hatice Hanım’a 
tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: İbrahim Çelebi b. Ahmed, İsmail b. Mehmed, Halil b. Mustafa, Ali 
b. Mehmed.

859 [103a-2] Abdülkādir Çelebi b. İbrahim’in, Hatice Hanım’daki 
alacağını kefil Mehmed Çelebi b. Mehmed’den istediği
Mahmiye-i İstanbul’da Ali Paşa-yı Atîk mahallesinde sâkin bâ‘isü’l-kitâb 
Abdülkādir Çelebi b. İbrahim meclis-i şer‘-i şerîf-i şâmihü’l-imâd ve mahfil-i dîn-i 
münîf-i râsihü’l-evtâdda mahrûse-i Galata’ya tâbi‘ kasaba-i Kasımpaşa’da Sirkeci 
mahallesinde sâkin Ağırtıcı demekle ma‘rûf Mehmed Çelebi b. Mehmed nâm ki-
mesne mah za rın da üzerine da‘vâ ve takrîr-i kelâm edip zikr olunan Sirkeci mahal-
lesi sük kâ nın dan Hatice Hanım zimmetinde cihet-i deyn-i şer‘îden hakkım olan 
bin iki yüz yetmiş beş buçuk esedî guruşa bundan akdem merkūm Mehmed Çele-
bi emr [ve] kabûlü hâviye kefâlet-i sahîha-i şer‘iyye ile kefîl olmuşdu hâlâ meblağ-ı 
mezkûr bin iki yüz yetmiş beş buçuk esedî guruşu kefâletine binâen merkūm 
Mehmed Çelebi’den taleb ederim suâl olunsun dedikde gıbbe’s-suâl mezkûr Meh-
med Çelebi fi’l-hakīka müdde‘î-i merkūm Abdülkādir Çelebi’nin mezbûre Hatice 
Hanım zimmetinde cihet-i mezkûreden hakkı olan bin iki yüz yetmiş beş buçuk 
esedî guruşa bundan akdem emr [ve] kabûlü hâviye kefâlet-i sahîha ile kefîl oldu-
ğunu bi tav‘ihî ikrâr ve i‘tirâf etmeğin mûcebince meblağ-ı mezkûr bin iki yüz yet-
miş beş buçuk esedî guruşu müdde‘î-i mezbûra edâ ve teslîme merkūm Mehmed 
Çelebi’ye tenbîh olunup mâ vaka‘a bi’t-taleb ketb olundu.
Fi’l-yevmi’l-hâdî aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Süleyman Çavuş b. Mahmud, Mehmed Çavuş b. Sefer, Hasan Çelebi 
b. Ahmed.

860 [103a-3] es-Seyyid İbrahim b. es-Seyyid Mehmed’in, Mehmed’de 
Borlu bogasi bahasından alacaklı olduğu
Mahmiye-i İstanbul’da Sepetçiler hanı’nda sâkin olup tüccâr tâifesinden işbu 
bâ‘isü’l-kitâb es-Seyyid İbrahim b. es-Seyyid Mehmed nâm kimesne mah za rın-
da üzerine da‘vâ ve takrîr-i kelâm edip mezbûr Mehmed zimmetinde yedinden 
müşterâ ve makbûz her biri altmış beşer akçeye olmak üzre elli sekiz aded Borlu 
bogasi[si] semeninden üç bin yedi yüz yetmiş akçe hakkım vardır hâlâ taleb ede-
rim suâl olsun dedikde gıbbe’s-suâl mezbûr Mehmed cevâbında fi’l-vâki‘ müdde‘î-i 
mezbûra her biri altmış beşer akçeye olmak üzre elli sekiz aded Borlu bogasi[si] se-
meninden üç bin yedi yüz yetmiş akçe zimmetimde lâzımü’l-edâ ve vâcibü’l-kazâ 
deynim vardır deyû bi tav‘ihî ikrâr ve i‘tirâf etmeğin ikrârı mûcebince meblağ-ı 
mezbûr üç bin yedi yüz yetmiş akçeyi müdde‘î-i mezbûra edâ ve teslîme merkūm 
Mehmed’e tenbîh birle mâ vaka‘a bi’t-taleb ketb olundu.
Fi’l-yevmi’l-âşir min Ramazâni’l-mübârek li sene seb‘a ve seb‘a ve elf.
Şuhûdü’l-hâl: Veli b. Mahmud, Mehmed b. Ramazan, Hüseyin b. Ebûbekir, Hasan 
b. Ahmed, İbrahim b. Ahmed.

861 [103a-4] Kadı Mehmed Efendi’nin ölen el-Hâc Mustafa b. el-Hâc 
Hızır’daki alacağını vârislerinden tahsil ettiği
Sâbıkan diyâr-ı Mısriyye’de Buheyre kadısı olan Mehmed Efendi b. Yusuf tara-
fından husûs-ı âti’l-beyâna vekîl olduğu İbrahim Çelebi b. Ahmed ve Ahmed 
b. Ali nâm kimesneler şehâdetleriyle şer‘an sâbit olan es-Seyyid Osman Efendi 
b. es-Seyyid Mehmed meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de mahmiye-i İstanbul’da Âşık Paşa mahallesi ahâlîsinden olup 
tarîk-i hacc-ı şerîfde vefât eden el-Hâc Mustafa b. el-Hâc Hızır’ın veresesinden 
tereke-i vâfiyesine vâzı‘ü’l-yed olan kebîr oğlu Ahmed nâm bâliğ-i emred mah-
za rın da üzerine da‘vâ ve takrîr-i kelâm edip müvekkilim mezbûr Mehmed Efendi 
yüz kıt‘a esedî guruşunu müteveff â-yı mezbûrun hayâtında emriyle reşîdi el-Hâc 
Yusuf nâm kimesneye def ‘ ve teslîm edip mezbûr Hacı Yusuf dahi kabz ve te-
sellüm ettikden sonra kable’l-îfâ mezbûr Hacı Mustafa vefât etmişidi suâl olu-
nup mezbûr Hacı Mustafa’nın emrine binâen tereke-i vâfiyesinden edâya tenbîh 
olunmak matlûbumdur dedikde gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyineden izhâr-ı acz 
ile istihlâf etmeğin müteveff â-yı mezbûrun emri ile müvekkili merkūm Mehmed 
Efendi mezbûr Hacı Yusuf ’a yüz kıt‘a esedî guruş def ‘ ve teslîm edip mezbûr Hacı 
Yusuf dahi ahz u kabz ettiğini bilmediğine mezbûr Ahmed’e yemîn teklîf olunduk-
da mezbûr Ahmed yemînden nükûl etmeğin mûcebince verilip ba‘dehû mezbûr 
Mehmed Efendi’ye yemîn vermek üzre meblağ-ı mezbûr yüz kıt‘a esedî guruşu 
tereke-i vâfiye-i müteveff â-yı mezbûrdan vekîl-i mezbûra edâya merkūm Ahmed’e 
tenbîh olundukdan sonra vekîl-i mezbûr es-Seyyid Osman Efendi meclis-i şer‘-i 
şerîf ’de mezbûr Ahmed tarafından ikrâr-ı âti’l-beyânı tasdîka vekîl olduğu nehc-i 
şer‘î üzre sâbit olan Kenan b. Abdullah mah za rın da ikrâr ve takrîr-i kelâm edip 
ânifen edâsına tenbîh olunan yüz kıt‘a esedî guruşu mezbûr Ahmed yedinden 
tamâmen ahz u kabz eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sâbi‘ min Ramazâni’l-mübârek li sene seb‘a ve seb‘în ve elf.
Şuhûdü’l-hâl: El-Hâc Mehmed b. Bayezid, el-Hâc Hasan b. Abdullah, el-Hâc Mah-
mud b. Nasuh, Hasan Beşe b. Abdullah.

862 [103a-5] Kiko v. Milo’nun, Atanaş v. Merfoz’a açtığı tarla 
davasından vazgeçtiği
Vilâyet-i Rumeli’nde Opar kazâsına tâbi‘ Turlic? nâm karye ahâlîsinden Kiko 
v. Milo nâm zimmî meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de Atanaş v. Merfoz nâm zimmî muvâcehesinde ikrâr ve takrîr-i 
kelâm edip karye-i mezbûrda vâki‘ iki tarafdan kaya ve bir tarafdan Mehmed Beşe 
nâm kimesne ve bir tarafdan Mustafa nâm kimesne tarlalarıyla mahdûd merkūm 
Atanaş’ın taht-ı tasarrufunda olup ba‘dehû bana intikāl-i âdî ile intikāl eyledi 
deyû mezbûr Atanaş’dan da‘vâ ve taleb etmişdim, hâlâ zikr olunan tarla mezbûr 
Atanaş’ın tasarrufunda olduğu ma‘lûmum olup da‘vâ-yı mezbûrdan ferâgat edip 
min ba‘d zikr olunan tarlada benim alâka ve medhalim yokdur dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-âşir min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Hüseyin Beşe b. İbrahim, Mehmed Beşe b. Abdullah, Mehmed Beşe 
b. Mustafa, Hüseyin Beşe b. Ebûbekir, Ali b. Abdi, Ali b. ( ).

863 [103a-6] el-Hâc Mehmed b. Nasuh’un, Hasan b. Kandil’den esvap 
bahasından alacaklı olduğu
Mahmiye-i İstanbul’da Macuncu Kasım mahallesinde sâkin el-Hâc Mehmed b. 
Nasuh nâm kimesne meclis-i şer‘-i hatîr-i lâzımü’t-tevkīrde Hasan b. Kandil nâm 
kimesne mah za rın da üzerine da‘vâ ve takrîr-i kelâm edip merkūm Hasan zimme-
tinde yedimden müşterâ ve makbûz beynimizde ilm-i şer‘î ile ma‘lûm esvâb se-
meninden ba‘de külli hesâb yüz altmış üç esedî guruş hakkım vardır taleb ederim 
suâl olunsun dedikde gıbbe’s-suâl mezkûr Hasan cevâbında fi’l-hakīka müdde‘î-i 
merkūm Hacı Mehmed’e vech-i meşrûh üzre ba‘de külli hesâb yüz altmış üç esedî 
guruş zimmetimde lâzımü’l-edâ ve vâcibü’l-kazâ deynim vardır deyû bi tav‘ihî 
ikrâr ve i‘tirâf etmeğin mûcebince meblağ-ı mezbûru müdde‘î-i merkūma edâ ve 
teslîm merkūm Hasan’a tenbîh olunup mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed b. Abdullah, İsmail b. Mustafa, Hasan Beşe, Ramazan b. Ali.

864 [103a-7] Mehmed Çavuş b. Hızır’ın bahçe ve değirmenini Musli 
Çelebi b. Receb’e sattığı
Vilâyet-i Anadolu’da Ayıntab’da Demirci mahallesi ahâlîsinden olup hâlâ 
mahmiye-i İstanbul’da bi tarîki’l-müsâfere Elçi hanı’nda sâkin Mehmed Çavuş 
b. Hızır nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de bâ‘isü’l-kitâb Musli Çelebi b. Receb nâm kimesne mah za rın da 
ikrâr ve takrîr-i kelâm edip akd-i âtînin sudûruna değin yedimde mülküm ve 
hakkım olup kasaba-i mezbûre kurbunda vâki‘ iki tarafdan mekābir ve bir ta-
rafdan (  ) oğlu vakfı ve bir tarafdan âhar mülküm ile mahdûd bir kıt‘a bahçe-
mi ve kasaba-i mezbûreye tâbi‘ Sazkara nâm karye kurbunda vâki‘ Sazkara suyu 
ile dâyir ma‘lûmü’l-hudûd bir göz su değirmenimi ve Cevizli nâm mevzi‘de vâki‘ 
ma‘lûmü’l-hudûd bir kıt‘a hadravât bahçemi mezbûr Musli Çelebi’ye bey‘-i kat‘î 
ile bi safk atin vâhidetin altı yüz elli esedî guruşa bey‘, ol dahi iştirâ ve kabûl edip 
semen-i mezbûru yedinden tamâmen ahz u kabz [103b] eylediğimden sonra zikr 
olunan bahçeler ile değirmeni mahallerinde kabza mezbûr Musli Çelebi’yi taslît 
eyledim, min ba‘d zikr olunan bahçeler ile değirmen mezbûr Musli Çelebi’nin 
mülk-i müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Süleyman Ağa b. Mehmed, Süleyman Efendi [b.] Şerefeddin, Meh-
med Beşe b. Abdullah, İbrahim Çelebi b. Maksud, Mehmed Ağa b. Mahmud.

865 [103b-1] Ermeni patriği Mardoros v. Kirkor’un patriklik hakkı 
alacağı için tayin ettiği vekillere Nazar v. Aznar’ın itirazının reddi
Hâlâ Kudüs-i şerîf ’de Ermeni patriği olan Mardoros v. Kirkor nâm Ermeni tara-
fından vech-i âtî üzre vekâlet iddi‘â eden işbu ashâbü’s-sifr Ohannes v. Andres 
ve Simon ve Haçador ve Bogos v. Iskander ve Avraham v. Vartres ve Serkis v. 
Karagöz ve kuyumcu Ohan v. Agop ve Toros v. Arakir nâm Ermeniler meclis-i 
şer‘-i şerîf-i lâzımü’t-teşrîfde mahmiye-i İstanbul’da ( ) mahallesi ahâlîsinden Na-
zar v. Aznar nâm Ermeni muvâcehesinde her biri üzerine da‘vâ ve takrîr-i kelâm 
edip mezbûr Mardoros medîne-i İstanbul ve Galata ve Bursa ve Tekfurdağı’nda 
sâkin Ermeni tâifesi zimmetlerinde olan hakkını ahz u kabz ve kendiye îsâle ve 
kabz ve îsâlin mütevakkıf olduğu umûrun küllîsine tarafından her birimizi vekîl 
ve menâbına nâib nasb ve ta‘yîn eyledi ve mezbûr Mardoros’un merkūm Nazar 
zimmetinde deyn-i şer‘îden on esedî guruş hakkı olmağla suâl olunup meblağ-ı 
mezbûrun alıverilmesi matlûbumuzdur dediklerinde gıbbe’s-suâl mezbûr Nazar 
deyn-i mezbûru ikrâr lâkin müdde‘iyyûn-ı mezbûrûnun vech-i muharrer üzre 
vekâletlerini inkâr etmeğin müdde‘iyyûn-ı mezbûrûndan müdde‘âlarını mübey-
yine beyyine taleb olundukda mahmiye-i mezbûrede Langa kurbunda sâkin As-
vador v. Agop ve Binyat v. Moyser ve Erzurum’da Buşeh mahallesi ahâlîsinden 
Abraham v. Serkis nâm Ermeniler li ecli’ş-şehâ[de] meclis-i şer‘a hâzırûn olup 
istişhâd olunduklarında fi’l-hakīka mezbûr Mardoros medâyin-i mezbûrede 
sâkin Ermeni tâifesi zimmetlerinde hakkı olan cemî‘ düyûn ve nüzûru ahz u kab-
za ve kendiye îsâle ve kabz ve îsâl mütevakkıf olduğu umûrun küllîsine tarafından 
medyûn-ı mezbûra ve bizim huzûrumuzda vekîl ve menâbına nâib nasb ve ta‘yîn 
edip anlar dahi kabûl ve merâsimini edâya ta‘ahhüd etmişler idi, biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
müdde‘iyyûn-ı mezbûrûnun vech-i mübeyyen üzre vekâletlerine hükm olunup 
meblağ-ı mezbûru müdde‘iyyûn-ı mezbûrûna teslîme merkūm Nazar’a tenbîh 
olunmağın mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân Kethüdâ-yı muhzırân, İbrahim 
Çelebi b. Ahmed, Hasan Çelebi b. Ahmed, Baba Resul b. Rıdvan, Mehmed b. Ra-
mazan inşâallâh dura.

866 [103b-2] Ölen İsmihan bt. Mehmed’in terekesinin vârisler 
arasında paylaşıldığı
Mahmiye-i İstanbul’da Fîruz Ağa mahallesinde sâkine iken bundan akdem vefât 
eden İsmihan bt. Mehmed nâm hâtunun verâseti zevc-i metrûkü Hasan b. Ab-
dullah ve vâlidesi Fâtıma bt. Ebûbekir ve li ebeveyn er karındaşı Ahmed’e ve li 
ebeveyn kız karındaşı Sâliha’ya münhasıra ve tashîh-i mes’eleleri on sekiz sehim-
den olup sihâm-ı mezbûreden dokuz sehmi zevci merkūm Hasan’a ve üç sehmi 
vâlidesi mezbûre Fâtıma’ya ve dört sehmi karındaşı mezbûr Ahmed’e ve iki sehmi 
kız karındaşı mezbûre Sâliha’ya münhasıra olduğu şer‘an zâhir ve müte‘ayyin ol-
dukdan sonra mezbûre Sâliha asâleten ve mezbûr Ahmed dahi kendi tarafından 
asâleten ve mezbûre Fâtıma tarafından husûs-ı âti’l-beyâna sâbitü’l-vekâle vekîl 
olmağla vekâleten meclis-i şer‘-i şerîfde müteveff ât-ı mezbûrenin terekesine 
vâzı‘ü’l-yed olan işbu bâ‘isü’l-kitâb mezbûr Hasan mah za rın da her biri asâleten ve 
vekâleten ikrâr ve takrîr-i kelâm edip mezbûr Hasan ile şirâya ve sıhhat-i sulhü hâvî 
mevâni‘-i müfsideden ârî bi tarîki’t-tehârüci’ş-şer‘î altı yüz akçe üzerine sulh olup 
bedel-i sulh-i mezbûru tamâmen yedinden ahz u kabz edip tereke-i müteveff ât-ı 
mezbûreye müte‘allika da‘vâdan her biriniz asâleten ve vekâleten mezbûr Hasan’ın 
zimmetini ibrâ-i âm ile ibrâ eyledik dediklerinde ba‘de’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mellâh? Ferruh b. Mehmed, Mehmed Çelebi b. Abdullah, Mustafa 
Çelebi b. ( ) el-Müezzin, el-Hâc Mehmed b. Ali, Mustafa b. Ahmed.

867 [103b-3] Avanos v. Timur’un, el-Hâc Kenan Beşe b. Abdullah’a evini 
bey‘ bi’l-istiğlâl yoluyla sattığı
Mahmiye-i İstanbul hısnı ebvâbından Balatkapısı dâhilinde Ohri mahallesinde 
sâkin Avanos v. Timur nâm zimmî mahfil-i kazâda râfi‘ü’l-kitâb el-Hâc Kenan 
Beşe b. Abdullah mah za rın da ikrâr ve takrîr-i kelâm edip mahalle-i mezbûrede 
vâki‘ bir tarafı Bogoz v. Kirkor mülkü ve bir tarafı Demirci Yani v. Mihal mül-
kü ve bir tarafı sarrâc Yorgi mülkü ve bir tarafı tarîk-i âm ile mahdûd bir bâb 
fevkānî oda ve bir bâb tahtânî oda ve tahta-pûş ve kenîfi müştemil mülk menzi-
limi bi’l-cümleti’t-tevâbi‘ ve’l-levâhık ve kâff eti’l-menâfi‘ ve’l-merâfık mezbûr el-
Hâc Kenan Beşe’ye dört yüz kırk esedî guruşa bey‘ ve teslîm ol dahi kendi malı 
ile bi tarîki’l-istiğlâl iştirâ ve kabûl ve kabz ve tesellüm eyledikden sonra menzil-i 
mezbûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan bir sene 
tamâmına değin mezbûr el-Hâc Kenan Beşe bana altmış altı esedî guruşa îcâr 
edip ben dahi vech-i muharrer üzre istîcâr ve kabûl ve tesellüm eyledim dedikde 
gıbbe’t-tasdîki’ş-şer‘î yine mahalle-i mezbûrede sâkin Bogoz v. Kirkor nâm zimmî 
zikr olunan menzil-i mahdûd-ı mezbûrun derkine ve ücret-i lâzımesine tara-
fından emr [ve] kabûlü hâviye kefâlet-i sahîha-i şer‘iyye ile kefîl oldum dedikde 
gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: El-Hâc Osman, Ali Beşe, Osman Çelebi, Usta Musa, el-Hâc Meh-
med, Mehmed Bey [b.] Abdullah.







868 [103b-4] Çeşmi bt. Bilâl’in, Ali Beşe b. Abdülkerim’den 
aldığı borcu ödemesi
Mahmiye-i İstanbul’da Nişancı Paşa-yı Atîk mahallesinde sâkin bâ‘isü’l-kitâb Ali 
Beşe b. Abdülkerim nâm kimesne meclis-i şer‘-i hatîrde mahmiye-i mezkûrda 
Çâker Ağa mahallesinde sâkine Çeşmi bt. Bilâl nâm hâtun tarafından husûs-ı 
âti’l-beyâna vekîl olduğu merkūmenin zâtını ma‘rifet-i şer‘iyye ile ârifân olup 
zikr olunan Çâker Ağa mahallesinde sâkin Yusuf Bey b. Abdullah ve Ramazan 
b. Musa nâm kimesneler şehâdetleriyle şer‘an vekâleti sâbit olan Ömer Beşe b. 
Mehmed Beşe nâm kimesne mah za rın da da‘vâ ve takrîr-i kelâm edip bundan ak-
dem müvekkile-i mezbûre Çeşmi Hâtun’a malımdan dört yüz yirmi esedî guruş 
ikrâz ve teslîm eyledikden sonra mukābelesinde Cafer Ağa vakfı’ndan olup icâre-i 
mu‘accele ve ayda altmış akçe ücret-i müeccele ile tasarrufunda olup mahalle-i 
mezkûrda vâki‘ ma‘lûmü’l-hudûd menzilini vefâ’en izn-i mütevellî ile bana ferâğ ve 
tefvîz ben dahi vech-i muharrer üzre tefevvuz etmişidim, hâlâ meblağ-ı mezbûru 
müvekkile-i merkūmeden taleb ederim vekîl-i mezbûrdan suâl olunsun dedikde 
gıbbe’[s-suâl] vekîl-i mezkûr cevâbında meblağ-ı mezbûr dört yüz yirmi esedî gu-
ruşu müdde‘î-i merkūm Ali Beşe müvekkili oğlu hâzır bi’l-meclis Hasan nâm ki-
mesneye ikrâz ve teslîm ve mezbûr Hasan dahi ba‘de’l-iktirâz ve tesellüm, vâlidesi 
müvekkile-i mezbûre oğlu mezbûr Hasan’a deyni mukābelesinde tasarrufunda 
olan menzil-i mezkûru müdde‘î-i mezbûra izn-i mütevellî ile vefâ’en ferâğ ve tefvîz 
etmişidi deyip vech-i meşrûh üzre meblağ-ı mezbûru müvekkilesi merkūme Çeş-
mi Hâtun iktirâz ve kabz ettiğini bi’l-vekâle inkâr edicek müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden olup 
mahmiye-i mezbûrda Kâtib Kasım mahallesinde sâkin el-Hâc Abdi b. Mehmed ve 
mahrûse-i Galata’ya tâbi‘ kasaba-i Tophâne’de Cihangir mahallesinde sâkin Abdi 
Çelebi b. Mustafa nâm kimesne li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka müdde‘î-i mezbûr Ali Beşe meblağ-ı mezbûr dört yüz 
yirmi esedî guruşu bundan akdem bizim huzûrumuzda müvekkile-i mezbûre 
Çeşmi Hâtun’a ikrâz ve teslîm ol dahi iktirâz ve tesellüm edip mukābelesinde ta-
sarrufunda olan menzil-i mezbûru izn-i mütevellî ile vefâ’en merkūm Ali Beşe’ye 
ferâğ ve tefvîz ol dahi tefevvuz [104a] etmişidi biz bu husûsa şâhidleriz şehâdet 
ederiz deyû her biri edâ-i şehâdet-i şer‘iyye ettiklerinde şâhidân-ı merkūmânın 
keyfiyyet-i hâlini suâl için küttâb-ı mahkemeden mevlânâ Mehmed Efendi b. İs-
mail ile Mustafa b. Ali irsâl olunup anlar dahi şâhidân-ı mezbûrândan her birinin 
sâkin olduğu mahalleye varıp ahâlîsinden Halil Çelebi b. Mustafa ve Şükrullah 
Beşe b. Mehmed ve Ali Hoca b. Hüseyin ve Said Efendi b. Hasan el-İmâm ve Ali 
Beşe b. Hasan ve Yusuf b. Abdullah ve Mahmud b. Osman ve Kadri Çelebi b. Ha-
san ve Cafer b. Şaban ve Hasan Beşe b. Abdullah ve Ahmed Beşe b. Musli nâm 
kimesnelerden mezbûrânın keyfiyyet-i hâllerini suâl eyledikde her biri şâhidân-ı 
mezbûrân için âdil deyû alenen makbûlü’ş-şehâdelerdir deyû haber verdiklerin-
de mevlânâ-yı mezbûr mahallinde tahrîr ba‘dehû ma‘an mezbûr Mustafa ile ge-
lip alâ vukū‘ihî inhâ ve takrîr eylediklerinden sonra şehâdetleri makbûle olma-
ğın mûcebince meblağ-ı mezbûru müdde‘î-i merkūm Ali Beşe’ye edâ ve teslîme 
vekîl-i mezbûr Ömer Beşe’ye tenbîh olunup mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mahmud b. Hacı Süleyman, Receb Bey b. ( ), İbrahim Bey b. Abdul-
lah, Receb b. Şaban.

869 [104a-1] Şaban b. Ali’nin, ölen Abdülkerim b. Abdi’nin tek vârisi 
olduğundan terekenin kendisine teslim edilmesi
Vilâyet-i Anadolu’da medîne-i Ankara’ya tâbi‘ Buğralar nâm karye ahâlîsinden 
bâ‘isü’l-kitâb Şaban b. Ali nâm kimesne meclis-i şer‘-i şerîf-i lâzımü’t-tevkīrde 
karye-i mezbûre ahâlîsinden olup bundan akdem vefât eden Abdülkerim b. 
Abdi’nin terekesine bi tarîki’l-vedî‘a vâzı‘ü’l-yed olan Hamza Bey b. İbrahim nâm 
kimesne mah za rın da üzerine da‘vâ ve takrîr-i kelâm edip benim babam Ali ile 
müteveff â-yı mezbûrun babası mezbûr Abdi li ebeveyn karındaşlar olup babaları 
ismi el-Hâc Abdi ve anaları ismi  Mihri ve dedeleri ismi Ali ve maskat-ı re’sleri 
karye-i mezbûre olup müteveff â-yı mezbûrun verâseti umûmet-i nesebiyye cihe-
tinden bana münhasıra iken mezbûr Hamza Bey tereke-i müteveff â-yı mezbûru 
bana teslîmden imtinâ‘ eder suâl olunup tereke-i müteveff â-yı mezbûru bana 
teslîme mezbûr Hamza Bey’e tenbîh olunmak matlûbumdur dedikde gıbbe’s-suâl 
Hamza Bey vech-i muharrer üzre tereke-i müteveff â-yı mezbûra vaz‘-ı yedini ikrâr 
lâkin müdde‘î-i mezbûrun verâsetini inkâr edicek müdde‘î-i mezbûrdan vech-i 
muharrer üzre verâsetine beyyine taleb olundukda fi’l-asl karye-i mezbûreden 
olup hâlâ mahmiye-i İstanbul’da Yedikule kurbunda sâkin Ali Halîfe b. Veli ve Mus-
tafa b. Abdurrahman nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka müdde‘î-i mezbûrun babası Ali ile müteveff â-
yı mezbûrun babası Abdi li ebeveyn karındaşlar olup babaları ismi el-Hâc Abdi 
ve anneleri ismi Mihri ve dedeleri ismi Ali ve maskat-ı re’sleri karye-i mezbûredir 
müteveff â-yı mezbûrun verâseti müdde‘î-i mezbûra münhasıradır gayrı vârisi ve 
terekesinde âhar müstahık olduğu ma‘lûmumuz değildir biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye ettikle-
rinde ba‘de’t-ta‘dîl ve’t-tezkiyye şehâdetleri makbûle olmağın mûcebince müdde‘î-i 
mezbûrun vech-i muharrer üzre verâsetine hükm olunup tereke-i müteveff â-yı 
mezbûru müdde‘î-i mezbûra teslîme mezbûr Hamza Bey’e tenbîh olunmağın mâ 
vaka‘a bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Fahrü’l-müderrisîn İvaz Efendi [b.] Şaban, Hasan b. Şaban, fahrü’l-
akrân Abdi Çelebi, İbrahim b. Ahmed.

870 [104a-2] Âişe Hatun bt. Ali’nin vakfına Musli Çelebi b. Hacı 
Receb’in mütevelli tayin edildiği
Dârü’l-hilâfeti’l-aliyye Kostantıniyye el-mahmiyye’de Mi‘mâr Şuca‘ mahallesinde 
sâkine iken bundan akdem vefât eden merhûme Âişe Hâtun bt. Ali nâm sâhibetü’l-
hayrın vakfı olan nukūdun mütevellîsi olmamağla taraf-ı şer‘den bir mütevellî 
nasb ve ta‘yîn olunmak lâzım olmağın tevliyyet-i mezbûreye ehil ve müstakīm 
olduğu zeyl-i rakīmde muharrerü’l-esâmî olan müslimîn ihbârları ile müte‘ayyin 
olan râfi‘ü’l-kitâb Musli Çelebi b. Hacı Receb nâm kimesne taraf-ı şer‘-i mübînden 
vakf-ı mezbûra mütevellî nasb ve ta‘yîn olunup ol dahi tevliyyet-i mezbûreyi kabûl 
ve merâsimini edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ahmed Çelebi b. Receb, Halil b. Hamza, Derviş Hüseyin b. Osman, 
Mehmed b. Ramazan, Yusuf b. Abdullah, Derviş Mehmed b. Osman.

871 [104a-3] Sâliha bt. Cafer’in, Abdi Beşe b. Mehmed’e emanet olarak 
verdiği câriyelerinin geri verilmesi
Mahmiye-i İstanbul’da Asmalı Mescid kurbunda sâkine bâ‘isetü’l-kitâb Sâliha bt. 
Cafer nâm hâtun meclis-i şer‘-i şerîfde Abdi Beşe b. Mehmed nâm kimesne mah-
za rın da üzerine da‘vâ ve takrîr-i kelâm edip yüz beş esedî guruş kıymetli orta boy-
lu, kara gözlü, kara kaşlı, Rûsiyyetü’l-asl Timurhan bt. Abdullah ve üç yüz esedî 
guruş kıymetli uzun boylu, kara gözlü, kara kaşlı ( ) asl Gülbûy bt. Abdullah nâm 
câriyelerimi bi tarîki’l-emâne mezbûr Abdi Beşe’ye def ‘ ve teslîm edip mezbûr 
Abdi Beşe dahi vech-i mübeyyen üzre yedimden ahz u kabz etmişdir suâl olu-
nup ihkāk-ı hak olunmak matlûbumdur dedikde gıbbe’s-suâl mezbûr Abdi Beşe 
cevâbında müdde‘iyye-i mezbûre mevsûfeteyn-i mezbûreteyni iki yüz yetmiş esedî 
guruşa bana bey‘ ve teslîm edip ben dahi iştirâ ve tesellüm etmişidim deyû def ‘le 
mukābele edicek gıbbe’s-suâl ve’l-inkâr mezbûr Abdi Beşe’den def ‘-i mezbûru 
mübeyyine beyyine taleb olundukda ityân-ı beyyineden izhâr-ı acz ile istihlâf et-
meğin mevsûfeteyn-i mezbûreteyni semen-i merkūma mezbûr Abdi Beşe’ye bey‘ 
ve teslîm etmediğine müdde‘iyye-i mezbûre Sâliha Hâtun’a yemîn teklîf olun-
dukda ol dahi alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince 
mevsûfeteyn-i mezbûreteyni mevcûdlar ise müdde‘iyye-i mezbûreye teslîme müs-
tehlekeler ise kıymet-i şer‘iyyeleri ba‘de’s-sübût müdde‘iyye-i mezbûreye zâmin ol-
mak üzre mezbûr Abdi Beşe’ye tenbîh olunmağın mâ vaka‘a bi’t-taleb ketb olundu.
Fi’l-yevmi’s-sânî aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Hüseyin b. Mustafa, İbrahim Beşe b. Hasan el-Mübâşir, Mehmed 
Çelebi b. Abdullah, İbrahim Çelebi b. Ahmed, Hasan Çelebi b. Ahmed.

872 [104a-4] Ölen Emine bt. Hasan Efendi’nin, câriyesi Dürri 
bt. Abdullah’ı ölmeden önce âzat ettiği
Mahmiye-i İstanbul’da Ayasofya-i Kebîr mahallesinde sâkin bundan akdem vefât 
eden Emine bt. Hasan Efendi’nin veresesinden Ahmed Paşa ve kebîr oğlu Mustafa 
Bey meclis-i şer‘-i şerîf-i Ahmedî ve mahfil-i dîn-i münîf-i Muhammedî’de her 
biri ikrâr ve takrîr-i kelâm edip müteveff ât-ı mezbûre maraz-ı mevtinde kendiye 
rıkkıyyetini mu‘terife olan orta boylu, kara gözlü, kara kaşlı Rûsiyyetü’l-asl Dürri 
bt. Abdullah nâm câriye-i memlûkesini tedbîr-i mutlak ile müdebbere ettikden 
sonra vefât ettikde sülüs malı vesâyâsına müsâ‘id olmağla mevsûfe-i mezbûre bilâ-
si‘âyeten hürre olup üzerinde hakk-ı velâdan gayrı kimesnenin hakkı ve alâkası 
kalmamışdır dediklerinde mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Hüseyin Efendi [b.] Mustafa, Mustafa Ağa b. Hüseyin Efendi, Os-
man Ağa b. İbrahim, Halil Ağa b. Eyüb, Halil Efendi [b.] Hasan, Mehmed Bey b. 
İbrahim, Receb Ağa b. Ali, el-Hâc Hasan.

873 [104a-5] Keza Muammer bt. Abdullah’ın âzat olduğu
Ve zâlik orta boylu, gök elâ gözlü, açık sarı kaşlı Rûsiyyetü’l-asl Muammer bt. Ab-
dullah nâm câriyeyi âzâd şüd.
Şuhûdü’l-hâl: Es-Sâbikūn.

874 [104b-1] Köprülü ailesinden Mehmed Ağa’nın borcunun 
terekesinden ödenmesi
Mahmiye-i İstanbul’da Sarrâc İshak mahallesinden olup aşçıbaşı kāimmakāmı 
iken bundan akdem vefât eden Mehmed Ağa b. Abdullah’ın sulbiye sagīreleri 
olup mukaddemâ vefât eden Ümmühâni’nin verâseti li üm kız karındaşı Âişe 
nâm hâtun ile li ebeveyn müteveff â er karındaşı oğlu merhûm Köprülü Meh-
med Paşa’nın sulbî oğlu olup hâliyâ mesned-ârâ-yı sadâret-i uzmâ ve sâhib-
nikîn-i vekâlet-i kübrâ olan düstûr-ı ekrem müşîr-i efh am nizâmü’l-âlem nâzım-ı 
menâzımü’l-ümem sa‘âdetlü Ahmed Paşa -dâme birruhû ve feşâ- hazretleri ile 
merkūm-ı mûmâ-ileyhin âhar oğlu umdetü’l-ümerâi’l-kirâm Mustafa Bey’e ve 
müteveff ât-ı mezbûrenin diğer müteveff â er karındaşının müteveff â oğlu Mustafa 
Ağa’nın sulbî kebîr oğlu umdetü’l-emâcid ve’l-ekârim Hüseyin Çelebi’ye münhası-
ra olduğu şer‘an sâbit ve mütehakkik oldukdan sonra mahmiye-i mezbûrede Hob-
yar mahallesi sük kâ nın dan bâ‘isü’l-kitâb Abdullah Çelebi b. Kurd nâm kimesne 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de müteveff â-
yı mezbûr Mehmed Ağa’nın tereke-i vâfiyesine vâzı‘ü’l-yed olan mezbûre Âişe 
Hâtun’un zevci ve tarafından husûs-ı âti’l-beyâna vekîli olduğu zâtını ma‘rifet-i 
şer‘iyye ile ârifân olan fahrü’l-müderrisîn Mahmud Efendi b. Mehmed ve Meh-
med Efendi b. Şaban nâm kimesneler şehâdetleriyle şer‘an sâbit olan Mehmed 
Çelebi b. Mustafa ile müşârün-ileyhim hazret-i Ahmed Paşa ve Mustafa Bey 
ve Hüseyin Çelebi tarafl arından husûs-ı âti’l-beyâna vekîl olduğu mahmiye-i 
mezbûrda Ayasofya-i Kebîr mahallesi sâkinlerinden Receb Bey b. Bayram ve Ah-
med Bey b. Abdullah şehâdetleriyle şer‘an sâbit olup tereke-i vâfiye-i müteveff â-
yı mezbûra vâzı‘ü’l-yed olan fahrü’l-akrân Kenan Bey b. Abdülmennân mah za-
rın da da‘vâ ve takrîr-i kelâm edip bundan akdem Saray-ı cedîd-i sultânî’de hâssa 
tabbâhlara mahsûs hastalar odası demekle ma‘rûf odaları müteveff â-yı mezbûr 
Mehmed Ağa’nın hayâtında emri ile tecdîd ve ta‘mîr edip bi şarti’r-rücû‘ malım-
dan iki yük kırk dört bin akçe harc ettiğimden sonra müteveff â-yı mezbûr Meh-
med Ağa hâl-i hayâtında vech-i muharrer üzre harc ettiğim meblağ-ı mezbûrun 
iki yük on dört bin akçesini bana edâ edip bâkī otuz bin akçesini kable’l-edâ vefât 
etmekle zimmetinde kalıp hattâ müteveff â-yı mezbûr hayâtında meblağ-ı bâkī-i 
mezbûr bana zimmetinde deyni olduğuna huzûr-ı müslimînde ikrâr dahi et-
miş idi suâl olunup emrine binâen tereke-i vâfiyesinden edâya mezbûrân Kenan 
Ağa ve Mehmed Çelebi’ye tenbîh olunmak matlûbumdur dedikde gıbbe’s-suâl 
ve’l-inkâr müdde‘î-i mezbûrdan müdde‘âsını mübeyyine beyyine taleb olunduk-
da mahmiye-i mezbûrda Kapıağası Mahmud Ağa mahallesi sük kâ nın dan Ali b. 
Mehmed ve Yahni Kapan mahallesi ahâlîsinden el-Hâc Hüseyin Ağa b. Halil nâm 
kimesneler li ecli’ş-şehâde meclis-i şer‘-i şerîfe hâzırân olup istişhâd olundukla-
rında fi’l-hakīka müteveff â-yı mezbûr Mehmed Ağa hayâtında vech-i muharrer 
üzre müdde‘î-i mezbûra emri ile binâ ettiği mârrü’z-zikr odalara harc ettiği iki 
yük kırk dört bin akçeden bâkī zimmetinde otuz bin akçe deyni olduğuna bizim 
huzûrumuzda ikrâr ve bizi işhâd etmiş idi, biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl 
ve’t-tezkiyye şehâdetleri makbûle olup müdde‘î-i mezbûra meblağ-ı bâkī-i mezbûr 
otuz bin akçeyi müteveff â-yı mezbûrdan hayâtında küllen ve ba‘zen ahz ve istîfâ 
ya hibe ya âhara havâle ya turûk-ı şer‘îden bir tarîk ile zimmetini ibrâ etmediği-
ne yemîn teklîf olundukda ol dahi alâ vefk i’l-mes’ûl yemîn billâhi’l-aliyyi’l-azîm 
etmeğin mûcebince meblağ-ı bâkī-i mezbûr otuz bin akçeyi müteveff â-yı mezbûr 
Mehmed Ağa’nın tereke-i vâfiyesinden müdde‘î-i mezbûra edâya mezbûrân Ke-
nan Ağa ve Mehmed Çelebi’ye ba‘de’t-tenbîh mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Habib Çelebi b. Durmuş, Ali Bey b. Hasan, Hüseyin Bey b. Mehmed, 
Halil Efendi [b.] Musa, Mehmed Efendi [b.] Süleyman, Ahmed Halîfe b. Mehmed, 
fahrü’l-akrân Ali Ağa b. Abdullah.

875 [104b-2] Zağarcıbaşı Osman Ağa’nın, Hacı Hüseyin b. Mustafa 
ile Andriye v. Manol’ün ortak olduğu Ayasofya-i Kebir Vakfı’na 
mukātaalı ev ve arsayı mütevelli izni ile satın aldığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi sâbıkan 
zağarcıbaşı olan umdetü’l-emâcid ve’l-ekârim câmi‘ü’l-mehâmid ve’l-mekârim 
Osman Ağa b. ( ) Dârü’l-hilâfeti’l-aliyye Kostantıniyye el-mahmiyye ma hal lâ tın-
dan Kasab İvaz mahallesinde vâki‘ menziline varıp zeyl-i rakīmde isimleri terkīm 
olunan müslimîn mahzarlarında akd-i meclis-i şer‘-i mübîn eyledikde mûmâ-
ileyh Osman Ağa meclis-i ma‘kūd-ı mezbûrda mahmiye-i mezbûrda Deniz Abdal 
mahallesi sâkinlerinden sarrâc Hacı Hüseyin b. Mustafa ile Nişancı Cafer Çelebi 
mahallesi sük kâ nın dan Andriye v. Manol nâm zimmî muvâcehelerinde takrîr-i 
kelâm ve ta‘bîr ani’l-merâm edip bey‘ ve tefvîz-i âti’z-zikrin sudûruna değin eb-
niyesinin dört bölükde bir bölüğü mezbûr Hacı Hüseyin’in ve üç bölüğü mezbûr 
Andriye’nin [hakk-ı] müfevvazları ve arsasının dahi dört bölükde bir bölüğü 
mezbûr Hacı Hüseyin’in ve üç bölüğü mezbûr Andriye’nin hakk-ı müfevvazları 
olup ve mahmiye-i mezbûre hısnı ebvâbından Fenerkapısı hâricinde Abdi Suba-
şı mahallesinde vâki‘ bir tarafdan İbrahim Paşa veresesi sarayları ve bir tarafdan 
Şaban Efendi kethüdâsı Osman Ağa mülkü ve bir tarafdan sâhil-i bahr ve bir ta-
rafdan tarîk-i âm ile mahdûd arsasının Ayasofya-i Kebîr vakfı’na senede kırk beş 
akçe mukāta‘ası olup sâhil-i bahr tarafında tabaka-i ulyâda ve tabaka-i vustâda 
ikişer bâb oda ve tabaka-i süfl âda bir kayıkhâne ve tarîk-i âm tarafında fevkānî 
iki küçük ve iki büyük dört bâb oda ve altlarında bir bakkal ve bir kasab ve bir 
ekmekçi dükkânları ve birisi mu‘attal birisi müsta‘mel iki su kuyusu ve iki matbah 
ve havlu ve kenîfi müştemil menzillerinin ebniye-i memlûkesini cemî‘ü’t-tevâbî‘ 
ve levâhıkı ve âmme-i hukūk ve merâfıkı ile mezbûrân Hacı Hüseyin ve Andriye 
iki bin iki yüz elli kıt‘a esedî guruşa bana bey‘ ve teslîm ve arsasını dahi ma‘rifet-i 
mütevellî-i mezbûr ile meccânen bana ferâğ ve tefvîz edip ben dahi iştirâ ve tefev-
vuz ve tesellüm eylediğimden sonra semeni olan meblağ-ı mezkûr iki bin iki yüz 
elli kıt‘a esedî guruşu mezbûrân Hacı Hüseyin ve Andriye yedimden tamâmen 
ahz u kabz etmişlerdir suâl olunup takrîrleri tahrîr olunmak matlûbumdur dedik-
de mevlânâ-yı mezbûr dahi merkūmân Hacı Hüseyin ve Andriye’den suâl eyle-
dikde her biri cevâblarında menzil-i mahdûd-ı mezkûrdan vech-i muharrer üzre 
mülkümüz olan ebniyesini mûmâ-ileyh Osman Ağa’ya tarafeynden îcâb ve kabûlü 
hâvî şurût-ı müfsideden ârî bey‘-i bâtt-ı sahîh-i şer‘î ile iki bin iki yüz elli kıt‘a 
esedî guruşa bey‘ ve teslîm edip arsasını dahi [izn-i] mütevellî-i vakf-ı mezbûr ile 
müşârün-ileyh Osman Ağa’ya meccânen ferâğ ve tefvîz edip mûmâ-ileyh Osman 
Ağa dahi iştirâ ve tefevvuz ve tesellüm eyledikden sonra semeni olan meblağ-ı 
mezkûr iki bin iki yüz elli kıt‘a esedî guruşu yedinden tamâmen ahz u kabz eyle-
dik ba‘de’l-yevm menzil-i mahdûd-ı mezbûrun ebniye-i memlûkesi mûmâ-ileyh 
Osman Ağa’nın mülk-i müşterâsı olmuşdur keyfe mâ yeşâ’ ve yahtâr ve arsası dahi 
hakk-ı müfevvazı olmuşdur emsâli gibi tasarruf eylesin dediklerinde mevlânâ-yı 
mezbûr mahallinde tahrîr ba‘dehû ma‘an irsâl olunan Hasan Çelebi b. Bayram ile 
meclis-i şer‘-i hatîre gelip alâ vukū‘ihî inhâ ve takrîr etmeğin mâ vaka‘a bi’t-taleb 
ketb olundu.
Fi’l-yevmi’l-hâdî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Seyyid  Mehmed Ağa b. es-Seyyid Mustafa, umdetü erbâbi’t-
tahrîr ve’l-kalem Abdullah Efendi b. Abdurrahman, fahrü’l-akrân Ali Ağa b. Meh-
med, Hüseyin Çavuş b. Receb, fahrü’l-eşbâh Mehmed Ağa b. İshak Beşe.

876 [104b-3] Ölen el-Hâc Şaban’ın, câriyesi Bedirmâh bt. Abdullah’ı 
ölmeden önce âzat edip malının üçte birini ona vasiyet ettiği
Mahmiye-i İstanbul’da Ayasofya-i Kebîr mahallesi sük kâ nın dan iken bundan ak-
dem vefât eden el-Hâc Şaban b. ( ) verâseti sulbî kebîr oğlu Mehmed Çelebi’[ye] 
ve sulbiye kebîre kızı Meryem Hâtun’a münhasıra olduğu şer‘an mütehakkik ol-
dukdan sonra mezbûre Meryem’in zevci ve tarafından husûs-ı âti’l-beyâna vekîli 
olduğu zâtını ma‘rifet-i şer‘iyye ile ârifân Ramazan Bey b. İbrahim ve Ali Bey b. 
Durmuş nâm kimesneler şehâdetleriyle şer‘an vekâleti sâbit olan diğer Rama-
zan Ağa b. İbrahim nâm kimesne vekâleten ve mezbûr Mehmed Çelebi asâleten 
meclis-i şer‘-i şerîfde her biri ikrâr ve takrîr-i kelâm edip müteveff â-yı mezbûr 
hayâtında kendiye rıkkıyyetini mu‘terife olan orta boylu, açık kaşlı, gök elâ göz-
lü Rûsiyyetü’l-asl bâ‘isetü’l-kitâb Bedirmâh bt. Abdullah [105a] nâm câriye-i 
memlûkesini tedbîr-i mutlak ile müdebbere edip ve sülüs malından mezbûre 
Bedirmâh’a on beş esedî guruş vere deyû vasiyyet edip musırran fevt oldukda sü-
lüs malı vesâyâsına müsâ‘id olmağla mevsûfe-i mezbûre bilâ-si‘âyeten hürre olup 
velâ-i şer‘îden gayrı üzerinde kimesnenin hakkı kalmamışdır dediklerinde mâ 
hüve’l-vâki‘ bi’t-taleb ketb olundu.Fi’l-yevmi’s-sâlis aşer min şehri Ramazâni’l-
mübârek li sene seb‘a ve seb‘în ve elf.
Şuhûdü’l-hâl: Musa Çelebi b. Ali, Abdülhalim Halîfe b. Osman, Yusuf Çelebi b. 
Mahmud, Ahmed Beşe b. Hasan, Mehmed Çelebi b. Süleyman.







877 [105a-1] Keza Şahbaz bt. Abdullah’ın âzat olduğu
Ve zâlik orta boylu, açık kaşlı, gök elâ gözlü Rûsiyyetü’l-asl bâ‘isetü’l-kitâb Şahbaz 
bt. Abdullah âzâd.
Şuhûdü’l-hâl: Es-Sâbikūn.

878 [105a-2] Yusuf b. Abdullah’ın âzat olduğu
Ve zâlik orta boylu, elâ gözlü, açık kaşlı Rûsiyyü’l-asl bâ‘isü’l-kitâb Yusuf b. Ab-
dullah.
Şuhûdü’l-hâl: Es-Sâbikūn.

879 [105a-3] İskender b. Abdullah’ın âzat olduğu
Ve zâlik işbu orta boylu, gök elâ gözlü, çatık kara kaşlı Rûsiyyü’l-asl bâ‘isü’l-kitâb 
İskender b. Abdullah.
Şuhûdü’l-hâl: Es-Sâbikūn.

880 [105a-4] Koca Mustafa Paşa mahallesindeki hisar duvarına iki 
parmak kapı yapılması ve bu kapıların gündüzleri açık geceleri 
kapalı bulundurulması
Mahmiye-i İstanbul hısnı ebvâbından Ebî Eyyûb-i Ensârî kapısı dâhilinde Koca 
Mustafa Paşa mahallesinde vâki‘ hisâr duvarı dibinde olan tarîk-i âmın ve Lisari 
zimmînin menzili hizâsından kadîmden bir parmak kapı ve Palaş nâm zimmînin 
menzili hizâsında bir parmak kapı olduğu mahmiye-i mezbûrda Toklu Dede ma-
hallesi ahâlîsinden müezzin Mustafa Halîfe b. Mehmed ve İbrahim Çelebi b. Mus-
tafa ve Hacı Mustafa b. Ali ve Hoca Ali mahallesi ahâlîsinden Yusuf Ağa b. Ab-
dullah ve Avcıbey mahallesi sük kâ nın dan Ahmed Beşe b. Mehmed ve Hacı İlyas 
mahallesi sük kâ nın dan üstâd Mustafa b. İbrahim Dede ve Mustafa Çelebi b. Meh-
med nâm kimesneler ihbârları ile müte‘ayyin olup tarîk-i mezbûrun iki tarafında 
ke’l-evvel parmak kapı binâ olunmak için buyruldu-yı şerîf vârid olup zikr olunan 
Mustafa Paşa mahallesi ahâlîsinden olup zeyl-i rakīmde isimleri terkīm olunan 
müslimîn tarîk-i mezbûr tenhâ yerde olmağla eşkiyâ nehâren nice fesâd ettikle-
rini ihbâr edip müte’ezzî oldukları ecilden ke’l-evvel iki tarafında parmak kapı 
binâsına taraf-ı şer‘den izin taleb ettiklerinde def ‘-i ezâ-yı müslimîn için tarîk-i 
mezbûrun iki tarafında ke’l-evvel parmak kapı binâ edip gündüzlerde açık durup 
gecelerde kapanmak üzre mezbûrlara taraf-ı şer‘-i behiyyeden izin verilmeğin mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: İsmail Efendi b. Mehmed el-Hatîb, Mehmed Halîfe b. Kenan el-
Müezzin, Hacı Ömer b. Bâli Hoca, Hasan Çelebi b. Bâli Hoca, Mehmed Çelebi b. 
Hüseyin, Mehmed Bey b. Hüseyin, Derviş b. Abdullah.

881 [105a-5] el-Hâc Mehmed Ağa b. Mustafa’nın kölesi Ali 
b. Abdullah’ı âzat ettiği
Husûs-ı âti’l-beyânın mahallinde tahrîri iltimâs olunmağın kıbel-i şer‘-i enverden 
irsâl olunan mevlânâ Mehmed Efendi b. Abdülbâkī umdetü’l-emâcid ve’l-ekârim 
zübdetü’l-e‘âzım ve’l-efâhim el-Hâc Mehmed Ağa b. el-merhûm Mustafa’nın 
mahmiye-i İstanbul’da Hoşkadem mahallesinde sâkin olduğu menzile varıp zeyl-i 
rakīmde mektûbü’l-esâmî olan müslimîn huzûrunda akd-i meclis-i ma‘kūd-ı 
mezbûrda ikrâr ve takrîr-i kelâm edip bana rıkkıyyetini mu‘terif olan orta boy-
lu, açık kaşlı, elâ gözlü Efrenciyyü’l-asl bâ‘isü’l-kitâb Ali b. Abdullah nâm abd-i 
memlûkümü hasbeten lillâhi’l-meliki’l-Hallâk tahrîr ve i‘tâk ve zümre-i ahrâr-ı 
asliyyîne idrâc ve ilhâk eyledim ba‘de’l-yevm mevsûf-ı mezbûr Ali sâir ahrâr-ı 
asliyyîn gibi hür olup üzerinde velâ-i şer‘îden gayrı hakkım kalmadı dedikde vâki‘ 
hâli mevlânâ-yı mezbûr mahallinde tahrîr ba‘dehû ma‘an irsâl olunan Mehmed b. 
Ramazan ile meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Hekim Mehmed Efendi b. ( ), Cerrâh Bektaş Çelebi, Mehmed Çe-
lebi 17. [bölü]k, Solak Mustafa Çelebi 13. [bölü]k, Mahcûr Osman Çelebi b. ( ), 
çadırcıbaşı Mehmed Beşe.

882 [105a-6] Kadı Mehmed Efendi’nin evini Mehmed Ağa’ya sattığı 
(bey‘-i bi’l-vefâ)
Husûs-ı âti’l-beyânın mahallinde tahrîri iltimâs olunmağın kıbel-i şer‘-i hatîrden 
irsâl olunan mevlânâ Mehmed Efendi b. Abdülbâkī sâbıkan sekbanbaşı olan 
Mefh arü’l-emâcid ve’l-ekârim câmi‘ü’l-mehâsin ve’l-mekârim el-Hâc Mehmed 
Ağa b. el-merhûm Mustafa Ağa’nın Mahmiye-i İstanbul’da Hoşkadem mahallesin-
de sâkin olduğu menzile varıp zeyl-i rakīmde muharrerü’l-esâmî olan müslimîn 
huzûrunda akd-i meclis-i şer‘-i hatîr eyledikde fi’l-asl vilâyet-i Anadolu’da 
medîne-i Manisa ma hal lâ tın dan Karahisâr mahallesinden olup muvakkaten Tuzla 
kadısı olan Mehmed Efendi b. Ahmed meclis-i şer‘-i ma‘kūd-ı mezkûrda mûmâ-
ileyh el-Hâc Mehmed Ağa mah za rın da ikrâr ve takrîr-i kelâm edip zikr olunan 
Karahisâr mahallesinde vâki‘ bir tarafdan Mehmed Beşe mülkü ve bir tarafdan 
Ahmed Dede mülkü ve iki tarafdan tarîk-i âm ile mahdûd dâhilen ve hâricen 
büyût-ı adîde [ve] hadîkayı müştemil mülk menzilimi cümle hukūk ve merâfıkı ile 
mûmâ-ileyh el-Hâc Mehmed Ağa’ya târih-i kitâbdan üç yüz altmış gün tamâmına 
değin bey‘ bi’l-vefâ vechi üzre dört yüz esedî guruşa bey‘ ol dahi vech-i muhar-
rer üzre iştirâ ve kabûl edip semeni olan meblağ-ı mezbûr dört yüz esedî guruşa 
mûmâ-ileyh el-Hâc Mehmed Ağa yedinden tamâmen ahz u kabz edip menzil-i 
mahdûd-ı mezkûru mahallinde zabt ve tasarrufa mûmâ-ileyh el-Hâc Mehmed 
Ağa’yı taslît eyledim dedikde gıbbe’t-tasdîk dergâh-ı âlî yeniçerilerinin elli yedinci 
ağa bölüğüne mahsûs odada hâlâ odabaşı olan Hüseyin Beşe b. Mustafa semen-i 
mezkûra ve menzil-i mezbûrun derkine emr [ve] kabûlü hâviye kefâlet-i sahîha-i 
şer‘iyye ile kefîl olmağın vâki‘ hâli mevlânâ-yı mezkûr mahallinde tahrîr ba‘dehû 
ma‘an irsâl olunan Mehmed b. Ramazan ile meclis-i şer‘a gelip alâ vukū‘ihî inhâ 
ve ihbâr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Sâbikūn.

883 [105a-7] el-Hâc Mehmed b. Mehmed’in, Fransız Komarye 
v. Covaye’den yapağı bahasından alacaklı olduğu
Mahrûse-i Galata’da Okçu Musa mahallesi sük kâ nın dan bâ‘isü’l-kitâb el-Hâc Meh-
med b. Mehmed nâm kimesne dîvân-ı kāim[makām]-ı sadr-ı a‘zamîde akd olunan 
meclis-i şer‘-i şerîf-i lâzımü’t-teşrîfde Ceneviz elçisinin reisi olan Fransız Komar-
ye v. Covaye ile tercümânları muvâcehesinde üzerine da‘vâ ve takrîr-i kelâm edip 
târih-i kitâbdan bir buçuk ay mukaddem dört yüz elli dokuz kantar yapağımın 
her bir kantarı beş esedî guruşa olmak üzre mezbûr Fransız Komarye’ye iki bin iki 
yüz doksan beş esedî guruşa be‘y ve teslîm edip ol dahi iştirâ ve kabûl ve tesellüm 
ettiğinden sonra semen-i mezbûrun bin yüz seksen guruşunu bana edâ edip bâkī 
bin yüz on beş esedî guruş hakkım zimmetinde kalmağla suâl olunup alıverilmek 
matlûbumdur dedikde gıbbe’s-suâl mezbûr Fransız Komarye cevâbında müdde‘î-i 
mezbûrdan dört yüz elli dokuz kantar yapağıyı semen-i mezbûra iştirâ ve tesel-
lüm edip semeninden bin yüz seksen guruşunu edâ ettiğimden sonra müdde‘î-i 
mezbûrun görmek ile ma‘lûmu olan biri al ve biri mor ve biri gülgûnî üç pastav yüz 
elli zirâ‘ beynimizde ma‘lûm kumaşımın her zirâ‘ı üç tamâm ve bir rub‘ esedî gu-
ruşa olmak üzre dört yüz seksen yedi buçuk esedî guruşa mezbûr Hacı Mehmed’e 
bey‘ ol dahi görüp beğenip iştirâ eylemiş idi mezbûra Hacı Mehmed’e yapağı seme-
ninden bâkī deynim olan bin yüz on beş esedî guruşun dört yüz seksen yedi buçuk 
guruşa takās olunduğu takdîrce müdde‘î-i mezbûra deynim ancak altı yüz yirmi 
yedi buçuk esedî guruş [105b] kalır deyicek gıbbe’s-suâl mezbûr Hacı Mehmed 
cevâbında mezbûr Fransız Komarye’nin zikr olunan kumaşı görmeden semen-i 
mezbûr dört yüz seksen yedi buçuk esedî guruşa iştirâ edip görüp beğenmeyip 
kabûl etmemiş idim deyicek, gıbbe’s-suâl mezbûr Fransız Komarye’den takrîr-i 
meşrûhunu mübeyyine beyyine taleb olundukda ityân-ı beyyineden izhâr-ı acz 
ile istihlâf etmeğin mezbûr el-Hâc Mehmed’e zikr olunan kumaşları kable’l-iştirâ 
görmediğine ve ba‘de’l-iştirâ görüp kabûl etmediğine yemîn teklîf olundukda ol 
dahi alâ vefk i’l-mes’ûl yemîn billâhi’l-aliyyi’l-a‘lâ [etmeğin] mûcebince semen-i 
mezbûrdan bâkī bin yüz on beş esedî guruşu müdde‘î-i mezbûra edâya merkūm 
Fransız Komarye’ye tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Umdetü’s-sâlikîn eş-Şeyh İvaz Efendi b. Bekir, umdetü’l-erbâbi’t-
tahrîr ve’l-kalem Mustafa Tezkireci-i Sânî, umdetü’l-a‘yân İsmail Ağa Serçavûşân, 
fahrü’l-emâsil ve’l-eşbâh Eyüb Ağa b. Ahmed Kethüdâ-yı hazret-i efendi, Hasan 
Çavuş el-Mübâşir.

884 [105b-1] Halil Bey b. Mehmed’e satılan ev için Mehmed Ağa 
b. Mahmud’un, Ömer Kethüda b. Abdullah’ı vekil tayin ettiğinin 
ispat edildiği
Mahmiye-i İstanbul’da Macuncu Kasım mahallesi sük kâ nın dan Karagöz demekle 
ma‘rûf Mehmed Ağa b. Mahmud nâm kimesne meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de bâ‘isü’l-kitâb Halil Bey b. Mehmed nâm 
kimesne mah za rın da üzerine da‘vâ ve takrîr-i kelâm edip mahmiye-i mezbûrda 
Uzun Yusuf mahallesinde vâki‘ bir tarafdan Mustafa Çelebi mülkü ve bir taraf-
dan ( ) Ağa tasarrufunda olan vakıf menzil ve iki tarafdan tarîk-i âm ile mahdûd 
fevkānî ve tahtânî büyût-ı adîde ve ahır ve su kuyusu ve kenîfi müştemil olup 
mülküm olan menzilimi Ömer Kethüdâ b. Abdullah nâm kimesne bin altmış yedi 
senesi Cemâziyelâhiresi’nde benim iznimsiz fuzûlen mezbûr Halil Bey’e yirmi do-
kuz bin akçeye bey‘ ve teslîm ve kabz-ı semen edip mezbûr Halil Bey dahi iştirâ ve 
tesellüm etmekle mezbûr Halil Bey bi gayrı hakkın vaz‘-ı yed edip lâkin ben bey‘-i 
mezbûru mücîz olmadığım ecilden suâl olunup kasr-ı yedine ve bana teslîme 
mezbûr Halil Bey’e tenbîh olunmak matlûbumdur dedikde gıbbe’s-suâl mezbûr 
Halil Bey cevâbında müdde‘î-i mezbûr târih-i mezbûrdan mukaddem menzil-i 
mezbûru semen-i mezbûra bey‘ ve kabz-ı semene mezbûr Ömer Ağa’yı vekîl 
ve menâbına nâib nasb ve ta‘yîn edip mezbûr Ömer Ağa dahi bi’l-vekâle târih-i 
mezbûrda bana semen-i mezbûra bey‘ ve teslîm edip ve kabz-ı semen etmişidi 
deyû def ‘le mukābele edicek gıbbe’s-suâl ve’l-inkâr mezbûr Halil Bey’den def ‘-i 
mezbûru mübeyyine beyyine taleb olundukda zikr olunan Uzun Yusuf mahallesi 
sük kâ nın dan Mustafa b. Mustafa ve medîne-i Hazret-i Ebî Eyyûb-i Ensârî’de Da-
vud Ağa mahallesi sük kâ nın dan Şaban b. Mehmed nâm kimesneler li ecli’ş-şehâde 
meclis-i şer‘a hâzırân olup istişhâd olduklarında fi’l-hakīka müdde‘î-i mezbûr 
Mehmed Ağa târih-i mezbûrdan mukaddem menzil-i mahdûd-ı mezbûru bey‘ ve 
teslîm ve tarafından mezbûr Ömer Ağa’yı bizim huzûrumuzda vekîl ve menâbına 
nâib nasb ve ta‘yîn edip ol dahi ba‘de’l-kabûl menzil-i mezbûru bi’l-vekâle mezbûr 
Halil Bey’e semen-i mezbûra bey‘ ve teslîm ve kabz etmişidi biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye ettikle-
rinde şâhidân-ı mezbûrânın keyfiyyet-i hâli suâl için küttâb-ı mahkemeden Meh-
med Efendi ve huddâm-ı mahkemeden Mehmed b. Ali irsâl olunup anlar dahi 
şâhidân-ı mezbûrânın mahallelerine varıp ahâlîsinden Yusuf b. Halil ve Mehmed 
b. Ali ve Mahmud b. Ahmed ve Hasan Efendi b. Hüseyin ve İmâm Mehmed Efen-
di b. Hüsrev ve müezzin Ahmed Çelebi b. Abdülvehhâb ve Mustafa Çelebi b. Meh-
med ve Ramazan Çelebi b. Cafer ve Ali Çelebi b. Yunus ve Şaban Çelebi b. Abdul-
lah ve Ahmed b. İbrahim nâm kimesnelerden şâhidân-ı mezbûrânın keyfiyyet-i 
hâlini suâl ettiklerinde her biri mahallesinde sâkin olan şâhid-i mezbûr için adl 
velev aleynâ makbûlü’ş-şehâdedirler deyû haber verdiklerini mevlânâ-yı mezbûr 
mahallinde tahrîr ba‘dehû mezbûr Mehmed ile meclis-i şer‘a gelip alâ vukū‘ihî 
inhâ ve takrîr etmeleri ile alenen ve ba‘dehû sırren ta‘dîl ve’t-tezkiyye olundukdan 
sonra şehâdetleri makbûle olmağın mûcebince müdde‘î-i mezbûr Mehmed Ağa 
vech-i mübeyyen üzre mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Fahrü’l-akrân Mehmed Çelebi b. ( ) Kethüdâ-yı muhzırân, Hasan 
Beşe b. Ali Çukadâr, İbrahim Çelebi b. Ahmed, Hasan Çelebi b. Ahmed, İbrahim 
b. Ahmed.

885 [105b-2] Odabaşı el-Hâc Bayezid Beşe’nin evini âzat ettiği Mülâyim 
bt. Abdullah ile oğlu Hasan’a sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi dergâh-ı 
âlî -dâme mahfûfen bi’l-me‘âlî- yeniçerinin dördüncü cemâ‘ati yoldaşları-
na mahsûs odanın sâbıkan odabaşısı olan fahrü’l-akrân el-Hâc Bayezid Beşe b. 
Abdülmennân’ın mahmiye-i İstanbul’da Harrât Kemal mahallesinde vâki‘ men-
ziline varıp zeyl-i rakīmde isimleri terkīm olan müslimîn mahzarlarında akd-i 
meclis-i şer‘-i mübîn eyledikde mezbûr el-Hâc Bayezid Beşe meclis-i ma‘kūd-ı 
mezbûrda işbu bâ‘iseyi’l-kitâb Mülâyim bt. Abdullah nâm mu‘takası ile mezbûre 
Mülâyim’in sadrî oğlu Hasan b. Abdullah nâm şâbb-ı emred mu‘takı mahzarların-
da bi’t-tav‘i’s-sâf ikrâr edip bey‘-i âti’z-zikrin sudûruna değin yedimde mülküm ve 
hakkım olup mahalle-i mezbûrede vâki‘ bir tarafdan mukaddemâ zikri âtî men-
zilimin dâhiliyyesi olup zevce-i menkûham Emetullah Hâtun bt. Halil Ağa’ya bey‘ 
ve teslîm eylediğim menzil ve bir tarafdan mîralem Hüseyin Paşa mülkü ve bir ta-
rafdan gallesi mahalle-i mezbûre mescid-i şerîfinde imâm olanlara meşrûta Arab 
Hacı Mehmed tasarrufunda olan menzil ve bir tarafdan tarîk-i âm ile mahdûd 
sâbıkan zevcem mezbûre Emetullah Hâtun’un menzilinin hâriciyyesi olup fevkānî 
iki bâb kebîr ve bir bâb sagīr odalar ve bir orta sofa ve bir ahır ve bir kenîf ve bir 
samanhâneyi müştemil olan menzili cemî‘ tevâbi‘ ve levâhıkı ve âmme-i hukūk ve 
merâfıkı ile tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile nakd-i râyic fi’l-vakt elli bin akçeye merkūmân Mülâyim ve Hasan’a 
ale’l-iştirâki’s-seviy bey‘ ve teslîm edip anlar dahi vech-i muharrer üzre iştirâ ve 
kabûl ve kabz ve tesellüm eylediklerinden sonra semen-i mezbûr elli bin akçeden 
mezbûrân Mülâyim ve Hasan’ın zimmetlerini ibrâ-i âmm-ı kātı‘ü’n-nizâ‘la ibrâ 
ve iskāt eyledim ba‘de’l-yevm menzil-i mahdûd mezbûrân Mülâyim ve Hasan’ın 
ale’l-iştirâki’s-seviy mülk-i müşterâları olup benim kat‘an alâka ve medhalim kal-
mamışdır dedikde gıbbe’t-tasdîki’ş-şer‘î husûs-ı mezbûru mevlânâ-yı mezbûr ma-
hallinde tahrîr ba‘dehû ma‘an irsâl olunan Hasan Çelebi ile meclis-i şer‘-i hatîre 
gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Umdetü’l-eimme Seyfullah Efendi b. Osman, es-Seyyid Musa Efen-
di b. es-Seyyid Mehmed el-Müezzin, umdetü’l-müderrisîn Numan Efendi b. Mus-
tafa, fahrü’l-eşbâh el-Hâc Süleyman [b.] Abdullah, Hüseyin b. Hasan, Ali b. Meh-
med, Mehmed b. Şaban.

886 [105b-3] Odabaşı el-Hâc Bayezid Beşe’nin evini karısı 
Emetullah Hatun bt. Halil Ağa’ya satıp parasını yine karısı 
Emetullah’a hibe ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi dergâh-ı 
âlî -dâme mahfûfen bi’l-me‘âlî- yeniçerilerinin dördüncü cemâ‘ati yoldaşları-
na mahsûs odanın sâbıkan odabaşısı olan fahrü’l-akrân el-Hâc Bayezid Beşe b. 
Abdülmennân’ın mahmiye-i İstanbul’da Harrât Kemal mahallesinde vâki‘ men-
ziline varıp zeyl-i rakīmde isimleri terkīm olunan müslimîn mahzarlarında akd-i 
meclis-i şer‘-i mübîn eyledikde mezbûr el-Hâc Bayezid Beşe meclis-i ma‘kūd-ı 
mezbûrda zevce-i menkûhası Emetullah Hâtun bt. Halil Ağa tarafından husûs-ı 
âti’l-beyâna vekîl olduğu zâtını ma‘rifet-i şer‘iyye ile ârifân olup dergâh-ı âlî ye-
niçerilerinin yirmi beşinci ağa bölüğü yoldaşlarına mahsûs odanın hâlâ odaba-
şısı olan Mustafa Çelebi b. Mahmud ve Yusuf Bey b. Hüseyin nâm kimesneler 
şehâdetleriyle şer‘an sâbit olan fahrü’l-akrân Mustafa Ağa b. Ebûbekir mah za rın-
da bi’t-tav‘i’s-sâf ikrâr ve i‘tirâf edip bey‘-i âti’l-beyânın sudûruna değin yedimde 
mülküm ve hakkım olup mahalle-i mezbûrda vâki‘ bir tarafdan Mumcu Mehmed 
Çelebi mülkü ve bir tarafdan mîralem Hüseyin Paşa mülkü ve bir tarafdan gallesi 
mahalle-i mezbûre mescid-i şerîfinde imâm olanlara meşrûta Arab Hacı Mehmed 
tasarrufunda olan menzil ve bir tarafdan tarîk-i âm ile mahdûd dâhiliyyesinde 
tabaka-i ulyâda iki oda ve bir orta sofa ve bir kenîf [106a] ve tabaka-i vustâda bir 
oda ve dehliz ve tabaka-i süfl âda kiler ve bir matbah ve bir kenîf ve bir su kuyusu 
ve cüneyneyi ve hâriciyyesinde fevkānî iki bâb kebîr ve bir bâb sagīr odalar ve 
bir orta sofa ve bir ahır ve bir kenîf ve bir samanlık odasını müştemil olan işbu 
menzilimin dâhiliyye-i müfrezesini cemî‘ tevâbi‘ ve levâhıkı ve âmme-i hukūk ve 
merâfıkı ile tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile seksen bin râyic fi’l-vakt akçeye zevcem müvekkilem mezbûre 
Emetullah Hâtun’a bey‘ ve teslîm edip ol dahi iştirâ ve kabûl ve tesellüm eyledik-
den sonra semeni olan meblağ-ı mezbûr seksen bin akçeyi zevcem müvekkile-i 
mezbûr Emetullah Hâtun’a hibe-i sahîha-i şer‘iyye ile hibe edip ol dahi ittihâb 
ve kabûl eyledi ba‘de’l-yevm menzil-i mahdûd-ı mezbûrun dâhiliyyesi zevcem 
müvekkile-i mezbûre Emetullah’ın mülk-i müşterâsı olup kat‘â alâka ve medhalim 
kalmamışdır dedikde gıbbe’t-tasdîki’ş-şer‘î husûs-ı mezbûru mevlânâ-yı mezbûr 
mahallinde tahrîr ve ba‘dehû ma‘an irsâl olunan Hasan Çelebi ile meclis-i şer‘-i 
hatîre gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Sâbikūn.

887 [106a-1] Süleyman Ağa b. Oruç’un, Hasan b. Kandil’den köle ve 
beygir bahasından alacaklı olduğu
Dergâh-ı âlî -dâme mahfûfen bi’l-me‘âlî- cebecileri çorbacılarından Süleyman 
Ağa b. Oruc meclis-i şer‘-i şerîf-i lâzımü’t-teşrîfde Hasan b. Kandil nâm kimesne 
mah za rın da üzerine da‘vâ ve takrîr-i kelâm edip merkūm Hasan zimmetinde ye-
dimden müşterâ ve makbûz evsâfı beynimizde ma‘lûm Kenan b. Abdullah nâm 
gulâm semeninden seksen esedî guruş ve bir re’s siyah iğdiç bârgir bahâsından 
dahi kırk esedî guruş ki cem‘an yüz yirmi esedî guruşunu merkūm Hasan ye-
dinden ahz u kabz edip doksan beş esedî guruş zimmetinde kalmışidi hâlâ ta-
leb ederim suâl olunsun dedikde gıbbe’s-suâl merkūm Hasan cevâbında fi’l-vâki‘ 
müdde‘î-i merkūma vech-i muharrer üzre bâkī zimmetimde doksan beş esedî 
guruş lâzımü’l-edâ ve vâcibü’l-kazâ deynim vardır deyû bi tav‘ihî ikrâr etmeğin 
mûcebince meblağ-ı mezbûr doksan beş esedî guruşu müdde‘î-i merkūma edâya 
merkūm Hasan’a tenbîh birle mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Gazanfer Bey b. Tevekkül, Hasan Çelebi b. Ahmed, İbrahim Çelebi 
b. Ahmed, Resul b. Rıdvan.

888 [106a-2] Malkoç v. Kirkor’un, evini es-Seyyid Ali Çelebi b. es-Seyyid 
Abdülvehhâb’a sattığı
Mahmiye-i İstanbul’da Kâtib mahallesinde sâkin tüccâr tâifesinden Malkoç 
v. Kirkor nâm zimmî meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de gılmân-ı hâssadan zülüfl üler odabaşısı olan umdetü’l-emâcid ve’l-
akrân bâ‘isü’l-kitâb Ali Ağa b. Abdülvehhâb tarafından husûs-ı âti’l-beyâna vekîl 
olduğu es-Seyyid Ali Çelebi b. es-Seyyid Mehmed ve Ahmed Bey b. Abdullah nâm 
kimesne[ler] şehâdetleri [ile] şer‘an vekâleti sâbit olan Receb Ağa b. Mahmud mah-
za rın da ikrâr ve takrîr-i kelâm edip akd-i âtînin sudûruna değin yedimde mülküm 
ve hakkım olup mahmiye-i mezbûrda Ahırkapı kurbunda Kapıağası Mahmud Ağa 
mahallesinde vâki‘ bir tarafdan Çeşmisiyah menzili ve bir tarafdan Halil Ağa men-
zili ve bir tarafdan Mahmud Paşa menzili ve bir tarafdan tarîk-i âm ile mahdûd 
dâhiliyyesinin tabaka-i ulyâsında iki bâb oda ve tahta-pûş üzerinde sofa ve tabaka-i 
vustâsında bir kebîr oda ve bir orta sofa ve bir mâbeyn odası ve bir matbah ve 
tabaka-i süf[lâ]sında bir kiler ve kenîf ve bahçeyi ve hâriciyyede iki bâb fevkānî oda 
ve bir ahır ve kenîfi müştemil menzilimi cümle tevâbi‘ ve levâhıkı ve kâff e-i hukūk 
ve merâfıkı ile müvekkil-i mûmâ-ileyhe tarafeynden îcâb ve kabûlü hâvî şurût-ı 
müfsideden ârî bey‘-i bâtt-ı sahîh-i şer‘î ile bin sekiz yüz yirmi beş esedî guruşa bey‘ 
ve teslîm edip ol dahi iştirâ ve tesellüm ettiğinden sonra semen-i mezbûru yedin-
den tamâmen ahz u kabz eyledim min ba‘d menzil-i mahdûd-ı mezbûr müvekkil-i 
mûmâ-ileyhin mülk-i müşterâsıdır, keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene seb‘ ve seb‘în ve elf.
Şuhûdü’l-hâl: Mehmed Efendi el-İmâm, umdetü’l-eşbâh kapıcıbaşı Mehmed Ağa, 
Receb Ağa b. Abdullah, el-Hâc Mustafa, Hoca Mehmed Efendi, Mehmed Çelebi 
b. Abdullah.

889 [106a-3] Sodli v. Fransız’ın koyunlarına el koyan Kola v. Dimo’dan ya 
aynını ya da bedelini tazmin etmesi gerektiği
Sürekçi tâifesinden bâ‘isü’l-kitâb Sodli v. Fransız nâm zimmî meclis-i şer‘-i şerîf-i 
lâzımü’t-teşrîfde tâife-i mezbûrdan Kola v. Dimo nâm zimmî muvâcehesinde üze-
rine da‘vâ ve takrîr-i kelâm edip bundan Boğdan beyi olan Duka Voyvoda’dan 
semen-i ma‘lûma iştirâ ve kabz ettiğim bin iki yüz elli re’s koyunumu çobanım 
Piyo nâm zimmî diyâr-ı Boğdan’da Falcıköyü nâm karye kurbunda bir mahalde 
ra‘y eder iken mezbûr Kola zikr olunan koyunlarımı fuzûlen ahz u kabz etmiş-
dir suâl olunup ihkāk-ı hak olunmak matlûbumdur dedikde gıbbe’s-suâl mezbûr 
Kola cevâbında merkūm Duka Voyvoda’dan sonra Boğdan voyvodası olan Liyas-
ko Voyvoda bana bin iki yüz elli re’s koyun bey‘ edip elime bir kağıd verip ben dahi 
mahall-i mezbûrdan bin iki yüz elli re’s koyun bulup mezbûr Liyasko’nun olmak 
üzre alıp İstanbul’a getirip bey‘le ile istihlâk etmişdim, lâkin müdde‘î-i mezbûrun 
olduğu ma‘lûmum değildir deyû inkâr edicek müdde‘î-i mezbûrdan müdde‘âsını 
mübeyyine beyyine taleb olundukda ityân-ı beyyineden izhâr-ı acz etmekle 
istihlâf etmeğin müdde‘î-i mezbûrun vech-i muharrer üzre mahall-i mezbûrda 
olan bin iki yüz elli re’s koyununu fuzûlen ahz etmeyip elân üzerine ayânını red 
ya kıymet-i şer‘iyyelerini zamân lâzım olmadığına mezbûr Kola’ya yemîn teklîf 
olundukda mezbûr Kola yemînden nükûl etmeğin mûcebince zikr olunan bin 
iki yüz elli re’s koyun mevcûd ise ba‘de ahzi’l-me’ûne a‘yânını müdde‘î-i mezbûra 
teslîme, müstehlek ise mahall-i mezbûrede olan kıymet-i şer‘iyyelerini ba‘de’s-
sübût müdde‘î-i mezbûra zâmin olmak üzre merkūm Kola’ya tenbîh olunmağın 
mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân, Hasan Çelebi b. Ahmed, Veli 
Beşe b. Mahmud, Mehmed Beşe b. Ramazan, Baba Resul [b.] Rıdvan.

890 [106a-4] Tarakçı Mustafa b. Receb’in geçerli nizama uygun 
olmaksızın kaşık alıp satmasının engellenmesi
Mahmiye-i İstanbul’da tarakçılar hırfetinin kethüdâsı Receb b. Sâlih ve yiğitbaşıla-
rı Mehmed b. Ali ve ihtiyârlarından İvaz b. Ahmed ve Mehmed b. Satılmış ve Ali b. 
Osman ve Pîrî b. Mustafa ve Şaban b. Mehmed ve Receb b. Musli ve Musa b. Hü-
seyin ve sâirleri meclis-i şer‘-i şerîf-i lâzımü’t-teşrîfde kaşıkçı tâifesinden Mustafa 
b. Receb mah za rın da her biri üzerine da‘vâ ve takrîr-i kelâm edip bizim metâ‘ımız 
olan çimşir ve ablak-ı yeni dünyâ ve sandal ağacı ve fildişi ve bağa, taşradan 
İstanbul’a geldikde kaşıkçı tâifesinin kethüdâları ve sâir ihtiyârları ile beynimizde 
taksîm edegelmişken mezbûr Mustafa zikr olunan metâ‘ı bizden hafiyyeten alıp 
hakkâklik edip sâir kaşıkçılara satmağın beynimizde ihtilâle bâ‘is olmuşdur suâl 
olunup men‘ olunması matlûbumuzdur dediklerinde gıbbe’s-suâl mezbûr Mus-
tafa cevâbında kaziyye minvâl-i muharrer üzre olduğunu bi tav‘ihî ikrâr etmeğin 
mûcebince husûs-ı mezbûr kadîmden olageldiği üzre olup ehad-i tarafeynden biri 
kadîme mugāyir iş etmemek üzre merkūm Mustafa’ya tenbîh olunup mâ hüve’l-
vâki‘ bi’t-taleb ketb olundu.
Fi’l-yevmi’s-sâbi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: İbrahim Çelebi b. Ahmed, Veli Beşe b. Mahmud, Baba Resul b. Rıd-
van, Mehmed Beşe b. Ramazan.

891 [106a-5] Fâtıma bt. Hacı Yusuf ’un, Medine-i Münevvere Vakfı’na ait 
evi mütevelli izni ile Rahime bt. Ali’ye vefa yoluyla sattığına dair 
açtığı davada tarafına mühlet verildiği
Mahmiye-i İstanbul’da Kesmekaya kurbunda sâkine Fâtıma bt. Hacı Yusuf nâm 
hâtun meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
Rahime bt. Ali nâm hâtun ile Medîne-i Münevvere [vakfı] mütevellîsi vekîli 
mahzarlarında da‘vâ ve takrîr-i kelâm edip vakf-ı mezbûrdan olup mahmiye-i 
mezbûrda Kirmasti mahallesinde vâki‘ icâreteyn-i ma‘lûmeteyn ile tasarrufum-
da olan ma‘lûmü’l-hudûd menzilimin hakk-ı tasarrufu târih-i kitâbdan üç sene 
mukaddem [106b] merkūme Rahime’ye tefvîz bi’l-vefâ ve izn-i mütevellî ile 
yirmi dokuz bin akçe bedel mukābelesinde ferâğ ve tefvîz ve teslîm edip ol dahi 
vech-i muharrer üzre tefevvuz ve tesellüm edip bedel-i mezbûrun dokuz bin ak-
çesini bana def ‘ ve teslîm edip ben dahi ahz u kabz etmişidim hâlâ suâl olunup 
bedel-i mezbûrdan makbûzumu ahz ve menzil-i mezbûru bana teslîme mezbûre 
Rahime’ye tenbîh olunmak matlûbumdur dedikde gıbbe’s-suâl mezbûre Rahime 
cevâbında müdde‘iyye-i mezbûre menzil-i mezbûru bedel-i mezbûr yirmi dokuz 
bin akçe mukābelesinde izn-i mütevellî ve tefvîz-i kat‘î ile bana tefvîz edip bedel-i 
mezbûrun cümlesini benden ahz ve istîfâ etmişidi deyip tefvîz-i mezbûrun vefâ 
olduğunu inkâr edicek gıbbe’s-suâl ve’l-inkâr müdde‘iyye-i mezbûreden tefvîz-i 
mezbûr vefâ olduğuna ve mezbûre Rahime’den bedel-i mezbûrun cümlesini edâ 
ettiğine beyyine taleb olundukda her biri ikāmet-i beyyine için istimhâl etmekle 
mehl-i şer‘î ile imhâl olunmağın mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: İbrahim Çelebi b. Halil, müezzin Mehmed Çelebi b. ( ), Ali Efendi 
el-İmâm, Mehmed b. Mustafa.

892 [106b-1] Hacı Ali b. Ali’nin, Hasan Beşe b. Abdullah ve üç farklı 
kişiyle ortak oldukları kasap işinde ettikleri zararın miktarlarının 
belirlenip kaydedildiği
Husûs-ı âti’l-beyânın mahallinde tahrîri iltimâs olunmağın kıbel-i şer‘den irsâl 
olunan mevlânâ Mehmed Efendi b. Abdülbâkī bi’l-fi‘l koyun emîni vekîli olan 
Mustafa Ağa’nın Mahmiye-i İstanbul’da Sancakdâr Hayreddin mahallesinde 
sâkin olduğu menzile varıp zeyl-i rakīmde muharrerü’l-esâmî olan müslimîn 
huzûrunda akd-i meclis-i şer‘-i hatîr eyledikde kasab tâifesinden Hacı Ali b. Ali 
nâm kimesne meclis-i ma‘kūd-ı mezbûrda şerîki Hasan Beşe b. Abdullah mah-
za rın da takrîr-i kelâm ve ta‘bîr ani’l-merâm edip bundan akdem mezbûr Hasan 
Beşe ve karındaşı hâzır bi’l-meclis İbrahim ve gāibân ani’l-meclis Panayot ve Ya-
naki ile hâsıl olacak fâide ve nemâ beynimizde beş buçuk hisse olup bir buçuk 
hissesi bana ve bir hissesi merkūmûna isâbet etmek üzre akd-i şirket edip on sekiz 
ay bu minvâl üzre şerîkler olup hâlâ fesh-i akd-i şirket edip beynimizde yazıcı 
deft eri mûcebince hesâb gördüğümüzde ba‘de külli hesâb yüz yedi bin iki yüz akçe 
zararımız olup meblağ-ı mezbûrdan benim hisseme otuz yedi bin beş yüz akçe ve 
mezbûr Hasan Beşe’nin hissesine yirmi beş bin akçe isâbet etmişidi hâlâ mezbûr 
Hasan Beşe’den suâl olunup takrîri tahrîr olunması matlûbumdur dedikde gıbbe’s-
suâl mezkûr Hasan Beşe kaziyyeolunan yüz otuz yedi bin iki yüz akçeden kendi hissesine yirmi beş bin akçe isâbet 
ettiğini ikrâr etmeğin vâki‘ hâli mevlânâ-yı mezbûr mahallinde tahrîr ve ba‘dehû 
irsâl olunan İbrahim Çelebi b. Ahmed ile meclis-i şer‘a gelip alâ vukū‘ihî inhâ ve 
takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mustafa Ağa b. ( ), İbrahim Bey b. Ömer, Hüseyin Beşe b. Abdullah, 
Ali b. Mehmed, Yusuf b. Abdullah, Mehmed Çelebi b. Abdullah.

893 [106b-2] Hüseyin Bey b. el-Hâc Hasan’ın babası el-Hâc Hasan’ın taş ve 
bıçakla yaralanıp öldürüldüğü iddiasını ispat edemediği
Vilâyet-i Anadolu’da Bolu sancağında olan (  ) kazâsına tâbi‘ Göynükviran nâm 
karye sük kâ nın dan Hüseyin Bey b. el-Hâc Hasan nâm kimesne meclis-i şer‘-i 
hatîrde işbu ashâbü’l-kitâb Veli b. Receb ile sulbî kebîr oğlu Ali ve zevcesi Hâcce 
Hâtun bt. Züfer nâm kimesneler mahzarlarında üzerlerine da‘vâ ve takrîr-i kelâm 
edip mezbûrûn Veli ve Ali ve Hâcce Hâtun târih-i kitâbdan bir sene mukaddem 
karye-i mezbûrede benim babam mezbûr el-Hâc Hasan’ı amden hacer-i kebîr ve 
bıçak ile vurup cerh edip andan nâşî müte’essiren fevt olmuşidi hâlâ mezbûrûndan 
suâl olunup mûcebi icrâ olunmak murâdımdır dedikde gıbbe’s-suâl ve’l-inkâr 
müdde‘î-i mezbûrdan müdde‘âsını mübeyyine beyyine taleb olundukda ityân-ı 
beyyineden izhâr-ı acz edip istihlâf etmeğin merkūmûn Veli ve Ali ve Hâcce 
Hâtun’dan her birine müdde‘î-i mezbûrun babası mezbûr el-Hâc Hasan’ı vech-i 
muharrer üzre hacer-i kebîr ve bıçak ile vurup cerh etmediklerine yemîn teklîf 
olundukda anlardan her biri dahi [alâ] vefk i’l-mes’ûl yemîn billâhi te‘âlâ eyleme-
ğin mûcebince müdde‘î-i mezbûr bilâ-beyân mu‘ârazadan men‘ olunup mâ vaka‘a 
bi’t-taleb ketb olundu.Fi’l-yevmi’s-sâdis aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Receb Ağa [b.] Mehmed, Osman Ağa b. Hüseyin, Mehmed Çelebi b. 
Abdülbâkī, Hüseyin b. Ali, Mustafa b. Sâlih.

894 [106b-3] Ölen Osman b. Ali’nin, Abdullah Beşe b. İbrahim’deki 
zağferan bahasından alacağının tahsil edilip vârislerine verilmesi
Fi’l-asl vilâyet-i Anadolu’da Trabzon kazâsına [tâbi‘] Akçakale nâm karye 
ahâlîsinden olup vilâyet-i Rumeli’nde kasaba-i Varna’da ticâret üzre iken fevt olan 
Osman b. Ali’ye li eb ihveteyn ve li üm kız karındaşları Fâtıma Hâtun bt. Rama-
zan tarafından husûs-ı âti’l-beyâna vekâletin iddi‘â eden Mehmed nâm kimesne 
mahfil-i kazâda mahrûse-i Galata’ya tâbi‘ kasaba-i Kasımpaşa ma hal lâ tın dan Ku-
laksız mahallesi sâkinlerinden Abdullah Beşe b. İbrahim nâm kimesne mah za-
rın da üzerine da‘vâ ve takrîr-i kelâm edip müteveff â-yı mezbûr benim li ebeveyn 
karındaşım ve mezbûre Fâtıma’nın li üm karındaşı olup müteveff â-yı mezbûr ile 
benim babamın adı Ali ve mezbûre Fâtıma’nın babası adı Ramazan ve anamız adı 
Sâliha ve maskat-ı re’simiz karye-i mezbûre olup müteveff â-yı mezbûrun verâseti 
benim ile mezbûre Fâtıma’ya münhasıra iken mezbûr Abdullah Beşe hâlâ kâsid ve 
eydî-i nâsdan münkatı‘ olup esedî yüz otuz akçeye râyic olan akçe ile müteveff â-yı 
mezbûrun zağferan semeninden zimmetinde hakkı olan dokuz bin altı yüz akçe-
yi bana teslîmden imtinâ‘ eder suâl olunup meblağ-ı mezbûrun altından kıymet-i 
şer‘iyyesinin mezbûr Abdullah Beşe’den alıverilmesi matlûbumdur dedikde gıbbe’s-
suâl mezbûr Abdullah Beşe vech-i muharrer üzre zağferan semeninden zimmetinde 
müteveff â-yı mezbûrun mezkûrü’n-na‘t akçe üzre on dokuz bin altı yüz akçe hakkı 
olduğunu ikrâr lâkin müdde‘î-i mezbûr ile mezbûre Fâtıma’nın vech-i muharrer üzre 
verâsetlerini inkâr edicek müdde‘î-i mezbûrdan vech-i meşrûh üzre verâsetlerine ve 
mezbûre Fâtıma tarafından vekâletine beyyine taleb olundukda karye-i mezbûre 
ahâlîsinden olup udûl-i ricâl-i müslimînden olan Hasan Beşe b. Musli ve Mahmud 
Beşe b. Osman nâm kimesneler li ecli’ş-şehâde meclis-i şer‘-i şerîfde hâzırân olup 
istişhâd olunduklarında fi’l-hakīka müdde‘î-i mezbûr müteveff â-yı mezbûrun li 
ebeveyn karındaşı ve merkūme Fâtıma li üm kız karındaşı olup müdde‘î-i mezbûr 
ile müteveff â-yı mezbûrun babalarının adları Ali ve merkūme Fâtıma’nın babası-
nın adı Ramazan ve analarının adı Sâliha ve maskat-ı re’sleri karye-i mezbûre olup 
müteveff â-yı mezbûrun verâseti müdde‘î-i mezbûr ile mezbûr Fâtıma’ya münhası-
radır, müteveff â-yı mezbûrun bunlardan gayrı vârisi ve terekesine âhar müstahıkkı 
olduğu ma‘lûmumuz değildir mezbûre Fâtıma müteveff â-yı mezbûrun vech-i mu-
harrer üzre zağferan semeninden mezbûr Abdullah Beşe zimmetinde hakkı olan 
meblağ-ı mezkûrü’n-na‘tdan hissesini taleb-i da‘vâ ve ahz u kabz ve kendiye îsâle 
ve ahz ve îsâl mütevakkıf olduğu umûrun cümlesine müdde‘î-i mezbûr Mehmed’i 
bizim huzûrumuzda vekîl ve menâbına nâib nasb ve ta‘yîn edip ol dahi vekâlet-i 
mezbûreyi kabûl ve merâsimini edâya şehâdet-i şer‘iyye eylediğinde gıbbe ri‘âyeti 
şerâiti’l-kabûl şehâdetleri makbûle olup müdde‘î-i mezbûr ile mezbûre Fâtıma’nın 
vech-i muharrer üzre verâsetlerine ve mezbûre Fâtıma tarafından müdde‘î-i 
mezbûrun vekâletine ba‘de’l-hükm meblağ-ı mezkûrun [107a] (…) şer‘iyyesi olan 
altmış yedi tâm ve beş çekirdek yaldız altınını müdde‘î-i mezbûra teslîme mezbûr 
Abdullah Beşe’ye tenbîh birle mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ali Beşe b. Ferhad, Abdüllatîf b. Ali, Mehmed b. Receb, Mahmud b. 
Abdullah, Kalaycı Veli Beşe b. ( ).

895 [107a-1] Agop v. Garal’ın, arsasını Ohro v. Serkis’e sattığı
Fi’l-asl vilâyet-i Anadolu’da Eğin kasabasında Yukarı mahalle sük kâ nın dan olup 
mahmiye-i İstanbul’da kayıkçı tâifesinden Agop v. Garal nâm zimmî meclis-i 
şer‘-i şerîf-i lâzımü’t-teşrîfde işbu bâ‘isü’l-kitâb Ohro v. Serkis nâm zimmî 
muvâcehesinde ikrâr ve takrîr-i kelâm edip akd-i âtî sudûruna değin yedimde 
mülküm ve hakkım olup kasaba-i mezbûr sınırı dâhilinde vâki‘ bir tarafdan di-
ğer Agop nâm zimmî bağı ve iki tarafdan Serkis nâm zimmî bağı ve bir tarafdan 
ba‘zen kız karındaşım Devlet bağı ve bir tarafdan tarîk-i âm ile mahdûd mülk 
bağımı bi cümleti’t-tevâbi‘ ve’l-levâhık ve kâff eti’l-hukūk ve’l-merâfık mezbûr 
Ohro’ya otuz altı kıt‘a esedî guruşa ve yine kasaba-i mezbûrda Bayır nâm mevzi‘de 
vâki‘ beyne’l-ahâlî ve’l-cîrân ma‘lûmü’l-hudûd mülk arsa-i hâliyemi beş esedî gu-
ruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi vech-i muharrer üzre iştirâ ve kabûl ettikden sonra semenleri olan 
meblağ-ı mezbûr kırk bir kıt‘a esedî guruşu mezbûr Ohro yedinden ahz u kabz 
edip meblağ-ı mezbûru mahallinde zabt ve tasarrufa müşterî-i mezbûr Ohro’yu 
taslît eyledim ba‘de’l-yevm zikr olunan bağ ve arsa-i hâliye mezbûr Ohro’nun 
mülk-i müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Bektaş Beşe b. Mehmed, Mustafa Beşe b. Mehmed, Hasan Çelebi b. 
Ahmed, İbrahim Çelebi b. Ahmed.

896 [107a-2] Ölen Cabril v. Mihayil’in kızı Maryem’in terekeden 
kendisine kalan meblağı diğer vârislerden aldığı
Fi’l-asl vilâyet-i Anadolu’da medîne-i Haleb-i şehbâ ma hal lâ tın dan Bâbü’n-nasr 
mahallesinden olup mahmiye-i İstanbul hısnı ebvâbından Kumkapı dâhilinde 
Nişancı Paşa-yı Atîk mahallesinde sâkin iken bundan akdem hâlik olan Cab-
ril v. Mihayil nâm zimmînin verâseti vâlidesi Kedrile bt. Şehdi ile li ebeveyn 
kebîr karındaşı Abdullah ile li ebeveyn kız karındaşı Maryem’e münhasıra ol-
duğu şer‘an mütehakkik oldukdan sonra mezbûre Maryem meclis-i şer‘-i şerîf-i 
lâzımü’t-teşrîfde tereke-i hâlik-i mezbûra vâzı‘ateyi’l-yed olan işbu bâ‘iseyi’s-sifr 
vâlidesi mezbûre Kedrile ile karındaşı mezbûr Abdullah muvâcehesinde ikrâr ve 
takrîr-i kelâm edip karındaşım hâlik-i mezbûr Cabril’in mülk terekesinden bana 
isâbet eden hisse-i şer‘iyyemi mezbûrândan taleb ve da‘vâ eylediğimde beyni-
mizde münâza‘ât-ı kesîre vukū‘undan sonra muslihûn tavassut edip muhallefât-ı 
mezbûrdan bi tar[îk]i’t-tehârüci’ş-şer‘î nakid râyic fi’l-vakt on sekiz esedî guruş 
üzerine benimle inşâ-i akd-i sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr on [sekiz guruşu] yedlerinden tamâmen 
ahz u kabz edip tereke-i hâlik-i mezbûra müte‘allika da‘vâdan mezbûrân Kedri-
le ve Abdullah’ın zimmetlerini ibrâ-i âmm-ı kātı‘ü’n-nizâ‘la ibrâ eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Seyyid  Mehmed Çelebi b. es-Seyyid Ali, es-Seyyid Ömer b. es-
Seyyid Ebûbekir, İbrahim Çelebi b. Abdullah, Hasan b. Ahmed.

897 [107a-3] el-Hâc Receb ile karısı Sâliha Hatun’un vakfettiği evin 
vakfiye gereği âzatlılarına intikal ettiği ve bunların müşterek 
oturmalarına karar verildiği
Mahmiye-i İstanbul’da Müft ü hamamı kurbunda sâkine olup vech-i âtî üzre da‘vâya 
me’zûneler olan bâ‘iseteyi’l-kitâb Sâliha ve Râbia bintey Yusuf nâm hâtunlar 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de vâkıf-ı 
âti’z-zikrin mu‘takı Keyvan’ın sulbiye kızı olup müstakillen meşrûtası olmak üzre 
menzil-i âti’l-beyâna vâzı‘atü’l-yed olan Kahraman nâm hâtun mah za rın da üzeri-
ne da‘vâ ve takrîr-i kelâm edip mahmiye-i mezbûrda Gül Câmi‘i mahallesinde vâki‘ 
bir tarafdan Boyacı Hasan vakfı ve iki tarafdan tarîk-i âm ve bir tarafdan Davud 
Beşe menzili ile mahdûd olup fevkānî ve tahtânî büyût-ı adîdeyi müştemil olan 
menzili ale’l-iştirâki’s-seviy mâlikleri olan el-Hâc Receb b. Şaban nâm kimesne 
ile zevcesi Sâliha Hâtun bt. Ramazan Çavuş yedimizde olan vakfiyye-i ma‘mûlün-
bihâları nâtıka olduğu üzre bin kırk yedi senesinde vakf-ı lâzım ile vakf edip 
süknâsı evvelâ kendi nefislerine ba‘de vefâtihimâ batnen ba‘de batnin ile’l-inkırâz 
evlâdlarına ve evlâd-ı evlâd-ı evlâdlarına ve evlâd-ı evlâdlarına ve ba‘de’l-inkırâz 
utekālarına ve ba‘dehû batnen ba‘de batnin ile’l-inkırâz utekālarının evlâdlarına 
evlâd-ı evlâdlarına ve ba‘de’l-inkırâz gallesini Medîne fukarâsına şart ve ta‘yîn 
edip vâkıfân-ı mezbûrân fevt olup evlâdları münkariz ve utekālarından kimesne 
olmayıp biz dahi vâkıfe-i mezbûre Sâliha’nın âzâdlısı Yusuf ’un sulbiye kızları olup 
mezbûre Kahraman ile derecede müsâvî olup menzil-i mezbûrun süknâsında 
mezbûre Kahraman’a müşârikeler iken mezbûre Kahraman menzil-i mezbûrda 
müstakillen sâkine olup bizi süknâdan men‘ eder suâl olunup ihkāk-ı hak olun-
mak matlûbumdur dediklerinde gıbbe’s-suâl mezbûre Kahraman menzil-i mezbûr 
vâkıfân-ı mezbûrânın vech-i meşrûh üzre vakfı olup kendi dahi vâkıf-ı mezbûr 
el-Hâc Receb’in âzâdlısı Keyvan’ın kızı olup meşrûtası olmak üzre vaz‘-ı yed etti-
ğini ikrâr lâkin müdde‘iyyetân-ı mezbûretân vâkıfe-i mezbûre Sâliha’nın âzâdlısı 
Yusuf ’un kızları olduklarını inkâr etmeğin müdde‘iyyetân-ı mezbûretândan 
müdde‘âlarını mübeyyine beyyine taleb olunduklarında ityân-ı beyyineden izhâr-ı 
acz edip istihlâf ettiklerinde mezbûre Kahraman’a müdde‘iyyetân-ı mezbûretân 
vâkıfe-i mezbûre Sâliha’nın âzâdlısı Yusuf ’un kızları olmayıp menzil-i mezbûrun 
süknâsında kendiye müşârikeler olmadıklarına yemîn teklîf olundukda mezbûre 
Kahraman yemînden nükûl etmeğin mûcebince müdde‘iyân-ı mezbûretâna 
menzil-i mezbûrun süknâsında mezbûre Kahraman’a müşârikeleri olmak üzre 
hükm olunmağın mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mustafa Çavuş [b.] İbrahim el-Mübâşir, umdetü’l-akrân Abdülcelil 
b. el-merhûm Hüseyin, Hacı İbrahim b. İslâm.

898 [107a-4] Fâtıma Hatun’un ölen kardeşi İbrahim’in terekesini Ali 
Efendi b. el-Hâc Hüdâverdi’den alınması için Veli Bey b. Halil’i vekil 
tayin edildiği
Fi’l-asl mahmiye-i İstanbul’da Ahırkapı kurbunda sâkine olup hâlâ mahrûse-i 
Edirne’de Sultan Selim mahallesi sâkinelerinden olan Fâtıma Hâtun bt. Terzi 
Rıdvan Ağa tarafından vech-i âtî üzre vekâlet iddi‘â eden Veli Bey b. Halil nâm 
kimesne meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda umdetü erbâbi’t-tahrîr ve’l-kalem Ali Efendi b. el-Hâc Hüdâver[di] mah-
za rın da üzerine da‘vâ ve takrîr-i kelâm [edip] müvekkile-i mezbûrenin li eb ka-
rındaşı olup bundan akdem mahmiye-i mezbûrede İshak Paşa mahallesinde vefât 
eden İbrahim b. ( ) nâm sagīrin terekesinden müvekkile-i mezbûrenin hissesine 
isâbet edip sagīr-i mezbûrun vasîsinin müvekkile-i mezbûreye teslîm etmek için 
mûmâ-ileyh Ali Efendi’[ye] teslîm ettiği guruşu müvekkile-i mezbûrenin zevci 
olup âharı dahi tevkîle vekîli olan umdetü’l-eşbâh Mehmed Efendi mûmâ-ileyh 
Ali Efendi’den ahz u kabza beni vekîl etmekle suâl olunup meblağ-ı mezbûru bana 
teslîme mûmâ-ileyh Ali Efendi’ye tenbîh olunmak matlûbumdur dedikde, gıbbe’s-
suâl mûmâ-ileyh Ali sagīr-i mezbûrun terekesinden müvekkile-i mezbûrenin 
hissesi olan meblağ-ı mezbûru müvekkile-i mezbûreye teslîm için vasîsi kendiye 
teslîm ettiğini ikrâr, lâkin müdde‘î-i mezbûrun vech-i mübeyyen üzre vekâletini 
inkâr edicek müdde‘î-i mezbûrdan vech-i mübeyyen üzre vekâletine beyyine taleb 
olundukda mahrûse-i mezbûrda Derviş mahallesinde sâkin Ali Bey b. İbrahim 
ve zikr olunan Sultan Selim mahallesi sük kâ nın dan Mehmed Bey b. İlyas nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında fi’l-
hakīka mezbûr Fâtıma bizim huzûrumuzda meblağ-ı mezbûru mûmâ-ileyh Ali 
Efendi’den ahz u kabz ve kendiye îsâle bir kimesneyi tevkîle zevci mûmâ-ileyh 
Mehmed Efendi’yi vekîl ettikden sonra mûmâ-ileyh Mehmed Efendi dahi meblağ-ı 
mezbûr dört yüz otuz iki guruşu mûmâ-[ileyh] Ali Efendi yedinden ahz u kabza 
ve müvekkile-i mezbûreye îsâle müdde‘î-i mezbûru tarafından vekîl ve menâbına 
nâib nasb ve ta‘yîn edip ol dahi vekâlet-i mezbûreyi kabûl ve merâsimini edâya 
ta‘ahhüd etmişidi, biz bu husûsa bu vech üzre şâhidleriz şehâdet dahi ederiz deyû 
her biri edâ-i şehâdet edip ve ba‘de’l-kabûl mûcebince vekâletine hükm olunup 
meblağ-ı mezbûru müdde‘î-i mezbûra teslîme mûmâ-ileyh Ali Efendi’ye [107b] 
tenbîh olundukdan sonra vekîl-i mezbûr Veli Bey meclis-i mezbûrda mûmâ-ileyh 
Ali Efendi mah za rın da ikrâr ve takrîr-i kelâm edip ânifen bana teslîme tenbîh olu-
nan meblağ-ı mezbûr dört yüz otuz iki guruşu müvekkile-i mezbûreye îsâl için 
mûmâ-ileyh Ali Efendi yedinden tamâmen ahz u kabz eyledim dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’s-sâmin aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi [b.] Abdullah, Hasan Beşe b. ( ) Çukadâr, İbrahim 
Çelebi b. Mehmed, Veli Beşe b. ( ).

899 [107b-1] Minas v. Kelaser’in, evini kızı Havva bt. Minas ile damadı 
Serkis v. Kedakus’a sattığı
Mahrûse-i Galata müzâfâtından kasaba-i Beşiktaş’a tâbi‘ Ortaköy nâm karye sük-
kâ nın dan Minas v. Kelaser nâm zimmî meclis-i şer‘-i şerîfde dâmâdı olup kendi 
tarafından asl ve zevcesi Havva bt. Minas nâm nasrâniye tarafından husûs-ı âti’l-
beyâna vekîl olduğu bimâ hüve tarîkü’s-sübût şer‘an sâbit olan Serkis v. Kedakus 
nâm zimmî mah za rın da ikrâr ve takrîr-i kelâm edip akd-i âtînin sudûruna değin 
yedimde mülküm ve hakkım olup mahmiye-i İstanbul’da Tülbentçi Hüsam ma-
hallesinde vâki‘ bir tarafdan Safar v. Serkis ve bir tarafdan düğmeci Roş v. Rat nâm 
zimmîler mülkleri ve bir tarafdan Nazlı nâm Ermeni’ye mülkü ve bir tarafdan 
tarîk-i âm ile mahdûd olup tabaka-i ulyâsında iki bâb oda ve tabaka-i vustâsında 
bir bâb oda ve bir mahzen ve tabaka-i süfl âsında bir bâb oda ve altında bir mahzen 
ve bahçe ve kenîfi müştemil menzilimi kızım müvekkile-i mezbûre ile dâmâdım 
mezbûr Serkis’e tarafeynden îcâb ve kabûlü hâvî şurût-ı müfsideden ârî bey‘-i 
bâtt-ı sahîh-i şer‘î ile bin esedî guruşa bey‘ ve teslîm anlar dahi ale’l-iştirâki’s-seviy 
iştirâ ve tesellüm ettiklerinden sonra semen-i mezbûrun beş yüz esedî guruşu-
nu mezbûre Havva yedinden ve beş yüz guruşunu dahi mezbûr Serkis yedinden 
tamâmen ahz u kabz eyledim, min ba‘d menzil-i mahdûd-ı mezbûrun nısf-ı şâyi‘i 
kızım mezbûre Havva’nın ve nısf-ı âharı dahi dâmâdım mezbûr Serkis’in mülk-i 
müşterâlarıdır keyfe mâ yeşâ’ân ve yahtârân mutasarrıfân olsunlar dedikde gıbbe’t-
tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Halil Efendi [b.] İbrahim el-İmâm, İbrahim Halîfe b. ( ) el-Müezzin, 
Osman Beşe b. Abdullah, Abdullah Beşe, Ahmed Beşe b. Abdullah.

900 [107b-2] Dimitraşko v. Berede’nin eşkıyadan olduğu ve çeteyle 
birlikte evleri basıp eşya çaldığı
Husûs-ı âti’l-beyânın mahallinde tahrîri iltimâs olunmağın hadîka-i hâssa 
hâricinde vâki‘ Yalıköşkü demekle ma‘rûf köşke varılıp zeyl-i rakīmde muharrerü’l-
esâmî olan müslimîn ile hâlâ bostancıbaşı olup sürrâk ve kuttâ‘-ı tarîki ahza 
memûr olan ift ihârü’l-emâcid ve’l-mekârim câmi‘ü’l-mehâsin ve’l-mekârim el-
Hâc Mustafa Ağa huzûrunda akd-i meclis-i şer‘-i şerîf olundukda mûmâ-ileyh 
el-Hâc Mustafa Ağa meclis-i ma‘kūd-ı mezbûrda fi’l-asl diyâr-ı Efl ak’da Bükreş 
nâm karyeden olup hâlâ mahrûse-i Galata müzâfâtından kasaba-i İstinye’ye tâbi‘ 
Büyükdere nâm karyede sâkin olup ırgad tâifesinden olan Dimitraşko v. Bere-
de nâm zimmî muvâcehesinde takrîr-i kelâm ve ta‘bîr ani’l-merâm edip mezbûr 
Dimitraşko bundan akdem eşkiyâdan birkaç kimesneler ile cem‘ olup medîne-i 
Üsküdar’da meskenleri basıp nice fesâd etmişlerdir suâl olunup takrîrleri tahrîr 
olunmak matlûbumdur dedikde gıbbe’s-suâl mezbûr Dimitraşko cevâbında bun-
dan akdem ahz ve katl olunan Mustafa ve yoldaşları ve gāibân ani’l-meclis Bala-
ban ve Bilas nâm zimmîler ile cem‘ olup her birimizin elinde âlet-i harb olduğu 
hâlde gece ile meskenleri basıp bir evin duvarını delip ben ve bir kaçımız içeri 
girip ev sâhibi akçem mesciddedir demekle çıkıp mescide varıp aldığı eşyâdan 
benim hisseme ancak otuz akçe kıymetli işbu ester düşdü dedikde vâki‘ü’l-hâl bi’t-
taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ali Efendi b. Mustafa İmâm-ı bostancıbaşı, Abdullah Efendi b. Meh-
med İmâm-ı mahalle-i Debbâğ Yunus, Ahmed Bey b. Ali, Mehmed Bey b. Ahmed, 
Selim Bey b. Abdülmennân, Hacı İbrahim Bey, Mustafa Bey.







901 [107b-3] Eflak Nikola’nın eşkıyadan olduğu ve çeteyle birlikte 
evleri basıp eşya çaldığı
Husûs-ı âti’l-beyânın mahallinde tahrîri iltimâs olunmağın hadîka-i hâssa 
hâricinde vâki‘ Yalıköşkü demekle ma‘rûf köşke varıp zeyl-i rakīmde muharrerü’l-
esâmî olan müslimîn ile hâlâ bostancıbaşı olup sürrâk ve kuttâ‘-ı tarîki ahza 
memûr olan ift ihârü’l-emâcid ve’l-mekârim câmi‘ü’l-mehâsin ve’l-mekârim el-
Hâc Mustafa Ağa meclis-i şer‘-i şerîf olundukda mûmâ-ileyh el-Hâc Mustafa Ağa 
meclis-i ma‘kūd-ı mezbûrda fi’l-asl vilâyet-i Rumeli’nde İsmailgeçidi kasabasında 
ve Domuzpazarı mahallesi ahâlîsinden olup ırgad tâifesinden olan Efl ak Nikola 
v. (  ) nâm zimmî mah za rın da takrîr-i kelâm ve ta‘bîr ani’l-merâm edip mezbûr 
Nikola bundan akdem eşkiyâdan birkaç kimesneler ile cem‘ olup mahrûse-i Üskü-
dar hâricinde meskenleri basıp nice fesâd etmişlerdir, suâl olunup takrîrleri tahrîr 
olunmak matlûbumdur dedikde, gıbbe’s-suâl mezbûr Nikola cevâbında elimde 
baltam olduğu hâlde işbu Dimitraşko ve gāibân ani’l-meclis Bilas ve Balaban nâm 
zimmîler bundan akdem ahz ve katl olunan Mustafa Bey ve yoldaşları ile bir yer-
de cem‘ olup gece ile mukaddemâ mahrûse-i Üsküdar hâricinde vâki‘ meskenleri 
basıp bir evin duvarını delip içine girip ev sâhibine akçen nerdedir dedikde mes-
ciddedir demekle evden çıkıp mescide varıp ancak bir eski gömlek alıp gitmek 
mümkün olmamağla atı veririm deyû ikrâr etmeğin mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Sâbikūn.

902 [107b-4] Şirmerd v. Kor’un eşkıyadan olduğu ve çeteyle birlikte 
Fethi Beyzâde Çiftliği’ni basıp eşya çaldığı
Husûs-ı âti’l-beyânın mahallinde tahrîri iltimâs olunmağın mahmiye-i İstanbul’da 
hadîka-i hâssa hâricinde vâki‘ Yalıköşkü demekle ma‘rûf köşke varılıp zeyl-i 
rakīmde muharrerü’l-esâmî olan müslimîn ile hâlâ bostancıbaşı olup sürrâk ve 
kuttâ‘-ı tarîki ahza memûr olan ift ihârü’l-emâcid ve’l-ekârim câmi‘ü’l-mehâsin 
ve’l-mekârim el-Hâc Mustafa Ağa huzûrunda akd-i meclis-i şer‘-i şerîf olunduk-
da mûmâ-ileyh Mustafa Ağa meclis-i şer‘-i mezbûrda fi’l-asl vilâyet-i Rumeli’nde 
Dubniçe kazâsına tâbi‘ Viranye nâm karye ahâlîsinden olup hâlâ vilâyet-i mezbûrda 
kasaba-i Çatalca’ya tâbi‘ Tilkiköy nâm karyede vâki‘ vakıf mandırada danacı olan 
Şirmerd v. Kor nâm zimmî mah za rın da takrîr-i kelâm ve takrîr-i merâm edip 
mezbûr Şirmerd ve bundan akdem eşkiyâdan birkaç kimesneler ile cem‘ olup 
medîne-i Ebî Eyyûb’a tâbi‘ Davudpaşa kurbunda Fethi Beyzâde çift liğini basıp 
nice fesâd etmişlerdir suâl olunup takrîri tahrîr olunmak matlûbumdur dedikde 
gıbbe’s-suâl mezbûr Şirmerd cevâbında hâzır bi’l-meclis Karaca Nikola ve gāibûn 
ani’l-meclis Balaban ve Bilas ve Esteban Terko ve diğer sakallı Bulgar Esteban ile 
cem‘ olup bundan akdem gece ile zikr olunan çift liği basıp aldığım eşyâyı beyni-
mizde iktisâm ettiğimizde benim hisseme seksen akçe kıymetli bir kırmızı iskarlet 
diz çakşırı isâbet etmişidi dedikde mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Sâbikūn.

903 [107b-5] Mustafa Beşe b. Abdi’nin, İbrahim Çavuş b. Abdülgani’den 
alacaklı olduğu
Mahmiye-i İstanbul’da Kavruk Mahmud mahallesinde sâkin Mustafa Beşe b. Abdi 
nâm kimesne meclis-i şer‘-i hatîr-i lâzımü’t-tevkīrde İbrahim Çavuş b. Abdülganî 
nâm kimesne mah za rın da üzerine da‘vâ ve takrîr-i kelâm edip merkūm İbrahim 
Çavuş zimmetinde cihet-i karz-ı şer‘îden yüz yetmiş beş esedî [guruş] hakkım ol-
mağın meblağ-ı mezbûru taleb ettiğimde vermede ta‘annüd eder suâl olunup alı-
verilmesi matlûbumdur dedikde gıbbe’s-suâl merkūm İbrahim Çavuş cevâbında 
fi’l-vâki‘ müdde‘î-i merkūm Mustafa Beşe mezbûrdan zimmetimde vâcibü’l-edâ 
ve lâzımü’l-kazâ yüz yetmiş beş esedî guruş deynim vardır deyû bi tav‘ihî ikrâr 
etmeğin mûcebince meblağ-ı mezbûru müdde‘î-i merkūm Mustafa Beşe’ye edâ 
ve teslîme merkūm İbrahim Çavuş’a tenbîh birle mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Veli Çavuş b. Yusuf el-Hekim, Mehmed Çavuş b. İbrahim, Mustafa 
b. Yusuf, Mehmed b. Ramazan, Süleyman Çelebi b. Hasan.

904 [108a-1] Odabaşı Mehmed Beşe’nin, parasını çalıp kaçan 
kölesini ve çalınan parasını getirmesi için Ömer Beşe b. Mehmed’i 
vekil tayin ettiği
Dergâh-ı âlî -dâme mahfûfen bi’l-me‘âlî- yeniçerilerinden altmış birinci cemâ‘atine 
mahsûs odada hâlâ odabaşı olan Mehmed Beşe b. Mustafa nâm kimesne mahfil-i 
kazâda Ömer Beşe b. Mehmed nâm kimesne mah za rın da ikrâr ve takrîr-i kelâm 
edip abd-i memlûküm olan uzun boylu, sarı gözlü, sarı kaşlı, boğazı altında cerh 
eseri olup üst ön dişleri siyah ve çürük olan Rûsiyyü’l-asl Hasan b. Abdullah 
bundan akdem beş yüz esedî guruşumu ahz edip firâr ettikden sonra medîne-i 
Bağdad’da Kenan nâm kimesnenin yanına varıp meblağ-ı mezbûru mezbûr 
Kenan’a vermekle hâlâ mevsûf-ı mezbûr ile meblağ-ı mersûmu mezbûr Kenan’dan 
taleb [ve] ahz ve kabza ve bana mütevakkıf umûrun cümlesine tarafımızdan vekîl 
ve nâib-i menâbıma nâib nasb ve ta‘yîn eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâmin aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ahmed Ağa b. Osman, Ahmed? b. Tatar Ali, Veli b. ( ), Mehmed b. 
Ramazan.

905 [108a-2] Orducu teklifi için yamaklara verilen ücretin 
5500 akçe olduğu
Mahmiye-i İstanbul’da vâki‘ tabbâhların kethüdâları olan el-Hâc Abdi b. Osman 
ve ihtiyârlarından Hacı Mustafa b. Hasan ve Hacı Bilâl b. Yakub nâm kimesne-
lerden meclis-i şer‘-i hatîrde turşucu tâifesinin kethüdâları Musli b. Hacı Veli ve 
ihtiyârlarından Mehmed b. Ali ve Şaban b. Mustafa ve Halil b. Mehmed nâm ki-
mesneler mah za rın da her biri üzerlerine da‘vâ ve takrîr-i kelâm edip mezbûrlar 
ordu tekâlîfinde biz yamak olmağla beher sene vâki‘ olan ordu tekâlîfi için bize beş 
bin beş yüz akçe veregelmeleri ile hâlâ bu sene-i mübârekede beş [bin] akçesini ve-
rip beş yüz akçesini vermede ta‘allül ederler suâl olunup meblağ-ı mezbûr beş yüz 
akçenin dahi mezbûrlardan alıverilmesi matlûbum[uz]dur dediklerinde gıbbe’s-
suâl mezkûrûn Musli ve Mehmed ve Şaban ve Halil cevâblarında beher sene vâki‘ 
olan ordu teklîfi için beş bin akçe veregelmişizdir deyip beş bin beş yüz akçe 
verdiklerini inkâr eylediklerinde, müdde‘iyyûn-ı merkūmûndan müdde‘âlarını 
mübeyyine beyyine taleb olundukda ityân-ı beyyineden her biri izhâr-ı acz ile 
istihlâf ettiklerinde fi’l-vâki‘ beher sene vâki‘ olan ordu teklîfi için merkūmûna 
beş bin beş yüz akçe veregelmediklerinde merkūmûn Musli ve Mehmed ve Şaban 
ve Halil’den her birine yemîn teklîf olundukda ol dahi alâ vefk i’l-mes’ûl yemîni 
billâhi te‘âlâ etmeğin mûcebince bî-vech mu‘ârazadan men‘ olunup mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Mustafa 
Çelebi b. Mehmed, Mehmed b. Ramazan.

906 [108a-3] el-Hâc Mehmed b. Kenan’ın, câriyesi Mülâyim’i âzat ettiği
Mahmiye-i İstanbul’da bâzirgânbaşı mahallesinde sâkin hâlâ nalbantlar kethüdâsı 
olan el-Hâc Mehmed b. Kenan meclis-i şer‘-i hatîr-i lâzımü’t-tevkīrde ikrâr ve 
takrîr-i kelâm edip ıtkı rakabât a‘zam-ı kurebât olup mu‘takın her uzvu nârdan 
âzâd olduğunu nâtık hadîs-i şerîfin mefh ûm-ı latîfine muttali‘ olduğuma binâen 
silk-i mülkümde münselik rıkk-ı sâbıkını bana mu‘terife orta boylu, [açık] kaş-
lı, elâ gözlü Rûsiyyetü’l-asl Mülâyim bt. Abdullah nâm câriyemi hasbeten lillâhi 
te‘âlâ ve hasbeten li rûhi Resûlihi’l-mu‘allâ tahrîr ve i‘tâk ve harâir-i asliyyât silkine 
idrâc ve ilhâk eyledim ba‘de’l-yevm mezbûre Mülâyim sâir harâir-i asliyyât gibi 
hürre olup üzerinde velâdan gayrı hakkım kalmadı dedikde mâ hüve’l-vâki‘ bi’t-
taleb ketb olundu.
Fi’l-yevmi’l-ışrîn min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mustafa Efendi b. ( ) el-Müezzin, Ata Mahmud Çelebi, el-Hâc Receb 
b. Mehmed, el-Hâc Ahmed b. Mehmed.

907 [108a-4] Esteban v. Niko’nun eşkıyadan olduğu iddiasını kabul 
etmeyip rençber olduğu iddiasında bulunduğu
Husûs-ı [âti]’l-beyânın mahallinde tahrîri iltimâs olunmağın mahmiye-i İstan-
bul’da hadîka-i hâssa hâricinde vâki‘ Yalıköşkü demekle ma‘rûf köşke varılıp zeyl-i 
rakīmde muharrerü’l-esâmî olan müslimîn ile hâlâ bostancıbaşı olup sürrâk ve 
kuttâ‘-ı tarîki ahza memûr olan ift ihârü’l-emâcid ve’l-ekârim câmi‘ü’l-mehâsin 
ve’l-mekârim el-Hâc Mustafa Ağa huzûrunda akd-i meclis-i şer‘-i şerîf olunduk-
da mûmâ-ileyh Mustafa Ağa meclis-i mezbûrda fi’l-asl vilâyet-i Rumeli’nde Bane 
kazâsına tâbi‘ Kütahine? nâm karyeden olup medîne-i Ebî Eyyûb’a tâbi‘ Murad-
köyü nâm karyede çoban olan Esteban v. Niko nâm zimmî mah za rın da takrîr-i 
kelâm ve ta‘bîr ani’l-merâm edip bundan akdem mezbûr Esteban hâzır bi’l-
meclis Karaca Nikola ve gāibûn ani’l-meclis Çavdar ve Turpçu Çavdar ve yirmi 
bir nefer eşkiyâ ile bir yerde cem‘ olup müslimînden ba‘zı kimesnelerin evlerini 
basıp nice fesâd etmişlerdir suâl olunup takrîri tahrîr olunmak matlûbumdur 
dedikde gıbbe’s-suâl mezbûr Esteban cevâbında mezbûrûn Karaca ve Çavdar ve 
Turpçu Çavdar ve bunlardan gayrı yirmi bir nefer kimesneler bana bundan ak-
dem biz rençberlik etmek için diyâr-ı Boğdan’a gideriz bile gidelim demekle ben 
dahi mezbûrlar ile bile gidip vilâyet-i mezbûrede Karinâbâd kasabası kurbun-
da Çalıkkovanı nâm derbendden geçer iken derbendçiler haydudlar deyû bizim 
üzerimize düşüp biz dahi dağılıp her birimiz bir yere gittik mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ali Efendi b. Mustafa İmâm-ı Ağa, Abdullah Efendi b. Mehmed 
İmâm, Osman Efendi İmâm-ı orta, Osman Usta b. Hüseyin, Ahmed Bey b. Ali, 
Mehmed Bey b. Ahmed.







908 [108a-5] Kamonos v. Tadoros’un, İsrail v. İsak ile karısı Malkone’den 
kumaş bahasından alacaklı olduğu
Sandalcı tâifesinden bâ‘isü’s-sifr Kamonos v. Tadoros meclis-i şer‘-i şerîfde Si-
sile cemâ‘atinden İsrail v. İsak nâm Yahudi ile zevcesi Malkone bt. Yosef nâm 
Yahudiye mahzarlarında üzerlerine da‘vâ ve takrîr-i kelâm edip sandal ta‘bîr olu-
nur on yedi zirâ‘ hâkî kumaşımı her zirâ‘ı altışar buçuk esedî guruşa bey‘ edi-
vermek için mezbûrân İsrail ve Malkone’ye bundan akdem def ‘ ve teslîm edip 
anlar dahi vech-i muharrer üzre yedimden ahz u kabz etmişler idi, suâl olunup 
ihkāk-ı hak olunmak matlûbumdur dedikde, gıbbe’s-suâl ve’l-inkâr müdde‘î-i 
mezbûrdan müdde‘âsını mübeyyine beyyine taleb olundukda tâife-i mezbûreden 
olup mahmiye-i mezbûrede Gedikpaşa kurbunda sâkin Mehmed b. Abdullah 
nâm kimesne ile Kumkapı kurbunda sâkin Mihayil v. Sakot nâm zimmî li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka müdde‘î-i 
mezbûr sandal ta‘bîr olunur on yedi zirâ‘ kumaşımı her bir zirâ‘ı kıymeti olan 
altışar buçuk guruşa bey‘ edivermek için bundan akdem bizim huzûrlarımızda 
mezbûrân İsrail ve Malkone’ye teslîm edip anlar dahi vech-i muharrer üzre ye-
dinden ahz u kabz etmişler idi biz bu husûsa bu vech üzre şâhidleriz şehâdet dahi 
ederiz deyû her biri şehâdet-i şer‘iyye eylediklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince zikr olunan kumaşımın aynı mevcûd 
ise aynını müdde‘î-i mezbûra teslîme müstehlek ise her bir zirâ‘ı altı buçuk se-
men olmak üzre cem‘an kıymeti olan yüz on buçuk semen guruşunu müdde‘î-i 
mezbûra edâya mezbûrân İsrail ve Malkone’ye tenbîh olunmağın mâ vaka‘a bi’t-
taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Abdi Çelebi b. Hasan, İbrahim Çelebi 
b. Ahmed, Hasan Çelebi b. Ahmed.

909 [108a-6] Eflak Aslan v. Preşlah’ın, eşkıyaya yardım edip onlara 
kayıkçılık yaptığı
Husûs-ı âti’l-beyânın mahallinde tahrîri iltimâs olunmağın mahmiye-i İstanbul’da 
hadîka-i hâssa hâricinde vâki‘ Yalıköşkü demekle ma‘rûf köşke varılıp zeyl-i 
rakīmde muharrerü’l-esâmî olan müslimîn ile hâlâ bostancıbaşı olup sürrâk ve 
kuttâ‘-ı tarîki ahza memûr olan ift ihârü’l-emâcid ve’l-ekârim câmi‘ü’l-mehâsin 
ve’l-mekârim el-Hâc Mustafa Ağa’nın huzûrunda akd-i meclis-i şer‘-i şerîf olun-
dukda mûmâ-ileyh Mustafa Ağa meclis-i mezbûrda kayıkçı [108b] tâifesinden 
Efl ak Aslan v. Preşlah nâm zimmî mah za rın da takrîr-i kelâm edip mezbûr Efl ak 
Aslan sürrâk ve kuttâ‘-ı tarîkden nice kimesneleri gece ile kayığına alıp istedikleri 
yere götürüp mu‘în olup nice fesâd etmişlerdir, suâl olunup takrîrleri tahrîr olun-
mak matlûbumdur dedikde gıbbe’s-suâl mezbûr Efl ak Aslan cevâbında hâzırân 
bi’l-meclis Dimitraşko ve Efl ak Nikola ve gāibûn ani’l-meclis Balaban ve Bilas ve 
Yani nâmında peremeci oğlanı nâm zimmîler ile Ramazan nâm kimesne bundan 
akdem mahmiye-i Kostantıniyye hısnı ebvâbından Cebealikapısı hâricinde vâki‘ 
iskelede ikindi vaktinde kayığıma binip ben dahi kayık ile Tophâne’ye götürüp 
gurûba değin kayığımda durup ba‘dehû yine kayığıma alıp Üsküdar’a tâbi‘ Kadı-
köyü kurbunda Bayırlar altında gece ile çıkarıp mezbûr Yani benim ile kayıkda 
durup ba‘dehû mezbûrlar gece vaktinde gelip yine kayığa alıp mezbûrûn Bilas ve 
Balaban ve peremeci Yani’yi Kumkapı iskelesinde ve sâirlerini Eminönü iskelesin-
de çıkarıp bana ücret yirmi beş akçe ve işbu yirmi beş akçe kıymetli tülbent par-
çasını vermişler idi kande vardıklarını bilmem dedikde mâ hüve’l-vâki‘ bi’t-taleb 
ketb olundu.
Fi’l-yevmi’t-tâsi‘ aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ali Efendi b. Mustafa İmâm-ı Ağa-yı mezbûr, Abdullah Efendi b. 
Mehmed İmâm-ı mahalle-i Debbâğlar, Osman Efendi İmâm-ı orta, Osman Usta b. 
Hüseyin, Ahmed Çelebi b. Ali, Mehmed Bey b. Ahmed, Selim Bey [b.] Abdullah, 
Hacı İbrahim Bey, Mustafa Bey b. ( ).

910 [108b-1] Karaca Nikola v. Esteban’ın eşkıya çetesinin çavuşlarından 
olduğu, pek çok yerde çetesiyle hırsızlık yaptığı
Husûs-ı âti’l-beyânın mahallinde tahrîri iltimâs olunmağın mahmiye-i İstanbul’da 
hadîka-i hâssa hâricinde vâki‘ Yalıköşkü demekle ma‘rûf köşke varılıp zeyl-i 
rakīmde muharrerü’l-esâmî olan müslimîn ile hâlâ bostancıbaşı olup sürrâk ve 
kuttâ‘-ı tarîki ahza memûr olan ift ihârü’l-emâcid ve’l-ekârim câmi‘ü’l-mehâsin 
ve’l-mekârim el-Hâc Mustafa Ağa huzûrunda akd-i meclis-i şer‘-i şerîf olun-
dukda mûmâ-ileyh Mustafa Ağa meclis-i mezbûrda fi’l-asl vilâyet-i Rumeli’nde 
Zav[l]e nâm karye ahâlîsinden olup bahçıvan tâifesinden olan Karaca Nikola v. 
Esteban nâm zimmî muvâcehesinde takrîr-i kelâm ve ta‘bîr ani’l-merâm edip 
mezbûr Karaca Nikola bundan akdem birkaç eşkiyâ ile cem‘ olup ba‘zı kimes-
nelerin evlerin basıp nice fesâd etmişlerdir suâl olunup takrîrleri tahrîr olun-
mak matlûbumdur dedikde gıbbe’s-suâl mezbûr Karaca Nikola cevâbında gāibân 
ani’l-meclis Efl ak Balaban ve Bilas nâm zimmîler ve bundan akdem ahz ve katl 
olunan Mustafa Bey ve yoldaşları ile cem‘ olup mahrûse-i Galata’ya tâbi‘ kasaba-i 
Beşiktaş’da Paşa mahallesinde vâki‘ bir Yahudi’nin menzilini basıp evine girip 
ba‘dehû aldığımız eşyâyı beynimizde iktisâm eylediğimizde benim hisseme bir 
sîm kemer kuşak isâbet edip ve bundan mâ‘adâ mezbûr Mustafa’nın ve şerîkleri 
ve gāib ani’l-meclis Efl ak Ramazan ile mahrûse-i Üsküdar’da Doğancılar meydanı 
yanında vâki‘ Oturak Ahmed Beşe’nin evini basıp mahall-i mezbûrdan aldığımız 
eşyâyı beynimizde iktisâm ettiğimizde benim hisseme yirmi beş dirhem gümüş 
isâbet edip ve bundan mâ‘adâ gāibûn ani’l-meclis Sarı Kurd ve Efl ak Ramazan ve 
Bulgar Manol ve Çavdar ve Pahoşko ve Bulgar Kara Süleyman ve âbireci? ile [bir] 
yerde cem‘ olup ben çavuşları ve mezbûr âbireci bayrakdarımız olup vilâyet-i 
Anadolu’da Akhisar kasabasında iki kimesnenin evini basıp ikisinin dahi ben ev-
lerine girip akçeleri nerde olduğunu söyletmek için iki def ‘a ben tava kızdırıp 
bir hâtunun memesi üzerine koyup yakdım ve mahall-i muhrezinden aldığımız 
eşyâyı iktisâm ettiğimizde benim ve sâirlerinin hisselerine bin akçe isâbet eyledi 
dedikde mâ vaka‘a.
Fî 19 ( ).
Şuhûdü’l-hâl: Es-Sâbikūn.

911 [108b-2] Kefeli Ali b. Ahmed’in eşkıyadan olduğu ve 
ev basıp eşya çaldığı
Dârü’l-hilâfeti’l-aliyye Kostantıniyye el-mahmiyye’de bi’l-fi‘l bostancıbaşı olup 
sürrâk ve kuttâ‘-ı tarîk ahzına memûr olan ift ihârü’l-emâcid ve’l-ekârim câmi‘ü’l-
mehâmid ve’l-mekârim el-Hâc Mustafa Ağa taraf-ı şerîfl erinden husûs-ı âti’l-
beyâna vekîl olup bimâ hüve nehcü’s-sübût şer‘an vekâleti sâbite olan Veli Bey b. 
Murad nâm kimesne meclis-i şer‘-i şerîfde mahrûse-i Galata[’ya] tâbi‘ kasaba-i 
Kasımpaşa’da Yeldeğirmeni mahallesi sük kâ nın dan Kefeli Ali b. Ahmed nâm ki-
mesne mah za rın da takrîr-i kelâm ve ta‘bîr ani’l-merâm edip mezbûr Kefeli Ali 
târih-i kitâbdan üç ay mukaddem eşkiyâdın birkaç kimesne ile bir yerde cem‘ 
olup çiçekçi Mahmud Bey nâm kimesnenin kasaba-i mezbûrda Dere mahallesin-
de vâki‘ menzilini basıp nice fesâd etmişlerdir suâl olunup takrîrleri tahrîr olun-
ması matlûbumdur dedikde gıbbe’s-suâl mezbûr Ali cevâbında fi’l-hakīka târih-i 
mezbûrda bundan akdem katl olunan Mustafa ve Abdi ve gāib ani’l-meclis Papa-
soğlu ile cem‘ olup gece ile âlet-i harb ile mezbûr çiçekçi Mahmud Bey’in evine 
varıp mezbûr Mustafa ve Abdi içeriye girip ben kapı önünde durup mal ve erzâkın 
gāret edip yine kasaba-i mezbûre hâricinde vâki‘ karlıkda aldığımız eşyâyı bey-
nimizde iktisâm eylediğimizde mezbûr Abdi ile benim hisseme bir benefşe çuka 
ferâce ve beş yüz akçe isâbet eyledi deyû ikrâr ve i‘tirâf etmeğin mâ hüve’l-vâki‘ 
bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Fahrü’n-nüvvâb Ahmed Efendi el-Kadı, Mehmed Efendi b. Şaban, 
Ahmed Beşe b. Abdullah, Hasan Çavuş b. Abdullah, Abdullah b. Hasan.







912 [108b-3] Rahime bt. Ali’nin, Fâtıma bt. el-Hâc Yusuf ’tan 
alacaklı olduğu
Mahmiye-i İstanbul’da Karabaş mahallesinde sâkine bâ‘isetü’l-kitâb Rahime bt. Ali 
nâm hâtun meclis-i şer‘-i şerîf ve mahfil-i dîn-i münîf-i Muhammedî’de Fâtıma 
bt. el-Hâc Yusuf mah za rın da üzerine da‘vâ ve takrîr-i kelâm edip mezbûr Fâtıma 
zimmetinde deyn-i şer‘îden iki yüz yirmi guruş hakkım vardır suâl olunup alı-
verilmek matlûbumdur dedikde gıbbe’s-suâl mezbûre Fâtıma cihet-i mezbûrdan 
müdde‘iyye-i mezbûre zimmetinde vâcibü’l-edâ ve lâzımü’l-kazâ iki yüz yirmi gu-
ruş deyni olduğunu tâyi‘aten ikrâr ve i‘tirâf etmeğin mûcebince meblağ-ı mezbûru 
müdde‘iyye-i mezbûreye edâya merkūme Fâtıma’ya tenbîh olunmağın mâ hüve’l-
vâki‘ bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: İbrahim Çelebi b. Halil, Mehmed Çelebi b. ( ) el-Müezzin, Ali Efen-
di el-İmâm, Mehmed Çelebi b. Mustafa, Yusuf Beşe b. Abdullah.

913 [108b-4] Hasan Bey’in, tereke tahsili için Şahin Ağa b. Abdülvehhâb 
Ağa’ya 500 değil 300 guruş verdiği
Vilâyet-i Rumeli’nde İlbasan kazâsına tâbi‘ Bozda nâm karye ahâlîsinden Hasan 
Bey b. ( ) nâm kimesne dîvân-ı kāimmakām-ı hazret-i sadr-ı a‘zamîde akd olunan 
meclis-i şer‘-i şerîfde bâ‘isü’l-kitâb Şahin Ağa b. Abdülvehhâb Ağa nâm kimes-
ne mah za rın da üzerine da‘vâ ve takrîr-i kelâm edip li ebeveyn karındaşım oğlu 
olan Ahmed b. Ali Çavuş nâm sagīr bundan akdem fevt olup verâseti vâlidesi 
Sâliha nâm hâtun ile bana münhasıra oldukda terekesinin üç sehimden hisse-i 
şer‘iyyem olan iki sehmini vâzı‘ü’l-yed olanlardan alıverilmek için mezbûr Şahin 
Ağa’ya beş yüz esedî guruş def ‘ ve teslîm edip ol dahi vech-i muharrer üzre ahz u 
kabz ettiğinden sonra müteveff â-yı mezbûrun terekesinden hissemi alıvermeyip 
meblağ-ı mezbûru bi gayrı hakkın mesârifine sarf ile istihlâk etmeğin suâl olu-
nup meblağ-ı mezbûru mezbûr Şahin Ağa’dan alıverilmesi matlûbumdur dedikde 
gıbbe’s-suâl mezbûr Şahin Ağa cevâbında müdde‘î-i mezbûrdan vech-i muharrer 
üzre ancak üç yüz esedî guruş kabz ettiğimden sonra hizmetini görüvermek ile 
meblağ-ı mezbûru yine müdde‘î-i mezbûra def ‘ ve teslîm edip ol dahi yedimden 
ahz u kabz etmişidi deyû müdde‘î-i mezbûru ba‘zı da‘vâsından def ‘le mukābele 
edip ziyâde[yi] inkâr edicek müdde‘î-i mezbûrdan ziyâde da‘vâsı için ve mezbûr 
Şahin Ağa’dan def ‘-i mezbûru mübeyyine beyyine taleb olundukda mahmiye-i 
mezbûrda Keçeci Pîrî mahallesinde sâkin İvaz b. Mehmed ve Hasan b. İbrahim 
nâm kimesneler li ecli’ş-şehâde meclis-i şer‘a hâzırân olup istişhâd olundukla-
rında fi’l-hakīka mezbûr Şahin Bey müdde‘î-i mezbûrdan vech-i mübeyyen üzre 
aldığı üç yüz esedî guruşu müdde‘î-i mezbûra bizim huzûrumuzda def ‘ ve teslîm 
[ve] müdde‘î-i mezbûr dahi yedinden ahz u kabz etmişidi biz bu husûsa bu vech 
üzre şâhidleriz şehâdet dahi ederiz [109a] deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olup müdde‘î-i mezbûr 
ityân-ı beyyine için istimhâl etmekle mehl-i şer‘î ile imhâl olundukdan sonra 
şehâdet-i mezbûre mûcebince müdde‘î-i mezbûr meblağ-ı mezbûr beş yüz guru-
şun üç yüz guruşunu da‘vâ ile mu‘ârazadan men‘ olunup mâ hüve’l-vâki‘ bi’t-taleb 
ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Umdetü’l-emâsil ve’l-akrân İsmail Ağa Serçavûşân, zahrü’l-akrân 
Ali Çavuş, fahrü’l-emsâl Eyüb Ağa Kethüdâ-yı hazret-i efendi, zahrü’l-akrân Şa-
ban Ağa Ser-muhzırân.

914 [109a-1] Receb’in, ölen kardeşi İbrahim b. Hasan’ın terekesinden 
kalan evi el-Hâc Mehmed b. Pîrî’ye sattığı ve kardeşinin borcuna 
takas ettiği
Mahmiye-i İstanbul’da Şahhuban mahallesinde sâkin iken bundan akdem vefât 
eden İbrahim b. Hasan’ın li ebeveyn er karındaşı ve hasren vârisi olan Receb nâm 
kimesne meclis-i şer‘-i hatîr-i lâzımü’t-tevkīrde hâfızu hâze’l-kitâb el-Hâc Meh-
med b. Pîrî nâm kimesne mah za rın da ikrâr ve takrîr-i kelâm edip medîne-i Üskü-
dar kazâsına tâbi‘ Çengel nâm karyede vâki‘ müteveff â-yı mezbûrun terekesinden 
olup bir tarafı Boyacıoğlu ( ) nâm zimmî mülkü ve bir tarafdan Dolapçıoğlu nâm 
zimmî menzili ve bir tarafı kefere mekābiri ve bir tarafdan tarîk-i âm ile mahdûd 
bir bâb fevkānî oda ve üç bâb bekâr odaları ve önünde bir mikdâr arsa-i hâliyemi 
ve bi’r-i mâ ve bahçeyi müştemil menzili bi cümleti’t-tevâbi‘ ve’l-levâhık ve kâff eti’l-
merâfık mezbûr el-Hâc Mehmed’e otuz beş bin akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ol dahi vech-i muharrer üzre iştirâ 
ve kabûl ve tesellüm eyledikden sonra semeni olan meblağ-ı mezbûr otuz beş [bin] 
akçenin beş bin akçesini mezbûr el-Hâc Mehmed yedinden ahz u kabz edip mâ‘adâ 
otuz bin akçesini müteveff â-yı mezbûrun zimmetinde cihet-i karz-ı şer‘îden 
mezbûr el-Hâc Mehmed’in otuz bin akçe hakkı olmağla meblağ-ı mezbûr otuz bin 
akçeyi müteveff â-yı mezbûr zimmetinde olan otuz bin akçe deynine takās edip ol 
dahi mukāssa ve kabûl eyledikden sonra menzil-i mahdûd-ı mezbûr ba‘de’l-yevm 
merkūm el-Hâc Mehmed’in mülk-i müşterâsıdır keyfe mâ yeşâ’ ve yahtâr mutasar-
rıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Himmet Beşe b. Mehmed, Mehmed Beşe b. Şaban, Hacı Hasan b. 
Abdülhalim, Mehmed Beşe b. ( ), Seydî Beşe b. ( ).

915 [109a-2] el-Hâc Derviş b. Pîrî’nin, el-Hâc Kasım Efendi 
b. Hüseyin’den alacaklı olduğu
Mahmiye-i İstanbul’da Unkapanı dâhilinde Azebler mahallesinde sâkin el-Hâc 
Derviş b. Pîrî nâm kimesne meclis-i şer‘-i hatîr-i lâzımü’t-tevkīrde el-Hâc Kasım 
Efendi b. Hüseyin nâm kimesne mah za rın da üzerine da‘vâ ve takrîr-i kelâm edip 
merkūm el-Hâc Kasım Efendi zimmetinde cihet-i karz-ı şer‘îden yüz elli esedî 
guruş hakkım olup meblağ-ı mezbûru taleb ettiğimde vermede ta‘annüd eder suâl 
olunup alıverilmesi matlûbumdur dedikde gıbbe’s-suâl merkūm el-Hâc Kasım 
Efendi cevâbında bundan akdem merhûm olan Acem Ömer Efendi’nin arpalı-
ğı olan Karasu Yenicesi kazâsında merkūm el-Hâc Derviş’in akāribinden Meh-
med Efendi nâm kimesne nâibi olmağla mezbûr Hacı Derviş meblağ-ı mezbûru 
mahsûl-i kazâdır var ammin Ömer Efendi’ye ver deyû bana verip ben dahi 
alıp hayâtında ammim mezbûr Ömer Efendi’ye teslîm etmişidim deyû def ‘-i 
mezbûrunu mübeyyine beyyine taleb olundukda ityân-ı beyyineden izhâr-ı acz 
ile istihlâf etmeğin müdde‘î-i mezbûr el-Hâc Derviş’e meblağ-ı mezbûru merkūm 
el-Hâc Kasım Efendi’ye hayâtında müteveff â-yı mezbûr Ömer Efendi’ye ver deyû 
teslîm ve emr etmediğine yemîn teklîf olundukda ol dahi alâ vefk i’l-mes’ûl yemîn 
billâhi te‘âlâ ettiğinden sonra mûcebince meblağ-ı mezbûru müdde‘î-i merkūma 
edâya merkūm Kasım Efendi’ye tenbîh birle mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Hasan Çelebi b. Ahmed, Veli b. Mahmud, Baba Resul b. Rıdvan, 
Abdi [b.] Mehmed.

916 [109a-3] Foti v. Polihroni’nin, İbrahim Beşe b. Hasan’dan iplik almak 
ve evine harcamak için verdiğini iddia ettiği para hususundaki 
davada alacağını ispat edemediği
Mahmiye-i İstanbul’da Kumkapı kurbunda Kürkçü Yani mahallesinde mütemek-
kin Foti v. Polihroni nâm zimmî dîvân-ı adâlet-ünvânda ma‘kūd meclis-i şer‘-i 
hatîrde mahmiye-i mezkûrda Kaliçeci Hasan mahallesinde sâkin bâ‘isü’l-kitâb 
İbrahim Beşe b. Hasan nâm kimesne mah za rın da üzerine da‘vâ ve takrîr-i kelâm 
edip mezbûr İbrahim Beşe iplik bey‘ etmekle bundan akdem mezbûrdan iplik 
iştirâ etmek için dört def ‘a altışar esedî guruşumu mezbûr İbrahim Beşe’ye def ‘ 
ve teslîm ol dahi ahz u kabz ettiğinden sonra yine mezbûrun emriyle evine elli 
beş esedî guruş harc [ve] sarf etmişidim hâlâ meblağayn-i mezkûreyni merkūm 
İbrahim Beşe’den taleb ederim suâl olunsun dedikde gıbbe’s-suâl mezkûr İbra-
him Beşe cevâbında merkūm Foti ancak emrim ile evime beş yüz akçe harc et-
mişdim deyip meblağ-ı mezbûr elli beş guruşun beş yüz akçesini ikrâr, meblağ-ı 
mezbûrun mâ‘adâsını ve iplik iştirâ etmek için def ‘ eylediğini dört def ‘a ellişer 
esedî guruşdan iki yüz guruş ahzını bi’l-külliye inkâr edicek müdde‘î-i merkūm 
Foti’den müdde‘âsını mübeyyine beyyine taleb olundukda ityân-ı beyyineden 
izhâr-ı acz edicek istihlâf etmeğin fi’l-vâki‘ müdde‘î-i merkūm Foti bundan ak-
dem iplik iştirâ etmek için dört def ‘a ellişer esedî guruşdan iki yüz esedî guruş def ‘ 
ve teslîm [ve] yedinden ahz u kabz etmeyip üzerine redd-i zamândan bir nesne 
lâzım gelmediğine ve evine elli beş guruş harc ve sarf ettiğini bilmediğine merkūm 
İbrahim Beşe’ye yemîn teklîf olundukda ol dahi alâ vefk i’l-mes’ûl yemîn billâhi 
te‘âlâ etmeğin mûcebince ikrârı mertebesi olan meblağ-ı mezbûr beş yüz akçeyi 
müdde‘î-i merkūma edâ ve teslîme merkūm İbrahim Beşe’ye tenbîh ve müdde‘î-i 
merkūm Foti bilâ-beyyine bî-vech mu‘ârazadan men‘ olunup mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Emîrü’l-ümerâ’i’l-kirâm Mehmed Paşa kāimmakām-ı deft erdâr, 
fahrü’l-emâsil ve’l-akrân Şaban Ağa b. (  ), fahrü’l-eşbâh Eyüb Ağa Kethüdâ-yı 
hazret-i efendi.

917 [109a-4] Hatice bt. Ahmed’in, İbrahim Çavuş b. Abdülgani’den 
muhâlaa yoluyla boşandığı
Medîne-i Üsküdar ma hal lâ tın dan Gülfem mahallesinde sâkin Hatice bt. Ahmed 
nâm hâtun meclis-i şer‘-i şerîf-i lâzımü’t-teşrîfde zevci râfi‘ü’l-kitâb İbrahim Ça-
vuş b. Abdülganî mah za rın da ikrâr ve takrîr-i kelâm edip zevcim merkūm İb-
rahim Çavuş zimmetinde mütekarrir ve ma‘kūdun-aleyh olan dört bin akçe 
mehr-i müeccelim ve nafaka-i iddet-i ma‘lûmem üzerlerine ve me’ûnet-i süknâm 
dahi kendi üzerime olmak üzre merkūm İbrahim Çavuş ile muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl eyledikden sonra zevciyye-
te müte‘allika da‘vâdan her birimiz âharın zimmetini ibrâ ve iskāt eyledik dedikde 
gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ali Çavuş el-Mübâşir, Mustafa Çavuş [b.] Yusuf, Mehmed Çavuş b. 
İbrahim, Mehmed Çavuş [b.] Abdullah.







918 [109a-5] Haçador’un kızları Neşho ile kardeşi Hefne’ye ait evin iki 
kardeş arasında paylaştırılması
Husûs-ı âti’l-beyânın mahallinde tahrîri iltimâs [olunmağın] savb-ı şer‘-i celîlden 
mevlânâ Ömer Efendi b. İsmail irsâl olunup ol dahi hâssa mi‘mârlardan üstâd 
Mustafa Halîfe b. Ali ve üstâd Ali Halîfe [b.] Abdullah Eyyûbî ile Neşho ve Hefne 
bintey Haçador nâm Ermenilerin ale’l-iştirâki’s-seviy mülkleri olup mahmiye-i 
Kostantıniyye hısnı ebvâbından Kumkapı dâhilinde Sarrâc İshak mahallesin-
de vâki‘ bir tarafdan Haço Belerhin demekle ma‘rûf Ermeni mülkü ve bir taraf-
dan Rıdvan Halîfe kerîmesi mülkü ve bir tarafdan Maratşa nâm Ermeni veresesi 
mülkleri ve bir tarafdan tarîk-i âm ile mahdûd tahtânî iki kebîr oda [109b] ve bir 
sagīr kiler odası ve bir su kuyusu ve cüneyne ve kenîf ve havluyu müştemil men-
zile varıp zeyl-i rakīmde isimleri terkīm olunan müslimîn mahzarlarından akd-i 
meclis-i şer‘-i mübîn eyledikde merkūme Neşho’nun zevci ve tarafından husûs-ı 
âti’l-beyâna vekîli olduğu zâtını ma‘rifeti şer‘iyye ile ârifân olup mahmiye-i 
mezbûrda Çoban Çavuş mahallesi sük kâ nın dan olan Asvador Kalfa v. Agya ve 
Şeyh Ferhad mahallesi sük kâ nın dan kavukçu Mahseb v. Maliha? nâm zimmîler 
şehâdetleri ile şer‘an sâbit olan Delot v. Asvador ile mezbûre Hefne’nin kezâlik 
zevci tarafından husûs-ı câ’i’l-beyâna vekîli olduğu zâtını ma‘rifet-i şer‘iyye ile 
ârifân olan şâhidân-ı mezbûrân şehâdetleriyle şer‘an sâbit olan Vanis v. Papok 
nâm Ermenilerden her biri meclis-i ma‘kūd-ı mezbûrda bi’l-vekâle takrîr-i kelâm 
ve ta‘bîr ani’l-merâm edip menzil-i mezbûr ba‘de’l-mesâha müvekkilelerimiz 
beynlerinde taksîm olunmak murâdımızdır dediklerinde mi‘mârân-ı mezbûrân 
menzil-i mahdûd-ı mezkûrun arsasını mesâha ettiklerinde tûlen kırk altı zirâ‘ ve 
arzen bir başı on bir zirâ‘ sekiz parmak ve bir başı on buçuk zirâ‘ dört parmak 
olduğu müte‘ayyin oldukdan sonra menzil-i mesfûrun nısfı olup merkūm Haço 
Belerhin menzilini tarafından tahtânî bir kebîr oda ve bir sagīr kiler odası ve bir 
su kuyusu ve bir mikdâr cüneyne ve havlu ve müsta‘mel sokak kapısını müştemil 
olan iki yüz elli bir zirâ‘ iki parmak yeri müvekkile-i mezbûre Neşho’ya ve nısf-ı 
âharı olup mezbûr Maratşa veresesi mülkleri tarafında tahtânî bir kebîr oda ve 
bir mikdâr cüneyne ve havluyu müştemil olan iki yüz elli bir zirâ‘ iki parmak yeri 
müvekkile-i merkūme Hefne’ye tahsîs ve ta‘yîn olunup mezbûr Avanos müvek-
kilesine ta‘yîn olunan yerde bir sokak kapısı açıp ve bir kenîf binâ edip kârizini 
müvekkile-i mezbûre Neşho’ya ta‘yîn olunan yerde olan kârize ulaşdıracak olup 
bu vechile vekîlân-ı mezbûrân ale’t-terâzi menzil-i mezkûru iktisâm ettiklerinde 
her biri müvekkilesine ta‘yîn olunan yeri kabûl ve âharın müvekkilesine ta‘yîn 
olunan yere müte‘allika da‘vâdan âharın müvekkilesini ibrâ-i âmm-ı kātı‘ü’n-nizâ‘ 
ile ibrâ ettiğini mevlânâ-yı mezbûr mahallinde tahrîr ba‘dehû ma‘an irsâl olunan 
Hasan Çelebi b. Bayram ile meclis-i şer‘-i hatîre gelip alâ vukū‘ihî inhâ ve takrîr 
etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Efendi [b.] Osman el-İmâm, Abdurrahman Efendi b. Meh-
med el-Müezzin, Yusuf b. Abdullah, Hacı İbrahim Bey b. ( ), bıçakçı el-Hâc Veli.

919 [109b-1] Hasan Ağa b. Süleyman’ın, ölen Mehmed Halîfe 
b. Mustafa’daki alacağını terekesinden talep ettiği
Mahmiye-i İstanbul’da Kabasakal Sinan mahallesinde sâkin umdetü’l-emâcid ve’l-
ekârim Hasan Ağa b. Süleyman meclis-i şer‘-i hatîr-i lâzımü’t-tevkīrde mahmiye-i 
mezkûrda Molla Hüsrev mahallesi sük kâ nın dan olup Silahdâr’da baş halîfe iken 
bundan akdem kasaba-i İstefe’de vefât eden Mehmed Halîfe b. Mustafa’nın sulbiye 
kızı Âişe nâm sagīrenin tesviye-i umûruna kıbel-i şer‘den mansûb vasîsi ve tereke-i 
vâfiyesine vâzı‘ü’l-yed olan Mustafa Efendi b. Ömer mah za rın da da‘vâ ve takrîr-i 
kelâm edip merkūm Mehmed Halîfe zimmetinde bundan akdem hâl-i hayâtında 
yedimden müşterâ ve makbûz beynimizde ma‘lûm altı re’s deve semeninden otuz 
bin akçe ve zikr olunan develerin emri ile ba‘zı levâzımlarına harc eylediğim bin 
beş yüz akçe ve beynimizde ma‘lûm Eskişehir mukāta‘ası malından ahz ve istihlâk 
ettiği on beş bin akçe ki cem‘an kırk altı bin beş yüz akçe hakkım olup hattâ vech-i 
meşrûh üzre bana deyni olduğunu bin yetmiş altı Şevvâl evâhirinde mahrûse-i 
Edirne’de ikrâr dahi etmişidi kable’l-edâ vefât etmeğin hâlâ tereke-i vâfiyesinden 
taleb ederim vasiyy-i mezbûrdan suâl olunsun dedikde gıbbe’s-suâl ve’l-inkâr 
müdde‘î-i mezbûrdan müdde‘âsını mübeyyine beyyine taleb olundukda udûl-i 
müslimînden olup mahalle-i mezkûre sük kâ nın dan Arapkirli Hasan Bey b. İsmail 
ve Mehmed Bey b. Veli nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka müteveff â-yı merkūm Mehmed Halîfe bin yet-
miş altı Şevvâli evâhirinde mahrûse-i Edirne’de hâl-i hayâtında müdde‘î-i merkūm 
Hasan Ağa’ya bir katar altı re’s deve semeninden otuz bin akçe ve zikr olunan de-
velere emrim ile harc eylediği bin beş yüz akçe ve beynimizde ma‘lûm Eskişehir 
mukāta‘ası malından ahz ve istihlâk eylediğim on beş bin akçe ki cem‘an kırk altı 
bin beş yüz akçe müdde‘î-i merkūm Hasan Ağa’ya zimmetimde lâzımü’l-edâ ve 
vâcibü’l-kazâ deynim vardır deyû bizim huzûrumuzda ikrâr ve bizi işhâd eyle-
di, biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde gıbbe ri‘âyeti şerâiti’l-kabûl şehâdetleri makbûle 
oldukdan sonra meblağ-ı mezbûr kırk altı bin beş yüz akçeyi küllen ve ba‘zen 
ahz ve istîfâ veya hibe turûk-ı şer‘îden bir tarîk ile müteveff â-yı mezbûrun zim-
metini ibrâ etmediğine müdde‘î-i merkūma yemîn teklîf olundukda ol dahi alâ 
vefk i’l-mes’ûl yemîn billâhi te‘âlâ etmeğin mûcebince meblağ-ı mezbûru tereke-i 
müteveff â-yı mezbûrdan edâ ve teslîme vasiyy-i mezbûra tenbîh birle mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed, Hüseyin Çelebi b. Ahmed, Mehmed 
Çelebi b. Ramazan, Resul b. Rıdvan.

920 [109b-2] Mustafa Çavuş b. Mehmed’in, kendi borçlarını ödeyen karısı 
Hatice Hanım bt. Ali Paşa’ya borçlu olduğu
Dârü’l-hilâfeti’l-aliyye Kostantıniyye el-mahmiyye’de Debbâğ Yunus mahalle-
si sük kâ nın dan Mustafa Çavuş b. Mehmed nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de zevcesi bâ‘isetü’l-kitâb 
umdetü’l-muhadderât Hatice Hanım bt. Ali Paşa mah za rın da ikrâr ve takrîr-i 
kelâm edip Ali Çelebi nâm kimesneye deynim olan üç yüz otuz esedî guruşunu 
ve Kadri Ağa’ya deynim olan iki yüz esedî guruşunu ve kumaşçı İsmail Çelebi’ye 
deynim olan iki yüz esedî guruşu emrim ile zevcem mûmâ-ileyhâ Hatice Hanım 
edâ etmekle cihet-i mezbûreden mûmâ-ileyhâ Hatice Hanım’a yedi yüz altmış 
esedî guruş ve cihet-i havâleden üç yüz yirmi esedî guruş ve cihet-i karzdan yüz 
on beş [guruş] min haysi’l-mecmû‘ mûmâ-ileyhâ Hatice Hanım’a zimmetimde 
vâcibü’l-edâ ve lâzımü’l-kazâ bin yüz doksan beş esedî guruş deynim vardır de-
dikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Umdetü’l-müderrisîn Hasan Efendi, umdetü’l-müderrisîn Abdül-
bâkī Çelebi, Yusuf Çavuş b. el-Mübâşir, Mehmed Çelebi, b. Abdullah.

921 [110a-1] Naib Ömer Efendi’nin haksız yere el-Hâc Mustafa 
b. Murad’dan aldığı cerimeyi geri ödemesi
Vilâyet-i Anadolu’da Sultanhisarı kazâsına tâbi‘ Uzunlar nâm karye ahâlîsinden 
bâ‘isü’l-kitâb el-Hâc Mustafa b. Murad nâm kimesne meclis-i şer‘de sâbıkan 
kazâ-i mezbûrda nâib olan Ömer Efendi b. Mustafa nâm kimesne mah za rın da 
üzerine da‘vâ ve takrîr-i kelâm edip mezbûr Ömer Efendi kazâ-i mezbûrda nâib 
iken evine nâ-mahrem âdem girmiş deyû cerîme nâmında bi gayrı hakkın üç yüz 
altı tümenimi almışdır suâl olunup alıverilmek matlûbumdur dedikde, karye-i 
mezbûre ahâlîsinden Hasan b. Osman ve kazâ-i mezbûra tâbi‘ Eceköy nâm karye-
den Musli b. Mehmed nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka mezbûr Ömer Efendi kazâ-i mezbûrda nâib 
iken müdde‘î-i mezbûrun vech-i muharrer üzre bi gayrı hakkın üç yüz altı tü-
menimi ahz u kabz etmişidi biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 







şehâdetleri makbûle olmağın mûcebince meblağ-ı mezbûru müdde‘î-i mezbûra 
edâya merkūm Ömer Efendi’ye tenbîh olunmağın mâ hüve’l-vâki‘ bi’t-taleb ketb 
olundu.
Fi’l-yevmi’s-sâbi‘ aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Baba Resul b. Rıdvan, Hasan Çelebi b. 
Ahmed, Veli b. Mahmud.

922 [110a-2] Fâtıma bt. Ahmed’in, Sâliha Hatun bt. Yusuf ’a rehin olarak 
verildiği mücevherlerin Fâtıma’nın izni olmadan Hacı Yusuf ’a 
satıldığı, satışın geçersiz olması sebebiyle mücevherlerin veya 
kıymetinin sahibine iade edilmesi
Mahmiye-i İstanbul’da Aksaray kurbunda Camcı Ali mahallesi sâkinelerinden 
bâ‘isetü’l-kitâb Fâtıma bt. Ahmed nâm hâtun dîvân-ı kāimmakām-ı hazret-i 
sadr-ı a‘zamîde akd olunan meclis-i şer‘-i âlîde el-Hâc Yusuf b. Abdullah mah za-
rın da üzerine da‘vâ ve takrîr-i kelâm edip mahmiye-i mezbûrda Koruk Mahmud 
mahallesi sâkinelerinden hâzıre bi’l-meclis Sâliha Hâtun bt. Yusuf bundan akdem 
bana rehne cevâhir ister eğer cevâhirin var ise bana ver göstereyim demekle, ben 
dahi üçer ayaklı üç la‘l ve birer yâkut taşlı bir çift  altın küpe ve yedişer baft eli yirmi 
bir yâkut ve yirmi bir elmas ile müzeyyen bir çift  bilezik ve iki elmas yüzük ve 
yüz Hürmüz incimi var ol kimesneye göster eğer beğenir ise sonra pazar ederiz 
deyû her birini mezbûre Sâliha’ya teslîm edip mezbûre Sâliha dahi vech-i muhar-
rer üzre kabz ve tesellüm ettiğinden sonra bey‘a vekîli değil iken eşyâ-i mezbûremi 
fuzûlen Düğmeci mahallesi sük kâ nın dan işbu Âişe bt. Ömer nâm hâtun yediyle 
mezbûr Hacı Yusuf ’a iki yüz elli esedî guruşa bey‘ ve teslîm ol dahi iştirâ ve tesel-
lüm edip ba‘dehû ben bey‘-i mezbûru istimâ‘ ettiğimde mücîze olmamağla suâl 
olunup eşyâ-i mezbûrenin a‘yânı mevcûde ise a‘yânını bana teslîme müstehlek 
ise mecmû‘unun kıymet-i şer‘iyyesi olan sekiz yüz esedî [guruşu] bana zâmin ol-
mak üzre mezbûr Hacı Yusuf ’a tenbîh olunmak matlûbumdur dedikde gıbbe’s-
suâl mezbûr Hacı Yusuf cevâbında müdde‘iyye-i mezbûre eşyâ-i mezbûresini 
semen-i mezbûra bey‘a tarafından mezbûre Sâliha’yı vekîl edip mezbûre Sâliha 
dahi vech-i muharrer üzre vekâleten semen-i mezbûra bana bey‘ ve teslîm 
ve kabz-ı semen etmişidi deyû def ‘le mukābele edicek gıbbe’s-suâl ve’l-inkâr 
mezbûr Hacı Yusuf ’dan def ‘-i mezbûresini mübeyyine beyyine taleb olundukda 
ityân-ı beyyineden izhâr-ı acz ile istihlâf etmeğin müdde‘iyye-i mezbûreye eşyâ-i 
mezbûresini semen-i mezbûra bey‘a tarafından mezbûre Sâliha’yı vekîl etmeyip ve 
bey‘-i mezbûru istimâ‘ ettikde mücîze olmadığına yemîn teklîf olundukda ol dahi 
alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince eşyâ-i mezbûre 
mevcûd ise a‘yânını müdde‘iyye-i mezbûreye teslîme müstehlek ise ba‘de’s-sübût 
kıymet-i şer‘iyyelerini müdde‘iyye-i mezbûreye zâmin olmak üzre merkūm el-
Hâc Yusuf ’a tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi Tezkireci-i ev-
vel, umdetü erbâbi’t-tahrîr ve’l-kalem Mustafa Efendi Tezkireci-i sânî, umdetü’l-
emâsil ve’l-a‘yân İsmail Ağa Serçavûşân, fahrü’l-akrân Eyüb Ağa Kethüdâ-yı 
hazret-i efendi.

923 [110a-3] Ölen Falakacı Mustafa Ağa b. Halil’den intikal eden vakıf 
evin durumunun keşfi ve yapılan masrafların tespiti ile vârislerine 
kalan kısmın teslimi
Mahmiye-i İstanbul’da Kırkçeşme kurbunda Sekbânbaşı İbrahim Ağa mahallesi 
ahâlîsinden iken bundan akdem fevt olan Falakacı demekle ma‘rûf Mustafa Ağa b. 
Halil’in verâseti zevce-i menkûha-i metrûkesi Hâkime Hâtun bt. Abdullah ile sulbî 
oğlu Ali Çelebi ve sulbiye sagīre kızı Âişe’ye münhasıra ba‘dehû sagīre-i mezbûre 
Âişe dahi fevt olup verâseti vâlidesi mezbûre Hâkime Hâtun ile li ebeveyn karın-
daşı merkūm Ali Çelebi’ye münhasıra olduğu şer‘an mütehakkik oldukdan son-
ra sagīr-i mezbûrun kıbel-i şer‘-i şerîfden mansûb vasîsi olan fahrü’l-akrân el-
Hâc Bâli Beşe b. Veli’nin mezbûre Hâkime Hâtun tarafından husûs-ı âti’l-beyâna 
vekâleti şer‘an sâbite oldukdan sonra meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de mezbûr el-Hâc Bâli Beşe vesâyeten ve vekâleten 
takrîr-i kelâm ve ta‘bîr ani’l-merâm edip merhûm Dura? Çavuş vakfı’ndan olup 
mahalle-i mezbûrda vâki‘ ma‘lûmü’l-hudûd bekâr odalarını müteveff â-yı mezbûr 
Falakacı Mustafa Ağa bin altmış sekiz senesinde bin beş yüz kıt‘a esedî guruş icâre-i 
mu‘accele ve ayda ( ) akçe icâre-i müeccele ile istîcâr ettikden sonra bin yetmiş se-
nesinde vâki‘ harîk-i azîmde bi’l-külliye muhterik oldukdan sonra bin yetmiş üç 
senesi Zilka‘desi’nin evâilinde vakf-ı mezbûrun meşrûtiyyet üzre mütevellîsi olan 
Hâkime Hâtun bt. Mustafa re’y-i hâkim ile icâre-i müeccelesini ayda seksen akçe-
ye tenzîl edip mu‘accelesine mahsûb olmak üzre ke’l-evvel binâya izin verdiğinde 
müteveff â-yı mezbûr dahi vech-i muharrer üzre binâ edip masrûfunu ecr-i mis-
linden istîfâ etmeden kırk ay tamâmında zamân-ı kalîlde fevt oldukda zikr olunan 
odaların tasarrufu intikāl-i âdî ile sagīrân-ı mezbûrân Ali Çelebi ve Âişe’ye intikāl 
edip sagīrân-ı mezbûrân dahi ale’l-iştirâki’s-seviy mutasarrıfl ar iken cem‘an kırk 
yedi ay tamâmında müteveff â-yı evvel-i mezbûrun zikr olunan odalara vech-i 
mübeyyen üzre masrûfu ecr-i mislinden istîfâ olunmadan sagīre-i mezbûre Âişe 
dahi fevt olmağın zikr olunan odaların nısfını mütevelliye-i mezbûre vakıf için 
zabt etmekle taraf-ı şer‘-i enverden üzerine varılıp ba‘de’l-keşf yedimde olan fetvâ-
yı şerîfe mûcebince ihkāk-ı hak olunup istîfâ olunmayan mikdârı mütevelliye-i 
mezbûre yedinde galle-i vakf-ı mezbûrdan alıverilmek matlûbumdur deyû husûs-ı 
mezbûr için buyruldu-yı şerîf dahi îrâd etmeğin, savb-ı şer‘-i hatîrden bu fakīr ve 
hâssa mi‘mârlardan üstâd Hacı Hasan Halîfe b. Ömer ve üstâd Mustafa Halîfe 
b. Ali ve zeyl-i rakīmde isimleri terkīm olunup ebniye ve sukūf ahvâline ıttılâ‘-ı 
tâm ve kemâl-i vukūfu olan müslimîn ile üzerine varılıp mütevelliye-i mezbûre 
Hâkime Hâtun’un zevci ve tarafından husûs-ı câ’i’l-beyâna vekîli olduğu zâtını 
ma‘rifet-i şer‘iyye ile ârifân vakf-ı mezbûrun kâtibi Hüseyin Efendi b. Ahmed ve 
Revânî mescidi’nin imâmı oğlu Abdullah Çelebi nâm kimesneler şehâdetleriyle 
şer‘an sâbit olan fahrü’l-akrân Ömer Ağa b. Ahmed’den suâl olundukda kaziy-
ye minvâl-i muharrer üzre olduğunu ikrâr etmeğin mi‘mârân-ı mezbûrân vekîl-i 
mezbûr Ömer Ağa muvâcehesinde zikr olunan odaların ebniyesini keşf ve mesâha 
ettiklerinde tûlen ve arzen bi hesâb-ı terbî‘î yedi yüz doksan zirâ‘ dolma duvarın 
zirâ‘ı otuzar akçeden yirmi üç bin yedi yüz akçe ve bi hesâb-ı mezbûr iki yüz on altı 
zirâ‘ tavanın zirâ‘ı yirmi beşer akçeden iki bin dokuz yüz akçe ve bi hesâb-ı mastûr 
üç yüz yetmiş üç buçuk zirâ‘ tahta döşemenin zirâ‘ı kırkar akçeden on dört bin do-
kuz yüz kırk akçe ve bi hesâb-ı mesfûr dört yüz altmış iki buçuk zirâ‘ sakfın zirâ‘ı 
altmış akçeden yirmi yedi bin yedi yüz elli akçe ve on dört Bartın direkleri otuzar 
akçeden dört yüz yirmi akçe ve on iki sâde oda kapıları yüz yirmişer akçeden bin 
dört yüz kırk akçe ve yirmi [110b] ağa tahtasından masnû‘ lengerî rafl arın tahtası 
yirmişer akçeden dört yüz akçe ve yirmi beşer sırçadan masnû‘ on cam pencereler 
yetmiş beşer akçeden yedi yüz elli akçe ve yirmi beş ağaç parmak pencere altmışar 
akçeden bin beş yüz akçe ve on iki oda ocakları beşer yüz akçeden altı bin akçe ve 
on iki kert mıhla masandralar üçer yüz akçeden üç bin altı yüz akçe ve on iki ba-
samaklı bir nerdübân sekiz yüz akçe ve kirişleri başlıkları ile sekiz perde İznikmid 
direkleri yüz yirmişer akçeden dokuz yüz altmış akçe ve bi hesâb-ı mezkûr yüz 
yirmi altı zirâ‘ tahta perdenin zirâ‘ı on beşer akçeden bin yedi yüz doksan akçe ve 
bi hesâb-ı mesfûr yüz on beş zirâ‘ taş duvarın ba‘de ihrâci’n-nukz zirâ‘ı otuzar ak-
çeden üç bin dört yüz elli akçe ve bir sokak kapısı altı yüz akçe cem‘an doksan bir 
bin yirmi akçe ile ancak olur, noksân ile binâ mümkün değildir deyû mi‘mârân-ı 
mezbûrân ile müslimîn-i mezkûrîn icmâ‘ ve ittifâk ettiklerinden sonra zikr olunan 
odaların mecmû‘u ecr-i misli mi‘mârân-ı mezbûrân ile müslimîn-i mezkûrînden 
vekîl-i mezbûr Ömer Ağa muvâcehesinde suâl olundukda ancak ayda beş yüz ak-
çedir ziyâde değildir deyû kezâlik icmâ‘ ve ittifâk ettiklerinden sonra müteveff â-yı 
mezbûr Falakacı Mustafa Ağa ve kızı müteveff ât-ı mezbûre sagīre Âişe ile oğlu 
sagīr-i mezbûr Ali Çelebi’nin ilâ hâze’l-yevm müddet-i tasarrufl arı olan kırk yedi 
ayda zikr olunan odaların mecmû‘u ecr-i mislinden yirmi üç bin beş yüz akçe olup 
meblağ-ı mezbûrdan kırk yedi ayda müeccele deyû cânib-i vakfa verilen seksen 
akçeden müctemi‘ olan üç bin yedi yüz altmış akçe ihrâc olunucak bâkī kalan 
on dokuz bin yedi yüz kırk akçe müteveff â-yı mezbûr Falakacı Mustafa Ağa’nın 
vech-i mübeyyen üzre masrûfu olan doksan bir bin yirmi akçeden istîfâ olunmuş 
olup bâkī yetmiş bir bin iki yüz seksen akçenin nısfı olup zikr olunan odalardan 
müteveff ât-ı mezbûre sagīre Âişe’ye intikāl-i âdî ile intikāl edip vech-i muharrer 
üzre mütevelliye-i mezbûre vakf için zabt eylediği nısf hisseye isâbet eden otuz 
beş bin altı yüz kırk akçeyi galle-i vakf-ı mezbûrdan mezbûr el-Hâc Bâli Beşe’ye 
teslîme mezbûr Ömer Ağa’ya ba‘de’t-tenbîh mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Ömer Çavuş b. Mehmed el-Mübâşir, Ömer Efendi [b.] Mehmed, 
Ömer Efendi b. Abdullah el-Müezzin, Revânî mescidi müezzini Halil Çelebi [b.] 
İlyas, el-Hâc Ali b. Süleyman, Hacı Ahmed Çelebi [b.] Hüseyin, Veli Beşe b. ( ) 
Ser-oda, Hasan Çelebi b. Uğurlu.

924 [110b-1] Abdülkādir Bey b. Ebî Kasım’ın, eşya satışından Mustafa 
Çavuş b. Mehmed’den alacaklı olduğu
Dârü’l-hilâfeti’l-aliyye Kostantıniyye el-mahmiyye’de Karagümrük kurbunda Ali 
Paşa-yı Atîk mahallesi ahâlîsinden umdetü’l-eşbâh bâ‘isü’l-kitâb Abdülkādir Bey b. 
Ebî Kasım meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
Mustafa Çavuş b. Mehmed nâm kimesne mah za rın da üzerine da‘vâ ve takrîr-i 
kelâm edip yedimden müşterâ ve makbûz beynimizde ma‘lûm eşyâ semeninden 
mezbûr Mustafa Çavuş zimmetinde hakkım olan bin yedi yüz esedî guruşun iki 
yüz otuz esedî guruşunu mezbûr Mustafa Çavuş bana edâ edip bâkī bin beş yüz 
esedî guruş hakkım zimmetinde kalmağın suâl olunup alıverilmek matlûbumdur 
dedikde gıbbe’s-suâl mezbûr Mustafa Çavuş kaziyye minvâl-i muharrer üzre olup 
cihet-i mezbûreden bâkī müdde‘î-i mezbûra zimmetinde vâcibü’l-edâ ve lâzımü’l-
kazâ bin beş yüz esedî guruş deyni olduğunu tâyi‘an ikrâr etmeğin mûcebince 
meblağ-ı mezbûr bin beş yüz esedî guruşu müdde‘î-i mezbûra edâya merkūm 
Mustafa Çavuş’a tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn
Şuhûdü’l-hâl: Umdetü’l-müderrisîn Hasan Efendi, umdetü’l-a‘yân Balık emîni 
Atâullah Ağa, Mehmed Bey b. Abdullah, Hasan Çelebi b. Ahmed.

925 [110b-2] el-Hâc Mehmed b. Kenan’ın nalbantçılara kethüda 
tayin edildiği
Dârü’l-hilâfeti’l-aliyye Kostantıniyye[’de] olan nalbant tâifesinin yiğitbaşıları 
Hacı Mehmed b. Süleyman ve ihtiyârlarından Hacı Mustafa b. Süleyman ve Hacı 
Mehmed b. Hacı Receb ve Mehmed b. Sefer ve Hacı Musa b. Mustafa ve Ali Beşe 
b. Yusuf ve Hacı Ahmed b. Mehmed ve Hızır Bey b. Yahşi ve Musli Bey b. Sefer 
ve Abdurrahman b. Mehmed ve Ahmed b. Ali ve Mustafa b. Süleyman ve Musli 
b. Mustafa nâm kimesne[ler] meclis-i şer‘-i şerîf-i lâzımü’t-teşrîfde tâife-i mezbû-
renin ihtiyârlarından bâ‘isü’l-kitâb el-Hâc Mehmed b. Kenan nâm kimesne mah-
za  rın da her biri ikrâr ve takrîr-i kelâm edip sâbıkan kethüdâmız olan Seyfullah b. 
Mehmed nâm kimesne yerine mezbûr Hacı Mehmed b. Kenan’ı kāimmakām edip 
kasr-ı yed etmekle biz dahi mezbûr Seyfullah’ı kethüdâlıkdan ihrâc edip yerine 
mezbûr Kethüdâ el-Hâc Mehmed b. Kenan’ı kethüdâ nasb ve ta‘yîn ve ihtiyâr eyle-
dik kethüdâlık umûrunda mezbûr el-Hâc Mehmed b. Kenan’a kimesne müzâhim 
olmamak için taraf-ı şer‘den yedine hüccet verilmek matlûbumuzdur dediklerinde 
mezbûr el-Hâc Mehmed ba‘de’l-yevm tâife-i mezbûreye kethüdâ olup kethüdâlık 
umûrunda kimesne müzâhim olmamak üzre mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek li sene seb‘a ve seb‘în 
ve elf
Şuhûdü’l-hâl: Umdetü’l-müderrisîn Hasan Efendi, umdetü’l-müderrisîn Abdül-
bâkī Çelebi, Mehmed Çelebi b. Abdullah, Yusuf Çavuş b. ( ), Mehmed b. Ramazan.

926 [110b-3] Sabiha bt. Murad’ın evinden çalınıp Emetullah bt. Ali’de 
bulunan kaftanın sahibine iade edilmesi
Mahmiye-i İstanbul’da Molla Hüsrev mahallesi sük kâ nın dan bâ‘isetü’l-kitâb Sabi-
ha bt. Murad nâm hâtun meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de Emetullah bt. Ali nâm hâtun mah za rın da üzerine da‘vâ ve takrîr-i 
kelâm edip mezbûre Emetullah’ın mülkü olmak üzre yedinde olan işbu alaca al 
sandal kaft an mülküm olup târih-i kitâbdan yirmi altı gün mukaddem mahalle-i 
mezbûrda vâki‘ evim açılıp iki sandık esvâbım sirkat olundukda zikr olunan kaft a-
nım dahi zâyi‘ olmuşidi suâl olunup kasr-ı yedine ve bana teslîme tenbîh olunmak 
matlûbumdur dedikde gıbbe’s-suâl mezbûre Emetullah cevâbında târih-i kitâbdan 
üç sene mukaddem kumaşını alıp kendim için dikdirmişdim kendi mülkümdür 
deyip müdde‘iyye -i mezbûrenin mülkü olduğunu inkâr edicek müdde‘iyye-i 
mezbûreden müdde‘âsını mübeyyine beyyine taleb olundukda mahalle-i mezbûr 
sük kâ nın dan Receb b. Mehmed nâm kimesne ile Fâtıma bt. Mustafa ve Gev-
her bt. Hasan nâm hâtunlar li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka zikr olunan işbu alaca al sandal kaft an müdde‘iyye-i 
mezbûrenin yirmi altı gün mukaddem yedinde olup müllâk tasarrufu gibi ta-
sarruf eder idi biz bu husûsa bu vech üzre şâhidleriz şehâdet [dahi] ederiz deyû 
her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olup müdde‘iyye-i mezbûre tahlîf-i şer‘î ile tahlîf olundukdan sonra 
mûcebince müdde‘iyye-i mezbûrenin istihkâkına hükm olunup zikr olunan kaf-
tanı müdde‘iyye-i mezbûreye teslîme merkūme Emetullah’a tenbîh olunmağın mâ 
vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek li sene seb‘a ve seb‘în 
ve elf
Şuhûdü’l-hâl: Mehmed Çelebi b. Abdullah, Abdi Çelebi b. Hüseyin, Bekir Çelebi 
b. Mustafa, İbrahim Çelebi b. Ahmed, Resul [b.] Rıdvan.

927 [110b-4] Molla Ali b. Şeyh Mehmed’in, Sâlih Efendi’den ipek ve Bursa 
yastığı bahasından alacaklı olduğu
Medîne-i Bursa’da Molla Gürânî mahallesi ahâlîsinden olup bi tarîki’l-müsâfere 
mahmiye-i İstanbul’da Evliyâ Efendi odalarında sâkin bâzirgân tâifesinden 
bâ‘isü’l-kitâb Molla Ali b. Şeyh Mehmed nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de Sâlih Efendi b. ( ) nâm kimes-
ne mah za rın da üzerine da‘vâ ve takrîr-i kelâm edip mezbûr Sâlih Efendi zim-
metinde yedimden müşterâ ve makbûz beynimizde ma‘lûm üç çift  Bursa yastığı 
semeninden otuz esedî guruş ve ipek semeninden [111a] bâkī dört esedî gu-
ruş hakkım olduğundan mâ‘adâ medyûnum olup hâlâ mahrûse-i Edirne’de olan 
Hacı Mustafa nâm kimesne bana îsâl ve teslîm için mezbûr Sâlih Efendi’ye sek-
sen sekiz esedî guruş def ‘ ve teslîm edip ol dahi ahz u kabz ettiğinden sonra 
meblağ-ı mezbûr seksen sekiz esedî guruş fuzûlen ( ) nâm kimesneye ikrâz ve 
teslîm ile istihlâk edip zimmetinde deyn olmağla suâl olunup cem‘an yüz yir-
mi iki esedî guruş hakkımın mezbûr Sâlih Efendi’den alıverilmesi matlûbumdur 
dedikde, gıbbe’s-suâl mezbûr Sâlih Efendi müdde‘î-i mezbûr yedinden müşterâ 
ve makbûz üç çift  yastık semeninden otuz guruş ve ipek semeninden bâkī dört 
esedî guruş deyni ve mezbûr Hacı Mustafa’nın vech-i muharrer üzre müdde‘î-i 
mezbûra îsâl ve teslîm için kendiye def ‘ ve teslîm edip kendi dahi kabz ettiği sek-
sen sekiz esedî guruşu fuzûlen mezbûr iktirâz ve tesellüm etmekle istihlâk edip 
zimmetinde deyn olduğunu ikrâr etmeğin mûcebince meblağ-ı mezbûr yirmi iki 
esedî guruşu müdde‘î-i mezbûra edâya merkūm Sâlih Efendi’ye tenbîh olunma-
ğın mâ hüve’l-vâki‘ bi’t-taleb ketb olundu.
Fî yevmi’s-sânî ve’l-ışrîn min şehri Ramazâni’l-mübârek li sene seb‘a ve seb‘în ve 
elf
Şuhûdü’l-hâl: El-Hâc Hüseyin b. el-Hâc Veli, Mehmed Çelebi b. Abdülmennân, 
Hasan Çelebi b. Ahmed, İbrahim Çelebi b. Ahmed.







928 [111a-1] Hatice Hanım’ın, Yazıcı Hüseyin Efendi’ye olan borcuna 
karşılık mücevherlerini rehin verdiği
Dârü’l-hilâfeti’l-aliyye Kostantıniyye el-mahmiyye’de Debbâğ Yunus mahallesi 
sâkinelerinden umdetü’l-muhadderât Hatice Hanım bt. Ali Paşa meclis-i şer‘-i 
şerîf-i Ahmedî ve mahfil-i dîn-i münîf-i Muhammedî’de umdetü erbâbi’t-tahrîr 
ve’l-kalem Yazıcı Hüseyin Efendi b. Mahmud Ağa mah za rın da ikrâr ve takrîr-i 
kelâm edip mûmâ-ileyh Hüseyin Efendi’ye cihet-i kefâletden zimmetimde 
vâcibü’l-edâ ve lâzımü’l-kazâ beş yüz esedî guruş deynim olmağın bundan ak-
dem yedimde mülküm olan işbu askı ta‘bîr olunur doksan dört inci ve on dört 
bâft eli yedisi ve kebîr yirmi biri hurda elmas taşla bir altın küpemi deyn-i mezbûr 
mukābelesinde mûmâ-ileyh Hüseyin’e rehn vaz‘ ve teslîm edip ol dahi irtihân ve 
tesellüm eylemişidi dedikde gıbbe’t-tasdîk mâ vaka‘a bi’t-taleb ketb olundu
Fi’l-yevmi’l-hâdî ve’l-ışrîn min şehri Ramazâni’l-mübârek li sene seb‘a ve seb‘în 
ve elf
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Hasan Çe-
lebi b. Ahmed, Yusuf Çavuş el-Mübâşir.

929 [111a-2] Mehmed Ağa b. İbrahim’in, Şeyh Ahmed Efendi’ye evini bey‘ 
bi’l-istiğlâl yoluyla sattığı
Mahmiye-i İstanbul’da Emin Bey mahallesinde sâkin Mühürdâr demekle ma‘rûf 
Mehmed Ağa b. İbrahim meclis-i şer‘-i hatîrde merhûm Şeyh İsmail Efendi’nin 
oğlu ve nukūd-ı mev[kū]fesine mütevellî olan umdetü’l-vâ‘izîn zübdetü’n-nâsihîn 
eş-Şeyh Ahmed Efendi tarafından husûs-ı âti’l-beyâna vekîl olup bimâ hüve 
nehcü’s-sübût şer‘an vekâleti sâbite olan li ebeveyn karındaşı Sunullah Efendi 
mah za rın da ikrâr ve takrîr-i kelâm edip Havâss-ı Refî‘a ma hal lâ tın dan Deft erdâr 
câmi‘i kurbunda Çömlekçi mahallesinde vâki‘ bir tarafdan Ayasofya vakfı ve üç 
tarafdan tarîk-i âm ile mahdûd dâhilen ve hâricen büyût-ı adîde ve cüneyneyi 
müştemil mülk menzilimi cümle hukūk ve merâfıkı ile mütevellî-i mûmâ-ileyh 
eş-Şeyh Ahmed Efendi’ye yedi yüz esedî guruşa bi tarîki’l-istiğlâl bey‘ ve teslîm 
ol dahi mâl-ı vakf-ı mezbûr ile vech-i muharrer üzre iştirâ ve tesellüm ve kabûl 
eyledikden sonra semeni olan meblağ-ı mezbûru mûmâ-ileyh Şeyh Ahmed 
Efendi yedinden tamâmen ahz u kabz edip yine menzil-i mahdûd-ı merkūmu 
mûmâ-ileyh eş-Şeyh Ahmed Efendi ba‘de’t-tahliyyeti’ş-şer‘iyye târih-i kitâbdan 
üç yüz altmış gün tamâmına değin yüz beş esedî guruşa bana îcâr ve teslîm ben 
dahi vech-i meşrûh üzre istîcâr ve kabûl eyledim dedikde gıbbe’t-tasdîk merkūm 
Mehmed Ağa meclis-i mezbûrda i‘âde-i kelâm edip eğer müddet-i mezbûr 
tamâmında semen-i mezbûr ile ücret-i mezkûreyi mütevellî-i mûmâ-ileyhe edâ 
eylemez isem menzil-i mahdûd-ı mezbûru semen-i misli ile âhara bey‘ ve seme-
ninden semen-i mezbûr ile ücret-i mezkûreyi mütevellî-i mûmâ-ileyhe edâ ve 
teslîm ve fazla kalırsa bana îsâle ve ahz ve îsâl[in] mütevakkıf olduğu umûrun 
küllîsine tarafeynden işbu hâzır bi’l-meclis el-Hâc Receb b. Fazlullah’ı azl ve 
in‘izâlden masûne vekâlet-i devriye ile vekîl nasb ve ta‘yîn eyledim dedikde ol 
dahi vekâlet-i mezkûreyi kabûl ve merâsimini edâya ta‘ahhüd etmeğin mâ vaka‘a 
bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene seb‘a ve seb‘în ve 
elf.
Şuhûdü’l-hâl: Umdetü havâssi’l-mukarrebîn Ahmed Ağa-yı Saray-ı cedîd, Ali Ağa 
Kethüdâ-yı Saray-ı cedîd, Mehmed Çavuş b. İbrahim, Osman Bey Helvacı, Zülüf-
lü İsmail Bey.

930 [111a-3] Mühtedi İsmail Beşe’nin kardeşi Kiragos’taki alacak 
davasında sulh olduğu
Dergâh-ı âlî -dâme merci‘an li’l-e‘âlî- yeniçerilerinin yetmiş dördüncü cemâ‘atine 
mahsûs oda ahâlîsinden İsmail Beşe b. Abdullah nâm mühtedî meclis-i 
şer‘-i hatîrde li ebeveyn karındaşı işbu bâ‘isü’s-sifr Kiragos v. (  ) nâm Ermeni 
muvâcehesinde ikrâr ve takrîr-i kelâm edip ba‘dehû şeref-i İslâm’la müşerref ol-
mazdan mukaddem vâlidemiz Meryem nâm Ermeniye hâlike oldukda mezbûr 
Kiragos hâlike-i mezbûrenin techîz ve tekfînine kendi malından harc ve sarf eyle-
diği elli kıt‘a riyâlî guruşu teberru‘ etmişken bi gayrı vech-i şer‘î zikr olunan techîz 
için yirmi kıt‘a riyâlî guruşumu ahz u kabz eylemişidi, hâlâ meblağ-ı mezbûr 
yirmi riyâlî guruşu karındaşım mezbûr Kiragos’dan da‘vâ ve taleb eylediğimde 
beynimizde münâza‘ât-ı kesîre ve muhâsamât-ı şedîde vakı‘a olmuşidi el-hâletü 
hâzihî tavassut-ı muslihîn ile meblağ-ı mezbûr da‘vâsından mezbûr Kiragos be-
nimle sekiz kıt‘a esedî guruş üzerine inşâ-i akd-i sulh eylediklerinde ben dahi 
sulh-i mezbûru kabûl ve bedel-i sulh olan meblağ-ı mezbûr sekiz kıt‘a esedî gu-
ruşu meclis-i şer‘le mezbûr Kiragos yedinden tamâmen ahz u kabz edip husûs-ı 
mezbûra müte‘allika da‘vâdan mersûm Kiragos’un zimmetini ibrâ-i âm ile ibrâ ve 
iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Şaban Beşe [b.] İbrahim, Mehmed Beşe b. Abdülkādir, es-Seyyid 
Süleyman Efendi [b.] es-Seyyid Ali, Mehmed Efendi el-Kadı.







931 [111a-4] Fâtıma bt. Yusuf ’un, Mehmed b. Mustafa’dan muhâlaa 
yoluyla boşandığı
Mahmiye-i İstanbul’da Nişancı Paşa-yı Atîk mahallesi sâkinelerinden Fâtıma 
bt. Yusuf nâm hâtun meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de zevc-i dâhilün-bihâsı Mehmed b. Mustafa nâm kimesne mah za-
rın da ikrâr ve takrîr-i kelâm edip mezbûr Mehmed zimmetinde mütekarrir ve 
ma‘kūdun-aleyh olan üç bin beş yüz akçe mehr-i müeccelim ve nafaka-i iddet-i 
mu‘ayyene-i ma‘lûmem üzerlerine ve me’ûnet-i süknâm dahi kendi üzerime ol-
mak üzre muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru 
kabûl ettikden sonra zevciyyete ve gayra müte‘allika âmme-i de‘âvâdan her biri-
miz âharın zimmetini ibrâ ve iskāt eyledik dedikde gıbbe’t-tasdîk mâ vaka‘a bi’t-
taleb ketb olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mehmed b. Mustafa, Süleyman Çelebi b. Ahmed, İbrahim Çelebi b. 
Ahmed, Veli b. Mahmud.

932 [111a-5] Mehmed Ağa b. Süleyman’ın, evini Ahmed Ağa 
b. Abdülmennân’a sattığı ve satış bedelinin bir kısmını borcuna 
takas ettiği
Mahmiye-i İstanbul’da Kabasakal Sinan mahallesi sük kâ nın dan Ağrıbozlu demek-
le ma‘rûf Mehmed Ağa b. Süleyman nâm kimesne meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de dergâh-ı âlî kapıcıbaşılarından olup kendi 
vakfına mütevellî olan umdetü’l-emâsil ve’l-a‘yân Ahmed Ağa b. Abdülmennân’ın 
oğlu ve tarafından husûs-ı âti’l-beyâna vekîl olduğu Mehmed Ağa b. Abdünnebi ve 
Ahmed Ağa b. Pervâne nâm kimesneler şehâdetleri ile sâbit olan Mehmed Bey b. 
( ) mah za rın da ikrâr ve takrîr-i kelâm edip akd-i âtînin sudûruna değin yedimde 
mülküm ve hakkım olup mahalle-i mezbûrda vâki‘ bir tarafdan Siyavuş Hâtun bt. 
Abdullah mülkü ve bir tarafdan Osman Çelebi b. Süleyman menzili ve bir tarafdan 
Ali Efendi menzili ve bir tarafdan tarîk-i âm ile mahdûd hâricen ve dâhilen fevkānî 
ve tahtânî büyût-ı adîde ve ahır ve su kuyusu ve kenîfi müştemil menzilimi vekîl-i 
mezbûr Mehmed Bey’e tarafeynden îcâb ve kabûlü hâvî şurût-ı müfsideden ârî 
bey‘-i bâtt-ı sahîh-i şer‘î ile bin yüz altmış yedi buçuk esedî guruşa bey‘ ve teslîm 
edip ol dahi müvekkili için iştirâ ve tesellüm ettiğinden sonra semen-i mezbûrun 
altı yüz esedî guruşunu mezbûr [111b] Mehmed Bey yedinden ahz u kabz edip 
bâkī beş yüz altmış yedi buçuk esedî guruşunu vakf-ı mezbûra cihet-i deyn-i 
şer‘îden zimmetimde vâcibü’l-edâ ve lâzımü’l-kazâ deynim olan beş yüz altmış 
yedi buçuk esedî guruşa takās edip ol dahi mukāssa ve kabûl etmekle semen-i 
mezbûru tamâmen ahz ve istîfâ eyledim min ba‘d menzil-i mezbûr müvekkil-i 
mezbûrun mülk-i müşterâsıdır keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.Fi’l-yevmi’s-sâlis 
ve’l-ışrîn min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Hasan Ağa b. Mustafa, Şükrullah Bey b. Mustafa, Mehmed Efendi 
b. Ahmed imâm, Yusuf Çavuş [b.] Abdullah, Ebûbekir Ağa b. Abdullah, Mustafa 
Efendi [b.] Abdullah.

933 [111b-1] Mehmed Ağa’nın, Fahri bt. Ali ile İsmihan bt. Hasan’a 
borçlu olduğu
Mahmiye-i İstanbul’da Ayasofya-i Kebîr mahallesi sük kâ nın dan Mehmed Ağa b. 
Hasan Halîfe nâm kimesne meclis-i şer‘-i şerîf-i Ahmedî’de râfi‘ateyi’l-kitâb Fahri 
bt. Ali ve İsmihan bt. Hasan nâm hâtunlar mahzarlarında ikrâr ve takrîr-i kelâm 
edip mezbûretân Fahri ve İsmihan’a zimmetimde vâcibü’l-edâ ve lâzımü’l-kazâ 
hâlisü’l-ayâr iki yüz kırk dirhem sîm deynim vardır dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Receb Çavuş [b.] Mustafa, es-Seyyid Ahmed b. ( ), Ahmed b. Abdul-
lah, Hasan b. Ahmed.

934 [111b-2] Kadı Ömer Efendi’nin, borcu için karısı Aliye Hatun’a ait 
evin rehin gösterildiği
Mahmiye-i İstanbul’da Karagümrük kurbunda Molla Ahaveyn mahallesi sâkinle-
rin den olup bi’l-fi’l vilâyet-i Anadolu’da Bayramiç kadısı olan Ömer Efendi b. 
Ebûbekir ile zevce-i menkûhası Aliye Hâtun bt. Abdullah tarafından husûs-ı 
âti’l-beyâna vekîl olduğu mezbûrenin zâtını ma‘rifet-i şer‘iyye ile ârifân Osman 
Beşe b. Mehmed ve Şaban b. Mustafa nâm kimesneler şehâdetleriyle lede’ş-şer‘i’l-
mutahhar sâbit ve mukarrer olup mezbûr Ömer Efendi’nin sulbî oğlu olan Ab-
dullah Çelebi nâm kimesne meclis-i şer‘-i şerîfde işbu bâ‘isü’l-kitâb Du‘âcızâde 
demekle şehîr Abdullah Çelebi b. Mustafa nâm kimesne mah za rın da ikrâr ve 
takrîr-i kelâm edip babam ve müvekkilim mezbûr Ömer Efendi’nin merkūm 
Du‘âcızâde Abdullah Çelebi’ye cihet-i karz-ı şer‘îden üç yüz seksen kıt‘a esedî gu-
ruş ile yedinden müşterâ ve makbûz semen târih-i kitâbdan bir sene tamâmına 
değin müeccel ve mev‘ûd beynlerinde ma‘lûm bir re’s kır at semeninden yüz 
altmış esedî guruş cem‘an beş yüz kırk esedî guruş deyni olmağla müvekkilem 
mezbûre Aliye Hâtun’un mülkü olup mahalle-i mezbûrda vâki‘ bir tarafdan Mah-
mud Beşe mülkü ve bir tarafdan İsmail Ağa bostanı ve bir tarafdan Sipâhi Hâtun 
vakfı ve bir tarafdan tarîk-i âm ile mahdûd büyût-ı adîdeyi müştemil mülk men-
zilini müvekkile-i mezbûre rızâsıyla fâriğan ani’ş-şevâgil mezbûr Du‘âcızâde Ab-
dullah Çelebi’ye deyn-i mezbûr mukābelesinde rehn vaz‘ ve teslîm edip ol dahi 
irtihân ve kabûl ve tesellüm eyledi dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek li sene seb‘a ve seb‘în ve 
elf.
Şuhûdü’l-hâl: Mustafa Efendi [b.] Şaban, Mustafa Ağa, Mahmud Çelebi b. ( ), el-
Hâc Hızır.

935 [111b-3] Kolo v. Lazka’nın alacak davasında sulh olup Nikola 
v. Liko’ya borcunu ödediği
Meyhâneci tâifesinden Nikola v. Liko nâm zimmî meclis-i şer‘-i hatîr-i lâzımü’t-
tevkīrde işbu bâ‘isü’s-sifr Kolo v. Lazka nâm zimmî muvâcehesinde üzerine da‘vâ 
ve takrîr-i kelâm edip merkūm Kolo zimmetinde cihet-i deyn-i şer‘îden on sekiz 
bin akçe hakkım olup meblağ-ı mezbûru merkūmdan da‘vâ ve taleb eylediğimde 
beynimizde münâza‘ât-ı kesîre vukū‘undan sonra beynimizde muslihûn tavassut 
edip meblağ-ı mezbûr da‘vâsından merkūm Kolo benimle üç bin iki yüz akçe 
üzerine [sulh olup ben dahi] sulh-i mezbûru kabûl etmişidim hâlâ bedel-i sulh 
olan meblağ-ı mezbûr üç bin iki yüz akçeyi mezbûr Kolo’dan taleb ederim suâl 
olunsun dedikde gıbbe’s-suâl merkūm Kolo cevâbında fi’l-vâki‘ kaziyye bâlâda 
tafsîli mürûr ettiği vech üzre olup lâkin bedel-i sulh olan meblağ-ı mezbûru 
merkūm Nikola tamâmen ahz u kabz edip hattâ vech-i meşrûh üzre meblağ-ı 
mezbûru ahz u kabz ettiğini huzûr-ı hâkimde ikrâr ve yedime hüccet-i şer‘iyye 
vermişidi deyicek gıbbe’s-suâl mezbûr Nikola fi’l-vâki‘ bedel-i sulh-i mezbûru 
tamâmen ahz u kabz eyledim deyû ikrâr ve huzûr-ı hâkimü’ş-şer‘de yedine 
hüccet-i şer‘iyye vermişdim lâkin vech-i meşrûh üzre olan ikrârımda kâzibim 
dedikde fi’l-vâki‘ vech-i meşrûh üzre olan ikrârında müdde‘î-i merkūm Nikola 
kâzib ve da‘vâsında mubtıl olmadığına merkūm Kolo’ya yemîn teklîf olundukda 
ol dahi alâ vefk i’l-mes’ûl yemîn billâhi’llezî enzele’l-İncîle alâ İsa -aleyhisselâm- 
etmeğin mûcebince müdde‘î-i mezbûr bî-vech mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, Abdi [b.] Hüseyin, Baba Resul b. Rıdvan, 
Süleyman Çelebi b. Mustafa, Mehmed b. Ramazan.







936 [111b-4] Bostancılar kethüdası el-Hâc Ahmed Ağa b. Hüdâverdi’nin 
vârissiz ölen bostancı el-Hâc Mahmud’a borcu olan el-Hâc Hüseyin 
Bey’e açtığı davada davalıya mühlet verildiği
Hadîka-i hâssa bostancılarının kethüdâları olup tavâif-i mezbûreden bilâ-
vâris fevt olanların beytülmâllerini ve terekelerini ahz u kabza memûr olan 
umdetü’l-emâcid ve’l-ekârim câmi‘ü’l-mehâmid ve’l-mekârim el-Hâc Ahmed 
Ağa b. Hüdâverdi tarafından husûs-ı âti’l-beyâna vekîl olup es-Seyyid Süley-
man Çelebi b. Ali ve Mehmed Bey b. Hüseyin nâm kimesneler şehâdetleri ile 
şer‘an vekâleti sâbite olan el-Hâc Hasan Bey b. Hüseyin nâm kimesne meclis-i 
şer‘-i hatîr-i lâzımü’t-tevkīrde el-Hâc Hüseyin Bey b. el-Hâc İbrahim nâm ki-
mesne mah za rın da bi’l-vekâle üzerine da‘vâ ve takrîr-i kelâm edip bundan ak-
dem Hadîka-i hâssa’da bostancı iken bilâ-vâris vefât eden el-Hâc Mahmud b. 
(  ) nâm kimesnenin merkūm el-Hâc Hüseyin Bey zimmetinde cihet-i karz-ı 
şer‘îden kırk üç bin akçe hakkı olup meblağ-ı mezbûrun yirmi üç bin dört yüz 
akçesini hayâtında merkūm el-Hâc Hüseyin Bey yedinden ahz u kabz edip 
bâkī on dokuz bin altı yüz akçesi zimmetinde kalmağla hâlâ meblağ-ı bâkī-i 
mezbûru vekâletim hasebiyle merkūm el-Hâc Hüseyin Bey’den taleb ederim 
suâl olunsun dedikde gıbbe’s-suâl merkūm el-Hâc Hüseyin Bey cevâbında 
müteveff â-yı mezbûra cihet-i mezbûreden deynim olan kırk üç bin akçe-
den müdde‘î-i mezbûrun edâsını i‘tirâf ettiği yirmi üç bin dört yüz akçeyi ve 
bâkī on dokuz bin altı yüz akçeyi tamâmen müteveff â-yı mezbûra hayâtında 
edâ ve teslîm edip ol dahi ahz ve istîfâ etmişidi deyû def ‘le mukābele edicek 
gıbbe’l-istintâk ve’l-inkâr merkūm el-Hâc Hüseyin Bey’den def ‘-i mezbûrunu 
mübeyyine beyyine taleb olundukda udûl-i ricâl-i müslimînden olup hadîka-i 
mezbûre bostancılarından Şahin b. Abdullah ve Siyavuş b. Abdullah nâm ki-
mesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-vâki‘ merkūm el-Hâc Hüseyin Bey müteveff â-yı mezbûra hayâtında cihet-i 
karz-ı şer‘îden deyni olan kırk üç bin akçenin yirmi üç bin dört yüz akçesini 
bir def ‘a ve on üç bin akçesini dahi bir def ‘a edâ ve teslîm edip müteveff â-
yı mezbûr dahi merkūm Hacı Hüseyin yedinden ahz [ve] istîfâ etmişdir biz 
bu husûsa bu vech üzre şâhidleriz şehâdet dahi ederiz [deyû] her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
oldukdan sonra merkūm Hacı Hüseyin’den mâ‘adâ altı bin altı yüz akçeyi dahi 
edâsına beyyine taleb olundukda ityân-ı beyyine için istimhâl etmeğin mehl-i 
şer‘î ile imhâl olunup mâ vaka‘a bi’t-taleb ketb olundu.
Fi’l-vevmi’t-tâsi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Baba Resul b. Rıdvan, Veli b. Mahmud, 
Mehmed b. Ramazan, Hüseyin Çelebi b. Ahmed.







937 [112a-1] Mumcu taifesinden bazılarına iş yaptırmayan mumcu 
yiğitbaşısı Toroş v. Anton’un uyarıldığı
Mahmiye-i İstanbul’da koltukçu ta‘bîr olunur mumcu tâifesinden olan Poliro v. 
Kirko ve Yorgi v. Dimo ve Apostol v. Yani ve Polizo v. Ohro ve Apostol v. Şadri 
nâm zimmîler meclis-i şer‘-i şerîf-i lâzımü’t-tevkīrde tâife-i mezbûrenin yiğitba-
şıları olan Toroş v. Anton nâm zimmî muvâcehesinde her biri takrîr-i kelâm ve 
ta‘bîr ani’l-merâm edip biz mahmiye-i mezbûrede Sultan Bayezid kurbunda Mus-
tafa Ağa sarayı’nda mum işleyip narh-ı cârî üzre bey‘ edip her sene ordu ve sâir 
tekâlîfi hâlimize göre sâir mumcular ile ma‘an verir iken mezbûr Toroş ve sâirlerin 
kârımıza kesâd verirsiz deyû vech-i muharrer üzre mum işlememize mâni‘ olur-
lar suâl olunup vech-i muharrer üzre bize mâni‘ olmamak üzre mezbûr Toroş’a 
tenbîh olunmak matlûbumuzdur dediklerinde gıbbe’s-suâl mezbûr Toroş kaziy-
ye minvâl-i muharrer üzre olduğunu ikrâr etmeğin mezbûrlara vech-i muharrer 
üzre mum işlemelerine mâni‘ olmamak üzre mezbûr Toroş’a tenbîh olunmağın 
mâ vaka‘a bi’t-taleb ketb olundu.
Fi’l-yevmi’r-râbi‘ ve ışrîn min şehri Ramazâni’l-mübârek li sene seb‘a ve seb‘în ve 
elf.
Şuhûdü’l-hâl: Musa Çavuş b. Abdullah, Ömer Bey b. Abdullah, Kasab Mustafa b. 
Mehmed, Mustafa b. Ali, Ali b. Kasım, Abdi Çelebi b. Hüseyin.

938 [112a-2] İsrail v. Semuyil’in, Ömer Ağa b. Ahmed Çavuş’tan 
alacağı olduğu
Göllükesri cemâ‘atinden İsrail v. Semuyil nâm Yahudi meclis-i şer‘-i hatîrde Ömer 
Ağa b. Ahmed Çavuş mah za rın da üzerine da‘vâ ve takrîr-i kelâm edip merkūm 
Ömer Ağa zimmetinde cihet-i deyn-i şer‘îden altı yüz altmış esedî guruş hak-
kım olup hattâ vech-i muharrer üzre meblağ-ı mezbûr bana deyni olduğunu 
bin yetmiş altı Ramazânı’nın beşinci gününde Bâb mahkemesi’nde hâlâ hilâfete 
müvellâ olan Mehmed Efendi b. Mustafa huzûrunda ikrâr ve mûcebince mûmâ-
ileyh Mehmed Efendi yedine hüccet-i şer‘iyye dahi vermişiken hâlâ meblağ-ı 
mezbûru merkūmdan taleb eylediğimde edâdan imtinâ‘ eder suâl olunup alıveril-
mesi matlûbumdur dedikde gıbbe’s-suâl mezkûr Ömer Ağa cevâbında vech-i mu-
harrer üzre târih-i mezbûrda mahmiye-i mezkûrda Bâb mahkemesi’nde hilâfete 
müvellâ olan mûmâ-ileyh Mehmed Efendi huzûrunda müdde‘î-i mezbûra cihet-i 
merkūmeden zimmetimde altı yüz altmış beş esedî guruş deynim vardır deyû 
ikrâr etmişdim lâkin vech-i meşrûh üzre olan ikrârımda kâzibim deyicek fi’l-vâki‘ 
merkūm Ömer Ağa ikrâr-ı mezbûrunda kâzib ve müdde‘î-i mezbûr İsrail da‘vâ-yı 
meşrûhasında mubtıl olmadığına merkūm İsrail’e yemîn teklîf olundukda ol dahi 
alâ vefk i’l-mes’ûl yemîn billâhi’llezî enzele’t-Tevrâte alâ Musa -aleyhisselâm- et-
meğin mûcebince meblağ-ı mezbûru müdde‘î-i merkūma edâya merkūm Ömer 
Ağa’ya tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Arslan Çavuş [b.] Abdullah, Mehmed Çelebi b. Ömer, Mehmed Bey 
b. Abdullah, İbrahim Çelebi b. Ahmed.

939 [112a-3] Ölen Ali’nin beytülmâlce el konulan terekesinin babası 
Kahraman b. Rıdvan’a verilmesi
Vilâyet-i Anadolu’da Erzincan kazâsında Çiğdem nâm karye ahâlîsinden olan işbu 
bâ‘isü’l-kitâb Kahraman b. Rıdvan nâm kimesne mahfil-i kazâda fi’l-asl karye-i 
mezbûre ahâlîsinden olup mahmiye-i İstanbul’da Langa kurbunda sâkin keresteci 
Nazar nâm zimmînin dükkânında fevt olan Ali nâm hamalın terekesine vâzı‘ü’l-
yed olup bi’l-fi‘l mahmiye-i mezbûrede kāimmakām-ı deft erdâr-ı şıkk-ı evvel olan 
emîrü’l-ümerâ’i’l-kirâm kebîrü’l-küberâi’l-fihâm zü’l-kadri ve’l-ihtirâm sâhibü’l-
izzi ve’l-ihtişâm Mehmed Paşa -dâme birruhû ve feşâ- hazretlerinin taraf-ı bâhirü’ş-
şerefl erinden husûs-ı âti’l-beyâna vekîl olup bâkīkulu İbrahim Bey b. Abdullah ve 
Handan Bey b. Abdullah nâm kimesneler şehâdetleriyle şer‘an vekâleti sâbit olan 
fahrü’l-eşbâh Ahmed Bey b. Abdullah nâm kimesne mah za rın da takrîr-i kelâm 
edip mezbûr Ali benim Gülsüm bt. Abdullah nâm zevce-i menkûhamdan müte-
vellid sulbî oğlum olup verâseti bana münhasıra iken hîn-i vefâtında ben yanında 
mevcûd olmamağla vâris-i ma‘rûfu olmayıp terekesi beytülmâl olmak zu‘muyla ya-
nında bulunan terekesini müvekkil-i mûmâ-ileyh zabt eylemişdir suâl olunup bana 
teslîme vekîl-i mezbûra tenbîh olunmak matlûbumdur dedikde, gıbbe’s-suâl vekîl-i 
mezbûr müvekkil-i müşârün-ileyhin tereke-i müteveff â-yı mezbûra vaz‘-ı yedi-
ni ikrâr, lâkin müdde‘î-i mezbûrun vech-i muharrer üzre verâsetini inkâr edicek 
müdde‘î-i mezbûrdan müdde‘âsını mübeyyine beyyine taleb olundukda karye-i 
mezbûre ahâlîsinden olup udûl-i ricâl-i müslimînden olan Osman Bey b. Mehmed 
ve Bekir b. Ali nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka müteveff â-yı mezbûr müdde‘î-i mezbûrun Gülsüm 
nâm zevce-i menkûhasından mütevellid sulbî kebîr oğlu olup verâseti müdde‘î-i 
mezbûra münhasıradır müdde‘î-i mezbûrdan gayrı vâris [ve] terekesine âhar müs-
tahık olduğu ma‘lûmumuz değildir biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde gıbbe ri‘âyeti şerâiti’l-
kabûl şehâdetleri makbûle olmağın mûcebince müdde‘î-i mezbûrun vech-i mu-
harrer üzre verâsetine ba‘de’l-hükm vech-i meşrûh üzre müvekkil-i mûmâ-ileyh 
hazretlerinin mazbûtu olan tereke-i müteveff â-yı mezbûru müdde‘î-i mezbûra 
[teslîme] vekîl-i merkūma ba‘de’t-tenbîh mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve ışrîn min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Baba Resul b. Rıdvan, İbrahim Bey b. 
Ahmed, Mehmed Bey b. Ramazan.

940 [112a-4] Yusuf Ağa b. Abdullah’ın köle bahasından Hüseyin Ağa 
b. Mehmed’de alacağı kaldığı
Mahmiye-i İstanbul’da Nahılbend mahallesinde sâkin işbu bâ‘isü’l-kitâb Yusuf Ağa 
b. Abdullah meclis-i şer‘-i hatîr-i lâzımü’t-tevkīrde Hüseyin Ağa b. Mehmed mah-
za rın da üzerine da‘vâ ve takrîr-i kelâm edip târih-i kitâbdan beş sene mukaddem 
açık kaşlı, elâ gözlü, uzun boylu Efrenciyyü’l-asl Yusuf b. Abdullah nâm gulâmımı 
mezbûr Hüseyin Ağa’ya yüz esedî guruşa bey‘ ve teslîm ol dahi iştirâ ve tesellüm 
ve kabûl ve kabz eyledikden sonra semeni olan meblağ-ı mezbûr yüz esedî guru-
şu zimmetinde kalmışidi hâlâ taleb ederim suâl olunsun dedikde gıbbe’s-suâl ve 
akībe’l-inkâr müdde‘î-i mezbûrdan müdde‘âsını mübeyyine beyyine taleb olun-
dukda mahmiye-i mezbûrda Kalenderhâne’de sâkin Mehmed Ağa b. Yakub ve 
İbrahim Çelebi b. Abdullah ve Çelebioğlu mahallesinde sâkin Selim b. Osman 
nâm kimesneler li ecli’ş-şehâde meclis-i şer‘a hâzırân olup istişhâd olundukların-
da fi’l-hakīka târih-i kitâbdan beş sene mukaddem müdde‘î-i mezbûr Yusuf Ağa 
mevsûf-ı mezbûr Yusuf ’u bizim huzûrumuzda mezbûr Hüseyin Ağa’ya yüz esedî 
guruşa bey‘ ve teslîm ol dahi vech-i mübeyyen üzre iştirâ ve kabûl ve kabz ve tesel-
lüm eyledi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebince meblağ-ı mezbûr yüz esedî guruşu müdde‘î-i mezbûra edâya 
mezbûr Hüseyin Ağa’ya tenbîh olunup ma-vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: El-Hâc Siyavuş [b.] Abdullah, Abdi Çelebi b. ( ), Ahmed b. ( ), Meh-
med Bey b. Abdullah.

941 [112a-5] Kahire’de ölen muhzırbaşı el-Hâc Yusuf ’un el konulan 
terekesinin ve alacaklarının alınıp vârislerine verilmesi
Hâlâ vilâyet-i Anadolu’da medîne-i Mudurnu kazâsında nâibü’ş-şer‘ olmağla icrâ-
yı ahkâm-ı şer‘iyye üzre olan Hüseyin Efendi b. Ali b. Mustafa kıbelinden hat 
ve hatmini hâvî târih-i kitâb şehr-i Ramazânı’nın on beşinci günü ile müverrah 
Mustafa Beşe b. Mehmed yediyle nakl-i şer‘î vârid olup mazmûnu medîne-i Mu-
durnu kazâsına tâbi‘ Küplüce nâm karyede sâkin Âişe ve Cennet bintey Abdül-
kerim ve Mehmed Beşe b. Ramazan’dan vech-i âtî üzre da‘vâ-yı sahîha-i şer‘iyye 
ile mesbûk istişhâd-ı şer‘î sudûrundan sonra udûl-i müslimînden olup medîne-i 
mezbûrda Câmi‘-i Kebîr mahallesinde sâkin İbrahim Efendi b. Mehmed Efendi 
b. Mustafa ve kazâ-i mezbûra tâbi‘ Kozika nâm karyede sâkin İbrahim b. el-Hâc 
Mehmed b. Kasım nâm kimesneler ve nakl ve tahvîl için mahall-i cerh ve ta‘dîlde 
edâ-i şehâdet-i şer‘iyye edip fi’l-asl medîne-i mezbûreye tâbi‘ karye-i mezbûre 
Küplüce’de sâkin olup hâlâ Mısr-ı Kahire’de muhzırbaşı iken vefât edip ba‘zı tere-
kesi mahmiye-i İstanbul’da ve ba‘zı terekesi mahrûse-i Edirne’de emîn-i beytülmâl 
yedlerinde mazbût olan el-Hâc Yusuf nâm bevvâb-ı sultânî’nin müsteşhidetân-ı 
mezbûretân Âişe ve Cennet li ebeveyn karındaşlardır anaları ismi Fâtıma ba-
baları ismi mezbûr Abdülkerim ve maskat-ı re’sleri karye-i mezbûre Küplüce’dir 
müsteşhid-i mezbûr Mehmed dahi li ebeveyn ammi oğlu ve usûbet-i nesebiyye 
cihetinden vârisidir [112b] zîrâ müsteşhid-i mezbûr Mehmed’in babası merkūm 
Şaban ile müteveff â-yı mezbûrun babası merkūm Abdülkerim li ebeveyn karın-
daşlardır, anaları ismi Rahime ve babaları ismi Mustafa ve dedeleri ismi Mehmed 
ve maskat-ı re’sleri yine karye-i mezbûre Küplüce’dir, müteveff â-yı mezbûrun 
verâseti kız karındaşları mezbûretân ile ammi oğlu merkūm Mehmed’e münha-
sıradır, zâhirde bunlardan gayrı vârisleri ve terekesine müstahıkk-ı âhar olduğu 
ma‘lûmumuz değildir, biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye ettiklerinde, ba‘de’t-ta‘dîl ve’t-tezkiyye 
şehâdetleri makbûle oldukdan sonra müteveff â-yı mezbûrdan merkūmetânın 
kendilere isâbet eden sülüsân hisseyi mezbûr Mehmed’in kendiye isâbet eden 
bâkī bir sehim terekesine vâzı‘ü’l-yed olanlardan da‘vâ ve talebe ve ahz u kab-
za kendilere îsâle ve kabz ve îsâl mütevakkıf olduğu umûrun cümlesine taraf-
larından işbu nâkilü’l-kitâb Mustafa Beşe b. Mehmed’i vekîl ve nâib-i menâb 
nasb ve ta‘yîn eylediklerinde ol dahi vekâlet-i mezbûreyi kabûl ve hizmet-i 
lâzımesini edâya müte‘ahhid olduğunu hâvî bulunmağın kitâb-ı mezbûr nâkil-i 
mezbûr Mustafa Beşe’nin da‘vâsı ile müteveff â-yı mezbûra cihet-i karzdan yüz 
kırk esedî guruş deyni olan fahrü’l-kuzât Mehmed Efendi b. Hasan mah za rın-
da feth ve kırâat ve istintâk olundukda mevlânâ Mehmed Efendi müteveff â-yı 
mezbûra karzdan yüz kırk guruş deyni ve müteveff â-yı mezbûrdan altmış esedî 
guruşa teslîmini şirâ-i fâsid ile iştirâ ettiği bir sîm sâ‘at yedinde olduğunu ikrâr 
lâkin kitâb-ı mezbûrun mevlânâ-yı mezbûr kıbelinden vârid kitâbı ve zeylinde 
olan hat ve hatmini dahi hat ve hatmi olduğunu inkâr etmeğin mezbûr Mustafa 
Beşe’den kitâb-ı mezbûr mevlânâ-yı mezbûr kıbelinden vârid kitâbı ve zeylinde 
olan hat [ve] hatm dahi mevlânâ-yı mezbûrun hat ve hatmi olduğuna beyyine 
taleb olundukda kitâb-ı mezbûrun zeylinde isimleri mastûr olup yol şâhidleri 
olan Abdi Beşe b. Mustafa ve Mehmed b. Ahmed nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka kitâb-ı mezbûrun 
hâlâ kazâ-i mezbûrda nâibü’ş-şer‘ olan mevlânâ-yı mezbûr Hüseyin Efendi b. Ali 
b. Mustafa bizim huzûrumuzda imzâ ve mühürleyip hat ve hatmine bizi işhâd 
eyledi biz kitâb-ı mezbûr mevlânâ-yı mezbûrun kıbelinden vârid kitâbı olup 
zeylinde olan hat ve hatmi dahi mevlânâ-yı mezbûrun hat ve hatmi olduğuna 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de ba‘de’t-ta‘dîl ve’t-tezkiyye şehâdetleri makbûle olmağın mûcebince meblağ-ı 
mezbûru mezbûr Mustafa Beşe’ye edâya zikr olunan sâ‘ati teslîme mezbûr Meh-
med Beşe’ye tenbîh olundukdan sonra mezbûr Mustafa Beşe meclis-i mezbûrda 
merkūm Mustafa mah za rın da ikrâr ve takrîr-i kelâm edip ânifen edâsına tenbîh 
olunan meblağ-ı mezbûr yüz kırk esedî ile teslîmine tenbîh olunan mârrü’z-zikr 
sîm sâ‘ati merkūm Mehmed Efendi yedinden ahz u kabz eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fî yevmi’l-hâdî ve’l-ışrîn min şehri Ramazâni’l-mübârek li sene seb‘a ve seb‘în ve 
elf.
Şuhûdü’l-hâl: Mehmed Çelebi b. Abdullah, Şükrullah Çelebi b. Mehmed, Abdi 
Çelebi b. Hüseyin, Hasan Çelebi b. Ahmed.

942 [112b-1] Toros v. Asvador’un, cizyesini İstanbul’da ödediğinin tespiti
Hayyât tâifesinden bâ‘isü’s-sifr Toros v. Asvador nâm zimmî mahfil-i kazâda 
vilâyet-i Anadolu’da Kemah kazâsına tâbi‘ İçdik? nâm karye ahâlîsinin târih-i 
kitâb senesi üzerlerine lâzım gelen cizyelerini cem‘a memûr olan ( ) Ağa tarafın-
dan husûs-ı âti’l-beyâna sâbitü’l-vekâle vekîl olan Mardiros v. Marat nâm zimmî 
muvâcehesinde takrîr-i kelâm edip ben ve babam ve dedem mahmiye-i İstanbul’da 
tevellüd edip üzerime lâzım gelen cizyemi her sene mahmiye-i mezbûrda edâ edip 
karye-i mezbûrede cizye deft erine mukayyed değil iken mezbûr Mardiros senin 
cedd-i a‘lândan birisi karye-i mezbûre re‘âyâsından imiş deyû cizye talebiyle beni 
rencîde etmeden hâlî değildir suâl olunup vech-i muharrer üzre rencîde etme-
mek üzre merkūm Mardiros’a tenbîh olunmak matlûbumdur dedikde gıbbe’s-suâl 
mezbûr Mardiros kaziyye minvâl-i muharrer üzre olup mezbûr Toros’un baba ve 
dedesi karye-i mezbûrda tevellüd edip ismi karye-i mezbûrda cizye deft erine mu-
kayyed olmayıp her sene cizyesi mahmiye-i mezbûrdan cizye cem‘ edenlere vere-
geldiğini ikrâr etmeğin mûcebince mezbûr Mardiros bî-vech mu‘ârazadan men‘ 
olunup mâ vaka‘a bi’t-taleb ketb olundu.
Fi’l-yevmi’s-sâlis ve ışrîn min şehri Ramazâni’l-mübârek li sene seb‘a ve seb‘în ve 
elf.
Şuhûdü’l-hâl: Şükrullah Bey b. Mustafa, Hasan Çelebi b. Ahmed, Hüseyin Çelebi 
b. Ahmed, Mehmed Beşe b. Ramazan.







943 [112b-2] Mehmed Efendi’nin İbrahim Çavuş’a borçlu olduğu
Mahmiye-i İstanbul’da Emir Buhârî kurbunda sâkin es-Seyyid Mehmed Efendi b. 
es-Seyyid İbrahim meclis-i şer‘-i hatîr-i lâzımü’t-tevkīrde işbu râfi‘ü hâze’l-kitâb 
es-Seyyid İbrahim Çavuş b. Halil mah za rın da ikrâr ve takrîr-i kelâm edip mezbûr 
es-Seyyid İbrahim Çavuş’a cihet-i karz-ı şer‘îden yüz yirmi esedî guruş ve semen-
den târih-i kitâbdan ay tamâmına değin müeccel sîm raht ve reşme ve alem bir 
eğer ve bir dikdik bahâlarından dahi yüz guruş cem‘an altı yüz yirmi esedî guruş 
zimmetimde vâcibü’l-edâ ve lâzımü’l-kazâ deynim vardır deyû ikrâr ve i‘tirâf et-
meğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve seb‘în 
ve elf
Şuhûdü’l-hâl: Es-Seyyid  Abdullah Efendi el-İmâm, Ahmed Ağa Kethüdâ-yı 
nakībü’l-eşrâf, es-Seyyid Hasan Çavuş b. ( ), es-Seyyid Mehmed Çavuş, Baba Sü-
leyman.

944 [112b-3] Mustafa Çavuş b. Abdullah’ın sandığından eşyalarını alan 
damadı Ahmed b. Mehmed’in eşyaları geri vermesi
Mahmiye-i İstanbul’da Tahtaminâre mahallesi sâkinlerinden fahrü’l-eşbâh Mus-
tafa Çavuş b. Abdullah nâm kimesne meclis-i şer‘-i şerîfde dâmâdı Ahmed b. 
Mehmed nâm kimesne mah za rın da üzerine da‘vâ ve takrîr-i kelâm edip mezbûr 
Ahmed Çelebi fuzûlen sandığımı açıp içinden bir beyaz mukaddem kuşağımı ve 
bir mâî çukaya kaplı sansar paçası kürkümü ve bin iki yüz elli aded nakid akçe ve 
on beş buçuk kıt‘a esedî guruşumu ve yirmi guruş kıymetli bir akreb sâ‘atimi gasb 
etmişdir suâl olunup eşyâ-i mezkûre-i mevcûdenin merkūm Ahmed Çelebi’den 
alıverilmesi matlûbumdur dedikde gıbbe’s-suâl mezbûr Ahmed Çelebi zikr olu-
nan beyaz mukaddem kuşak ve mâî çukaya kaplı sansar parçası kürkü ve bin iki 
yüz elli aded nakid akçeyi ve on beş buçuk kıt‘a esedî guruşu vech-i muharrer 
üzre ahz edip elân yedinde mevcûd idiğini ikrâr edip zikr olunan akreb sâ‘ati 
mukaddemâ bana hibe-i sahîha-i şer‘iyye ile hibe ve teslîm edip ben dahi meclis-i 
hibede ittihâb ve kabz etmekle mülk-i mevhûbum olmağın ahz etmiş idim deyip 
müdde‘î-i mezbûru ba‘zı da‘vâsında def ‘le mukābele edicek gıbbe’l-istintâk ve’l-
inkâr mezbûr Ahmed Çelebi’den def ‘-i mezbûru mübeyyine beyyine taleb olun-
dukda ityân-ı beyyineden izhâr-ı acz ile istihlâf etmeğin mezbûr Mustafa Çavuş’a 
zikr olunan akreb sâ‘atini mezbûr Ahmed Çelebi’ye hibe-i sahîha-i şer‘iyye [ile] 
hibe ve teslîm etmediğine yemîn teklîf olundukda ol dahi alâ vefk i’l-mes’ûl yemîn 
billâhi te‘âlâ etmeğin mûcebince zikr olunan akreb sâ‘atin aynı mevcûd ise aynı, 
değil ise kıymet-i şer‘iyyesini ve zikr olunan beyaz mukaddem kuşak ile mâî 







çukaya kaplı sansar parçası kürkü ve bin iki yüz elli aded nakid akçe ve on beş 
buçuk kıt‘a esedî guruşun emsâlini alâ mûcebi ikrârihî müdde‘î-i mezbûr Mustafa 
Çavuş’a def ‘ ve teslîme merkūm Ahmed Çelebi’ye ba‘de’t-tenbîh mâ vaka‘a bi’t-
taleb ketb olundu.
Fî yevmi’s-sâlis ve’l-ışrîn min şehri Ramazâni’l-mübârek li sene seb‘a ve seb‘în ve 
elf.
Şuhûdü’l-hâl: Receb Çavuş b. Mustafa, es-Seyyid Hüseyin Çelebi b. Hüseyin, Abdi 
Çelebi b. Hasan, İbrahim Çelebi b. Ahmed.

945 [113a-1] Ümmühani bt. Ali’nin, Ali b. Mehmed’den muhâlaa 
yoluyla boşandığı
Mahmiye-i İstanbul’da Arabacı Bayezid mahallesi sâkinelerinden Ümmühâni bt. 
Ali nâm hâtun meclis-i şer‘-i şerîf-i lâzımü’t-teşrîfde zevci işbu bâ‘isü’l-kitâb Ali 
b. Mehmed nâm kimesne mah za rın da ikrâr ve takrîr-i kelâm edip mezbûr Ali 
zimmetinde mütekarrir ve ma‘kūdun-aleyh olan bin akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet süknâm dahi kendi üzerime 
olmak üzre mezbûr Ali ile muhâla‘a-i sahîha-i şer‘iyye ile muhâla‘a edip ol dahi 
muhâla‘a-i mezbûreyi kabûl ettikden sonra zevciyyete müte‘allika da‘vâdan her bi-
rimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min [şehri] Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mustafa b. Osman, Mehmed b. İbrahim, Ali b. Mehmed, İbrahim 
Çelebi b. Mehmed.

946 [113a-2] Rumeli Kazaskeri Abdurrahman Efendi’nin kızı İsmihan 
Hatun ile eşi Mehmed Sadi Efendi arasındaki boşanma davasında 
taraflara mühlet verildiği
Sâbıkan Rumeli kadıaskeri olan a‘lemü’l-ulemâ’i’l-mütebahhirîn efdalü’l-fuzalâ’i’l-
müteverri‘în yenbû‘ü’l-fezâ’il ve’l-me‘âlî metbû‘ü’l-efâzıl ve’l-e‘âlî a‘lemü’l-ilm ve’l-
hüda menârü’l-fazl ve’t-takvâ hallâlü’l-müşkilâti’d-dîniyye keşşâfü’l-mu‘dilâti’l-
yakīniyye Sa‘âdetlü Abdurrahman Efendi hazretlerinin kerîme-i mükerremeleri 
umdetü’l-muhadderât zübdetü’l-muvakkarât İsmihan Hâtun tarafından husûs-ı 
âti’l-beyâna vekîl olup zâtını ma‘rifet-i şer‘iyye ile ârifân olan Hasan b. Mehmed 
ve Osman b. Mehmed nâm kimesneler şehâdetleriyle şer‘an vekâleti sâbite olan 
umdetü’l-müderrisîni’l-kirâm Mehmed Efendi b. Ahmed meclis-i şer‘-i şerîf-i 







şâmihü’l-imâd ve mahfil-i dîn-i münîf-i râsihü’l-evtâdda umdetü’l-mevâli’l-izâm 
Mehmed Sadi Efendi b. el-merhûm Yusuf Efendi mah za rın da üzerine da‘vâ ve 
takrîr-i kelâm edip mûmâ-ileyh Mehmed Sadi Efendi iki bin altın mehr-i mü-
eccel ile müvekkile-i mûmâ-ileyhâyı bundan akdem tezevvüc ve duhûl ettikden 
sonra talâk-ı selâse ile tatlîk etmeğin suâl olunup meblağ-ı mezkûr iki bin altı-
nın müşârün-ileyh Mehmed Sadi Efendi’den alıverilmesi matlûbumdur dedikde, 
gıbbe’s-suâl mûmâ-ileyh Mehmed Sadi Efendi cevâbında müvekkile-i müşârün-
ileyhâyı ancak bin altın müeccel ile tezevvüc ve duhûl edip müvekkile-i mûmâ-
ileyhâ mehr-i mezbûreyi bana hibe, ben dahi kabûl etmiş idim deyû müdde‘î-i 
mezbûru ba‘zı da‘vâsında def ‘le mukābele edip müvekkile-i mûmâ-ileyhâyı 
talâk-ı ric‘î ile tatlîk etmiş idim deyû talâk-ı selâse ile tatlîkini ve bin altın ziyâdeyi 
inkâr edicek müdde‘î-i mezbûrdan talâk-ı selâse ile tatlîk ve ziyâde da‘vâsı için ve 
mûmâ-ileyh Mehmed Sadi Efendi’den def ‘-i mezbûru için beyyine taleb olunduk-
da her biri ityân-ı beyyine için istimhâl etmekle mehl-i şer‘î ile imhâl olunmağın 
mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Abdurrahman Efendi [b.] Osman el-İmâm, Ahmed Efendi [b.] İb-
rahim, Mehmed Çavuş b. Osman el-Mübâşir, Kasım b. Mehmed, Mehmed Çelebi 
b. Abdullah, İbrahim Çelebi b. Ahmed.

947 [113a-3] Küçük yaşta vefat eden İbrahim’in terekesinin vasîsi Himmet 
Beşe b. Mustafa’dan alınıp vârislere verilmesi
Medîne-i Üsküdar’a tâbi‘ İstavros nâm karye ahâlîsinden iken vefât eden Hüse-
yin Çavuş b. Ahmed’in sulbî oğlu olup bundan akdem vefât eden İbrahim nâm 
sagīrin verâseti vâlidesi ( ) nâm hâtuna ve li üm kız karındaşı Râbia nâm sagīreye 
ve li ebeveyn ammileri Derviş ve İbrahim Efendi nâm kimesnelere münhasır ol-
duğu şer‘an sâbit oldukdan sonra sagīre-i mezbûre Râbia’nın babası ve velîsi olan 
bâ‘isü’l-kitâb Yusuf b. Veli nâm kimesne meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de müteveff â-yı mezbûr İbrahim’in vasîsi olup baba-
sından intikāl eden malını kabz eden Himmet Beşe b. Mustafa nâm kimesne mah-
za rın da üzerine da‘vâ ve takrîr-i kelâm edip mezbûr Himmet Beşe’den mukaddem 
sagīr-i mezbûr İbrahim’in hayâtında vasîsi olan Sefer Ağa azl olunup mezbûr Him-
met Beşe vasî nasb olundukda merkūm Himmet Beşe sagīr-i mezbûr İbrahim’in 
merkūm Sefer Ağa yedinde olan nakid kırk bin akçesini kabz edip hattâ meblağ-ı 
mezbûru vech-i muharrer üzre kabzını ikrâr dahi edip ba‘dehû sagīr-i mezbûr İb-
rahim fevt olup sâire verese ile mezbûr Himmet Beşe’nin muhâsebesini gördüğü-
müzde mezbûr Himmet Beşe sagīr-i mezbûr malından nakid ancak makbûzum 
yirmi iki bin akçedir deyû mâ‘adâyı kabzını inkâr etmekle yirmi iki bin akçeden 
sagīr-i mezbûrenin hissesini bana teslîm edip bâkī zimmetinde kalmışidi suâl 
olunup ihkāk-ı hak olunmak matlûbumdur dedikde gıbbe’s-suâl mezbûr Him-
met Beşe vech-i muharrer üzre sagīr-i mezbûr İbrahim’in malından merkūm Sefer 
Ağa yedinden yirmi iki bin akçeden ziyâde on sekiz bin akçe dahi kabz ettiğini ve 
ba‘dehû kabzını i‘tirâf ettiğini inkâr etmeğin müdde‘î-i mezbûrdan müdde‘âsını 
mübeyyine beyyine taleb olundukda mahmiye-i İstanbul’da Çakır Ağa ma-
hallesi sük kâ nın dan Musa Efendi b. Hasan, Soğan Ağa mahallesi sük kâ nın dan 
Hüseyin b. el-Hâc Şaban nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka merkūm Himmet Beşe sagīr-i mezbûr 
İbrahim’in malından merkūm Sefer Ağa yedinden nakid kırk bin akçe ahz u kabz 
ettiğini huzûrumuzda tâyi‘an ikrâr etmişdi, biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebince meblağ-ı bâkī-i mezbûr 
on sekiz bin akçeden sagīre-i mezbûre Râbia’nın südüs hissesi olan üç bin akçeyi 
müdde‘î-i mezbûra edâ ve teslîme merkūm Himmet Beşe’ye tenbîh olunmağın mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mehmed Çelebi b. Abdullah, Abdi Çelebi b. Hüseyin, Şükrullah Bey 
b. Mustafa, Hasan Çelebi b. Ahmed, İbrahim Çelebi b. Mehmed.

948 [113a-4] Âişe bt. Abdullah’ın vasiyeti için Veli Bey b. Mahmud’u 
vasî tayin ettiği
Mahmiye-i İstanbul’da Küçük Ayasofya mahallesinde sâkine Âişe bt. Abdul-
lah nâm hâtun tarafından husûs-ı âtîye vekîl olduğu zât-ı merkūmeyi ma‘rifet-i 
şer‘iyye ile ârifân olan Mehmed Beşe b. Abdullah ve diğer Mehmed b. Kemal nâm 
kimesneler şehâdetleri ile şer‘an sâbit olan Abdülkerim b. Mirza nâm kimesne 
meclis-i şer‘-i şerîf-i lâzımü’t-teşrîfde bi’l-vekâle ikrâr ve takrîr-i kelâm edip mü-
vekkilem mezbûre Âişe Hâtun vaktâ ki dâr-ı dünyâdan sarây-ı ukbâya intikāl ey-
lediğimde eşyâ-i memlûkemden bir sîm kemer kuşak ve on üç miskāl bir altın bi-
lezik ve bir çift  incili küpe ve bir münakkaş çuka ferâcem semen-i misilleri ile bey‘ 
olunup hâsıl olan meblağın sekiz yüz akçesine bir kefen ve bin akçesi ile iskāt-ı 
salât ve bâkī ne mikdâr akçe kalırsa eyyâm-ı mu‘tâdede ta‘âm tabh oluna deyû va-
siyyet edip ve bu vasiyyeti tenfîze işbu hâzır bi’l-meclis Veli Bey b. Mahmud nâm 
kimesneyi vasiyy-i muhtâr nasb ve ta‘yîni ihtiyâr eyledi dedikde ol dahi vesâyet-i 
lâzımesini kemâ yenbağī edâya ta‘ahhüd etmeğin mâ hüve’l-vâki‘ bi’t-taleb ketb 
olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mehmed Efendi b. Kemal el-Müezzin, el-Hâc Hüseyin b. Numan, 
Mustafa b. Mehmed, Mehmed b. Abdullah, Ahmed b. Ömer.

949 [113a-5] Âişe bt. Abdullah’ın, kocası Abdülkerim b. Mirza’ya sattığı 
eşyaların bedelini tahsil ettiği
Mahmiye-i İstanbul’da Küçük Ayasofya mahallesinde sâkine Âişe bt. Abdullah 
nâm hâtun tarafından husûs-ı âtîye vekîl olduğu zât-ı mezbûreyi ma‘rifet-i şer‘iyye 
ile ârifân olan Mehmed Beşe b. Abdülkerim ve diğer Mehmed b. Kemal nâm 
kimesneler şehâdetleri ile şer‘an sâbit olan Veli Bey b. Mahmud meclis-i şer‘de 
müvekkile-i mezbûrenin zevci bâ‘isü’l-kitâb Abdülkerim b. Mirza nâm kimesne 
mah za rın da bi’l-vekâle ikrâr ve takrîr-i kelâm edip müvekkile-i mezbûrenin zevci 
merkūm Abdülkerim zimmetinde mütekarrir ve ma‘kūdun-aleyh olan üç [bin] 
akçe mehr-i müeccelim olmağın hâlâ meblağ-ı mezbûrun iki bin yedi yüz akçesini 
yedinden ahz u kabz eylediğinden sonra müvekkile-i mezbûre eşyâ-i memlûkesi 
olan dört beledî yastık ve iki minder ve bir beledî döşek ve dört sahan ve iki ten-
ceresini zevci merkūm Abdülkerim’e safk a-i vâhide ile bin akçeye bey‘ ve teslîm ol 
dahi vech-i meşrûh üzre iştirâ ve tesellüm ve kabûl eyledikden sonra semeni olan 
meblağ-ı mezbûr bin akçeden [113b] mezbûr Abdülkerim’in zimmetini ibrâ ve 
iskāt eyledi dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve seb‘în 
ve elf
Şuhûdü’l-hâl: Es-Sâbikūn.

950 [113b-1] Hasan Bey b. Hüseyin’in, kölesi Rıdvan b. Abdullah’ı 
âzat ettiği
Mahmiye-i İstanbul’da Atmeydanı kurbunda İbrahim Paşa sarayı’nda bi’l-fi‘l 
baltacılar kethüdâsı olan umdetü’l-akrân Hasan Bey b. Hüseyin nâm kimesne 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de tav‘an ve 
rağbeten ikrâr ve takrîr-i kelâm edip bana rıkkıyyetini mu‘terife olan işbu bâ‘isü’l-
kitâb uzun boylu, açık kaşlı, elâ gözlü, sarı sakallı Rûsiyyü’l-asl Rıdvan b. Abdullah 
nâm abd-i mükâtebimi hasbeten lillâhi te‘âlâ ve taleben li merzâti’r-Rabbi’l-a‘lâ 
tahrîr ve i‘tâk ve zümre-i ahrâr-ı asliyyîne ilhâk eyledim ba‘de’l-yevm mevsûf-ı 
mezbûr Rıdvan sâir ahrâr-ı asliyyîn gibi hür olup mevâlî için sâbit olan hakk-ı 
velâ-i şer‘îden gayrı üzerinde hak ve alâkam kalmadı dedikde mâ hüve’l-vâki‘ bi’t-
taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Umdetü’l-emâsil ve a‘yân Atâullah Ağa b. Abdürrezzak, eş-Şeyh 
Mehmed Efendi [b.] Lütfullah, Mehmed b. Hasan, Ali Çelebi b. Hasan.

951 [113b-2] Ali Çelebi b. Ahmed’in, ölen Mehmed Çelebi b. Hüseyin’de 
câriye bahasından alacağı olduğu
İşbu bâ‘isü’l-kitâb Ali Çelebi b. Ahmed nâm kimesne meclis-i şer‘-i şerîf-i Nebevî’de 
mahrûse-i Galata’ya tâbi‘ kasaba-i İstinye ahâlîsinden olup bundan akdem 
Donanma-yı hümâyûnda vefât eden Sirkecizâde demekle şehîr Mehmed Çelebi 
b. Hüseyin’in sulbiye kızı ve hasren vârisesi olup tereke-i vâfiyesine vâzı‘atü’l-yed 
olan Âişe nâm hâtun mah za rın da üzerine da‘vâ ve takrîr-i kelâm edip müteveff â-
yı mezbûr zimmetinde Rûsiyyetü’l-asl Şâkire be-nâm bir câriye semeninden yüz 
esedî guruş ve cihet-i karzdan altmış esedî guruş cem‘an yüz altmış yedi esedî guruş 
deyni olduğunu hâl-i hayâtında Donanma-yı hümâyûna gitmezden mukaddem 
mahzar-ı müslimînde ikrâr dahi etmiş idi suâl olunup meblağ-ı mezkûru tereke-i 
vâfiye-i müteveff â-yı mezbûrdan bana edâ ve teslîme mezbûre Âişe’ye tenbîh 
olunmak matlûbumdur dedikde gıbbe’s-suâl mezbûre Âişe tereke-i müteveff â-yı 
mezbûra vaz‘-ı yedini ikrâr edip lâkin müteveff â-yı mezbûrun vech-i mübeyyen 
üzre müdde‘î-i mezbûra yüz altmış kıt‘a esedî guruş deyni olduğu ma‘lûmum değil-
dir deyicek müdde‘î-i mezbûrdan müdde‘âsını mübeyyine beyyine taleb olunduk-
da mahmiye-i İstanbul’da Kâtib Hüsrev mahallesi ahâlîsinden Hoca Yusuf Efendi b. 
Abdullah ve Murad Efendi mahallesi ahâlîsinden Mehmed Çelebi b. Mustafa nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında fi’l-
hakīka müteveff â-yı mezbûr hâl-i hayâtında Donanma-yı hümâyûna gitmezden 
mukaddem vech-i muharrer üzre Rûsiyyetü’l-asl Şâkire nâm bir câriye semeninden 
yüz esedî guruş ve cihet-i karzdan altmış esedî guruş cem‘an yüz altmış kıt‘a esedî 
guruş müdde‘î-i mezbûra deyni olduğunu bizim huzûrumuzda ikrâr ve bizi işhâd 
eylemiş idi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eyledikde gıbbe ri‘âyeti şerâiti’l-kabûl şehâdetleri makbûle 
oldukdan sonra meblağ-ı mezbûru müteveff â-yı mezbûrdan hâl-i hayâtında küllen 
veya ba‘zen ahz ve istîfâ ya hibe ya âhara havâle etmeyip ve yâhud turûk-ı şer‘îden 
bir tarîk ile zimmetini ibrâ etmediğine müdde‘î-i mezbûra yemîn teklîf olundukda 
ol dahi alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince meblağ-ı 
mezkûr yüz altmış kıt‘a esedî guruşu tereke-i vâfiye-i müteveff â-yı mezbûrdan 
müdde‘î-i mezbûra edâ ve teslîme merkūme Âişe[’ye] ba‘de’t-tenbîh mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Baba Resul 
[b.] Rıdvan, Mehmed Bey b. Ramazan.

952 [113b-3] Mehmed Bey b. Hasan’ın, Mehmed Bey b. Halil’den aldığı 
atın kusurlu olduğunu bilerek satın aldığı
Mahmiye-i İstanbul’da Haseki Hamamı kurbunda sâkin bâ‘isü’l-kitâb Mehmed 
Bey b. Hasan nâm kimesne meclis-i şer‘-i şerîfde diğer Mehmed Bey b. Halil nâm 
kimesne mah za rın da üzerine da‘vâ ve takrîr-i kelâm edip mezbûr diğer Meh-
med Bey işbu demir karayağız atı yedinde mülkü olduğu hâlde târih-i kitâb se-
nesi Cumâdelâhiresi’nin onuncu günü uyûbdan sâlim olmak üzre bana yüz esedî 
guruşa nesî’eten bey‘ ve teslîm ol dahi iştirâ ve tesellüm etmişdi, lâkin zikr olu-
nan atın ayaklarında tuzlu balgam marazı olmağla ayb-ı mezbûr [ile] mu‘ayyeb 
olup ayb-ı mezbûr bâyi‘-i mezbûr yanında mevcûd ve kadîm olup hıyâr-ı ayb ile 
muhayyer olduğuma binâen zikr olunan atı mezbûru diğer Mehmed Bey’e red 
murâdımdır suâl olunsun dedikde zikr olunan at elân ayb-ı mezbûr ile mu‘ayyeb 
olduğu nalbant tâifesinden üstâd Seyfullah b. Mehmed ve Hacı Mehmed b. Kenan 
nâm kimesneler ihbârları ile mu‘ayyen oldukdan sonra mezbûr diğer Mehmed 
Bey’e suâl olundukda mezbûr diğer Mehmed Bey zikr olunan atı semen-i mezbûra 
müdde‘î-i mezbûra nesî’eten bey‘ ve teslîm ettiğini ikrâr lâkin ayb-ı mezbûrun 
kable’l-bey‘ mevcûd olup kadîm olduğunu inkâr edicek müdde‘î-i mezbûrdan 
ayb-ı mezbûrun kıdemine beyyine taleb olundukda mahmiye-i mezbûr hısnı 
ebvâbından Mevlevîhâne Yenikapısı hâricinde Lâlî Çelebi mahallesinde sâkin 
Berber Ahmed b. Mehmed ve Halil Yazıcı b. İbrahim nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka zikr olu-
nan at kable’l-bey‘ bâyi‘-i mezbûr yanında iken ayb-ı mezbûr ile mu‘ayyeb idi biz 
ayb-ı mezbûrun kadîm olduğuna şâhidiz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olup müdde‘î-i mezbûr tahlîf-i şer‘î ile tahlîf olundukdan sonra mûcebince zikr 
olunan atı istirdâd ve ahz u kabza mezbûr diğer Mehmed Bey’e tenbîh olunmağın 
mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Hacı Mehmed b. Süleyman, Hacı Mehmed b. Receb, Ali Beşe b. Yu-
suf, Mehmed Çelebi b. Abdullah.

953 [113b-4] Hasan Bey b. Nurullah’ın aldığı borç karşılığı para vakfına 
evini istiğlâl yoluyla sattığı
Mahmiye-i İstanbul’da Çakır Ağa mahallesi sük kâ nın dan Hasan Bey b. Nurul-
lah nâm kimesne meclis-i şer‘-i şerîf-i lâzımü’t-teşrîfde merhûme Şâkire Hâtun 
nâm sâhibü’l-hayrın gallesi İbrahim Paşa sarayı’nda olan gulâmın ta‘âmiyelerine 
meşrût vakfı olan nukūdun mütevellîsi olan Hasan Ağa b. Abdullah nâm kimesne 
mah za rın da ikrâr ve takrîr-i kelâm edip mahalle-i mezbûrda vâki‘ bir tarafdan 
Medîne-i Münevvere vakfı ve bir tarafdan Geylan Ağa mektebi ve bir tarafdan 
Ali Bey b. Abdullah nâm kimesne mülkü ve bir tarafdan tarîk-i âm ile mahdûd 
büyût-ı adîdeyi müştemil mülk menzilimi bi tarîki’l-istiğlâl mütevellî-i mezbûra 
yüz otuz esedî guruşa bey‘ ve teslîm ol dahi vakf-ı mezbûr için vech-i muharrer 
üzre iştirâ ve tesellüm edip semen-i mezbûru mâl-ı vakf-ı mezbûrdan bana def` ve 
teslîm ettiğinden sonra ba‘de’t-tahliyyeti’ş-şer‘iyye ve’t-tekābuzi’l-mer‘î menzil-i 
mezbûru fâriğan ani’ş-şevâgil târih-i kitâbdan üç yüz altmış gün tamâmına de-
ğin on dokuz buçuk guruşa bana îcâr ve teslîm ben dahi istîcâr ve tesellüm eyle-
dim, eğer târih-i mezbûr tamâmında meblağ-ı mezbûru edâ eylemezsem menzil-i 
mezbûrun semen-i misli ile bey‘a ve semeninden meblağ-ı mezbûru istîfâya bâkī 
kalırsa bana edâya mezbûr Hasan Ağa’yı küllemâ azeltüke fe-ente vekîli mazmûnu 
üzre azl ve in‘izâlden masûne vekâlet-i devriye ile vekîl ve nâib-i menâb nasb ve 
ta‘yîn eyledim dedikde gıbbe’t-tasdîk-i şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve seb‘în 
ve elf
Şuhûdü’l-hâl: Ali Efendi b. Hüseyin imâm-ı saray-ı mezbûr, fahrü’l-eşbâh Şa-
ban Ağa Ser-muhzırân, Seyyid Mehmed Ağa b. Hakkı, Hasan Ağa, Abdülbâkī b. 
Abdülganî, Hasan b. Ahmed.

954 [113b-5] Ahmed Efendi b. Mehmed’in, Mustafa Efendi b. Mehmed’de 
alacağı kaldığının tespiti
Mahmiye-i İstanbul’da Yenibahçe kurbunda Ali Paşa-yı Atîk mahallesi sük kâ nın-
dan Ahmed Efendi b. Mehmed nâm kimesne meclis-i şer‘-i şerîfde bâ‘isü’l-kitâb 
Mustafa Efendi b. Ahmed nâm kimesne mah za rın da üzerine da‘vâ ve takrîr-i kelâm 
edip bundan akdem mezbûr Mustafa Efendi’ye yirmi kıt‘a esedî guruşumu bir def ‘a 
ve on kıt‘a esedî guruşu bir def ‘a ikrâz ve teslîm edip ol dahi iktirâz ve tesellüm 
etmişidi, suâl olunup meblağ-ı mezbûrun vech-i muharrer Mustafa Efendi zim-
metinde deyn-i şer‘îden hakkım olan on üç buçuk esedî guruşun mezbûr Mustafa 
Efendi’den alıverilmesi matlûbumdur dedikde, gıbbe’s-suâl mezbûr Mustafa Efen-
di cevâbında müdde‘î-i mezbûra cihet-i deyn-i şer‘îden zimmetimde on buçuk 
kıt‘a esedî guruş deynim olup lâkin vech-i mübeyyen üzre müdde‘î-i mezbûrdan 
iki def ‘a iktirâz ve kabz ettiğim otuz esedî guruşu mukaddemâ müdde‘î-i mezbûru 
ba‘zı da‘vâsından def ‘ ile mukābele edicek gıbbe’s-suâl ve’l-inkâr mezbûr Musta-
fa Efendi’den def ‘-i mezbûru mübeyyine beyyine taleb olundukda [114a] ityân-ı 
beyyine için istimhâl olmağla mehl-i şer‘î ile imhâl olundukdan sonra ikrârı 
mûcebince meblağ-ı mezbûr on üç buçuk esedî guruşu müdde‘î-i mezbûra edâya 
mezbûr Mustafa’ya tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mehmed Çelebi b. Abdullah, Hasan Beşe b. Abdullah, Hasan Çelebi 
b. Ahmed, İbrahim Çelebi b. Ahmed.

955 [114a-1] Hamamcı Mehmed b. Mustafa’nın verasetinden intikal 
eden bağ konusunda vârisler arasında çıkan anlaşmazlıkta, bağın 
terekeye dahil olduğunun tespiti
Vilâyet-i Anadolu’da kasaba-i Gemlik’de Mesla? mahallesinde sâkin iken bun-
dan akdem vefât eden Hacı hammâmî Mehmed b. Mustafa’nın verâseti zevce-i 
metrûkesi Sâliha bt. Ömer ve sulbî kebîr oğlu Ahmed ve sulbî sagīr oğlu Mehmed’e 
münhasıra olduğu şer‘an sâbit oldukdan sonra mezbûr Ahmed’i kendi tarafın-
dan asâleten ve mezbûre Sâliha tarafından husûs-ı âti’l-beyâna vekîl olmağla 
vekâleten ve sagīr-i mezbûra taraf-ı şer‘den vasî nasb olunup vesâyeti kabûl et-
tikden sonra vesâyeten meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de müvekkile-i mezbûrenin sâbıkan zevci kasaba-i mezbûre serdârı 
olup zikri âtî bağa vâzı‘ü’l-yed olan Ahmed Beşe b. Aydın nâm kimesne mah za-
rın da üzerine da‘vâ ve takrîr-i kelâm edip kasaba-i mezbûre kurbunda Balaban 
Pınarı nâm mevzi‘de vâki‘ bir tarafdan tarîk-i âm ve bir tarafdan Karabetoğlu ve 
bir tarafdan Marlioğlu bağları ve bir tarafdan Hacı Receb bağı ile mahdûd sekiz 
ırgadlık bağ ile’l-vefât müteveff â-yı mezbûrun mülkü ve hakkı olup ba‘de vefâtihî 
bana ve sagīr-i mezbûr ile mezbûre Sâliha’ya intikāl ettikde mezbûre Sâliha zikr 
olunan bağın cümlesi mülkümdür deyû merkūm Ahmed Beşe’ye hibe-i sahîha 
şer‘iyye [ile] hibe ve teslîm merkūm Ahmed Beşe dahi ittihâb ve tesellüm et-
mekle bi gayrı hakkın vaz‘-ı yed eder suâl olunup zikr olunan bağ kābil-i kıs-
met olmamağla müvekkile-i mezbûrenin hissesinde dahi hibesi sahîh olmamağ-
la cümlesinden kasr-ı yedine ve bana teslîme merkūm Ahmed Beşe’ye tenbîh 
olunmak matlûbumdur dedikde, gıbbe’s-suâl mezbûr Ahmed Beşe cevâbında 
müvekkile-i mezbûre ile zevciyyet beynimizde kāime iken zikr olunan bağın 
cümlesi mülkü olmak ile bana hibe ve teslîm ben dahi ittihâb ve tesellüm et-
mişidim müteveff â-yı mezbûrun terekesinden olduğu ma‘lûmum değildir de-
yicek, müdde‘î-i mezbûrdan müdde‘âsını mübeyyine beyyine taleb olundukda 
mukaddemâ karye-i mezbûr ahâlîsinden olup hâlâ mahmiye-i İstanbul’da Âşık 
Paşa mahallesinde sâkin Hasan Reis b. Bayram ve Seferikoz mahallesi sük kâ-
nın dan Hasan b. Hamza nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka hudûd-ı mezbûra ile mahdûd olan bağ-ı 
mezbûr müteveff â-yı mezbûrun ile’l-vefât yedinde mülkü ve hakkı olup vefât 
ettikde irsle veresesine intikāl etmişidi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde ba‘de’t-
ta‘dîl ve’t-tezkiyye şehâdetleri makbûle olup müdde‘î-i mezbûr tahlîf-i şer‘î ile 
tahlîf olundukdan sonra mûcebince zikr olunan bağ kābil-i kısmet olmamağla 
mezbûre Sâliha’nın kendi hissesinde dahi hibesi sahîh olmamağla zikr olunan 
bağın cümlesinden kasr-ı yed edip müdde‘î-i mezbûra teslîme merkūm Ahmed 
Beşe’ye tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mehmed Çelebi b. Abdullah, Hasan Çelebi b. Ahmed, Veli b. Mah-
mud, Baba Resul [b.] Rıdvan, Mehmed b. Ramazan.

956 [114a-2] Zabit Mehmed Ağa’nın Mehmed b. Halil’den cerime adıyla 
haksız olarak aldığı parayı geri ödemesi
Vilâyet-i Anadolu’da Gerede kazâsına tâbi‘ ( ) nâm karye ahâlîsinden olup tarak-
çı tâifesinden bâ‘isü’l-kitâb Mehmed b. Halil nâm kimesne meclis-i şer‘-i şerîf-i 
lâzımü’t-teşrîfde Mehmed Ağa b. Ali nâm kimesne mah za rın da üzerine da‘vâ ve 
takrîr-i kelâm edip bundan akdem mezbûr Mehmed Ağa karye-i mezbûra zâbit 
olmağla karındaşın Musa nâm kimesne ammisi oğlunun zevcesine yapışmış 
deyû cerîme nâmında hâzır bi’l-meclis Ahmed b. Döğenci nâm kimesne yediy-
le bin dokuz yüz akçemi ahz u kabz edip hattâ ikrâr dahi etmişidi suâl olunup 
alıverilmek matlûbumdur dedikde gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda kazâ-i mezbûra tâbi‘ Ulaşlı nâm 
karye ahâlîsinden İlyas b. Ramazan ve Hacılar nâm karyeden Yunus b. İbrahim 
nâm kimesneler li ecli’ş-şehâde meclis-i şer‘de hâzırân olup istişhâd olundukla-
rında fi’l-hakīka mezbûr Mehmed Ağa müdde‘î-i mezbûrun vech-i mübeyyen 
üzre bin dokuz yüz akçesini ahz u kabz ettiğini bizim huzûrumuzda ikrâr etmi-
şidi biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle ol-
mağın mûcebince meblağ-ı mezbûr bin dokuz yüz akçeyi müdde‘î-i mezbûra edâ 
ve teslîme merkūm Mehmed Ağa’ya tenbîh olunmağın mâ vaka‘a bi’t-taleb ketb 
olundu.
Fi’l-yevmi’s-sâmin aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı Ser-muhzırân, Şükrullah 
Bey b. Tevekkül, Abdi Çelebi b. Hüseyin, Hüseyin Çelebi b. Ahmed, İbrahim Çe-
lebi b. Mehmed.







957 [114a-3] Meryem bt. Ali’nin eşyalarının kocası Mahmud tarafından 
alınıp Habib b. Mehmed’e verildiği iddiasını ispat edemediği
Mahmiye-i İstanbul’da Mi‘mâr Şuca‘ mahallesinde sâkine Meryem bt. Ali nâm 
hâtun meclis-i şer‘-i hatîrde işbu bâ‘isü’l-kitâb Habib b. Mehmed nâm kimesne 
mah za rın da üzerine da‘vâ ve takrîr-i kelâm edip zevcim gāib ani’l-meclis Mah-
mud nâm kimesne târih-i kitâbdan dört sene mukaddem sâkin olduğum menzi-
lim içinde ben yoğiken eşyâ-i memlûkemden yetmiş bâft eli bir sîm kuşak ve iki 
miskāl inci ve bir yâkut taşlı altın yüzük ve bir arakiyye ve bir bohça ve elli semen 
ve iki riyâlî guruş ve üç yüz hurda akçe ve beş keten gömlek ve beş don ve üç 
beledî döşek yüzü ve bir al kutnî yorgan ve üç yemeni yorgan ve iki kırmızı ipek 
futa ve iki Bursa yastığı ve bir beledî yastığı ahz edip mezbûr Habib’e vermişidi 
mezbûr Habib’den suâl olunup eşyâ-i mezbûrenin a‘yânı mevcûd ise a‘yânın, değil 
ise misli ve kıymeti olanlar kıymet-i şer‘iyyeleri alıverilmesi matlûbumdur dedik-
de gıbbe’s-suâl ve’l-inkâr müdde‘iyye-i mezbûreden müdde‘âsını mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin fi’l-vâki‘ 
müdde‘iyye-i mezbûrenin zevci gāib merkūm Mahmud târih-i mezbûrda vech-i 
meşrûh üzre eşyâ-i mezbûre-i memlûkesini ahz u kabz ve getirip sana teslîm 
etmeyip vechile müdde‘iyye-i mezbûrenin üzerinde hakkı olmadığına mezbûr 
Habib’e yemîn teklîf olundukda ol dahi alâ vefk i’l-mes’ûl yemîn billâhi te‘âlâ etme-
ğin mûcebince mezbûr Meryem bilâ-beyyine bî-vech mu‘ârazadan men‘ olunup 
mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mehmed Çavuş b. ( ), Abdülkerim b. ( ), Mehmed b. Ramazan, Re-
sul [b. ] Rıdvan, İbrahim b. Mehmed.

958 [114a-4] İbrahim b. Osman’ın, Osman b. Mahmud’dan aldığı 
câriyenin kusuru çıkmasıyla geri verildiği
Mısır tüccârından olup mahmiye-i İstanbul’da Kilidhanı sâkinlerinden olan İb-
rahim b. Osman nâm kimesne mahfil-i kazâda esirci tâifesinden Osman b. Mah-
mud nâm kimesne mah za rın da üzerine da‘vâ ve takrîr-i kelâm edip işbu açık kaşlı, 
elâ gözlü Rûsiyyetü’l-asl Fâtıma bt. Abdullah nâm sagīre câriyeyi uyûbdan sâlime 
olmak üzre yüz on sekiz kıt‘a esedî guruş semen-i makbûza iştirâ ve kabz eyle-
miş idim lâkin câriye-i mezbûre inde’t-tüccâr noksân semen îcâb eder uyûbdan 
müfzat? olmak aybı ile mu‘ayyebe olup ayb-ı mezbûr kadîm olmağla suâl olunup 
câriye-i mezbûre bâyi‘-i mezkûra red olunup semen deyû makbûzu olan meblağ-ı 
mezkûr yüz on sekiz kıt‘a esedî guruşun bana geri alıverilmesi matlûbumdur 
dedikde, teveccüh-i husûmet için câriye-i mezbûre huddâm-ı mahkemeden Meh-
med b. Mustafa ve Halil b. Hasan ile bu makūle umûru görmeğe taraf-ı saltanat-ı 
aliyyeden berât-ı şerîf-i âlîşân ile müte‘ayyine olan Gülistan Hâtun bt. Abdullah’a 
irsâl ve irâe olundukda mezbûre Gülistan câriye-i mezbûre ayb-ı mezkûr ile 
mu‘ayyebe olduğunu haber verdiği merkūmân Mehmed ve Halil meclis-i şer‘-i 
celîle gelip ihbâr ettiklerinden sonra merkūm Osman’a suâl olundukda câriye-i 
mesfûreyi müdde‘î-i mezbûra vech-i muharrer üzre yüz on sekiz kıt‘a esedî gu-
ruş semen-i makbûza bey‘ ve teslîm ettiğini ikrâr lâkin ayb-ı mezbûr ile yedinde 
iken mu‘ayyebe olduğunu inkâr edicek müdde‘î-i mezbûrdan müdde‘âsını mü-
beyyine beyyine taleb olundukda ityân-ı beyyineden izhâr-ı acz ile istihlâf etme-
ğin mezbûr Osman’a kable’l-bey‘ câriye-i mezbûre yedinde iken ayb-ı mezbûr 
ile mu‘ayyebe olmadığına yemîn teklîf olundukda yemînden nükûl etmeğin alâ 
mûcebi nükûlihî câriye-i merkūme Osman’a red olunup semen deyû makbûzu 
olan meblağ-ı mezkûr yüz on sekiz kıt‘a esedî guruşu müdde‘î-i mezbûr İbrahim’e 
red ve teslîme mezbûr Osman’a ba‘de’t-tenbîh mâ vaka‘a bi’t-taleb ketb olundu. 
[114b] Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene seb‘a ve 
seb‘în ve elf.
Şuhûdü’l-hâl: Mehmed Çelebi b. Abdullah, Baba Resul [b.] Rıdvan, Veli Bey b. 
Mahmud, Hasan Çelebi b. Ahmed.

959 [114b-1] Köprülü ailesinden Mehmed Ağa b. Abdülmennân’ın vefat 
eden küçük kızı Ümmühani’nin terekesinin paylaştırılması
Mahmiye-i İstanbul’da Sarrâc İshak mahallesinde sâkin iken olup bundan akdem 
aşçıbaşı kāimmakāmı iken vefât eden Mehmed Ağa b. Abdülmennân’ın sulbiye 
sagīre kızı olup bundan esbak vefât eden Ümmühâni nâm sagīrenin vârisi li üm kız 
karındaşı Âişe’ye ve müteveff â-yı mezbûrun li ebeveyn müteveff â er karındaşı oğlu 
merhûm Köprülü Mehmed Paşa’nın oğlu olup hâlâ vezîriâzam olan düstûr-ı ekrem 
müşîr-i efh am nizâmü’l-âlem nâzım-ı menâzımü’l-ümem hazret-i Ahmed Paşa’ya 
ve merhûm-ı mezbûrun âhar oğlu Mustafa Bey’e ve müteveff â-yı mezbûr Mehmed 
Ağa’nın diğer li ebeveyn müteveff â karındaşının müteveff â oğlu Mustafa Ağa’nın 
sulbî kebîr oğlu Hüseyin Çelebi’ye münhasıra ve tashîh-i mes’eleleri on sekiz sehim-
den olup üç sehmi mezbûre Âişe’ye ve beşer sehmi müşârün-ileyhim hazret-i Ah-
med Paşa ve Mustafa Bey ve Hüseyin Çelebi’den her birine isâbet ettiği şer‘an zâhir 
ve müte‘ayyin oldukdan sonra müşârün-ileyhim Ahmed Paşa ve Mustafa Bey ve 
Hüseyin Çelebi tarafl arından husûs-ı âti’l-beyâna vekîl olup mahmiye-i mezbûrda 
Ayasofya-i Kebîr mahallesi sâkinlerinden Receb Bey b. İbrahim ve Ahmed Bey 
b. Abdullah nâm kimesneler şehâdetleri ile şer‘an vekâleti sâbit olan umdetü’l-
akrân Kenan Ağa b. Abdülmu‘în ile mezbûre Âişe’nin vasîsi ve tarafından husûs-ı 
câ’i’l-beyâna kezâlik vekîl olup mezbûrenin zâtını ma‘rifet-i şer‘iyye ile ârifân 
olan Mahmud Efendi b. Mehmed ve Mehmed Efendi b. Şaban nâm kimesneler 
şehâdetleriyle şer‘an vekâleti sâbite olan Mehmed Çelebi b. Mustafa nâm kimesne 
meclis-i şer‘-i hatîr-i lâzımü’t-tevkīrde müteveff ât-ı mezbûrenin tesviye-i umûruna 
kıbel-i şer‘-i enverden mansûb vasîsi olmağla terekesine vâzı‘ü’l-yed olan fahrü’l-
akrân el-Hâc Ali Ağa b. Mehmed mah za rın da her biri vekâleten ikrâr ve takrîr-i 
kelâm edip mezbûr Ali Ağa müteveff ât-ı mezbûrenin târih-i kitâbdan beş sene 
mukaddem vasîsi oldukda sagīre-i mezbûreye babası müteveff â-yı mezbûrun cemî‘ 
terekesinden isâbet eden yüz otuz bin iki yüz yetmiş altı akçe kıymetli eşyâsı ile 
mûmâ-ileyhimâ Ahmed Paşa ve Mustafa Bey’in sagīre-i mezbûreye hibe-i sahîha-i 
şer‘iyye ile hibe eyledikleri yedi yüz bir esedî guruşa ve mahalle-i mezbûrede 
vâki‘ menzil icâresinden târih-i kitâba gelince müctemi‘ olan sekiz bin akçe ki 
cem‘an iki yük sekiz bin üç yüz yetmiş altı akçeyi vesâyeten ahz u kabz eyledik-
den sonra meblağ-ı mezbûrun dört bin akçesini müteveff ât-ı mezbûrenin techîz 
ve tekfînine ve yüz altı bin akçesini hayâtında sagīre-i mezbûre ile hâdimlerinin 
nafaka-i mefrûza-i müstedânelerine ve otuz bin akçesini dahi babası müteveff â-
yı mezbûrun Abdullah Çelebi’ye olan düyûn-ı müsbetesine ve dokuz bin altı yüz 
akçesi dahi resm-i kısmet ve dellâliyye ve sâir mesârif-i lâzımesine harc ve sarf 
ettikden sonra meblağ-ı bâkī elli dokuz bin yüz yetmiş altı akçe dahi dokuz bin 
sekiz yüz altmış iki akçesi mezbûr Âişe’ye ve on altı bin dört yüz otuz yedişer akçesi 
mûmâ-ileyhim Ahmed Paşa ve Mustafa Bey ve Hüseyin Çelebi’den her birinin his-
sesine isâbet ettiği müvekkilûn-ı mezbûrûn ile müvekkile-i mezbûrenin hisselerini 
mezbûr Ali Ağa yedinden bi’t-tamâm ve’l-kemâl ahz u kabz eyledik ba‘de’l-yevm 
müteveff ât-ı mezbûrenin terekesinden yedinde bir akçe ve bir habbe bâkī kalmadı 
dediklerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî evâili şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Habib Çelebi b. Durmuş, Ali Bey b. Hüseyin, Mehmed Efendi [b.] 
Süleyman, Halil b. ( ) müderris, Hüseyin Beşe b. Mehmed, Seydî Halîfe b. Receb, 
Abdullah Efendi [b.] Abdülkerim.

960 [114b-2] Köprülü ailesinden Mehmed Ağa b. Abdülmennân’ın kızı 
olup küçük yaşta vefat eden Ümmühani’nin terekesi hususundaki 
davada sulh olduğu
Mahmiye-i İstanbul’da Sarrâc İshak mahallesinde sâkin olup bundan akdem aşçı-
başı kāimmakāmı iken vefât eden Mehmed Ağa b. Abdülmennân’ın sulbiye sagīre 
kızı olup bundan esbak vefât eden Ümmühâni nâm sagīrenin verâseti li üm kız 
karındaşı Âişe’ye ve müteveff â-yı mezbûrun li ebeveyn müteveff â er karındaşı 
oğlu merhûm Köprülü Mehmed Paşa’nın oğlu olup hâlâ vezîriâzam olan düstûr-ı 
mükerrem müşîr-i müfahham nizâmü’l-âlem nâzım-ı menâzımü’l-ümem Ahmed 
Paşa hazretlerine ve merhûm-ı mezbûrun âhar oğlu Mustafa Bey’e ve müteveff â-yı 
mezbûr Mehmed Ağa’nın diğer müteveff â karındaşının oğlu Mustafa Ağa’nın sulbî 
kebîr oğlu Hüseyin Çelebi’ye münhasıra ve tashîh-i mes’eleleri on sekiz sehimden 
olup sihâm-ı mezbûreden üç sehmi mezbûre Âişe’ye ve beşer sehmi mûmâ-ileyhim 
Ahmed Paşa ve Mustafa Bey ve Hüseyin Çelebi’den her birine isâbet ettiği şer‘an 
zâhir ve müte‘ayyin oldukdan sonra mezbûre Âişe’nin zevci ve tarafından husûs-ı 
âti’l-beyâna vekîl-i mezbûrenin zâtını ma‘rifet-i şer‘iyye ile ârifân olan Mahmud 
Efendi b. Mehmed ve Mehmed Efendi [b.] Şaban nâm kimesneler şehâdetleriyle 
şer‘an vekâleti sâbit olan Mehmed Çelebi [b.] Mustafa nâm kimesne[ler] meclis-i 
şer‘-i hatîr-i lâzımü’t-tevkīrde müşârün-ileyhim Ahmed Paşa ve Mustafa Bey ve 
Hüseyin Çelebi tarafl arından husûs-ı âti’l-beyâna vekîl olup vekâleti Receb Bey 
b. Bayram ve Ahmed Bey b. Abdullah nâm kimesneler şehâdetleriyle sâbite olup 
bi’l-vekâle müteveff â-yı mezbûrun terekesine vâzı‘ü’l-yed olan fahrü’l-akrân Ke-
nan Ağa b. Abdülmu‘în mah za rın da bi’l-vekâle ikrâr ve takrîr-i kelâm edip mü-
vekkilem mezbûre Âişe müteveff ât-ı mezbûrenin akār ve menkūl cemî‘ terekesine 
sihâm-ı mezbûreden üç sehim hissesi mukābelesinde vekîl-i mezbûr Kenan Ağa 
ile şerâiti hâvî ve mevâni‘den ârî bi tarîki’t-tehârüci’ş-şer‘î elli üç bin yüz [yir]mi 
dokuz akçeye sulh olup bedel-i sulh-i mezbûru vekîl-i mezbûr Kenan Ağa yedin-
den tamâmen ahz u kabz edip tereke-i müteveff ât-ı mezbûra müte‘allika âmme-i 
de‘âvîden müvekkilûn-ı müşârün-ileyhim Ahmed Paşa ve Mustafa Bey ve Hü-
seyin Çelebi’yi ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Sâbikūn.

961 [114b-3] Hatice bt. Hüseyin’in, câriyesi Gülistan’ı âzat ettiği
Mahmiye-i İstanbul’da Kabasakal Sinan Ağa mahallesi sâkinelerinden Hatice 
bt. Hüseyin nâm hâtun tarafından vech-i âtî üzre vekîl olduğu zâtını ma‘rifet-i 
şer‘iyye ile ârifân olan Ahmed Bey b. Hasan ve Kenan Bey b. Abdullah nâm ki-
mesneler şehâdetleriyle sâbite olan Mustafa Bey b. Mehmed nâm kimesne meclis-i 
şer‘-i şerîfde müvekkilem mezbûreye rıkkıyyetini mu‘terife olan işbu orta boylu, 
gök elâ gözlü, açık sarı kaşlı Rûsiyyetü’l-asl Gülistan bt. Abdullah nâm câriyesini 
hasbeten lillâhi te‘âlâ malından tahrîr ve i‘tâk ve zümre-i harâir-i asliyyâta ilhâk 
ve idrâc eyledi min ba‘d üzerinde velâ-i şer‘îden gayrı hakkı kalmadı dedikde mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mustafa Çelebi b. Ali Çelebi, Dilâver Bey b. Abdullah, Hüdâverdi b. 
Abdullah, Mustafa b. Ali, Mehmed Çelebi b. Abdullah.

962 [114b-4] Mehmed b. Mehmed’in, kendisinden haksız olarak tekâlif 
akçesi aldığını iddia ettiği Mehmed Çelebi hakkındaki iddiasını 
ispatlayamadığı
Vilâyet-i Anadolu’da Çankırı kazâsına tâbi‘ Kermik nâm karye sâkinlerinden 
Mehmed b. Mehmed nâm kimesne meclis-i şer‘-i şerîf-i lâzımü’t-teşrîfde bi’l-fi‘l 
kazâ-i mezbûra kadı olan Şeyh Ahmed Efendi’nin, kethüdâ[sı] Mehmed Çelebi b. 
Mehmed mah za rın da üzerine da‘vâ ve takrîr-i kelâm edip mezbûr Mehmed sen 
karye-i mezbûre ahâlîsinden tekâlîf vermezsen seni ehl-i örfe ahz ettiririm deyû 
benden bi gayrı vech-i şer‘î on esedî guruş ve on esedî guruşluk zolota ve on esedî 
guruşluk semen ki cem‘an otuz esedî guruşumu almışdır, suâl olunup alıverilmesi 
matlûbumdur dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda ityân-ı beyyineden izhâr-ı acz ile istihlâf et-
meğin fi’l-vâki‘ müdde‘î-i mezbûr yedinden vech-i muharrer üzre on esedî guruş 
ve on esedî guruşluk zolota ve on esedî guruşluk semen ahz etmeyip üzerine red 
ve zamân lâzım olmadığına merkūm Mehmed’e yemîn teklîf olundukda ol dahi 
alâ vefk i’l-mes’ûl yemîn billâhi te‘âlâ etmeğin mûcebince müdde‘î-i mezbûr Meh-
med bilâ-beyyine mu‘ârazadan men‘ olunup mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mehmed Çavuş b. Yusuf el-Mübâşir, Hüseyin Çelebi b. Mehmed, 
Mehmed b. Mustafa, Resul b. Rıdvan, Mehmed b. Ali.

963 [115a-1] İsak v. David’in, Fransız gemici Petro Reis’in zayi ettiği 
malın bedelini Fransız tercümanından aldığı
Mahmiye-i İstanbul’da sâkin Yahud tâifesinin Mizistre cemâ‘atinden İshak v. Da-
vid nâm Yahudi meclis-i şer‘-i Ahmedî ve mahfil-i dîn-i münîf-i Muhammedî’de 
bi’l-fi‘l Fransa elçisi olup Fransız tâife[sinden] Petro v. (  ) nâm reisin zimme-
tinde lâzım gelen düyûnuna zâmin olan Delahay Vanteli v. Delahay tarafından 
husûs-ı âti’l-beyâna vekîl olduğu Corco v. Nikola ve diğer Corco v. Andriye nâm 
tercümânlar şehâdetleriyle şer‘an vekâleti sâbite olan Batista v. Bornati nâm 
tercümân muvâcehesinde bi’t-tav‘i’s-sâf ikrâr ve i‘tirâf edip mısr-ı Kahire iskele-
lerinden İskenderiye iskelesinden İstanbul’a götürmek için mezbûr Petro Reis’e 
teslîm edip ol dahi tesellüm ve ba‘de ahzi’l-me’ûne sefînesine tahmîl eyledikden 
sonra İstanbul’a götürmeyip dâr-ı harb’e götürüp fuzûlen istihlâk eylediği altı yüz 
seksen guruş kıymetli bir denk ferde kumaşımın kıymeti olan meblağ-ı mezbûr 
yüz seksen kıt‘a esedî guruşu vekîl-i mezbûr Batista yedinden ahz u kabz eyledim 
dedikde gıbbe’t-tasdîk mâ vaka‘a bi’t-taleb ketb olundu.
Fî yevmi’s-sâdis ve ışrîn min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çavuş b. Abdullah el-Mehdî el-İmâm, Yusuf b. Abdullah,
Mosi v. Avraham, Yorgi v. Nikola.

964 [115a-2] Mehmed b. Derviş’in câriye diyerek el koyduğu 
Ümmühani’nin hür olduğu
Sâbıkan rıkka inkıyâdı olup hâlâ iddi‘â-i hürriyet eden işbu orta boylu, çatık kaş-
lı, kara gözlü Ümmühâni bt. (  ) nâm hâtun meclis-i şer‘-i hatîrde rakīki olmak 
üzre kendisine vâzı‘ü’l-yed olan Mehmed b. Derviş nâm kimesne mah za rın da 
üzerine da‘vâ ve takrîr-i kelâm edip vilâyet-i Anadolu’da medîne-i Diyarbekir 
kazâsına tâbi‘ Mardin kasabasında Bâb-ı Sûr mahallesinde sâkin Kurslu Meh-
med nâm hürrü’l-aslın zevcesi Âmine nâm hürretü’l-asldan mütevellide sulbiye 
kızı olup aslen ebeveynime rık târî olmayıp hürretü’l-asılken merkūm Mehmed’e 
rakīk olmak üzre bana bi gayrı hakkın vaz‘-ı yed eder suâl olunup kasr- yedine 
tenbîh ve sebîli tahliyye olunması matlûbumdur dedikde gıbbe’s-suâl merkūm 
Mehmed müdde‘iyye-i mezbûreye rakīk olmak üzre vaz‘-ı yedini ikrâr ve lâkin 
vech-i meşrûh üzre hürretü’l-asl olduğu ma‘lûmum değildir deyû hürre olduğunu 
inkâr edicek müdde‘iyye-i mezbûre-i merkūmeden müdde‘âsını mübeyyine bey-
yine taleb olundukda udûl-i müslimînden olup fi’l-asl Diyarbekir’de Hacı Osman 
mahallesinden olup hâlâ mahmiye-i İstanbul’da Hoca Hanı’nda sâkin es-Seyyid 
Hasan Çelebi b. es-Seyyid Atâullah ve kezâlik Fethi Çelebi mahallesinden olup 
hâlâ mahmiye-i mezkûrdan Vezir hanı’nda sâkin Hüseyin Çelebi b. el-Hâc Haydar 
nâm kimesneler li ecli’ş-şehâde meclis-i şer‘a hâzırân olup istişhâd olundukların-
da fi’l-hakīka müdde‘iyye-i mezbûre Ümmühâni kasaba-i mezbûrede zikr olunan 
Bâb-ı Sûr mahallesinde sâkin Kurslu Mehmed nâm hürretü’l-aslın refîkası Âmine 
bt. ( ) nâm hâtundan mütevellide ve sulbiye kızıdır biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde 
şâhidân-ı merkūmânın keyfiyyet-i hâlini suâl için kıbel-i şer‘-i enverden mevlânâ 
Sofu Mehmed Efendi b. Mustafa irsâl olunup ol dahi şâhidân-ı mezbûrândan 
her birinin sâkin olduğu hana varıp ahâlîsinden es-Seyyid Mehmed Çelebi b. es-
Seyyid Abdullah ve Mehmed b. Ahmed ve Ahmed b. Receb ve Mustafa b. Hasan 
ve Osman Çelebi b. Hasan ve Ali Çelebi b. Hasan ve es-Seyyid Ahmed Çelebi 
b. Binaüddin ve Şahin Beşe b. Abdullah ve Mehmed Çelebi b. Mustafa ve Ah-
med b. Mehmed ve el-Hâc Hüseyin b. Abdullah nâm kimesnelerden mezbûrânın 
keyfiyyet-i hâlini suâl eylediğinde her biri şâhidân-ı mezbûrân için âdil ve deyû 
alenen makbûlü’ş-şehâdedirler deyû her biri haber verdiğini mevlânâ-yı merkūm 
mahallinde tahrîr ba‘dehû ma‘an irsâl olunan Hasan b. Mahmud ile meclis-i şer‘a 
gelip alâ vukū‘ihî inhâ ve takrîr etmeğin şe[h]âdetleri makbûle olmağın mûcebince 
müdde‘iyye-i mezbûrenin vech-i mübeyyen üzre hürriyetine hükm ve sebîli tah-
liyye olunup mevsûfe-i mezbûre üzerinde mezbûr Mehmed’in yed-i mubtılasının 
kasr ve izâlesine tenbîh olunup mâ vaka‘a bi’t-taleb ketb olundu.
Fî 22 min şehri Ramazâni’l-mübârek sene [10]77.
Şuhûdü’l-hâl: Ahmed Çelebi b. Mehmed, Hızır b. Abdünnebi, İbrahim Çelebi b. 
Mehmed, Hasan Beşe b. Abdullah Çukadâr.

965 [115a-3] Ebûbekir Ağa b. Osman’ın câriyesi Muammer 
bt. Abdullah’ı âzat ettiği
Mahmiye-i İstanbul hısnı ebvâbından Edirnekapısı dâhilinde el-Hâc Muhyiddin 
mahallesinde sâkin fahrü’l-akrân Ebûbekir Ağa b. Osman meclis-i şer‘-i hatîrde 
ikrâr ve takrîr-i kelâm edip bana rıkkıyyetini mu‘terife olan orta boylu, açık kaşlı, 
gök elâ gözlü Rûsiyyetü’l-asl bâ‘isetü’l-kitâb Muammer bt. Abdullah nâm câriye-i 
memlûkemi hasbeten lillâhi’l-meliki’l-Hallâk tahrîr ve i‘tâk ve silk-i harâir-i 
asliyyâta idrâc ve ilhâk eyledim ba‘de’l-yevm mezbûre Muammer sâir harâir-i 
asliyyât gibi hürre olup üzerinde velâdan gayrı hakkım bâkī kalmadı dedikde mâ 
vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mumcu Abdülkerim b. Ahmed Efendi, Sepetçi el-Hâc Ömer b. 
( ), Mehmed Ağa Hammâmî, Ahmed Çelebi b. ( ), İsmail Çelebi b. ( ) Sabuncu, 
çukadâr Hüseyin b. Abdullah.

966 [115a-4] Keza kölesi Yusuf b. Abdullah’ı âzat ettiği
Ve zâlik orta boylu, açık kaşlı gök elâ gözlü Rûsiyyü’l-asl bâ‘isü’l-kitâb Yusuf b. 
Abdullah âzâd.
Şuhûdü’l-hâl: Es-Sâbikūn.

967 [115a-5] Agop v. Marat’ın çuka bahasından alacağını kefilden tahsile 
Ramazan Ağa b. Hüseyin’i vekil tayin ettiği
Bâzirgân tâifesinden bâ‘isü’s-sifr Agop v. Marat nâm zimmî meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de Sisile cemâ‘atinden Kamal 
v. Yasef nâm Yahudi mah za rın da tav‘an ikrâr ve takrîr-i kelâm edip Aragon 
cemâ‘atinden Mosi v. Hayder nâm Yahudi zimmetinde beynimizde ma‘lûm Lond-
rine çuka bahâsından hakkım olan bin beş yüz yetmiş beş esedî guruşa bundan 
akdem mezbûr Kamal emr [ve] kabûlü hâviye kefâlet ile kefîl olduğundan sonra 
meblağ-ı mezbûrun beş yüz esedî guruşunu merkūm Mosi’den alıp bâkī bin yetmiş 
beş esedî guruşunu târih-i kitâb senesi Ramazânı’nın on dokuzuncu gününden 
yüz seksen gün tamâmına değin te’cîl ettiğimden sonra ecel-i mezbûr hulûlünde 
meblağ-ı bâkī-i mezbûr bin yetmiş beş esedî guruşu kefâletine binâen mezbûr 
Kamal’dan ahz u kabza dâyinim hâzır bi’l-meclis Ramazan Ağa b. Hüseyin’i vekîl 
etmişidim, suâl olunup takrîrleri tahrîr olunmak matlûbumdur dedikde gıbbe’s-
suâl mezbûr Kamal vech-i muharrer üzre meblağ-ı mezbûra kefîl olduğunu ve 
mezbûr Ramazan Ağa vekâlet-i mezbûreyi kabûlünü ikrâr etmeğin mâ vaka‘a bi’t-
taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene seb‘a ve seb‘în 
ve elf
Şuhûdü’l-hâl: Mehmed Beşe b. (  ) Çukadâr, Ali Efendi el-İmâm, Murad Beşe b. 
Abdullah, Veli Bey b. Hüseyin, Mehmed Çelebi b. Abdi, Ebûbekir b. Abdi, Hasan 
Çelebi b. Ahmed, Mehmed b. Mehmed.

968 [115a-6] Gevher Hatun bt. Fethullah Çelebi’nin kölesi Yani’yi 
âzat ettiği
Medîne-i Galata kazâsına tâbi‘ kasaba-i Tophâne’de Müeyyedzâde mahalle-
si sâkinelerinden Gevher Hâtun bt. Fethullah Çelebi tarafından vech-i âtî üzre 
ikrâra vekîl olduğu zâtını ma‘rifet-i şer‘iyye ile ârifân olan umdetü’l-mehâdimi’l-
kirâm Abdullah Efendi b. el-mevâli’l-izâm Bâli Efendi ve İbrahim Çelebi [b.] Ah-
med şehâdetleriyle [vekâleti] sâbit olan mefh arü’l-müderrisîni’l-kirâm Mehmed 
Efendi b. el-mevâli’l-izâm Bâli Efendi meclis-i şer‘-i şerîfde müvekkilem kendi-
ye rıkkıyyetini mu‘terife olan işbu orta boylu, kara gözlü, açık kaşlı, kara sakallı 
Macariyyü’l-asl Yani v. Yuvan nâm abd-i memlûkünü [115b] hasbeten lillâhi te‘âlâ 
malından tahrîr ve i‘tâk ve zümre-i ahrâr-ı asliyyîne idrâc ve ilhâk eyledim min 
ba‘d üzerinde velâ-i şer‘îden gayrı hakkım kalmadı dedikde mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene seb‘a ve seb‘în ve 
elf.
Şuhûdü’l-hâl: Fahrü’l-kuzât İbrahim Efendi b. eş-Şeyh Hızır Efendi, zübdetü’l-
kuzât Mehmed Efendi [b.] Abdülbâkī, çukadâr Hüseyin b. Abdullah, Mustafa Çe-
lebi b. Hacı Ahmed, Mehmed Çelebi b. Abdullah.







969 [115b-1] Ramazan Beşe b. Mustafa’nın, Şaban Beşe’den beygir 
bahasından alacağı olduğu iddiasında mühlet verildiği
Dergâh-ı âlî -dâme merci‘an li’l-e‘âlî- yeniçerilerinin otuzuncu ağa bölüğüne 
mahsûs oda ahâlîsinden işbu bâ‘isü’l-kitâb Ramazan Beşe b. Mustafa meclis-i şer‘-i 
hatîr-i lâzımü’t-tevkīrde yine oda-i mezbûr ahâlîsinden Şaban Beşe b. Mehmed 
nâm kimesne mah za rın da üzerine da‘vâ ve takrîr-i kelâm edip târih-i kitâbdan 
bir buçuk sene mukaddem bir re’s doru iğdiç bârgirimi mezbûr Ramazan Beşe’ye 
altmış kıt‘a esedî guruşa bey‘ ve teslîm ol dahi vech-i muharrer üzre iştirâ ve kabûl 
ve kabz ve tesellüm eylediğinden sonra semeni olan meblağ-ı mezbûr zimmetinde 
kalmışidi hâlâ taleb ederim suâl olunsun dedikde gıbbe’s-suâl mezbûr Şaban Beşe 
cevâbında zikr olunan bârgiri târih-i mezbûrda müdde‘î-i mezbûrdan ancak elli 
kıt‘a esedî guruşa iştirâ ve tesellüm etmişidim deyû ikrâr ve ziyâdeye kabûlünü 
inkâr edicek müdde‘î-i mezbûrdan ziyâdeye beyyine taleb olundukda ityân-ı bey-
yine için istimhâl etmeğin mehl-i şer‘î ile imhâl olundukdan sonra ikrâr merte-
besi olan meblağ-ı mezbûr elli esedî guruşu müdde‘î-i mezbûra edâ ve teslîme 
mezbûr Şaban Beşe’ye tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mahmud Beşe b. Halil el-Mübâşir, Mehmed Bey b. Abdullah, İbra-
him Çelebi b. Ahmed, Mustafa Çelebi b. Ahmed, Mehmed b. Ramazan.

970 [115b-2] Yahya Beşe b. Eyüb’ün, evini, ev eşyalarını ve tarlalarının 
tasarruf hakkını Osman Beşe b. Hasan’a devrettiği
Fi’l-asl vilâyet-i Anadolu’da Bursa Yenişehri kazâsına tâbi‘ Çardak nâm karye 
ahâlîsinden olup dergâh-ı âlî -dâme merci‘an li’l-e‘âlî- yeniçerilerinin kırk dör-
düncü ağa bölüğü yoldaşlarına mahsûs oda ahâlîsinden Yahya Beşe b. Eyüb nâm 
kimesne tarafından husûs-ı âti’l-beyâna vekîl olup kazâ-i mezbûr kurâsından Pa-
padya nâm karye ahâlîsinden Pîrî Beşe b. Hasan zikr olunan Yenişehir kasabası 
ma hal lâ tın dan Kayserili mahallesi ahâlîsinden Şahin Beşe b. Abdullah nâm ki-
mesneler şehâdetleri ile şer‘an vekâleti sâbite olan odabaşı Ahmed Beşe b. Meh-
med nâm kimesne meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda müvekkil-i mezbûr Yahya Beşe’nin hâl-i sıgārında vasîsi olan 
işbu bâ‘isü’l-kitâb Osman Beşe b. Mehmed mah za rın da bi’l-vekâle ikrâr ve takrîr-i 
kelâm edip müvekkil-i mezbûr bey‘-i âti’z-zikrin sudûruna değin yedinde mül-
kü ve hakkı olup zikr olunan Çardak nâm karyede vâki‘ beyne’l-ahâlî ve’l-cîrân 
ma‘lûmü’l-hudûd bir çardak ve bir kebîr çatma anbar ve bir su kuyusu ve üç ahır 
ve bir fırın ve hadîkayı müştemil menzilini ve menzil-i mezkûr içinde mevcûde 
olup beynlerinde ma‘lûme olan eşyâmı tarafeynden îcâb ve kabûlü hâvî şurût-ı 
müfsideden ârî bey‘-i bâtt-ı sahîh-i şer‘î ile bi safk atin vâhidetin on bir bin nakid 
râyic fi’l-vakt akçeye mezbûr Osman Beşe’ye bey‘ edip ol dahi iştirâ ve kabûl ey-
ledikden sonra tefvîz-i âti’z-zikrin sudûruna değin hakk-ı müfevvazı olup taht-ı 
tasarrufunda olan yine zikr olunan Çardak nâm karye sınırında vâki‘ hudûd ve 
kıt‘a[sı] beynlerinde ma‘lûme kazâ-i mezbûr keyli ile tahmînen yedi [keyl] tohum 
isti‘âb eder tarlalarının hakk-ı tasarrufl arını dahi sâhib-i arzları ma‘rifetiyle dört 
bin akçe bedel [ile] ferâğ ve tefvîz edip ol dahi tefevvuz ve kabûl eyledikden sonra 
semen-i mezbûr ile bedel-i mezkûr cem‘an on beş bin akçeyi tamâmen yedinden 
alıp kabz edip zikr olunan menzil ve eşyâyı mahallerinde kabza ve tarlaları tasar-
rufa mezbûr Osman Beşe’yi taslît eyledi dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fî selhi şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Es-Seyyid  Mehmed Bey b. es-Seyyid Hüseyin, Mehmed Çelebi b. 
( ), Kara Halil b. Mustafa Beşe, İbrahim Çelebi b. Ahmed, Baba Resul [b.] Rıdvan.

971 [115b-3] Ölen Bostancı Ali’nin terekesinin beytülmâl emîninden 
alınıp kardeşleri Mustafa b. Receb ile Süleyman’a verilmesi
Fi’l-asl vilâyet-i Rumeli’nde İskenderiye kazâsına tâbi‘ Yoros? nâm karyeden olup 
hâlâ müsâfiren mahmiye-i İstanbul’da (  ) mahallesinde sâkin Mustafa b. Receb 
nâm kimesne meclis-i şer‘-i hatîrde bi’l-fi‘l Hadîka-i hâssada bostancılar kethüdâsı 
ve zikr olunan hadîkada bilâ-vâris vefât eden bostancıların terekesini kabza 
memûr olan Ahmed Ağa b. Hüdâverdi tarafından husûs-ı âtiye vekîl olup hadîka-i 
mezbûrede vâki‘ Çeşme odasından Zülfikār b. Ali ve Ahmed b. Ali şehâdetleriyle 
şer‘an vekâleti sâbite olan Ali b. Hasan nâm kimesne mah za rın da da‘vâ ve takrîr-i 
kelâm edip hadîka-i mezbûrda bostancı iken vefât edip terekesi ağa-yı müşârün-
ileyh yedinde mazbûta olan Ali nâm kimesnenin ben li ebeveyn karındaşı olup 
verâseti benim ile âhar karındaşım Süleyman’a münhasıra ve hattâ müteveff â-yı 
merkūm Ali hâl-i hayâtında ve kemâl-i akl [ve] sıhhatinde vech-i muharrer üzre 
benim için li ebeveyn karındaşımdır deyû kirâren ikrâr dahi etmişiken mûmâ-
ileyh Ahmed Ağa tereke-i müteveff â-yı mezbûrdan makbûzu olan eşyâmı taleb 
eylediğimde bana teslîmden imtinâ‘ eder, hâlâ vekîl-i mezbûrdan suâl olunup 
tereke-i müteveff â-yı mezbûru bana teslîme tenbîh olunması matlûbumdur de-
dikde gıbbe’s-suâl vekîl-i mezkûr cevâbında tereke-i müteveff â-yı mezbûrdan 
müvekkili müşârün-ileyh Ahmed Ağa vaz‘-ı yed eylediğini ikrâr ve lâkin vech-i 
meşrûh üzre müdde‘î-i merkūm müteveff â-yı mezbûrun vârisi olduğu mü-
vekkilimin ma‘lûmu değildir deyû verâseti inkâr edicek müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden Zülfikār 
b. [Ali] ve Ahmed b. Ali nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka müteveff â-yı mezbûr Ali hâl-i hayâtında 
ve kemâl-i akl [ve] sıhhatinde müdde‘î-i merkūm Mustafa benim için li ebeveyn 
karındaşımdan deyû kirâren ve mirâren huzûrumuzda ikrâr ve bizi işhâd etmişidi 
biz bu husûsa bu vech üzre şâhidleriz şehâdet dahi ederiz deyû edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olup 
mûcebince müdde‘î-i mezbûrun verâsetine hükm ve vekîl-i mezbûra müvekkil-i 
ağa-yı müşârün-ileyhin makbûzu olan terekesini müdde‘î-i mezbûra teslîm etmek 
üzre tenbîh olunup mâ vaka‘a bi’t-taleb ketb olundu.
Fi’t-tâsi‘ ve’l-ışrîn min [şehri] Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, İbrahim Çelebi b. Ahmed, Hasan Çe-
lebi b. Ahmed, Hasan Beşe Çukadâr.

972 [115b-4] Mehmed Ağa’nın, Mustafa Ağa b. Mehmed’den Girit seferi 
esnasında haksız olarak aldığı parayı geri vermesi
Cezîre-i Girit’de hâlâ koyun emîni olup sefere memûr olan fahrü’l-akrân 
Ebûbekir Ağa tarafından husûs-ı âti’l-beyâna vekîl olup vekâleti bimâ hüve 
tarîkü’s-sübût şer‘an sâbit olan bâ‘isü’l-kitâb Mustafa Ağa b. Mehmed nâm ki-
mesne meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
işbu bin yetmiş yedi senesinde Girit seferi mühimmâtı için ihrâcı fermân olu-
nan Ordu Ağası olan umdetü’l-emâsil ve’l-a‘yân Mehmed Ağa mah za rın da üze-
rine da‘vâ ve takrîr-i kelâm edip kadîmden kasablar hırfetine lâzım olan ordu 
mühimmâtı koyun emîni yedinden [116a] teslîm olunagelip sene-i mezbûrda 
dahi ber vech-i kadîm hırfet-i mezbûreye lâzım olan ordu mühimmâtı müvek-
kilim mezbûr Ebûbekir Ağa yedinden teslîm olunup Ordu Ağası olan Mehmed 
Ağa kasablar hırfet ordusuna aslâ müdâhale etmeye deyû yedimize emr-i şerîf-i 
cihân-mutâ‘ verilip hırfetimiz ahâlîsinden orducu ta‘yîn olanlara mu‘tâd-ı kadîm 
üzre mühimmâtı tamâmen teslîm ettiğimizden sonra mezbûr Mehmed Ağa resm 
deyû benden bi gayrı hakkın iki yüz esedî guruş almışdır suâl olunup meblağ-ı 
mezbûrun merkūm Mehmed Ağa’dan alıverilmesi matlûbumdur deyû mazmûnu 
min külli’l-vücûh takrîr-i meşrûhunu nâtık tuğrâ-yı garrâ-yı sultânî ile mücellâ 
bin yetmiş yedi senesi Şa‘bânü’l-mu‘azzamı’nın evâhiri ile müverrah emr-i şerîf-i 
cihân-mutâ‘ ibrâz eyledikde gıbbe’s-suâl mezbûr Mehmed Ağa kaziyye minvâl-i 
muharrer üzre olup müdde‘î-i mezbûrdan bi gayrı hakkın iki yüz esedî guruş 
aldığını tâyi‘an ikrâr ve i‘tirâf etmeğin mûcebince meblağ-ı mezbûru müdde‘î-i 
mezbûra red ve teslîme merkūm Mehmed Ağa’ya tenbîh olunmağın mâ vaka‘a 
bi’t-taleb ketb olundu.
Fî gurreti Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Ramazan Efendi, fahrü’l-a‘yân Hüseyin Ağa, 
fahrü’l-akrân Mehmed Çelebi b. ( ) Kethüdâ-yı muhzırân, çukadâr Hasan b. Ab-
dullah, Hasan Çelebi b. Ahmed.

973 [116a-1] Şâkire Hatun bt. Abdullah’ın ölen oğlu Mustafa Çelebi 
b. Kara Çavuş Mustafa Ağa’nın, Hammâmî Mehmed Ağa’daki 
alacağını tahsil ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi dergâh-ı âlî 
-dâme merci‘an li’l-e‘âlî- yeniçerileri çavuşlarından umdetü’l-a‘yân zübdetü’l-akrân 
Hüseyin Ağa b. Süleyman’ın Dârü’l-hilâfeti’l-aliyye Kostantıniyye el-mahmiyye 
ma hal lâ tın dan Harrât Kemal mahallesinde vâki‘ menzillerine varıp zeyl-i rakīmde 
isimleri terkīm olan udûl-i müslimîn mahzarlarında akd-i meclis-i şer‘-i mübîn 
eyledikde mûmâ-ileyh Hüseyin Ağa’nın zevce-i menkûhası umdetü’l-muhadderât 
zübdetü’l-muvakkarât Şâkire Hâtun bt. Abdullah tarafından husûs-ı câ’i’l-beyâna 
vekîl olduğu zâtını ma‘rifet-i şer‘iyye ile ârifân müşârün-ileyh Hüseyin Ağa ile 
İsmail Beşe b. Ali nâm kimesne şehâdetleriyle şer‘an sâbit olan fahrü’l-akrân Ali 
Ağa b. Süleyman meclis-i ma‘kūd-ı mezbûrda işbu bâ‘isü’l-kitâb umdetü’l-eşbâh 
hammâmî Mehmed Ağa b. Yusuf nâm kimesne mah za rın da bi’l-vekâle ikrâr ve 
takrîr-i kelâm edip müvekkilem mûmâ-ileyhâ Şâkire Hâtun hasren vârisesi oldu-
ğu sadrî oğlu merhûm Mustafa Çelebi b. Kara Çavuş Mustafa Ağa’nın müşârün-
ileyh hammâmî Mehmed Ağa zimmetinde cihet-i karzdan hakkı olan bin yüz elli 
dört kıt‘a esedî guruşu mûmâ-ileyh hammâmî Mehmed Ağa yedinden tamâmen 
alıp kabz edip meblağ-ı mezbûr bin yüz elli dört kıt‘a esedî guruşdan müşârün-
ileyh hammâmî Mehmed Ağa zimmetinde bir akçe ve bir habbe bâkī kalmadı 
dedikde gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde tahrîr 
ba‘dehû ma‘an irsâl olunan Hasan Çelebi b. Bayram ile meclis-i şer‘-i hatîre gelip 
alâ vukū‘ihî inhâ ve takrîr eyledikde mâ hüve’l-vâki‘ bi’t-taleb ketb olundu.
Fî selhi şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Umdetü’l-emâsil ve’l-eşbâh Ali Ağa b. Mehmed Mehter sâbıkan, 
fahrü’l-akrân ve’l-ekfâ İbrahim Ağa b. Mehmed Ağa, Hoca Mehmed Efendi b. 
Mehmed, Osman Beşe b. Hüsrev, Hoca Hayreddin İmâmı Hüseyin Efendi b. Meh-
med, Mehmed Efendi b. Hasan Hâfız.

974 [116a-2] Âsiye ve Âtike kardeşlerin evlerini, Hasan 
b. Mustafa’ya sattığı
Mahmiye-i İstanbul’da Kâtib Muslihiddin mahallesinde sâkine Âsiye ve Âtike 
bintey Ahmed Çelebi nâm hâtunlar tarafından husûs-ı âti’l-beyâna vekîli olup 
mezbûretânı ma‘rifet-i şer‘iyye ile ârifân olan Veli Efendi b. Musa imâm-ı mescid-i 
Beyceğiz ve Hasan Çelebi b. Eyüb şehâdetleriyle şer‘an vekâleti sâbite olan Hü-
seyin Çelebi b. Sinan, meclis-i şer‘-i hatîr-i lâzımü’t-tevkīrde Kara Hasan Paşa 
hâtunu demekle ma‘rûfe Fâtıma bt. ( ) nâm hâtun tarafından husûs-ı câi’z-zikre 
vekîl olup şâhidân-ı mezbûrân şehâdetleriyle şer‘an vekâleti sâbite olan fahrü’l-
eimme Mehmed Efendi b. Ahmed mah za rın da bi’l-vekâle ikrâr ve takrîr-i kelâm 
edip müvekkiletân-ı mezbûretânın mülk-i mevrûsları olup mahalle-i mezkûrda 
vâki‘ hâriciyye ve dâhiliyye bir tarafdan Medîne-i Münevvere vakfı ve bir tarafdan 
Emir İmâm vakfı ve bir tarafdan yine kendi mülkleri ve bir tarafdan tarîk-i âm ile 
mahdûd menzilin tahtânî bir bâb odayı ve bir sofayı ve bir havlu ve kenîfi müş-
temil olan hâriciyyesini vekâlet-i mahkiyem hasebiyle yüz on esedî guruşa vekîl-i 
mezbûr Mehmed Efendi’ye bey‘-i bâtt-ı sahîh-i şer‘î ile bey‘ ve teslîm ol dahi 
vekâleten mezbûre Fâtıma Hâtun’un oğlunun oğlu Hasan b. Mustafa nâm sagīr için 
iştirâ ve kabûl ve kabz ve tesellüm eyledikden sonra semen-i mezbûr yüz on esedî 
guruşu müvekkilesi merkūme Fâtıma Hâtun’un malından vekîl-i mezbûr Meh-
med Efendi yedinden bi’t-tamâm ve’l-kemâl müvekkiletân-ı mezbûretân için ahz 
u kabz eyledim ba‘de’l-yevm menzil-i mezbûrun hâriciyyesinde müvekkiletân-ı 
mezbûretânın alâkaları kalmadı dedikde gıbbe’t-tasdîki’ş-şer‘î vekîli mezbûr Hü-
seyin Çelebi menzil-i mezbûrun derkine kefâlet-i sahîha-i şer‘iyye ile kefîl olma-
ğın mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek li sene seb‘a ve seb‘în ve 
elf
Şuhûdü’l-hâl: Mustafa Efendi b. ( ) İmâm-ı mescid-i Ahmed Paşa, Mehmed Çelebi 
b. Bayezid Hammâmî, Süleyman Dede b. ( ), Hacı Mustafa b. Cafer, Veli b. Süley-
man, Berber Hasan Çelebi b. ( ), Mustafa Çelebi b. Ömer

975 [116a-3] Hayder v. Mosi’nin, ölen Abdülmümin Çelebi’deki alacağı 
olduğuna dair davada sulh olduğu
Yahud tâifesinin Kirüz cemâ‘atinden bâ‘isü’s-sifr Hayder v. Mosi nâm Yahudi 
meclis-i şer‘de Mahmiye-i İstanbul’da Kepenekçi Sinan mahallesinde sâkin iken 
vefât eden Abdülmümin Çelebi b. Mehmed Efendi’nin hasren vârisi ve tereke-i 
vâfiyesine vâzı‘ü’l-yed olan Sâlih Çelebi nâm kimesne mah za rın da üzerine da‘vâ 
ve takrîr-i kelâm edip müteveff â-yı mezbûr zimmetinde cihet-i kefâletden iki bin 
yüz esedî guruş ve yedimden müşterâ ve makbûz beynimizde ma‘lûm çuka ve 
kumaş bahâsından altı yüz esedî guruş ki cem‘an zimmetinde hakkım olan iki bin 
yedi yüz esedî guruşunu ecel hulûlüne kadar mukaddemâ mezbûr Sâlih Çelebi 
yedinden tereke-i müteveff â-yı mezbûrdan alıp bâkī bin sekiz yüzü dahi mezbûr 
Sâlih Çelebi’den taleb ettiğimde muslihûn tavassut edip mezbûr Sâlih Çelebi ile 
beynimizde dokuz yüz esedî guruş üzerine inşâ-i akd-i sulh ettiklerinde ben dahi 
sulh-i mezbûru kabûl etmişdim, suâl olunup bedel-i mezbûru tereke-i müteveff â-
yı mezbûrdan bana edâya merkūm Sâlih Çelebi’ye tenbîh olunmak matlûbumdur 
dedikde gıbbe’s-suâl mezbûr Sâlih Çelebi cevâbında kaziyye minvâl-i muharrer 
üzre olup müdde‘î-i mezbûr ile vech-i muharrer üzre dokuz yüz esedî guruşa sulh 
olduğumdan sonra müdde‘î-i mezbûr bedel-i sulhü müteveff â-yı mezbûrun tere-
kesinden beynimizde ma‘lûm bahçesi bey‘ oluncaya [değin] te’hîr edecek olmuş-
du dedikde mezbûr Sâlih Çelebi ecel-i şer‘î beyân edememek ile bedel-i mezbûru 
tereke-i müteveff â-yı mezbûrdan müdde‘î-i mezbûra hâlâ edâya merkūm Sâlih 
Çelebi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Ramazâni’l-mübârek li sene seb‘a ve seb‘în 
ve elf
Şuhûdü’l-hâl: Hüseyin Beşe b. Abdullah Çukadâr, Hasan b. Mustafa, nakkaş Meh-
med Çelebi b. Nasuh, Yusuf Çelebi b. Mehmed.

976 [116a-4] Hacca gidecek olan Halil Efendi’nin vakıf mütevelliliğine 
Ahmed Efendi’yi vekil tayini
Mahmiye-i İstanbul’da vâki‘ merhûm Emîn-i Ganem Mustafa Çavuş medresesi’nin 
ber vech-i tekā‘üd müderrisi ve yevmî on akçe vazîfe ile vakfın mütevellîsi olan 
fahrü’l-müderrisîn es-Seyyid Halil Efendi b. Mehmed meclis-i şer‘-i şerîf-i en-
ver ve mahfil-i dîn-i münîf-i ezherde işbu râfi‘ü’l-kitâb Ahmed Efendi b. Meh-
med nâm kimesne mah za rın da ikrâr ve takrîr-i kelâm edip ben işbu sene-i 
mübârekede hacc-ı şerîfe teveccüh ve azîmet etmeğin varıp gelinceye değin 
tevliyyet-i mezkûrenin umûrunu görmeğe tarafımdan yevmî beş akçe vazîfe ile 
merkūm Ahmed Efendi’yi kāimmakām nasb ve ta‘yîn eyledim dedikde ol dahi 
kabûl [ve] hizmet-i lâzımesini kemâ yenbağī edâya ta‘ahhüd etmeğin mâ hüve’l-
vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min şehri Ramazâni’l-mübârek li sene seb‘a ve seb‘în 
ve elf
Şuhûdü’l-hâl: Abdurrahman Efendi [b.] Ali, Hatîbzâde Nurullah Çelebi, Mahmud 
Efendi b. Mehmed el-İmâm, Mustafa Efendi b. ( )el-İmâm, Halil Çelebi b. İbrahim.

977 [116b-1] el-Hâc Mehmed b. el-Hâc Veli’nin, Erzurum’dan aldığı ipek 
konusunda şahitlerin beyanı
Mahmiye-i İstanbul’da Mi‘mâr Kemal mahallesi sük kâ nın dan kavukçu Ali Çelebi 
b. Hasan ve Kaliçeci el-Hâc Hasan mahallesi sük kâ nın dan kavukçu el-Hâc Yusuf 
b. Abdullah ve Suhte Sinan mahallesi sük kâ nın dan Muharrem b. Abdullah ve 
bâzirgân tâifesinden Mahmud Beşe b. Molla Ali nâm kimesneler meclis-i şer‘-i 
şerîf-i Ahmedî ve mahfil-i dîn-i münîf-i Muhammedî’de râfi‘ayi’l-kitâb Amasyalı 
Mustafa Ağa b. İbrahim ve dergâh-ı âlî çavuşlarından Mehmed Ağa b. İbrahim 
nâm kimesneler mahzarlarında her biri takrîr-i kelâm edip zikr olunan el-Hâc 
Hasan mahallesi ahâlîsinden olup hâlâ medîne-i Edirne’de olan dergâh-ı âlî so-
laklarından el-Hâc Mehmed b. el-Hâc Veli nâm kimesne bin yüz esedî guruşunu 
medîne-i Erzurum’dan ipek alıp mahmiye-i mezbûreye getirip bey‘ edip fâidesinin 
nısfı kendinin ve nısf-ı âharı dahi medîne-i mezbûrdan mahmiye-i mezbûreye 
gelirken esnâ-i tarîkde Tozanlı Deresi nâm mevzi‘de vefât edip terekesi mahrûse-i 
Tokat’da veresesi yedinde olduğu mesmû‘amız olan Kaputçuoğlu demekle ma‘rûf 
Ömer Çelebi nâm kimesneye târih-i kitâb senesi Cumâdelâhiresi’nde mahmiye-i 
mezbûrede bizim huzûrumuzda teslîm edip mezbûr Ömer Çelebi dahi meblağ-ı 
mezbûru merkūm Solak el-Hâc Mehmed yedinden vech-i muharrer üzre ipek 
alıp bey‘ etmek için ahz u kabz ettiğine bizim her birimiz şâhid olup vech-i mu-
harrer üzre olan şehâdetleri her birimiz mezbûrân Mustafa Ağa ve Mehmed 
Ağa’dan her birimize tahmîl eyledik dediklerinde mezbûrân Mustafa Ağa ve 
Mehmed Ağa’dan her biri dahi şâhid-i asl olan mezbûrûn Ali Çelebi ve Hacı Yu-
suf ve Muharrem Çelebi ve bâzirgân Mahmud’dan her birinin vech-i muharrer 
üzre olan şehâdetleri meclis-i mezbûrda tahammül edip mahallinde şehâde ale’ş-
şehâde tarîki üzre edâ-i şehâdete ta‘ahhüd etmeğin mâ hüve’l-vâki‘ bi’t-taleb ketb 
olundu.
Fi’l-yevmi’l-hâmis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Ali Beşe b. Abdullah, Mehmed b. (  ), fahrü’l-akrân Eyüb Ağa 
Kethüdâ-yı Hazret-i Efendi, Hasan Beşe Çukadâr.

978 [116b-2] Fâtıma’nın, câriyesi Bâğıcinan’ı âzat ettiği
Mahmiye-i İstanbul’da Muhsine Hâtun mahallesi sâkinelerinden Fâtıma bt. (  ) 
nâm hâtunun sadrî oğlu ve tarafından vech-i âtî üzre ikrâra vekîl olduğu zâtını 
ma‘rifet-i şer‘iyye ile ârifân olan İbrahim Çelebi b. Yusuf ve Mehmed Çelebi b. 
Esed şehâdetleri ile sâbit olan Mustafa Çelebi b. Ahmed nâm kimesne meclis-i 
şer‘-i şerîfde müvekkilem kendiye rıkkıyyetini mu‘terife olan orta boylu, açık kaş-
lı, gök elâ gözlü Gürciyyetü’l-asl Bâğıcinan bt. Abdullah nâm câriyesini hasbeten 
lillâhi’l-Hallâk malından tahrîr ve i‘tâk ve zümre-i harâir-i asliyyâta idrâc ve ilhâk 
eyledi min ba‘d üzerinde velâ-i şer‘îden gayrı hakkı kalmadı dedikde mâ hüve’l-
vâki‘ bi’t-taleb ketb olundu.
Fi’l-yevmi’l-hâmis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Efendi b. Sefer el-İmâm, Ömer Çelebi b. Ahmed, Mehmed 
Çelebi b. Abdülmennân Kethüdâ-yı muhzırân, Ahmed Çelebi, Şükrullah Bey b. 
Mustafa, İbrahim Çelebi b. Ahmed.

979 [116b-3] Hüseyin b. Şeyh Mahmud’un, Mehmed b. Ebûbekir Bey’deki 
alacağını sulh yoluyla tahsil ettiği
Vilâyet-i Anadolu’da Bolu sancağında Bucurva? kazâsına tâbi‘ Şeyhfaysi? nâm 
karye ahâlîsinden Hüseyin b. Şeyh Mahmud nâm kimesne meclis-i şer‘-i şerîf-i 
lâzımü’t-teşrîfde bâ‘isü’l-kitâb Mehmed b. Ebûbekir Bey nâm kimesne mah za rın-
da ikrâr ve takrîr-i kelâm edip mezbûr Mehmed zimmetinde yedimden müşterâ 
ve makbûz bir katır semeninden hakkım olan otuz guruş ve on üç zirâ‘ bez seme-
ninden hakkım olan on [guruş] semen ve cihet-i karzdan hakkım olan on üç [gu-
ruş] semen ve ödünç verdiğim dokuz keyl arpanın mislini mezbûr Mehmed’den 
taleb eylediğimde mezbûr Mehmed ba‘zını ikrâr ve ba‘zını inkâr etmekle bey-
nimizde nizâ‘-ı küllî vâki‘ olmağın muslihûn tavassut edip mezbûr Mehmed ile 
beynimizde on esedî guruş üzerine inşâ-i akd-i sulh ettiklerinde ben dahi sulh-i 
mezbûru kabûl ve bedel-i sulh olan meblağ-ı mezbûru merkūm Mehmed yedin-
den tamâmen ahz u kabz edip husûs-ı mezbûra ve târih-i kitâba gelinceye bey-
nimizde cârî olan ahz ve i‘tâya müte‘allika âmme-i hukūk-ı ma‘lûme ve mechûle 
da‘vâsından mezbûr Mehmed’in zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min [şehri] Şevvâli’l-mükerrem li sene seb‘a ve seb‘în 
ve elf.
Şuhûdü’l-hâl: Hasan Çavuş b. Kenan, Hasan Bey b. Ebûbekir, Resul Ağa b. Hacı 
Ahmed, el-Hâc Ali b. Şah, Mehmed Çavuş b. Osman, Şaban Çavuş.

980 [116b-4] Aslan v. Seme’nin, ölen muhzırbaşı Mahmud Ağa’daki 
alacağını vârislerden sulh yoluyla tahsil ettiği
Mahmiye-i İstanbul’da Cebealikapısı hâricinde sâkin Kirüz cemâ‘atinden Aslan v. 
Seme nâm Yahudi meclis-i şer‘-i şerîfde mahmiye-i mezbûrda Hobyar mahalle-
sinde sâkin iken bundan akdem vefât eden muhzırbaşı Mahmud Ağa’nın hasren 
vârisleri olup tereke-i vâfiyesine vâzı‘ateyi’l-yed olan zevce-i metrûkesi Âişe bt. 
Abdullah ile sulbiye kebîre kızı Rukiye nâm hâtunlar tarafl arından husûs-ı âti’l-
beyâna vekîl olduğu mezbûretânın zâtlarını ma‘rifet-i şer‘iyye ile ârifân Meh-
med Ağa b. Mustafa ve Mehmed Bey b. Derviş nâm kimesneler şehâdetleriyle 
şer‘an sâbit olup mezbûre Rukiye’nin zevci olan Hasan Çelebi b. Abdülmennân 
nâm kimesne mah za rın da ikrâr ve takrîr-i kelâm edip müteveff â-yı mezbûr 
zimmetinde çuka ve kumaş ve kadife bahâlarından hakkım olan bin üç yüz 
otuz esedî guruşu bundan akdem müvekkiletân-ı mezbûretândan taleb ve da‘vâ 
ettiğimde ba‘de’n-nizâ‘ muslihûn tavassut edip müvekkiletân-ı mezbûretân ile 
beynimizde sekiz yüz esedî guruş üzerine inşâ-i akd-i sulh ettiklerinde ben dahi 
sulh-i mezbûru kabûl ve bedel-i sulh olan meblağ-ı mezbûr sekiz yüz esedî gu-
ruşu müvekkiletân-ı mezbûretân yedlerinden ahz u kabz edip husûs-ı mezbûra 
müte‘allika da‘vâdan müvekkiletân-ı mezbûretânı ibrâ-i âmm-ı kātı‘ü’n-nizâ‘ ile 
ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’l-hâmis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Sinan Çelebi b. Mehmed Bey, Hacı Mehmed b. Mustafa, Mehmed 
Ağa b. Derviş, İbrahim Çelebi b. Halil, Yusuf Bey b. Abdullah, Mehmed Çelebi b. 
Mustafa, Mehmed Bey b. Bayezid.

981 [116b-5] Mehmed Bey b. Abdullah’ın tasarrufu kendisine ferağ 
edildiğini iddia ettiği tarla hususundaki davasında iddiasını 
ispatlayamadığı
Mahmiye-i İstanbul’da Ayasofya-i Kebîr kurbunda Akbıyık mahallesi sük kâ nın-
dan Mehmed Bey b. Abdullah nâm kimesne meclis-i şer‘-i şerîf-i lâzımü’t-teşrîfde 
vilâyet-i Anadolu’da Taşköprü kazâsına tâbi‘ Hamidköyü nâm karye ahâlîsinden 
zikri âtî tarlaya vâzı‘ü’l-yed olan bâ‘isü’l-kitâb Şaban Bey b. Mehmed nâm kimes-
ne ile sâhib-i arz vekîli mahzarlarında mezbûr Şaban Bey üzerine da‘vâ ve takrîr-i 
kelâm edip karye-i mezbûrede vâki‘ hudûdu beynimizde ma‘lûm Kadı Ağlağı de-
mekle ma‘rûf keyl-i İstanbulî ile on keyl tohum isti‘âb eder bir kıt‘a tarlayı mu-
tasarrıf olan Arnavud Mustafa Bey târih-i kitâbdan yirmi altı sene mukaddem 
ma‘rifet-i sâhib-i arz ile bedel-i ma‘lûm mukābelesinde Ahmed Ağa nâm kimes-
neye ferâğ edip mezbûr Ahmed Ağa dahi ba‘de’t-tefevvuz mutasarrıf iken fevt 
olup intikāl-i âdî ile oğluna intikāl ettikde oğlu dahi kezâlik bana ferâğ ve tefvîz 
ben dahi tefevvuz etmekle hakk-ı müfevvazım iken mezbûr Arnavud Mustafa’nın 
zikr olunan tarlayı merkūm Ahmed Ağa’ya vech-i muharrer üzre ferâğından son-
ra mezbûr Şaban Bey’e ferâğ ve tefvîz etmekle mezbûr Şaban Bey zikr olunan 
tarlaya bi gayrı hakkın vaz‘-ı yed eder suâl olunup kasr-ı yedine ve bana teslîme 
tenbîh olunmak matlûbumdur dedikde gıbbe’s-suâl mezbûr Şaban Bey cevâbında 
zikr olunan tarlayı târih-i kitâbdan yirmi beş sene mukaddem mutasarrıfı mezbûr 
Arnavud Mustafa Bey izn-i sâhib-i arz ile bana ferâğ ve tefvîz edip ben dahi tefev-
vuz etmekle vaz‘-ı yed ederim benden mukaddem mezbûr Ahmed Ağa’ya ferâğ 
ma‘lûmum değildir deyicek müdde‘î-i mezbûrdan müdde‘âsını mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin mezbûr 
Şaban Bey’e zikr olunan tarlayı kendiden mukaddem mutasarrıfı mezbûr Arnavud 
Mustafa Bey ve merkūm Ahmed Ağa’ya ferâğ ve tefvîz edip ol dahi tefevvuz etti-
ğini bilmediğine yemîn teklîf olundukda ol dahi alâ vefk i’l-mes’ûl yemîn billâhi’l-
aliyyi’l-a‘lâ etmeğin mûcebince müdde‘î-i mezbûr mu‘ârazadan men‘ olunmağın 
mâ vaka‘a bi’t-taleb ketb olundu.
Fî selhi şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Ağa b. Mustafa, Ramazan Bey b. ( ), Satılmış Bey b. Abdi, 
Maden Bey b. Hasan Bey, Mehmed Beşe b. Ramazan.

982 [117a-1] Musa Efendi’nin, atıyla giderken Ali b. İbrahim’in üzerine 
düşüp ayağını kırmasıyla ilgili davada sulh yoluyla anlaşıldığı
Mahmiye-i İstanbul’da Tercümân Yunus mahallesinde sâkin Ali b. İbrahim nâm 
kimesnenin karındaşı ve tarafından husûs-ı âti’l-beyâna vekîl olup Yusuf b. Halil 
ve Abbas b. Ali nâm kimesneler şehâdetleriyle vekâleti sâbite olan Yusuf nâm 
kimesne meclis-i şer‘de bâ‘isü’l-kitâb Musa Efendi b. ( ) tarafından husûs-ı âti’l-
beyâna vekîl olduğu Osman Çelebi b. Mehmed ve Mustafa b. Mehmed nâm ki-
mesneler şehâdetleriyle şer‘an vekâleti sâbit olan es-Seyyid Halil Çelebi b. es-
Seyyid Mehmed nâm kimesne mah za rın da bi’l-vekâle ikrâr ve takrîr-i kelâm edip 
müvekkil-i mezbûr Musa Efendi târih-i kitâb günü ba‘de’z-zuhr merhûm Sultan 
Mehmed Hân câmi‘-i şerîfi hareminde bârgir üzerinde gider iken bârgiri ürküp 
zabt edememekle müvekkilim mezbûr Ali’nin üzerine uğrayıp mezbûrun sağ 
ayağını basıp andan nâşî mezbûrun ayağı kırılmağla bundan akdem müvekkil-i 
mezbûrdan mûceb-i şer‘îsini da‘vâ ettiğimde, ol dahi inkâr etmekle beynimizde 
münâza‘ât-ı kesîre vakı‘a olmuşidi el-hâletü hâzihî beynimize muslihûn tavassut 
edip husûs-ı mezbûr da‘vâsından vekîl-i mezbûr es-Seyyid Halil Çelebi[’yi] be-
nimle yirmi esedî guruş üzerine sulh ettiklerinde ben dahi sulh-i mezbûru kabûl 
ve bedel-i sulh olan meblağ-ı mezbûr yirmi esedî guruşu vekîl-i mezbûr es-Seyyid 
Halil Çelebi yedinden tamâmen ahz u kabz edip mûceb-i cerh-i mezbûrdan ve 
cerh-i mezbûrun te’sîrinden nâşî hâdis olacak şeyden ibrâ-i âmm-ı kātı‘ü’n-nizâ‘ 
ile ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fî selhi şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Osman Çelebi b. Ahmed, Yusuf Çelebi b. Receb, Mustafa Çelebi b. 
Sefer, el-Hâc Mustafa b. Mehmed, Mustafa Çavuş b. Ali el-Mübâşir, Mehmed Çe-
lebi b. Abdullah.







983 [117a-2] Ölen Nikola v. İstati’nin, ortağı Yani v. Todori’deki 
alacağını vârislerin tahsil ettiği
Vilâyet-i Rumeli’nde Mora sancağında Kalavrita kazâsına tâbi‘ Salane nâm kar-
ye ahâlîsinden olup bundan akdem mahmiye-i İstanbul’da Kumkapı hâricinde 
Reis meyhânesi’nde meyhâneci iken hâlik olan Nikola v. İstati nâm zimmînin 
verâseti zevce-i metrûkesi Gabtana bt. Kostantin ve li ebeveyn er karındaşı Yani 
nâm zimmîye münhasıra olduğu şer‘an mütehakkik oldukdan sonra mezbûr Yani 
asâleten ve mezbûre Gabtana’nın anası ve tarafından husûs-ı âti’l-beyâna vekîli 
olduğu Papa v. Papa Kostantin ve Dimitri v. Nikola nâm zimmîler şehâdetleriyle 
şer‘an sâbit olan Harone bt. Yorgaki nâm nasrâniye vekâleten meclis-i şer‘-i şerîfde 
hâlik-i mezbûrun hayâtında meyhânecilikde şerîki olan bâ‘isü’l-kitâb Yanaki v. 
Todori nâm zimmî mah za rın da her biri ikrâr ve takrîr-i kelâm edip mezbûr Ni-
kola hayâtında asl-ı mâl ve fâideden şerîki mezbûr Yanaki yedinden hakkı olan 
kırk sekiz bin akçenin on dokuz bin altı yüz akçesini ahz u kabz edip ba‘dehû hâlik 
oldukda bâkī yirmi sekiz bin dört yüz akçesini dahi mezbûr Yanaki yedinden ahz 
u kabz edip husûs-ı mezbûra müte‘allika âmme-i de‘âvâdan mezbûr Yanaki’nin 
zimmetini ibrâ-i âm ile ibrâ ve iskāt eyledik dediklerinde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene seb‘a ve seb‘în ve 
elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Abdi Çelebi b. 
( ) Kāimmakām-ı serbölük, Hasan Çelebi b. Ahmed, İbrahim Çelebi b. Ahmed,
Dimitri v. Nikola.

984 [117a-3] Süleyman Çelebi b. Derviş’in kefaleti sebebiyle haksız yere 
kendisini hapsettiren Mustafa Ağa’yı hapse attırdığı
İşbu bâ‘isü’l-kitâb Süleyman Çelebi b. Derviş nâm kimesne meclis-i şer‘-i şerîf-i 
lâzımü’t-teşrîfde Mehmed Çavuş b. İbrahim nâm kimesne mah za rın da üzerine 
da‘vâ ve takrîr-i kelâm edip mezbûr Mehmed Çavuş’un emri ile karz-ı şer‘îden 
ve bir at bahâsından Celeb Mustafa Ağa’ya deyni olan beş yüz esedî guruşa ben 
kefîl olup ba‘dehû mezbûr Mehmed Çavuş deyn-i mezbûrun otuz esedî guruşunu 
dâyini mezbûr Mustafa Ağa’ya edâ ve îfâ ettiğinden sonra mezbûr Mustafa Ağa 
deyn-i bâkī-i mezbûru kefâletime binâen benden taleb ve da‘vâ ve beni haps et-
tirmekle suâl olunup mezbûr Mehmed Çavuş dahi emrine binâen haps olunmak 
matlûbumdur dedikde, gıbbe’s-suâl mezbûr Mehmed Çavuş merkūm Mustafa 
Ağa’ya ciheteyn-i mezbûreteynden deyni olan beş yüz esedî guruşa emri ile kefîl 
olup ba‘dehû otuz guruşunu edâ ettiğinden sonra mezbûr Mustafa Ağa deyn-i 
mezbûrdan bâkī için merkūm Süleyman Çelebi’yi haps ettirdiğini ikrâr etmeğin 
mûcebince mezbûr Mehmed Çavuş dahi haps olunmak üzre mâ vaka‘a bi’t-taleb 
ketb olundu.
Fi’l-yevmi’l-hâmis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hasan Çavuş el-Mübâşir, eş-Şeyh Mehmed Efendi, Yusuf b. Abdul-
lah, Halil b. İbrahim, Ramazan b. Ali.

985 [117a-4] Süleyman Çelebi b. Derviş’in, Mehmed Çavuş 
b. İbrahim’deki alacağı için mühlet verildiği
İşbu bâ‘isü’l-kitâb Süleyman Çelebi b. Derviş nâm kimesne meclis-i şer‘-i şerîf-i 
Ahmedî ve mahfil-i [dîn-i münîf-i] Muhammedî’de Mehmed Çavuş b. İbrahim 
nâm kimesne mah za rın da üzerine da‘vâ ve takrîr-i kelâm edip mezbûr Mehmed 
Çavuş zimmetinde karz-ı şer‘îden ve yedimden müşterâ ve makbûz beynimizde 
ma‘lûm olup esvâb bahâsından üç yüz esedî guruş hakkım vardır suâl olunup alı-
verilmek matlûbumdur dedikde gıbbe’s-suâl mezbûr Mehmed Çavuş cevâbında 
ciheteyn-i mezbûreteynden müdde‘î-i mezbûra deynim ancak iki yüz elli esedî 
guruşdur deyip ziyâdeyi inkâr etmeğin müdde‘î-i mezbûrdan ziyâde da‘vâsı için 
beyyine taleb olundukda ityân-ı beyyine için istimhâl etmekle mehl-i şer‘î ile 
imhâl olundukdan sonra mûcebince meblağ-ı mezbûr iki yüz elli esedî guruşu 
müdde‘î-i mezbûra edâya merkūm Mehmed Çavuş’a tenbîh olunmağın mâ hüve’l-
vâki‘ bi’t-taleb ketb olundu.
Fi’l-yevmi’l-hâmis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Sâbikūn.

986 [117a-5, Arapça] Mehmed b. el-Hâc Arslan adlı çocuğa babasının 
vasî tayin edildiği
Hâkim, el-Hâc Arslan b. el-Hâc Ali’yi, Mehmed nâm sulbî sagīr oğluna, zabt-ı 
ahvâli için ve hâl-i hayâtında medîne-i mahmiye-i Kostantıniyye ma hal lâ tın-
dan Cebecibaşı mahallesinde sâkine iken bundan akdem fevt olan Şehri Hâtun 
nâm annesinden irs-i şer‘le kendisine intikāl eden emvâlin hıfzı için ihtiyâcına 
binâen rüşd ve bülûğuna kadar vasî nasb etti. O da vesâyet-i mezbûreyi kabûl edip 
hizmet-i lâzımesini edâyı üzerine aldı.
Cerâ zâlike ve hurrire fi’l-yevmi’s-sâdis min Şevvâli’l-mükerrem sene seb‘a ve 
seb‘în ve elf.
Şuhûdü’l-hâl: Halil Beşe b. Ahmed Teberdâr, el-Hâc Yusuf b. el-Hâc Ali, el-Hâc 
Abdi b. el-Hâc Ramazan, Abdi Çelebi b. Hüseyin, Mehmed b. Ramazan.







987 [117a-6] Sâlih Beşe b. Lütfullah’ın, Yunus Beşe b. İbrahim’de 
alacağı olduğu
Gemici tâifesinden Sâlih Beşe b. Lütfullah nâm kimesne meclis-i şer‘-i hatîr-i 
lâzımü’t-tevkīrde Yunus Beşe b. İbrahim nâm kimesne mah za rın da üzerine da‘vâ 
ve takrîr-i kelâm edip bundan akdem merkūm Yunus Beşe’ye yüz seksen esedî 
guruşumu ikrâz ve teslîm ol dahi iktirâz ve kabz etmişidi hâlâ taleb ederim suâl 
olunsun dedikde gıbbe’s-suâl ve’l-inkâr müdde‘î-i mezbûrdan müdde‘âsını mü-
beyyine beyyine taleb olundukda ityân-ı beyyineden izhâr-ı acz ile istihlâf etme-
ğin fi’l-vâki‘ müdde‘î-i mezbûrdan vech-i muharrer üzre yüz seksen esedî guruş 
iktirâz ve kabz etmeyip meblağ-ı mezbûr zimmetinde edâsı lâzım deyni olma-
dığına merkūm Yunus Beşe’ye yemîn teklîf olundukda yemînden nükûl etmeğin 
mûcebince meblağ-ı mezbûr yüz seksen esedî guruşu müdde‘î-i merkūma edâya 
mezbûr Yunus Beşe’ye tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Süleyman Çelebi Hasan, İbrahim Çelebi b. Ahmed, Şükrullah Bey 
b. Mustafa, Resul b. Rıdvan.

988 [117b-1] Ahmed b. Ali’nin, el-Hâc Mehmed Ağa’da alacağı olduğu
Bogasici tâifesinden bâ‘isü’l-kitâb Ahmed b. Ali nâm kimesne meclis-i şer‘-i şerîf-i 
lâzımü’t-teşrîfde el-Hâc Mehmed Ağa b. Arslan Ağa mah za rın da üzerine da‘vâ 
ve takrîr-i kelâm edip yedimden müşterâ ve makbûz beynimizde ma‘lûm bogasi 
ve tülbent semenlerinden merkūm el-Hâc Mehmed Ağa zimmetinde beş bin iki 
yüz seksen akçe hakkım vardır suâl olunup alıverilmek matlûbumdur dedikde, 
gıbbe’s-suâl mezbûr el-Hâc Mehmed Ağa müdde‘î-i mezbûr zimmetinde vâcibü’l-
edâ ve lâzımü’l-kazâ beş bin iki yüz seksen akçe deyni olduğunu tâyi‘an ikrâr ve 
i‘tirâf etmeğin mûcebince meblağ-ı mezbûru müdde‘î-i mezbûra edâya merkūm 
el-Hâc Mehmed Ağa’ya tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Yusuf Çavuş [b.] Abdullah el-Mübâşir, çukadâr Hasan b. Abdullah, 
Ahmed b. Ali, fahrü’l-eşbâh Şaban Ağa Ser-muhzırân, İbrahim b. Ahmed, Hasan 
Çelebi b. Ahmed.

989 [117b-2] el-Hâc İsmail b. Ali’nin, el-Hâc Mehmed Ağa’da 
alacağı olduğu
Çukacı tâifesinden bâ‘isü’l-kitâb el-Hâc İsmail b. Ali nâm kimesne meclis-i şer‘-i 
şerîf-i Ahmedî ve mahfil-i dîn-i münîf-i Muhammedî’de el-Hâc Mehmed Ağa 
b. Arslan mah za rın da üzerine da‘vâ ve takrîr-i kelâm edip yedimden müşterâ 
ve makbûz beynimizde ma‘lûm çuka ve kumaş bahâlarından mezbûr Meh-
med Ağa zimmetinde elli sekiz esedî guruş hakkım vardır suâl olunup alıveril-
mek matlûbumdur dedikde, gıbbe’s-suâl mezbûr el-Hâc Mehmed Ağa cihet-i 
mezbûreden müdde‘î-i mezbûra zimmetinde vâcibü’l-edâ ve lâzımü’l-kazâ elli se-
kiz esedî guruş deyni olduğunu tâyi‘an ikrâr etmeğin mûcebince meblağ-ı mezbûr 
elli sekiz esedî guruşu müdde‘î-i mezbûra edâya merkūm el-Hâc Mehmed Ağa’ya 
tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Sâbikūn.

990 [117b-3] Şahin b. Abdullah’ın dört sene önce Mehmed Reis b. Ali 
tarafından âzat edildiği
Rıkk-ı sâbıkını mu‘terif olan işbu orta boylu, açık kaşlı, elâ gözlü Rûsiyyü’l-asl 
Şahin b. Abdullah nâm kimesne meclis-i şer‘de rakīki olmak üzre kendiye vâzı‘ü’l-
yed olan Cezâyirli Mehmed Reis b. Ali mah za rın da üzerine da‘vâ ve takrîr-i 
kelâm edip mezbûr Mehmed Reis abd-i memlûkü olduğum hâlde beni tedbîr-i 
mutlak ile müdebber ettiğinden sonra târih-i kitâbdan dört sene mukaddem ma-
lından i‘tâk ve zümre-i ahrâr-ı asliyyîne idrâc ve ilhâk edip hattâ ikrâr dahi et-
mişiken rakīk üzre bi gayrı hakkın bana vaz‘-ı yed eder suâl olunup üzerimden 
yed-i mubtılası kasr ve izâle ve sebîlim tahliyye olunmak matlûbumdur dedik-
de gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyine 
taleb olundukda mahmiye-i İstanbul’da Molla Gürânî mahallesi sük kâ nın dan 
el-Hâc Cafer Ağa b. Hüseyin ve kasaba-i Kasım Paşa’da Uzun Piyâle Paşa sarayı 
kurbunda sâkin Ali b. Ahmed ve Gemici tâifesinden Tekfûrdağlı Yazıcı Mustafa 
Çelebi b. Mehmed ve Diyarbekirli Mehmed b. Ali nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka mezbûr Mehmed 
Reis mevsûf-ı mezbûru târih-i kitâbdan dört sene mukaddem âzâd ettiğini bizim 
huzûrumuzda mukaddemâ ikrâr ve bizi işhâd etmişidi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde 
şuhûd-ı mezbûrenin keyfiyyet-i hâlini suâl için küttâb-ı mahkemeden Sofu Meh-
med Efendi ile huddâmdan Veli b. Mahmud nâm kimesne irsâl olunup anlar dahi 
şuhûd-ı mezbûrenin ahvâlini âlim olan Abdullah Efendi b. Himmet Efendi ve Ali 
Çelebi b. Hasan ve el-Hâc Hüseyin b. Osman ve el-Hâc Ramazan b. Himmet ve 
el-Hâc Hasan b. Abdullah ve Mehmed b. Mehmed ve Ali b. Abdullah ve el-Hâc 
Hasan b. Abdullah ve Ali b. Abdullah ve el-Hâc Mübârek b. Mübârek nâm ki-
mesnelerden şuhûd-ı mezbûrenin keyfiyyet-i hâli[ni] suâl ettiklerinde her biri adl 
velev aleynâ makbûlü’ş-şehâdedirler deyû haber verdiklerini mevlânâ-yı mezbûr 
mahallinde tahrîr ba‘dehû mezbûr Veli ile meclis-i şer‘a gelip alâ vukū‘ihî inhâ ve 
takrîr etmeleri ile alenen ve ba‘dehû sırren ta‘dîl ve tezkiyye olunduklarından son-
ra şehâdetleri makbûle olmağın mûcebince mevsûf-ı mezbûrun hürriyetine hükm 
ve sebîli tahliyye olunup üzerinden kasr-ı yedine mezbûr Mehmed Reis’e tenbîh 
olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-eşbâh Eyüb Ağa b. ( ) Kethüdâ-yı Hazret, fahrü’l-akrân 
Hasan Beşe b. Abdullah Çukadâr, Abdullah Çavuş el-Mübâşir, İbrahim Çelebi b. 
Ahmed.

991 [117b-4] el-Hâc Mehmed Ağa ile kızı Âişe’ye ait vakıf evin mütevelli 
izni ile İbrahim Ağa’ya devredildiği
Mahmiye-i İstanbul’da Kabasakal Sinan mahallesi ahâlîsinden iken bundan akdem 
vefât eden Arslan Ağa b. Abdullah’ın kebîr oğlu el-Hâc Mehmed Ağa ile kebîre kızı 
Âişe nâm hâtun meclis-i şer‘-i şerîfde hâlâ Kiler-i hâssa kethüdâsı olan umdetü’l-
emâsil ve’l-eşbâh bâ‘isü’l-kitâb İbrahim Ağa tarafından husûs-ı âti’l-beyâna 
vekîl olduğu İbrahim Bey b. Musa ve Ahmed Bey b. Ebûbekir nâm kimesneler 
şehâdetleri ile şer‘an sâbit olup hâssa helvacılarından olan fahrü’l-akrân Hüseyin 
Bey b. Abdurrahman mah za rın da her biri ikrâr ve takrîr-i kelâm edip merhûm 
Yahya Çelebi vakfı’ndan olup mahalle-i mezbûrede vâki‘ iki tarafdan Âişe Sultan 
vakfı ve bir tarafdan Murad Çelebi mülkü ve bir tarafdan tarîk-i âm ile mahdûd 
hâricen ve dâhilen fevkānî ve tahtânî büyût-ı adîde ve bir hamam ve bir mahzen 
ve iki hadîka ve üç ahır ve kenîf ve tarîk-i âm tarafında beş bâb dükkânları müş-
temil olup müteveff â-yı mezbûrdan intikāl-i âdî ile intikāl etmekle ale’l-iştirâki’s-
seviy icâre-i mu‘accele ve ayda üç yüz akçe ücret-i müeccele ile tasarrufumuzda 
olan menzilimizin hakk-ı tasarrufunu vekîl-i mezbûr Hüseyin Bey’e altı bin esedî 
guruş bedel mukābelesinde vakf-ı mezbûr mütevellîsi Ahmed Bey’in izni ile ferâğ 
ve tefvîz ve teslîm edip ol dahi müvekkil-i müşârün-ileyh İbrahim Ağa için te-
fevvuz ve tesellüm ettiğinden sonra bedel-i mezbûr altı bin esedî guruşu vekîl-i 
mezbûr Hüseyin Bey yedinden tamâmen ahz u kabz eyledik, min ba‘d menzil-i 
mahdûd-ı mezbûr müvekkil-i müşârün-ileyh İbrahim Ağa’nın hakk-ı müfevva-
zıdır emsâli gibi mutasarrıf olsun dediklerinde gıbbe’t-tasdîk mâ hüve’l-vâki‘ bi’t-
taleb ketb olundu.
Fi’l-yevmi’s-sâdis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-emsâl ve’l-a‘yân Kapıağası Ali Ağa, fahrü’l-müderrisîn 
Yusuf Efendi, zahrü’l-akrân el-Hâc Mustafa Ağa, zahrü’l-emsâl Mehmed Ağa 
el-Yesârî, fahrü’l-akrân Mumcu Bâşezâde Ahmed Çelebi, fahrü’l-küttâb Hasan 
Efendi, zahrü’l-a‘yân el-Hâc Halil Ağa, zahrü’l-emsâl Abdullah Çelebi b. Süley-
man Efendi, helvacı Ahmed Bey, Cündî Ahmed Bey.

992 [118a-1, Arapça] Havva bt. Mehmed Çelebi adlı çocuğa nafaka 
takdir edildiği
Hâkim, Havva bt. Mehmed Çelebi nâm sagīrenin nafakası, kisvesi ve sâir havâic-i 
zarûriyyesi için, mahmiye-i Kostantıniyye ma hal lâ tın dan Murad Paşa-yı Atîk 
mahallesinde sâkine olan Belkıs bt. Abdullah nâm annesi ve hâdinesinin tale-
biyle mezbûr Mehmed Çelebi üzerine, zeylde mezkûr târihden i‘tibâren yevmî 
râyicü’l-vakt beş akçe farz ve takdîr etti ve meblağ-ı mefrûz-i mezbûru, sagīre-i 
mezkûrenin havâicine sarf etmesine ve vakt-i hâcette istidâne edip vakt-i zaferde 
mezbûr Mehmed Çelebi’ye rücû‘ etmesine mezkûre Belkıs’a izin verdi.
Cerâ zâlike ve hurrire fi’l-yevmi’s-sânî min Şevvâli’l-mükerrem sene seb‘a ve seb‘a 
ve elf.
Şuhûdü’l-hâl: Mehmed Efendi b. Ahmed el-İmâm, Mehmed Efendi b. Hasan el-
Kayyım, Mehmed Çelebi b. Ramazan, Abdullah Çelebi b. Mehmed.

993 [118a-2] Hatice bt. Mehmed Efendi’nin, Fâtıma Hatun’a câriye satışı 
davasında sulh yoluyla anlaştıkları
Mahmiye-i İstanbul’da Çıkrıkçı Kemal mahallesi sâkinelerinden fahrü’l-
muhadderât Fâtıma Hâtun bt. hazret-i Mesud Efendi tarafından husûs-ı âti’l-
beyâna vekîl olduğu zâtını ma‘rifet-i şer‘iyye ile ârifân Mustafa Efendi b. (  ) ve 
Murtaza Efendi b. Mehmed nâm kimesneler şehâdetleriyle şer‘an sâbit olan 
fahrü’l-müderrisîni’l-kirâm Mehmed Efendi b. İsmail meclis-i şer‘-i şerîfde 
mahmiye-i mezbûrda Horhor kurbunda sâkine Hatice bt. Mehmed Efendi nâm 
hâtun tarafından husûs-ı âti’l-beyâna vekîl olduğu Yahya Çelebi b. Sâlih Ağa ve 
İsa Beşe b. Mehmed nâm kimesneler şehâdetleriyle şer‘an sâbit olan Yusuf Beşe 
b. Abdullah mah za rın da ikrâr ve takrîr-i kelâm edip müvekkile-i mezbûre Hatice 
işbu orta boylu, açık kaşlı, gök elâ gözlü Rûsiyyetü’l-asl Muazzez bt. Abdullah’ı 
yedinde mülkü olduğu hâlde târih-i kitâbdan üç ay mukaddem üç yüz on beş 
esedî guruşa müvekkilem mezbûre Fâtıma’ya bikr olmağla bey‘ ve teslîm ve kabz-ı 
semen ettiğinden sonra müvekkilem mezbûre Fâtıma ba‘de’l-iştirâ ve’t-tesellüm 
mevsûfe-i mezbûreyi bikr olmamağla müvekkile-i mezbûre Hatice’ye red murâd 
ettiğinde mezbûre Hatice dahi bikr olmak üzre bey‘ ettiğini inkâr etmekle beyn-
lerinde nizâ‘-ı küllî vukū‘undan sonra muslihûn tavassut edip müvekkilem 
mezbûre Hatice beynlerinde yüz beş esedî guruş üzerine inşâ-i akd-i sulh ettik-
lerinde müvekkilem mezbûre Fâtıma dahi sulh-i mezbûru kabûl ve bedel-i sulh 
olan meblağ-ı mezbûr yüz beş esedî guruşu ahz u kabz ettiğinden sonra husûs-ı 
mezbûra müte‘allika da‘vâdan her biri âharın zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledi dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-ışrîn min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: İbrahim Çelebi b. Mehmed, Hasan Çelebi b. Ahmed, Veli Çelebi b. 
Mahmud, Mehmed Efendi b. İsmail.

994 [118a-3] Hâkime bt. Hasan’ın, el-Hâc Mustafa b. el-Hâc Osman’dan 
muhâlaa yoluyla boşandığı
Mahmiye-i İstanbul’da Mi‘mâr İlyas mahallesi sâkinelerinden Hâkime bt. Hasan 
nâm hâtun meclis-i şer‘-i şerîf-i lâzımü’t-teşrîfde zevci işbu bâ‘isü’l-kitâb el-Hâc 
Mustafa b. el-Hâc Osman mah za rın da ikrâr ve takrîr-i kelâm edip zevcim mezbûr 
el-Hâc Mustafa zimmetinde mütekarrir ve ma‘kūdun-aleyh olan beş bin akçe 
mehr-i müeccelim ve nafaka-i iddet-i mu‘ayyenemden fâriğa olup ve me’ûnet-i 
süknâm dahi kendi üzerime olmak üzre ve eşyâ-i memlûkemden bin akçe kıy-
metli bir al kaft anım bedel-i hul‘ olmak üzre zevcim mezbûr el-Hâc Mustafa ile 
muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl ey-
ledikden sonra zevciyyete müte‘allika âmme-i da‘vâdan her birimiz âharın zim-
metini ibrâ-i âm ile ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Abdüllatîf Efendi b. Abdülkerim el-İmâm, Musa Halîfe b. Osman 
el-Müezzin, el-Hâc Hüseyin b. Hasan, İsmail b. İbrahim, Ali b. Abdülkerim.

995 [118a-4] Hüseyin Çavuş b. Mehmed’in, ev hissesini Muammer 
bt. Abdullah’a sattığı
Vilâyet-i Rumeli’nde Nevrekob kazâsına tâbi‘ Veterme nâm karye ahâlîsinden 
Hüseyin Çavuş b. Mehmed nâm kimesne meclis-i şer‘de mahmiye-i İstanbul’da 
Hayreddin Bey mahallesinde sâkine bâ‘isetü’l-kitâb Muammer bt. Abdullah 
nâm hâtunun zevci tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân olan Mehmed Efendi b. Ahmed ve Süleyman Ağa b. Mahmud 
nâm kimesneler şehâdetleriyle şer‘an sâbit olan Receb Ağa b. Mustafa nâm ki-
mesne mah za rın da ikrâr ve takrîr-i kelâm edip südüsü benim ve hamse-i esdâsı 
müvekkile-i mezbûre ile sagīr oğlu Mehmed’in mülk-i mevrûsu olup mahalle-i 
mezbûrede vâki‘ iki tarafından tarîk-i âm ve bir tarafdan umdetü’l-mevâli’l-
kirâm Bâli Efendi menzili ve bir tarafdan Medîne-i Münevvere vakfı ile mahdûd 
muhavvata-i hâriciyyesinin tabaka-i ulyâsında iki bâb oda ve bir sofa ve tabaka-i 
vustâsında iki bâb oda ve altlarında bir ahır ve muhavvata-i dâhiliyyesinin 
tabaka-i ulyâsında iki bâb oda ve bir sofa ve bir tahta-pûş ve tabaka-i vustâsında 
iki bâb oda ve altlarında bir matbah ve bir kiler ve bir su kuyusu ve havlu ve 
kenîfi müştemil menzilden vech-i muharrer üzre hissem olan südüs-i şâyi‘ini 
müvekkile-i mezbûre Muammer’e tarafeynden îcâb ve kabûlü hâvî şurût-ı müf-
sideden ârî bey‘-i bâtt-ı şer‘î ile kırk yedi bin beş yüz akçeye bey‘ ve teslîm edip 
ol dahi iştirâ ve tesellüm ettiğinden sonra semen-i mezbûr kırk yedi bin beş yüz 
akçeden müvekkile-i mezbûre Muammer’in zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledim min ba‘d menzil-i mahdûd-ı mezbûrun südüs-i 
şâyi‘i müvekkile-i mezbûre[nin] mülk-i müşterâsıdır keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâdis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Receb Efendi b. Mehmed sâkin-i mahalle-i Acımusluk, Ahmed 
Efendi b. el-Hâc Hasan, Hasan Çelebi b. Ahmed, Mehmed Çelebi b. Ali, Siyavuş 
b. Abdullah.

996 [118a-5] Havva bt. Abdi’nin, Ali Beşe b. Oruç’tan muhâlaa 
yoluyla boşandığı
Mahmiye-i İstanbul’da Hoca Kasım Gönânî mahallesi sâkinelerinden Hav-
va bt. Abdi nâm hâtun meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de işbu bâ‘isü’l-kitâb zevci Ali Beşe b. Oruc mah za rın da ikrâr ve 
takrîr-i kelâm edip zevcim mezbûr Ali Beşe zimmetinde mütekarrir ve ma‘kūdun-
aleyh olan altı bin akçe mehr-i müeccelim ve nafaka-i iddet-i ma‘lûmem üzer-
lerine ve me’ûnet-i süknâm dahi kendi üzerime olmak üzre zevcim mezbûr Ali 
Beşe ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl 
eyledikden sonra zevciyyete ve târih-i kitâba gelince beynimizde cârî olan ahz 
ve i‘tâ ve mu‘âmelât-ı şettâya müte‘allika da‘vâdan her birimiz âharın zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Osman Efendi b. Mehmed el-İmâm, Mehmed Ağa b. Osman, Hüse-
yin Efendi [b.] Abdülmümin, İsmail Çelebi b. Mehmed, Mehmed Beşe b. Mustafa, 
el-Hâc Ahmed b. Ömer.







997 [118a-6] Ramazan Beşe’nin Mehmed ve Sâlih b. Lütfullah’tan satın 
aldığı gemiyi geri vermek istemesinin reddi
Gemici tâifesinden Ramazan Beşe b. Mahmud nâm kimesne meclis-i şer‘-i şerîf-i 
lâzımü’t-teşrîfde Mehmed ve Sâlih ibney Lütfullah nâm şerîkler mahzarların-
da üzerlerine da‘vâ ve takrîr-i kelâm edip mezbûrân Mehmed ve Sâlih târih-i 
kitâbdan altmış gün mukaddem ale’l-iştirâki’s-seviy yedlerinde mülkleri olup 
mahrûse-i Galata’da Kalafatyeri demekle ma‘rûf iskelede merbût şayka ta‘bîr olu-
nur gemiyi yirmi altı zirâ‘dır deyû bana bin yüz kıt‘a esedî guruşa bey‘ ve teslîm 
ve kabz-ı semen etmişleridi hâlâ mârrü’z-zikr gemiyi mesâha eylediğimde yirmi 
beş zirâ‘ gelmişdir suâl olunup mûceb-i şer‘îsi icrâ olunmak matlûbumdur dedik-
de, gıbbe’s-suâl [118b] mezbûrân Mehmed ve Sâlih cevâblarında fi’l-vâki‘ târih-i 
mezbûrda semen-i mezkûra mârrü’z-zikr gemiyi vech-i muharrer üzre müdde‘î-i 
merkūma bey‘ ve teslîm ve kabz-ı semen eylediğimizden sonra mezbûr Ramazan 
Beşe mârrü’z-zikr gemiyi vech-i meşrûh üzre mesâha edip yirmi beş zirâ‘ geldik-
den sonra kabûl edip kalafata yatırıp bir âhar iskeleye götürmüşdü deyû def ‘le 
mukābele ettiklerinde gıbbe’l-istintâk ve’l-inkâr mezkûrân Mehmed ve Sâlih’den 
def ‘-i mezbûrlarını mübeyyine beyyine taleb olundukda ityân-ı beyyineden 
izhâr-ı acz edip istihlâf ettiklerinde fi’l-vâki‘ mârrü’z-zikr gemiyi mesâha edip yir-
mi beş zirâ‘ geldikden sonra vech-i meşrûh üzre kabûl etmediğine merkūm Rama-
zan Beşe’ye yemîn teklîf olundukda yemînden nükûl etmeğin mûcebince mezbûr 
Ramazan Beşe bî-vech mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hasan Efendi b. Mehmed, Yusuf Beşe b. Abdullah el-Mübâşir, Mus-
tafa Çelebi b. Mehmed, Musa b. Ahmed.

998 [118b-1] Mehmed Bey b. Receb’in, Mehmed Ağa b. Sinan’a 
borçlu olduğu
Mahmiye-i İstanbul’da Kızıltaş mahallesinde sâkin kıdvetü’l-emâsil ve’l-akrân 
Mehmed Ağa b. Sinan’ın vilâyet-i Rumeli’nde Mora sancağında Halomiç kazâsına 
tâbi‘ Polocova nâm karyede ve gayrıda berâtla mutasarrıf olduğu ze‘âmetinde 
subaşı olan Mehmed Bey b. Receb nâm kimesne mahfil-i kazâda müşârün-ileyh 
Mehmed Ağa tarafından ikrâr-ı âti’l-beyânı tasdîka vekîl olup Mehmed Bey b. 
Yusuf ve Hüseyin Bey b. Mahmud nâm kimesneler şehâdetleriyle şer‘an vekâleti 
sâbite olan Memi Bey b. Ömer mah za rın da ikrâr ve takrîr-i kelâm edip müşârün-
ileyh Mehmed Ağa’ya cihet-i karz-ı şer‘îden bin yüz kıt‘a esedî guruş zimmetimde 
vâcibü’l-edâ ve lâzımü’l-kazâ deynim olup meblağ-ı merkūmu bin yetmiş sekiz 
senesinde vâki‘ rûz-ı Kasım’da müşârün-ileyh Mehmed Ağa’ya tamâmen edâya 
ta‘ahhüd eyledim dedikde mukırr-ı mezbûr Mehmed Bey vech-i meşrûh üzre cârî 
olan ikrârını vekîl-i merkūm Memi Bey vicâhen tasdîk ve şifâhen tahkīk etmeğin 
mâ vaka‘a bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mustafa Ağa ez-Za‘îm, Mustafa Bey b. ( ) el-Cündî Şaban Bey b. ( ) 
Çavuş, Mustafa Çavuş el-Cündî, Mehmed Çelebi b. ( ).

999 [118b-2] Ölen Halil b. Musa’nın çocuklarına vasî olan Mehmed 
Bey b. Receb’in, Mehmed Efendi b. Ali’nin el koyduğu terekeden 
hisseleri aldığı
Vilâyet-i Anadolu’da Mudurnu kazâsına tâbi‘ Avdullar nâm karye ahâlîsinden 
iken fevt olan Halil b. Musa’nın sagīre kızları Cennet ve Ümmühâni’nin tesviye-i 
umûrları için taraf-ı şer‘den vasî nasb olundukdan sonra vesâyet-i mezbûreyi kabûl 
eden râfi‘ü’l-kitâb Mehmed Bey b. Receb nâm kimesne meclis-i şer‘de mahmiye-i 
İstanbul’da Hasbahçe’de bostancı iken bundan akdem vefât eden bağcı Mustafa Bey 
b. Halil’in li eb karındaşı Mehmed nâm sagīrin vasiyy-i muhtârı olmağla tereke-i 
müteveff â-yı mezbûra vâzı‘ü’l-yed olup Hastalar imâmı olan Mehmed Efendi b. 
Ali nâm kimesne mah za rın da da‘vâ ve takrîr-i kelâm edip müteveff â-yı mezbûr ile 
vasîleri olduğum sagīretân-ı mezbûretân li eb karındaşlar olup babaları ismi Halil 
b. Musa ve maskat-ı re’sleri karye-i mezbûre olup müteveff â-yı mezbûrun verâseti 
sagīretân ile mezbûr Mehmed Efendi’nin vasîsi olduğu sagīr-i mezbûr Mehmed’e 
münhasıra iken mezbûr Mehmed Efendi tereke-i müteveff â-yı mezbûrdan dört 
sehimden sagīretân-ı mezbûretânın hisseleri olan iki sehmi bana teslîmden 
imtinâ‘ eder suâl olunup ihkāk-ı hak olunmak matlûbumdur dedikde gıbbe’s-suâl 
ve’l-inkâr müdde‘î-i mezbûrdan müdde‘âsını mübeyyine beyyine taleb olundukda 
karye-i mezbûre ahâlîsinden Sâlih b. Musli ve Mustafa b. Yusuf nâm kimesne[ler] 
li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
müteveff â-yı mezbûr ile sagīretân-ı mezbûretân Cennet ve Ümmühâni li eb karın-
daşlar olup babaları ismi Halil b. Musa ve maskat-ı re’sleri karye-i mezbûre olup 
müteveff â-yı mezbûrun verâseti sagīretân-ı mezbûretân ile li eb karındaşı sagīr-i 
mezbûr Mehmed’e münhasıradır, biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebince sagīretân-ı mezbûretânın vech-i 
muharrer üzre verâsetlerine hükm olunup tereke-i müteveff â-yı mezbûrun dört 
sehimden iki sehmini müdde‘î-i mezbûra teslîme merkūm Mehmed Efendi’ye 
tenbîh olunmağın mâ vaka‘a bi’t-taleb ketb olundu.
Fî selhi Ramazâni’l-mübârek li sene seb‘a ve seb‘în ve elf.
Şuhûdü’l-hâl: Hasan Beşe b. Abdullah Çukadâr, Mehmed Çelebi b. ( ) Kethüdâ-
yı muhzırân, Hasan Çelebi b. Ahmed, Abdi Çelebi b. Hüseyin, Mehmed Beşe b. 
Ramazan.

1000 [118b-3] Dimitri v. Kostantin’in, Hasan Bey’e kürk bahasından 
borçlu olduğu
Mahmiye-i Edirne’de vâki‘ Saray-ı cedîd-i sultânî ebvâbından Mekkiyekapısı bek-
çisi olan Hasan Bey tarafından husûs-ı âti’l-beyâna vekîl olduğu Mirahor Mustafa 
Bey b. Ramazan ve sarrâc Ahmed Bey b. Ali nâm kimesneler şehâdetleriyle şer‘an 
sâbit olan umdetü’l-emâsil ve’l-akrân Fazlullah Ağa b. Hasan dîvân-ı kāimmakām-ı 
hazret-i sadr-ı a‘zamîde akd olunan meclis-i şer‘-i şerîf-i Ahmedî ve mahfil-i dîn-i 
münîf-i Muhammedî’de kürkçü tâifesinden Dimitri v. Kostantin nâm zimmî mah-
za rın da üzerine da‘vâ ve takrîr-i kelâm edip müvekkilim mezbûr Hasan Bey’in ye-
dinden müşterâ ve makbûz beynlerinde ma‘lûm samur kürk bahâsından mezbûr 
Dimitri zimmetinde iki yüz esedî guruş hakkı vardır, suâl olunup alıverilmek 
matlûbumdur dedikde gıbbe’s-suâl mezbûr Dimitri müvekkil-i mezbûr cihet-i 
mezbûrdan zimmetinde vâcibü’l-edâ ve lâzımü’l-kazâ iki yüz esedî guruş deynini 
tâyi‘an ikrâr ve i‘tirâf etmeğin mûcebince meblağ-ı mezbûru vekîl-i mûmâ-ileyhe 
edâya merkūm Dimitri’ye tenbîh olunmağın mâ hüve’l-vâki‘ bi’t-taleb ketb olun-
du.
Fi’l-yevmi’s-sâdis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-emâsil ve’l-akrân İsmail Ağa b. (  ) Serçavuşân, fahrü’l-
eşbâh Şaban Ağa Ser-muhzırân, umdetü’l-eşbâh Eyüb Ağa Kethüdâ-yı hazret-i 
efendi, Hasan Beşe Çukadâr.

1001 [118b-4] Avadik b. Allahverdi’nin ölen ortağı Ohannis ile topladığı 
cizye paralarından herhangi bir borcu olmadığı, Ohannis’in vârisi 
ile de hesaplaştığı
Diya[r]bekir sancağında Çüngüş kazâsında Üveys nâm karye ahâlîsinden 
olup bundan akdem mahmiye-i İstanbul’da hâlik olan Ohannis v. Meniş nâm 
Ermeni’nin sulbî oğlu Mardiros nâm sagīrin vasiyy-i muhtârı olan Toros v. Haçuk 
nâm Ermeni mahfil-i kazâda karye-i merkūme ahâlîsinden Avadik b. Allahverdi 
nâm Ermeni muvâcehesinde üzerine da‘vâ ve takrîr-i kelâm edip karye-i mezbûre 
ahâlîsinden bin yetmiş yedi senesinde üzerlerine edâsı lâzım gelen cizyelerini 
cem‘a taraf-ı aliyyeden memûr olan Şaban Ağa nâm kimesneden karye-i mezbûre 
ahâlîsinin cizyelerini cem‘a merkūm Avadik ta‘ahhüd ve iltizâm eyledikde husûs-ı 
mezbûrda mezbûr Avadik ile şerîk olmak için hâlik-i mezbûr Ohannis mezbûr 
Şaban Ağa’ya ver deyû yüz seksen kıt‘a esedî guruşunu mezbûr Avadik’e teslîm 
eyledikden sonra husûs-ı mezbûrda şirketden ferâğ edip meblağ-ı mezkûr yüz 
seksen guruşun doksan guruşunu merkūm Avadik’den geri alıp doksan guruşu 
merkūm Avadik yedinde kalıp kable’l-istîfâ merkūm Ohannis hâlik olmağın suâl 
olunup [119a] meblağ-ı bâkī-i mezbûr doksan guruşun merkūm Avadik’den alı-
verilmesi matlûbumdur dedikde, gıbbe’s-suâl Avadik cevâbında hâlik-i mezbûr 
Ohannis’e hâl-i hayâtında meblağ-ı bâkī-i mezbûr doksan guruşunu dahi bin yet-
miş altı Zilka‘desi’nin yirmi beşinci gününde def ‘ ve teslîm eyledikde vech-i mu-
harrer üzre bana def ‘ eylediği yüz seksen guruşdan yedimde bir akçe ve bir hab-
besi bâkī kalmayıp mecmû‘unu yedimden ahz ve istîfâ ettiğini ikrâr edip husûs-ı 
mezkûra müte‘allika da‘vâdan zimmetimi ibrâ eylemiş idi deyû def ‘le mukābele 
edicek gıbbe’l-istintâk ve’l-inkâr merkūm Avadik’den def ‘-i mezbûrunu mübeyyi-
ne beyyine taleb olundukda Karaman’da kepekçi tâifesinden olan Serkis v. Marat 
ve Zaharya v. Kiryakos nâm Ermeniler li ecli’ş-şehâde meclis-i şer‘-i şerîfe hâzırân 
olup istişhâd olunduklarında fi’l-hakīka merkūm Ohannis hâl-i hayâtında bin 
yetmiş altı Zilka‘desi’nin yirmi beşinci gününde vech-i mübeyyen üzre mezbûr 
Avadik yedinde bâkī kalan doksan guruşu bizim huzûrumuzda merkūm Avadik 
yedinden ahz ve istîfâ eyledikde, bundan akdem karye-i mezbûre ahâlîsinin bin 
yetmiş yedi senesinde üzerlerine edâsı lâzım gelen cizyelerini cem‘a merkūm Ava-
dik ile şerîk olmak için mezbûr Avadik’e bundan akdem def ‘ ve teslîm eylediğim 
yüz seksen guruşun doksanını mukaddemâ yedinden almış idim hâliyâ doksanını 
dahi alıp meblağ-ı mezbûrdan merkūm Avadik yedinde bir akçe ve bir habbe hak-
kım kalmayıp husûs-ı mezbûra müte‘allika da‘vâdan merkūm Avadik’in zimmeti-
ni ibrâ eyledim deyip ikrâr ve ibrâsına bizi işhâd etmiş idi, bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde 
gıbbe ri‘âyeti şerâiti’l-kabûl şehâdetleri makbûle olmağın mûcebince müdde‘î-i 
mezbûr Mardiros vech-i muharrer üzre mu‘ârazadan men‘ birle mâ vaka‘a bi’t-
taleb ketb olundu.
Fi’l-yevmi’s-sâdis min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Hasan Çelebi b. Ahmed, İbrahim Çe-
lebi b. Ahmed, Mehmed Bey b. Abdullah, Hasan Çelebi b. Bayram.

1002 [119a-1] Kenan b. Hüseyin’in ölen el-Hâc Ali’nin terekesini almadığı 
ve vasîden gizlemediği
Mahmiye-i İstanbul’da Ali Paşa-yı [Atîk] mahallesinde sâkin iken bundan akdem 
vefât eden el-Hâc Ali b. Mehmed nâm kimesnenin hasren vârisleri olan sulbî sagīr 
oğlu Ahmed ve sulbiye sagīre kızı Âişe’nin tesviye-i umûrlarına kıbel-i şer‘den 
mansûb vasîleri olan Abdurrahman b. Ömer nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de bâ‘isü’l-kitâb Kenan b. Hü-
seyin nâm kimesne mah za rın da bi’l-vesâye üzerine da‘vâ ve takrîr-i kelâm edip 
merkūm Kenan müteveff â-yı mezbûr el-Hâc Ali Bey eniştesi olmağla bi gayrı hak-
kın muhallefâtından iki yüz esedî guruşunu ahz ve ihfâ eylemişdir, suâl olunup 
ihkāk-ı hak olunmak matlûbumdur dedikde gıbbe’s-suâl ve akībe’l-inkâr müdde‘î-i 
mezbûrdan müdde‘âsını mübeyyine beyyine taleb olundukda ityân-ı beyyineden 
izhâr-ı acz ile istihlâf etmeğin merkūm Kenan’a müteveff â-yı mezbûrun terekesin-
den meblağ-ı mezbûr iki yüz esedî guruşunu bi gayrı hakkın ahz ve ihfâ etmeyip 
elân üzerine red ve emsâlini zamân lâzım olmadığına yemîn teklîf olundukda ol 
dahi alâ vefk i’l-mes’ûl yemîn billâhi te‘âlâ etmeğin mûcebince müdde‘î-i mezbûr 
bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Abdurrahman Çelebi [b.] Ömer, Musa b. Bekir, Mustafa b. Murtaza, 
Ali Çelebi b. Mustafa, Şükrullah Bey b. Mustafa.

1003 [119a-2] Hasan Ağa’nın mahalle mescidine vakfettiği harap menzil 
yerini Nakkaş Mehmed Çelebi’nin yeniden inşa etmek üzere 
mütevelli izniyle aldığı ve enkazı keşfettirdiği
Mahmiye-i İstanbul’da Küçük Karaman kurbunda Mi‘mâr Sinan mahallesi sük kâ-
nın dan işbu bâ‘isü’l-kitâb nakkāş Mehmed Çelebi b. Abdülvehhâb nâm kimesne 
meclis-i şer‘-i şerîfde takrîr-i kelâm ve ta‘bîr ani’l-merâm edip merhûm Hasan 
Ağa nâm sâhibü’l-hayr vakf-ı lâzım ile vakf ve tevliyyet ve gallesini mahalle-i 
mezbûre mescid-i şerîfi ve ma‘bed-i latîfinde imâm olanlara şart eylediği mahalle-i 
mezbûrede vâki‘ bir tarafdan ba‘zen umdetü’l-mevâli’l-kirâm Tatar Abdullah 
Efendi menzili ve ba‘zen vakf-ı mezbûrdan Ömer Beşe nâm kimesne tasarrufun-
da olan menzil ve bir tarafdan gallesi mescid-i şerîf-i mezkûrda müezzin olanlara 
meşrûta Kâtibe nâm hâtun tasarrufunda olan menzil ve bir tarafdan tarîk-i hâs ve 
bir tarafdan tarîk-i âm ile mahdûd tahtânî bir oda ve mezbûr Ömer Beşe tasarru-
funda olan menzil kenîfi ile çukuru müşterek bir kenîf ve havluyu müştemil men-
zil mürûr-ı eyyâm ve kürûr-ı a‘vâm ile harâb ve mâil-i türâb olup müceddeden 
binâ olunmadan bir vech ile kābil-i süknâ olmayıp ve binâsına mevkūf bir nesne 
dahi olmamağın mescid-i şerîf-i mezkûrun bi’l-fi‘l imâmı olup menzil-i mahdûd-ı 
mezkûrun hâliyâ mütevellîsi ve mutasarrıfı olan fahrü’l-eimme Abdülhâlik Efendi 
b. Abdurrahman Efendi hisse-i menzil-i mezbûru tevliyyet-i mahkiyesi hasebiyle 
icâre-i müeccele ve eyleyeceği binâ mu‘accelesine mahsûb olmak üzre tâlibine arz 
eylediğinde vech-i muharrer üzre istîcâra kimesne tâlib olmamağın nice zamân 
şöyle harâbe ve mu‘attala kalıp cânib-i vakfa bir nesne âid olmamağla mütevellî-i 
mezkûr arsa-i mezbûreyi re’y-i hâkim ile ba‘de’l-müzâyede ve inkıtâ‘i’r-rağbe 
ecr-i misli olan iki bin akçe icâre-i mu‘accele-i makbûza ve ayda otuz akçe ücret-i 
maktû‘a ile bana îcâr ve teslîm edip ben dahi istîcâr ve kabûl ve tesellüm eyledi-
ğimden sonra malım ile nefsim için mülküm olmak üzre üzerine binâya bana 
izin vermeğin hâliyâ taraf-ı şer‘-i enverden üzerine varılıp elân üzerinde mevcûd 
olan nukzu tahmîn-i sahîh ile tahmîn ve takvîm olunmak matlûbumdur dedikde 
cânib-i şer‘-i celîl-i lâzımü’t-tebcîlden mevlânâ Ömer Efendi b. İsmail irsâl olunup 
ol dahi hâssa mi‘mârlardan üstâd Mustafa Halîfe b. Ali ve zeyl-i rakīmde isimleri 
terkīm olunup ebniye ve sukūf ahvâlinde ıttılâ‘-i tâm ve kemâl-i vukūfu olan bî-
garaz müslimîn ile üzerine varıp mi‘mâr-ı mezbûr mütevellî-i mezbûr Abdülhalik 
Efendi huzûrunda mesâha eyledikde bi hesâb-ı terbî‘î yüz sekiz buçuk zirâ‘ sakf 
nukzunun her zirâ‘ı yirmişer akçeden iki bin yüz yetmiş akçe ve bi hesâb-ı mezbûr 
kırk yedi zirâ‘ taş duvar nukzunun her zirâ‘ı yirmi beşer akçeden bin yüz yetmiş 
beş akçe ve bir sâde kapı nukzu kırk akçe ve bir kert mıhla masandra nukzu alt-
mış ve bir ocak nukzu yüz akçe ve bi hesâb-ı mezkûr altmış altı zirâ‘ tahta perde 
nukzunun her zirâ‘ı sekizer akçeden üç yüz yirmi sekiz akçe cem‘an arsa-i mesfûre 
üzerinde elân mevcûd olan nukzunun kıymetinin mertebe-i tahammül ancak 
dört bin yetmiş üç akçedir ziyâde değildir deyû mi‘mâr-ı mezbûr ile müslimîn-i 
mezkûrîn icmâ‘ ve ittifâk ettiklerinden sonra mütevellî-i mezbûr Abdülhalik 
Efendi meclis-i mezkûrda nakkāş Mehmed Çelebi mah za rın da keşf ve tahmîn ve 
takvîm olunan nukzu tevliyyet-i mahkiyem hasebiyle dört bin yetmiş üç akçeye 
merkūm nakkāş Mehmed Çelebi’ye bey‘ ve teslîm edip ol dahi iştirâ ve kabûl ve 
tesellüm eyledikden sonra semeni olan meblağ-ı mezkûr dört bin yetmiş üç ak-
çeyi tamâmen yedinden alıp kabz eyledim dedikde gıbbe’t-tasdîki’ş-şer‘î vâki‘ hâli 
mevlânâ-yı mezbûr mahallinde tahrîr ba‘dehû ma‘an irsâl olunan Hasan Çelebi b. 
Bayram ile meclis-i şer‘a gelip alâ vukū‘ihî inhâ ve ihbâr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: El-Hâc Cafer b. Mehmed, İbrahim Bey b. Mehmed, Mehmed b. Ali, 
Çorbacızâde İvaz el-Müezzin, Mehmed Halîfe b. İvaz, Mekteb Hoca[sı] Mehmed 
Efendi.

1004 [119b-1] İsmail Efendi’nin Cerrahbaşı İshak Bey Mescidi’ne 
vekil imam tayini
Mahmiye-i İstanbul’da Nişancı Paşa-yı Atîk kurbunda Cerrâhbaşı İshak Bey 
mescid-i şerîfinde berât-ı âlîşân ile imâm olan Mehmed Efendi b. Osman nâm 
kimesne umûr-ı mühimmesi için âhar diyâra gitmeğe azîmet etmeğin varıp ge-
linceye değin yerine işbu bâ‘isü’l-kitâb İsmail Efendi b. Mehmed nâm kimesneyi 
tarafından kāimmakām nasb ve ta‘yîn eyledikde ol dahi kabûl ve hizmet-i lâzımesini 
kemâ yenbağī edâya ta‘ahhüd etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Şaban b. Süleyman Ser-muhzırân, Mehmed Çelebi b. Abdullah, Ha-
san Beşe b. ( ) Çukadâr.

1005 [119b-2] Sâliha bt. Receb’in es-Seyyid Mustafa Çelebi’den boşanıp 
hakkını tahsil ettiği
Mahrûse-i Galata müzâfâtından Fındıklı kasabasında Selime Hâtun mahallesinde 
sâkine Sâliha bt. Receb nâm hâtun meclis-i şer‘-i hatîr-i lâzımü’t-tevkīrde zevci 
bâ‘isü’l-kitâb es-Seyyid Mustafa Çelebi b. Şaban nâm kimesne mah za rın da ikrâr ve 
takrîr-i kelâm edip mezbûr es-Seyyid Mustafa Çelebi işbu târih-i kitâb günü beni 
talâk-ı bâyin ile tatlîk eyleyip zimmetinde mütekarrir ve ma‘kūdun aleyh olan iki 
bin iki yüz akçe mehr-i müeccelim ve nafaka-i iddetim için târih-i kitâb gününden 
yevmî beşer akçe ve mezbûrdan olan sagīre kızım Fâtıma’nın nafakası için takdîr 
olunan yevmî üçer akçeden birer aylık olmak üzre ber vech-i peşîn cem‘an iki yüz 
kırk akçeyi mezbûr es-Seyyid Mustafa Çelebi yedinden ahz u kabz edip zevciyyete 
müte‘allika da‘vâdan her birimiz âharın zimmetini ibrâ ve iskāt eyledik mezbûr 
es-Seyyid Mustafa Çelebi dahi mukırre-i mezbûreyi vech-i muharrer üzre bâyinen 
tatlîk eylediğini ikrâr ve i‘tirâf etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Seyyid  Hasan Çavuş el-Mübâşir, es-Seyyid Süleyman Çelebi b. 
es-Seyyid Ali, Mehmed b. Abdullah, Dilâver b. Abdullah, Baba Resul [b.] Rıdvan.

1006 [119b-3, Arapça] Sâliha bt. Receb adlı kadına ve çocuğuna nafaka 
takdir edildiği
Hâkim, mahrûse-i Galata müzâfâtından Fındıklı kasabası ma hal lâ tın dan Selime 
Hâtun mahallesinde sâkine olan Sâliha bt. Receb nâm hâtunun nafaka-i iddeti, 
kisvesi ve sâir havâic-i zarûriyyesi için Seyyid Mustafa Çelebi b. Mustafa nâm zev-
ci üzerine, zeylde mezkûr târihden i‘tibâren yevmî râyicü’l-vakt beş akçe farz ve 
takdîr etti. Hâkim-i mûmâ ileyh Fâtıma bt. Seyyid Mustafa nâm sagīre için de 
mezbûre Sâliha nâm mutallaka annesi ve hâdinesinin talebiyle mezkûr babası Sey-
yid Mustafa üzerine yevmî üç akçe farz ve takdîr etti. Hâkim, meblağ-ı mefrûz-i 
mezbûru, sagīre-i mezkûrenin ve kendi nefsinin havâicine sarf etmesine ve vakt-i 
hâcette istidâne edip vakt-i zaferde mezbûr Seyyid Mustafa Çelebi’ye rücû‘ etme-
sine mezkûre Selime hâtuna izin verdi.
Cerâ zâlike ve hurrire min Şevvâli’l-mükerrem sene seb‘a ve seb‘a ve elf.
Şuhûdü’l-hâl: Es-Sâbikūn.

1007 [119b-4] Atâullah Ağa’nın, evini Hatice Hanım bt. Mehmed’e sattığı
Husûs-ı âti’l-beyânın mahallinde tahrîri iltimâs olunmağın kıbel-i şer‘den irsâl 
olunan mevlânâ Mehmed Efendi b. Abdülbâkī umdetü’l-emâsil ve’l-akrân Atâ-
ullah Ağa’nın Mahmiye-i İstanbul’da İshak Paşa mahallesinde sâkin olduğu men-
ziline varıp zeyl-i rakīmde mektûbü’l-esâmî olan müslimîn huzûrunda akd-i 
meclis-i şer‘-i hatîr eyledikde mahmiye-i mezkûrda Pîrî Efendi mahallesinde 
sâkin Abdi Çelebi b. Yusuf nâm kimesne meclis-i ma‘kūd-ı mezbûrda zikr olunan 
İshak Paşa mahallesine sâkine Hatice Hanım bt. Mehmed Bey tarafından husûs-ı 
câi’z-zikre vekîl olduğu mezbûrenin zâtını ma‘rifet-i şer‘iyye ile ârifân olan Ali 
Bey b. Rıdvan ve Bayram b. Abdullah nâm kimesneler şehâdetleri ile şer‘an sâbit 
olan mûmâ-ileyh Atâullah Ağa mah za rın da ikrâr ve takrîr-i kelâm edip zikr olu-
nan Pîrî Efendi mahallesinde vâki‘ bir tarafdan zikr olunan Pîrî Efendi mescidi 
ve bir tarafdan Bayram Paşa bostanı ve bir tarafdan Hatice Hâtun mülkü ve bir 
tarafdan tarîk-i âm ile mahdûd bir bâb fevkānî oda ve bir sofa ve bir bâb tahtânî 
oda ve bir kenîf ve havluyu müştemil mülk menzilimi cümle hukūk ve merâfıkı ile 
müvekkile-i mezkûre Hatice Hanım’a fıddî-i râyic fi’l-vakt yirmi bin akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi 
vech-i muharrer üzre iştirâ ve tesellüm ve kabûl eyledikden sonra semeni olan 
meblağ-ı mezbûr yirmi bin akçeyi müvekkile-i mezbûre yedinden tamâmen ahz u 
kabz eyledim ba‘de’l-yevm menzil-i mahdûd-ı mezkûr merkūme Hatice Hâtun’un 
mülk-i müşterâsıdır keyfe mâ yeşâ’ ve yahtâr mutasarrıfe olsun dedikde gıbbe’t-
tasdîki’ş-şer‘î vâki‘ hâli mevlânâ-yı mezbûr mahallinde tahrîr ba‘dehû ma‘an irsâl 
olunan Abdi b. Mehmed ile meclis-i şer‘a gelip alâ vukū‘ihî inhâ ve takrîr etmeğin 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: İlyas Ağa b. Ali, Hasan Ağa b. Abdullah, Şeyh Mehmed Çelebi b. 
Abdullah, Osman Çelebi b. Abdullah, Ali Bey b. Rıdvan, Osman Bey b. İbrahim, 
Mahmud Bey b. Bayezid.

1008 [119b-5] Ayni Hatun bt. Sefer’in kocasıyla müşterek vakıf arsa 
payını mütevelli izni ile kocasına devrettiği
Mahmiye-i İstanbul’da Hocapaşa mahallesinde sâkine Aynî Hâtun bt. Sefer 
mahfil-i kazâda işbu bâ‘isü’l-kitâb zevci Ali Beşe b. Ömer mah za rın da ikrâr ve 
takrîr-i kelâm edip mahalle-i mezbûrede vâki‘ merhûm Deft erdâr İbrahim Efendi 
vakfı’ndan olup iki tarafdan vakf-ı mezbûr ve bir tarafdan Hoca Hayreddin Hanı 
ve bir tarafdan tarîk-i hâs ile mahdûd icâre-i mu‘accele-i ma‘lûme ve ayda yirmi 
iki akçe ücret-i müeccele ile ale’l-iştirâki’s-seviy zevcim mezbûr Ali Beşe ile mu-
tasarrıf olduğumuz arsada olan nısf hissemi mezbûr Ali Beşe’ye izn-i mütevellî 
ile iki bin akçe bedel mukābelesinde ferâğ ve tefvîz ol dahi tefevvuz ve kabûl ey-
ledikden sonra bedel-i mezbûrun bin yedi yüz akçesini zevcim mezbûr Ali Beşe 
yedinden ahz u kabz edip bâkī zimmetinde üç yüz akçe hakkım kalmışdır ba‘de’l-
yevm arsa-i mezbûrede alâka ve medhalim yokdur dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-eşbâh Eyüb Ağa b. ( ), Abdi Çelebi b. Mehmed, Mehmed 
Bey b. Abdullah, İbrahim Çelebi b. Ahmed.

1009 [119b-6] Menahem v. Kalaf ’ın, İsrail v. Yako’ya bilezik bahasından 
borçlu olduğu
Yahud tâifesinin Alaman cemâ‘atinden bâ‘isü’s-sifr İsrail v. Yako nâm Yahudi mec-
lis-i şer‘-i hatîr-i lâzımü’t-tevkīrde Menahem v. Kalaf nâm Yahudi muvâce he sinde 
üzerine da‘vâ ve takrîr-i kelâm edip yedimden müşterâ ve makbûz beynimizde 
ma‘lûm altın bilezik bahâsından on sekiz esedî guruş mezbûr Menahem zimme-
tinde hakkım vardır suâl olunup alıverilmek matlûbumdur dedikde gıb be’s-suâl 
mezbûr Menahem cevâbında müdde‘î-i mezbûr cihet-i mezbûreden zimmetinde 
vâcibü’l-edâ ve lâzımü’l-kazâ on sekiz esedî guruş deyni olduğunu tâyi‘an ikrâr ve 
i‘tirâf etmeğin mûcebince meblağ-ı mezbûru müdde‘î-i mezbûra edâya merkūm 
Menahem’e tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, Hasan Çelebi b. Ahmed, Veli b. Mahmud, 
Mustafa Muhzır.

1010 [120a-1] Bogasici Minas v. Kirakos’un bogasi işinden ortağına 
borçlu olduğu
Mahmiye-i İstanbul hısn-ı ebvâbından Samatyakapısı dâhilinde sâkin işbu 
bâ‘isü’s-sifr Vatsafa v. Prehor nâm zimmî meclis-i şer‘-i hatîr-i lâzımü’t-tevkīrde 
Minas v. Kirakos nâm zimmî muvâcehesinde üzerine da‘vâ ve takrîr-i kelâm edip 
gāib ani’l-meclis Asvador v. (  ) nâm zimmî ile ben bogasi çırpmak san‘atında 
şerîk olup mezbûr Asvador ile ma‘an merkūm Minas’ın iki bin beş yüz bogasisi-
ni çırpıp üçer semenden mezbûr Minas zimmetinde yedi bin akçe hakkım olup 
meblağ-ı mezbûrdan dört bin akçesini şerîkim mezbûr Asvador’a def ‘ ve teslîm 
edip bâkī zimmetinde üç bin akçe hakkımız kalmışdır suâl olunup alıverilmek 
matlûbumdur dedikde gıbbe’s-suâl mezbûr Minas cevâbında kaziyye bâlâda tahrîr 
olunduğu vech üzre olduğunu ikrâr ve i‘tirâf etmeğin ikrâr mûcebince meblağ-ı 
mezbûr üç bin akçeyi müdde‘î-i mezbûra edâya merkūm Minas’a tenbîh birle mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, İbrahim Çelebi b. Ahmed, Hasan Çelebi 
b. Ahmed, Veli b. Mahmud.

1011 [120a-2] Mehmed Efendi b. Receb’in, İbrahim Bey b. Hüseyin’den 
satın aldığı câriyenin âzatlı olduğunun ispatıyla parasını geri aldığı
Mahrûse-i Bursa’da Alaca Mescid mahallesinde sâkin fahrü’l-müderrisîn bâ‘isü’l-
kitâb Mehmed Efendi b. Receb nâm kimesne tarafından husûs-ı âti’l-beyâna 
vekîl olduğu Hacı Muharrem b. Hasan ve Hacı Ahmed b. Bayram nâm kimes-
neler şehâdetleriyle şer‘an sâbit olan Ahmed b. Hüseyin nâm kimesne meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de esirci tâifesinden 
İbrahim Bey b. Hüseyin nâm kimesne mah za rın da üzerine da‘vâ ve takrîr-i 
kelâm edip mezbûr İbrahim Bey bundan akdem orta boylu, açık kaşlı, elâ gözlü 
Rûsiyyetü’l-asl Gülbûy nâm câriyeyi rıkkıyyetini mu‘terife olduğu hâlde mülkü 
olmak üzre müvekkilim mûmâ-ileyh Mehmed Efendi’ye yüz üç kıt‘a esedî guru-
şa bey‘ ve teslîm ve kabz-ı semen edip müvekkilim mûmâ-ileyh Mehmed Efendi 
dahi ba‘de’l-iştirâ ve’t-tesellüm yüz guruş semen-i makbûza el-Hâc Ahmed b. el-
Hâc Emir nâm kimesneye bey‘ ve teslîm edip mezbûr el-Hâc Ahmed dahi semen-i 
ma‘lûm-ı makbûza el-Hâc Ali nâm kimesneye bey‘ ve teslîm edip mezbûr el-Hâc 
Ali dahi iştirâ ve tesellüm ettiğinden sonra mevsûfe-i mezbûre müvekkilime bey‘ 
olunmazdan mukaddem mahmiye-i İstanbul’da Sarı Bayezid mahallesinde sâkin 
iken vefât eden es-Seyyid Ali Çelebi b. Receb nâm kimesnenin ümm-i veledi olup 
vefâtıyla âzâd olduğunu mezbûr el-Hâc Ali muvâcehesinde mahmiye-i mezbûrda 
Mahmud Paşa mahkemesi’nde nâibü’ş-şer‘ olan Abdurrahman Efendi b. Sâlih 
huzûrunda vech-i şer‘î üzre da‘vâ ve müdde‘âsını şuhûd-ı udûl ile muvâcehesinde 
isbât edip hürriyetine hükm olundukdan sonra merkūm el-Hâc Ali merkūm el-
Hâc Ahmed’e ve merkūm el-Hâc Ahmed dahi müvekkilim mûmâ-ileyh Mehmed 
Efendi’ye mürâca‘at edip her biri verdiği semeni bâyi‘inden ahz etmekle suâl olu-
nup müvekkilim mezbûr Mehmed Efendi’den semen deyû aldığı yüz üç esedî gu-
ruşu bana edâ ve teslîme mezbûr İbrahim Bey’e tenbîh olunmak matlûbumdur 
dedikde, gıbbe’s-suâl mezbûr İbrahim Bey kaziyye minvâl-i muharrer üzre olup 
mevsûfe-i mezbûreyi yüz üç esedî guruş semen-i makbûza müvekkil-i mezbûra 
bey‘ ve teslîm ettiğinden sonra vech-i muharrer üzre hürriyeti sâbite olduğu ikrâr 
etmeğin mûcebince semen-i mezbûr yüz üç esedî guruşu müdde‘î-i mezbûra 
edâya merkūm İbrahim Bey’e tenbîh olunmağın mâ hüve’l-vâki‘ bi’t-taleb ketb 
olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ, İbrahim Çelebi b. Ahmed, 
Mustafa Çelebi b. Ahmed, çukadâr Hasan b. Abdullah, Veli Bey b. ( ).

1012 [120a-3] Matyos v. Kamri’nin bağını, Karabaş Mardiros 
v. Simaven’e sattığı
Vilâyet-i Anadolu’da Eğin kazâsında Apçağa nâm karyeden olup mahmiye-i 
İstanbul’da Langa Bostanı kurbunda İnebey mahallesi sük kâ nın dan olan enser-
ci Matyos v. Kamri nâm zimmî meclis-i şer‘-i şerîf-i şâmihü’l-imâd ve mahfil-i 
dîn-i münîf-i râsihü’l-evtâdda Karabaş Mardiros v. Simaven nâm râhib ile 
mezbûr Mardiros’un li ebeveyn karındaşı Karabaş Kazar tarafından tasdîka 
vekîl olup bimâ hüve nehcü’s-sübût vekâleti sâbite olan diğer Matyos v. Sima-
ven nâm Ermeni muvâcehesinde bi’t-tav‘i’s-sâf ikrâr ve i‘tirâf edip bey‘-i âti’z-
zikrin sudûruna değin yedimde mülküm ve hakkım olup karye-i mezbûrda 
vâki‘ bir tarafdan Ahmed nâm kimesne bağı ve bir tarafdan Agya ve bir ta-
rafdan Mekos nâm Ermeniler bağları ve bir tarafdan tarîk-i âm ile mahdûde 
Tahkürk? bağı demekle ma‘rûf bir kıt‘a mülk bağımı tarafeynden îcâb ve kabûlü 
hâvî şurût-ı müfsideden ârî bey‘-i bâtt-ı sahîh-i şer‘î ile üç yüz yirmi kıt‘a esedî 
guruşa mezbûr Karabaş Mardiros ile li ebeveyn karındaşı müvekkil-i merkūm 
Karabaş Kazar’a ale’l-iştirâki’s-seviy bey‘ edip anlar dahi vech-i muharrer üzre 
iştirâ ve kabûl eylediklerinden sonra semen-i mezbûr üç yüz yirmi esedî guru-
şun yüz altmış kıt‘a esedî guruşu merkūm Karabaş Mardiros yedinden ve yüz 
altmış kıt‘a esedî guruşunu dahi müvekkil-i mezbûr Karabaş Kazar yedinden 
tamâmen alıp kabz edip zikr olunan bir kıt‘a bağı mahallinde zabta mezbûr Ka-
rabaş Mardiros ile müvekkil-i mezbûr Karabaş Kazar’ı taslît eyledim dedikde 
mezbûr Karabaş Mardiros ile vekîl-i mezbûr diğer Matyos mukırr-ı mezbûr 
Matyos’u şifâhen tasdîk ve vicâhen tahkīk etmeğin mâ hüve’l-vâki‘ bi’t-taleb 
ketb olundu.
Fî selhi Ramazâni’l-mübârek li sene seb‘a ve seb‘în ve elf.
Şuhûdü’l-hâl: Ahmed Bey b. Ali, Mehmed Çelebi b. Abdullah, İbrahim Çelebi b. 
Ahmed, Hasan Çelebi b. Ahmed, Mehmed Bey b. Ramazan.







1013 [120a-4] Hatice Hanım bt. Mehmed Bey’in, çiftliğini, bağını ve 
tarlalarının tasarruf hakkını Yusuf Çelebi b. Ahmed’e devrettiği
Husûs-ı âti’l-beyânın mahallinde tahrîri iltimâs olunmağın kıbel-i şer‘den 
mevlânâ Mehmed Efendi b. Abdülbâkī umdetü’l-emâsil ve’l-akrân Atâullah Ağa 
b. Bekir mahmiye-i İstanbul’da İshak Paşa mahallesinde sâkin olduğu menziline 
varıp zeyl-i rakīmde mektûbü’l-esâmî olan müslimîn huzûrunda akd-i meclis-i 
şer‘-i hatîr-i lâzımü’t-tevkīrde mahalle-i mezbûrda sâkine Hatice Hanım bt. Meh-
med Bey tarafından husûs-ı âti’l-beyâna vekîl olduğu mezbûrenin zâtını ma‘rifet-i 
şer‘iyye ile ârifân olan Ali Bey b. Rıdvan ve Bayram b. Abdullah nâm kimesne-
ler şehâdetleriyle şer‘an vekâleti sâbite olan mûmâ-ileyh Atâullah Ağa meclis-i 
ma‘kūd-ı mezbûrda bâ‘isü’l-kitâb Yusuf Çelebi b. Ahmed mah za rın da bi’l-
vekâle ikrâr ve takrîr-i kelâm edip müvekkilem mezbûre Hatice Hanım Havâss-ı 
Refî‘a müzâfâtından Küçük Çekmece nâhiyesine tâbi‘ Alibey nâm karyede vâki‘ 
etrâf-ı erba‘ası tarîk-i âm ile mahdûd muhavvataynı muhtevî olup muhavvata-i 
hâriciyyesi bir bâb fevkānî oda ve bir şehnişînli sofa ve dehliz ve beş göz anbar ve 
bir ahır ve iki kenîfi muhtevî ve muhavvata-i dâhiliyyesi üç beyt-i süfl î ve bir mat-
bahı ve iki ağızlı fırını ve bir buzağı ahırı ve bir inek ahırı ve bir tavuk kümesini 
müştemil çift lik ta‘bîr olunur mülk menzilini ve yine cevânib-i erba‘ası taş duvar 
bir kıt‘a mülk bahçesini ve bir saman damını ve yine menzil-i mezbûr kurbunda 
vâki‘ lede’l-ahâlî ve’l-cîrân ma‘lûmü’l-hudûd bir kıt‘a mülk bağını cümle hukūk 
ve merâfıkı ile bi safk atin vâhidetin merkūm Yusuf Çelebi’ye kırk üç bin fıddî-i 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ol dahi vech-i muharrer üzre iştirâ ve tesellüm ve kabûl eyle-
dikden sonra yine müvekkile-i mezbûre Hatice taht-ı tasarrufunda olup çift lik-i 
mezbûre intimâ ile tahdîd [ve] tavsîfden müstağnî tahmînen iki yüz keyl tohum 
isti‘âb eder yirmi kıt‘a tarlasının dahi hakk-ı tasarrufunu sâhib-i arz ma‘rifeti ile 
on dört bin akçe bedel mukābelesinde merkūm Yusuf Çelebi’ye ferâğ ve tefvîz ol 
dahi tefevvuz ve kabûl edip semen-i mezkûr kırk üç bin akçe ile bedel-i mezkûr 
on dört bin akçe ki cem‘an elli yedi bin akçeyi müvekkile-i mezbûre Hatice Hanım 
merkūm Yusuf Çelebi yedinden tamâmen alıp kabz eyledi ba‘de’l-yevm emlâk-i 
mezbûra mülk-i müşterâsı ve arâzi-i mezkûre hakk-ı müfevvazı olmuşdur [120b] 
müvekkile-i mezbûrenin alâka ve medhali kalmamışdır dedikde gıbbe’t-tasdîk 
vâki‘ hâli mevlânâ-yı mezbûr mahallinde tahrîr ba‘dehû ma‘an irsâl olunan Abdi b. 
Mehmed ile meclis-i şer‘a gelip alâ vukū‘ihî inhâ ve ihbâr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: İlyas Ağa b. Ali, Hasan Ağa b. Abdullah, Şeyh Mehmed b. Abdullah, 
Osman Çelebi b. Abdullah, Ali Bey b. Rıdvan, Osman Bey [b.] İbrahim.







1014 [120b-1] Fener nahiyesindeki köylerden yeniçeri kirpasının 
tahsili ve defterdara teslim edilmesine Bakkal Dimitri v. Pordi’nin 
vekil tayin edildiği
Vilâyet-i Rumeli’nde medîne-i Yenişehir müzâfâtından Fener nâhiyesi tevâ-
bi‘inden olup Yeniçeri kirpasına ta‘yîn olunan karyelerden Vleş nâm karye ahâlî-
sinden Dimo v. Şiro ve Tirzol nâm karye ahâlîsinden Kostantin v. Anton ve Dra-
ma? nâm karye ahâlîsinden Dimo v. Yani ve Kreşova nâm karye ahâlîsinden Yani 
v. İskarlet ve Kalimyon nâm karyeden Dimo v. Podzoni ve Torovat nâm karyeden 
Polizo v. Dimo ve Karılmış nâm karyeden Dimo v. Yani ve Komoryana nâm kar-
yeden Panayot v. Celeb ve Doneşte nâm karyeden Kireççi v. Yani ve Kastanye 
nâm karyeden Rizo v. Dimitri ve Zendene nâm karyeden Yani v. Yorgi ve Nihor 
nâm karyeden Dimitri v. Manol ve Blazdo nâm karyeden Aleksandra [v.] And-
ron ve Kolane nâm karyeden Oyar v. Yani ve Meşkolo nâm karyeden Diyako v. 
Nikola ve Pezole nâm karyeden Toroş v. Kosta ve Mides nâm karyeden Nikola 
v. Dimitri ve Igladirne nâm karyeden Kiryaki v. Todori ve Pramerye nâm karye-
den Papa Yorgi v. Nikola ve Kadice nâm karyeden Hristo v. Yani ve Graniçe nâm 
karye ahâlîsinden Todori v. İsteryo nâm zimmîler kendi tarafl arından asâleten 
ve her biri sâkin olduğu karyesinin kavm-i mahsûr olan sâir zimmîler tarafl arın-
dan husûs-ı âti’l-beyâna âharı dahi tevkîle me’zûn sâbitü’l-vekâle vekîlleri olmağ-
la vekâleten meclis-i şer‘-i şerîf-i Ahmedî ve mahfil-i dîn-i münîf-i Ahmedî’de 
zikr olunan Kreşova karyesi ahâlîsinden bâ‘isü’l-kitâb Bakkal Dimitri v. Pordi 
nâm zimmî muvâcehesinde her biri ikrâr ve takrîr-i kelâm edip işbu bin yetmiş 
( ) senesinde bizim müvekkillerimizin üzerine taraf-ı mîrîye teslîmi lâzım olan 
kırk iki bin iki yüz bir top kirpas ve her bir top kirpasın harcı için ta‘yîn ettiği-
miz beşer buçuk akçeyi kurâ-yı mezbûre ahâlîsinden cem‘ ve tahsîl ve cem‘ ettiği 
meblağ-ı mezbûrdan mu‘tâd-ı kadîm üzre deft erdâra havâle ve anbar harçlarına 
deft erdârdan alınacak teslîm temessükü harcına verip bize temessük alıverdik-
den sonra bâkī kalanı kendi ücreti olmak üzre mezbûr bakkal Dimitri’yi vekîl ve 
nâib-i menâb nasb ve ta‘yîn eyledik dediklerinde merkūm Bakkal Dimitri dahi 
vekâlet-i mezbûreyi kabûl ve hizmet-i lâzımesini edâya ta‘ahhüd etmeğin mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Abdi Çelebi b. 
Hüseyin, Şükrullah Bey b. Mustafa, Hasan b. Ahmed, İbrahim b. Ahmed.







1015 [120b-2] Ölen Avanos v. Mileş’in Ahanos v. Emircan’daki alacağının 
vasî Toros v. Haçik tarafından talep edildiği davada mühlet verildiği
Enserci tâifesinden râfi‘ü’l-kitâb Toros v. Haçik nâm zimmî meclis-i şer‘-i şerîfde 
Ahanos v. Emircan nâm zimmî mah za rın da üzerine da‘vâ ve takrîr-i kelâm edip 
vilâyet-i Anadolu’da Çüngüş kazâsına tâbi‘ Üveys nâm karye ahâlîsinden olup 
bundan akdem mahmiye-i İstanbul’da Çukurhamam kurbunda ensercilik eder 
iken hâlik olan Avanos v. Mileş nâm zimmî hayâtında yanında olan terekesini ve 
zimemde olan hukūkunu kabza ve düyûnunu edâya ve bâkīyi karye-i mezbûrda 
olan veresesine îsâle beni vasiyy-i muhtâr nasb ve ihtiyâr edip ve hâlik-i mezbûrun 
deyn-i şer‘îden mezbûr Ahanos zimmetinde doksan guruş hakkı olmağla suâl 
olunup vesâyetim hasebiyle meblağ-ı mezbûrun merkūm Ahanos’dan alıverilmesi 
matlûbumdur dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyine beyyine taleb olundukda tâife-i mezbûrdan Arakil v. Gasbar ve Taksan 
v. Safar nâm zimmîler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka hâlik-i mezbûr Avanos hayâtında yanında olan terekesi-
ni ve zimem-i nâsda olan hukūkunu ahz u kabza ve düyûnunu edâya ve bâkīyi 
karye-i mezbûrda olan veresesine îsâle müdde‘î-i mezbûru bizim huzûrumuzda 
vasiyy-i muhtâr nasb ve ihtiyâr edip ol dahi kabûl etmişidi biz bu husûsa bu vech 
üzre şâhidleriz şehâdet dahi eyleriz deyû her biri edâ-i şehâdet-i şer‘iyye ettik-
lerinde ba‘de’t-ta‘dîl ve’t-tezkiyye şehâdetleri makbûle olup mûcebince müdde‘î-i 
mezbûrun vesâyetine hükm olundukdan sonra müdde‘î-i mezbûrdan deyn-i 
mezbûru da‘vâsı için beyyine taleb olundukda ityân-ı beyyine için istimhâl et-
mekle mehl-i şer‘î ile imhâl olunmağın mâ vaka‘a bi’t-taleb ketb olundu
Fi’l-yevmi’s-sâmin ve’l-ışrîn min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Hasan Çelebi b. Ahmed, İbrahim Çe-
lebi b. Ahmed, Veli Çelebi b. Mahmud, Hüseyin b. Ahmed.

1016 [120b-3] el-Hâc Satı’nın vakfettiği evin, sulehâdan Mehmed 
Efendi’ye verilmesi
Mahmiye-i İstanbul’da Yeni Bahçe kurbunda Karabaş mahallesinde vâki‘ ashâb-ı 
hayrâtdan el-Hâc Satı nâm kimesnenin süknâsı sulehâya meşrûta vakfı olup 
lede’l-ahâlî ve’l-cîrân ma‘lûmü’l-hudûd menzilin sulehâdan olup tevcîh-i hâkim 
ile mutasarrıf olan fahrü’l-kuzât Abdullah Efendi b. eş-Şeyh İbrahim süknâ-yı 
menzil-i mezbûrdan kasr-ı yed etmeğin mezbûr Abdullah Efendi’nin sulbî oğlu 
olup süknâya eşedd-i ihtiyâc ile muhtâc ve sulehâdan olan bâ‘isü’l-kitâb Mehmed 
Efendi’ye menzil-i mezkûr şart-ı vâkıf üzre savb-ı şer‘den tevcîh olunup tasarrufu 
için bu vesîka-i enîka alâ mâ hüve’l-hakīka ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Ömer Efendi [b.] İsmail, Mehmed b. Ramazan, 
Mehmed Efendi [b.] Abdülbâkī.

1017 [120b-4] Âişe bt. İbrahim’in, boşandığı kocası Musli’den olan oğlu 
Ali’yi kendi malıyla büyütmeyi taahhüt ettiği
Mahmiye-i İstanbul’da Balaban Ağa mahallesi sâkinelerinden Âişe bt. İbrahim 
ile vâlidesi Fâtıma bt. Receb nâm hâtunlar meclis-i şer‘-i şerîf-i lâzımü’t-teşrîfde 
mezbûre Âişe’nin zevc-i sâbıkı işbu bâ‘isü’l-kitâb Musli b. Emirşah nâm kimesne 
mah za rın da her biri ikrâr ve takrîr-i kelâm edip mezbûr Musli’nın sulbî sagīr oğlu 
Ali’yi bi hakki’l-hidâne nafaka ile terbiye ve imsâk üzre iken her birimiz nefsimizi 
sagīr-i mezbûra ecnebî birer kimesneye tezvîc edip bizden hakk-ı hidâne sâkıt 
oldukdan sonra mezbûr Musli rızâsıyla sagīr-i mezbûru bize teslîm edip biz dahi 
ba‘de’l-yevm sagīr-i mezbûru kendi malımızdan teberru‘an infâk ve iksâ etme-
ğe ta‘ahhüd eyledik dediklerinde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’t-tâsi‘ min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah, Hasan Çelebi b. Ahmed, Hüseyin b. 
Hasan, el-Hâc Mustafa b. Ahmed, Veli b. Mahmud, Mehmed b. Mustafa.

1018 [120b-5] Kadı Musa Efendi’nin Bostancı Veli Bey b. Murad’a 
olan borç davasında sulh olup Musa Efendi’nin bir miktar daha 
borcu kaldığı
Hâssa bostancılardan fahrü’l-akrân ve’l-eşbâh Veli Bey b. Murad nâm kimesne 
meclis-i şer‘de sâbıkan Aksaray kadısı olup hâlâ muvakkaten Isparta kadısı olan 
Musa Efendi b. Mehmed Efendi mah za rın da ikrâr ve takrîr-i kelâm edip mezbûr 
Musa Efendi zimmetinde karz-ı şer‘îden [121a] dört yüz on beş ve yedimden 
müşterâ ve makbûz beynimizde ma‘lûm mushaf-ı şerîf hediyesinden yüz esedî 
guruş cem‘an beş yüz on beş esedî guruş hakkım olmağla bundan akdem mezbûr 
Musa Efendi’den iki yüz elli guruş olmak üzre otuz beş bin hurda akçe ve elli guru-
şu için dahi beynimizde ma‘lûm bir at alıp bâkī iki yüz on beş esedî guruş hakkımı 
mezbûr Musa Efendi’den taleb ettiğimde mezbûr Musa Efendi dahi zimmetinde 
olan beş yüz on beş esedî guruş hakkından ahzını i‘tirâf ettiği otuz beş bin akçe 
[ve] bir at üzerlerine mukaddemâ benim ile sulh olup bâkīden zimmetimi ibrâ 
etmişidik demekle beynimizde nizâ‘-ı küllî vukū‘undan sonra muslihûn tavassut 
edip mezbûr Musa Efendi ile beynimizde yüz esedî guruş üzerine inşâ-i akd-i 
sulh eylediklerinde bedel-i sulh-i mezbûru kabûl ve bedel-i sulh-i mezbûrdan 
mâ‘adâ husûs-ı mezbûra ve târih-i kitâba gelince beynimizde vâki‘ olan ahz ve 
i‘tâya müte‘allika âmme-i hukūk-ı ma‘lûme ve mechûle da‘vâsından ben mezbûr 
Musa Efendi’nin ve mezbûr Musa Efendi dahi benim zimmetimi ibrâ-i âmm-ı 
kātı‘ü’n-nizâ‘ ile ibrâ ve iskāt eyledi dedikde gıbbe mezbûr Musa Efendi meclis-i 
mezbûrda merkūm Veli Bey mah za rın da ikrâr ve takrîr-i kelâm edip mezbûr Veli 
Bey’e bedel-i sulh-i mezbûr yüz esedî guruş ve sulh-i mezbûrdan sonra yedinden 
iktirâz ve kabz eylediğim otuz esedî guruş ve iştirâ ve kabz eylediğim beynimizde 
ma‘lûm kılıç semeni olan yetmiş esedî guruş cem‘an mezbûr Veli Bey’e elân zim-
metimde vâcibü’l-edâ ve lâzımü’l-kazâ iki yüz esedî guruş deynim vardır dedikde, 
gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hasan Çavuş b. Abdullah, es-Seyyid Hasan Efendi b. el-Hâc Ab-
durrahman, Mehmed Efendi b. İlyas, Veli Çavuş b. Hasan, es-Seyyid Muharrem b. 
İsmail, es-Seyyid Ali b. İsmail.

1019 [121a-1, Arapça] Havva ve Fâtıma adlı çocuklara amcalarının 
vasî atandığı
Hâkim, Hasan b. Abbas nâm kimesneyi, Eğin kazâsı tevâbi‘inden Horkerek nâm 
karyede sâkin iken bundan akdem fevt olan İbrahim nâm karındaşının Havva 
ve Fâtıma nâm sagīreynine, zabt-ı ahvâlleri ve müteveff â-yı mezbûr babalarından 
irs-i şer‘le kendilerine intikāl eden malların muhâfazası için ihtiyâclarına binâen 
rüşd ve bülûğlarına kadar vasî nasb etti. Mezbûr Hasan da vesâyet-i mezbûreyi 
kabûl edip hizmet-i lâzımesini edâyı üzerine aldı.
Cerâ zâlike ve hurrire fi’l-yevmi’l-âşir min Şevvâli’l-mükerrem sene seb‘a ve seb‘în 
ve elf.
Şuhûdü’l-hâl: İbrahim Çelebi b. Ahmed, Gazanfer Bey b. Yusuf?, Mehmed Çelebi 
b. Abdurrahman, Mustafa Çelebi b. el-Hâc Ahmed, Mustafa b. ( ).

1020 [121a-2] Atanaş v. İstirati’nin kölesi Andriye v. Lazari’ye âzat ettiği
Mahmiye-i İstanbul’da Abdi Subaşı mahallesinde sâkin Atanaş v. İstirati nâm 
zimmî meclis-i şer‘-i şerîf-i lâzımü’t-tevkīrde kendiye rıkkıyyeti mu‘terif olan orta 
boylu, açık kaşlı, kara gözlü, kara bıyıklı Rûsiyyü’l-asl hâmil-i hâze’s-sifr Andriye v. 
Lazari nâm gulâmı muvâcehesinde ikrâr ve takrîr-i kelâm edip abd-i memlûküm 
olan mezkûru lâ li ivâz ‘âcil velâ li garaz âcil tahrîr ve i‘tâk ve silk-i ahrâr-ı asliyyîne 
idrâc ve ilhâk eyledim min ba‘d mevsûf-ı mezbûr Andriye sâir ahrâr-ı asliyyîn gibi 
hür olup üzerinde velâ-i şer‘îden gayrı hakkım kalmadı dedikde mâ hüve’l-vâki‘ 
bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hüseyin b. Mehmed, el-Hâc Musli b. Abdullah, üstâd Mustafa b. ( ), 
Ali b. Osman, Mustafa b. Abdullah.

1021 [121a-3] Hamamcı Osman b. Abdülmennân’ın bahçe ve evini Aslan 
v. Samarya’ya sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi Dârü’l-
hilâfeti’l-aliyye Kostantıniyye el-mahmiyye ma hal lâ tın dan Kasab İvaz mahalle-
sinde sâbıkan zağarcıbaşı olan umdetü’l-emâcid ve’l-ekârim câmi‘ü’l-mehâmid 
ve’l-mekârim Osman Ağa b. Ahmed’in menziline varıp zeyl-i rakīmde isimleri 
terkīm olunan müslimîn mahzarlarında akd-i meclis-i şer‘-i mübîn eyledikde 
mahmiye-i mezbûrda Dülgerzâde mahallesi sâkinlerinden Hamamcı Osman b. 
Abdülmennân nâm kimesne meclis-i ma‘kūd-ı mezbûrda medîne-i Ebî Eyyûb-i 
Ensârî -radiye anhü’l-Bârî-’ye tâbi‘ kasaba-i Hasköy’de sâkin Yahud tâifesinin Ba-
danacılar cemâ‘atinden Nesimi demekle ma‘rûf Aslan v. Samarya nâm Yahudi 
muvâcehesinde bi’t-tav‘i’s-sâf ikrâr ve i‘tirâf edip mukaddemâ mezbûr Nesimi 
Aslan’dan iki bin kıt‘a esedî guruş semen-i makbûza iştirâ etmekle bey‘-i âti’z-
zikrin sudûruna değin yedimde mülküm ve hakkım olup kasaba-i mezbûre ma-
hal lâ tın dan Keçeci Hacı Mehmed mahallesinde vâki‘ bir tarafdan İsterola ve bir 
tarafdan Kamarga oğlu Menahem ve bir tarafdan Hekim David nâm Yahudi-
ler mülkleri ve bir tarafdan vâdi ile mahdûd fevkānî üç bâb oda ve bir matbah 
ve tahtânî üç bâb oda ve bir matbah ve müşterek üç aded su kuyusu ve hakk-ı 
mürûru ile sagīr ve kebîr iki kapı ve tûlen ve arzen bi hesâb-ı terbî‘î dört yüz 
zirâ‘ eşcâr-ı müsmire ve gayr-ı müsmireyi muhteviye hadîkayı ve frengî sülügen 
kârhânesini müştemil menzili tarafeynden îcâb ve kabûlü hâvî şurût-ı müfside-
den ârî bey‘-i bâtt-ı sahîh-i şer‘î ile iki bin yüz yirmi kıt‘a esedî guruşa merkūm 
Nesimi Aslan’a bey‘ ve teslîm edip ol dahi iştirâ ve kabûl ve tesellüm eyledikden 
sonra semeni olan meblağ-ı mezbûr iki bin yüz yirmi kıt‘a esedî guruşu işbu 
meclisde merkūm Nesimi Aslan yedinden tamâmen ahz u kabz eyledim, ba‘de’l-
yevm menzil-i mahdûd-ı mezkûr cemî‘ tevâbi‘ ve levâhıkı ve âmme-i hukūk 
ve merâfıkı ile merkūm Nesimi Aslan’ın mülk-i müşterâsı olmuştur keyfe mâ 
yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î husûs-ı mezbûru 
mevlânâ-yı merkūm mahallinde tahrîr ba‘dehû ma‘an irsâl olunan Hasan Çelebi 
ile meclis-i şer‘-i hatîre gelip alâ vukū‘ihî inhâ ve takrîr etmeğin mâ vaka‘a bi’t-
taleb ketb olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Umdetü’l-emâsil ve’l-a‘yân Vanlı Mustafa Ağa b. İsmail, fahrü’l-
ekfâ es-Seyyid Mehmed Ağa b. es-Seyyid Mustafa Bezzâzistânî, hazînedâr Ali 
Çelebi b. Ahmed, Mirza Çelebi b. Abdullah, Mehmed Çelebi b. Osman, Musa 
Halîfe b. ( ), Mahmud Çelebi b. Abbas, Kefeli Hoca Mustafa b. Mehmed, Musa b. 
Hüseyin.

1022 [121a-4] Aslan v. Samarya’nın, yahudihanesini Zağarcıbaşı Osman 
Ağa’ya sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi Dârü’l-
hilâfeti’l-aliyye Kostantıniyye el-mahmiyye ma hal lâ tın dan Kasab İvaz mahalle-
sinde sâbıkan zağarcıbaşı olan umdetü’l-emâcid ve’l-ekârim câmi‘ü’l-mehâmid 
ve’l-mekârim Osman Ağa b. Ahmed’in menziline varıp zeyl-i rakīmde isimleri 
terkīm olunan müslimîn mahzarlarında akd-i meclis-i şer‘-i mübîn eyledikde 
medîne-i Hazret-i Ebî Eyyûb-i Ensârî -radiye rabbühü’l-Bârî’ye tâbi‘, kasaba-i 
Hasköy ma hal lâ tın dan Keçeci Mehmed mahallesi sâkinlerinden olup Yahud 
tâifesinin Badanacılar cemâ‘atinden olan Nesimi demekle ma‘rûf Aslan v. Samar-
ya nâm Yahudi meclis-i ma‘kūd-ı mezbûrda mûmâ-ileyh Osman Ağa mah za-
rın da bi’t-tav‘i’s-sâf ikrâr ve i‘tirâf edip zikr olunan [121b] Keçeci Hacı Mehmed 
mahallesinde vâki‘ bir tarafdan İsterola ve bir tarafdan Kamarga oğlu Menahem 
ve bir tarafdan Hekim David nâm Yahudiler mülkleri ve bir tarafdan vâdi ile 
mahdûd fevkānî üç oda ve bir sofa ve bir matbah ve tahtânî dört oda ve iki mat-
bah ve bir sofa ve altlarında bir sarı bo[ya] kârhânesi ve zât-ı eşcâr-ı müsmire 
ve gayr-ı müsmire iki kıt‘a cüneyne ve bir frengî sülügen fırını ve bir tatlı su 
kuyusu ve mu‘allim Peşva v. Mihas nâm Yahudi ile müşterek üç su kuyusu ve iki 
sokak kapısını müştemil mülk Yahudihânemi tarafeynden îcâb ve kabûlü hâvî 
bey‘-i bâtt-ı sahîh-i şer‘î ile üç bin altı yüz kıt‘a esedî guruşa müşârün-ileyh Os-
man Ağa’ya bey‘ ve teslîm edip ol dahi iştirâ ve tesellüm eyledikden sonra seme-
ni olan meblağ-ı mezbûr üç bin altı yüz kıt‘a esedî guruşu mûmâ-ileyh Osman 
Ağa yedinden işbu meclisde tamâmen alıp kabz eyledim ba‘de’l-yevm zikr olunan 
yahudihâne müşârün-ileyh Osman Ağa’nın mülk-i müşterâsı olmuşdur keyfe mâ 
yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î husûs-ı mezbûru 
mevlânâ-yı merkūm mahallinde tahrîr ba‘dehû ma‘an irsâl olunan Hasan Çelebi 
b. Bayram ile meclis-i şer‘-i hatîre gelip alâ vukū‘ihî inhâ ve takrîr etmeğin mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min [şehri] Ramazâni’l-mübârek li sene seb‘a ve seb‘în 
ve elf.
Şuhûdü’l-hâl: Es-Sâbikūn.







1023 [121b-1] Kasap Mehmed Beşe b. Mustafa’nın câriyesi Bedehşan’ı 
vasiyetle âzat ettiği
Mahmiye-i İstanbul’da Hasan Paşa mahallesinde sâkin Kasab Mehmed Beşe b. 
Mustafa nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de ikrâr ve takrîr-i kelâm edip bana rıkkıyyetini mu‘terife olan orta 
boylu, gök gözlü, sarı açık kaşlı, mecdûretü’l-vech bâ‘isetü’l-kitâb Bedehşan bt. 
Abdullah nâm câriyemi ente hürretün kable mevtî bi erba‘în yevmen kaydı ile mu-
kayyed tedbîr ile müdebbere eyledim bi emrillâhi te‘âlâ târih-i kitâbdan kırk gün 
mürûrundan sonra vefât eylediğimde mezbûr Bedehşan cümle malımdan âzâd 
olsun dedikde mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Ali Efendi el-İmâm, Hacı Mustafa Ser-oda, Mehmed Çelebi b. ( ) el-
Müezzin, Mustafa Efendi, Veli Efendi, Arak Ağa b. Mehmed Ağa, umdetü erbâbi’t-
tahrîr ve’l-kalem Ali Efendi Rûznâmeci.

1024 [121b-2] Mâhımünir bt. Abdullah’ın câriyesi Vildan’ı âzat ettiği
Mahmiye-i İstanbul’da Hasan Paşa mahallesinde sâkine Mâhımünir bt. Abdul-
lah nâm hâtun meclis-i şer‘-i şerîf-i lâzımü’t-teşrîfde ikrâr ve takrîr-i kelâm edip 
bana rıkkıyyetini mu‘terife olan uzun boylu, açık kaşlı, kara gözlü Rûsiyyetü’l-asl 
bâ‘isetü’l-kitâb Vildan bt. Abdullah nâm câriye-i memlûkemi hasbeten lillâhi’l-
Hallâk tahrîr ve i‘tâk ve zümre-i harâir-i asliyyâta idrâc ve ilhâk eyledim ba‘de’l-
yevm mevsûfe-i mezkûre Vildan sâir harâir-i asliyyât gibi hürre olup üzerinde 
velâ-i şer‘îden gayrı hakkım kalmadı dedikde mâ hüve’l-vâki‘ bi’t-taleb ketb 
olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Sâbikūn.

1025 [121b-3] Sarhoş haldeki Şahin b. Abdullah’ın cami içine 
kaçan Hüseyin ile kavgasını önlemek isteyen Hasan b. Ali’yi 
bıçakla yaraladığı
Mahmiye-i İstanbul’da vâki‘ Sâlih Paşa mahallesi sük kâ nın dan Hasan b. Ali nâm 
kimesne meclis-i şer‘-i hatîrde Şahin b. Abdullah ile diğer Hasan b. Bâli nâm 
kimesneler mahzarlarında takrîr-i kelâm edip mezbûr Şahin târih-i kitâb günü 
vakt-i asırda sekrân oldukları hâlde Üskübî câmi‘i önünde gāib ani’l-meclis Hü-
seyin nâm kimesnenin üzerine bıçak ile hücûm ve arkasında olan ferâcesini ahz 
edip mezbûr Hüseyin kaçıp câmi‘-i mezbûr içine girip mezbûr diğer Hasan b. Bâli 
taşrada durup mezbûr Şahin elinde bıçağı olduğu hâlde kovarak câmi‘-i mezbûr 
içine girip işbu hâzır bi’l-meclis Abdülkerim b. Hasan ile kurtarmak murâd ettiği-
mizde mezbûr Şahin beni katl kasd edip üzerime bıçak saldıkda ben savuluvermek 
ile bıçak sol pazım üzerine rast gelmekle ferâcemin yenini delip bu makūle fesâd 
etmişdir vakt-i mezbûrda câmi‘-i mezbûrda hâzırûn olan müslimînden Ebülvefâ 
mahallesinde sâkin Mustafa Efendi b. Nasuh ve Süleymaniye mahallesi sük kâ nın-
dan Mustafa b. Müstecab ve Üskübî mahallesi İmâmı Hasan Efendi b. Mehmed ve 
Şeyh Muhyiddin mescidi imâmı Mehmed Efendi b. Abdüssettar ve Ebûbekir b. Sü-
leyman ve Mehmed b. İbrahim nâm kimesneler li ecli’l-ihbâr meclis-i şer‘a hâzırûn 
olup istihbâr olunduklarında fi’l-hakīka vakt-i mezbûrda câmi‘-i mezbûrda otu-
rur iken mezbûr Hüseyin câmi‘-i mezbûr içine girip ve mezbûr Şahin dahi sekrân 
oldukları hâlde bıçak ile ardından kovarak câmi‘-i mezbûr içine girip mezbûrân 
Hasan ve Abdülkerim kurtarmak murâd ettiklerinde mezbûr Şahin katl kasd edip 
bıçak ile üzerlerine hücûm ve mezbûr Hasan’ın üzerine bıçak saldıkda savuluver-
mek ile bıçak sol pazısına rast gelmekle ferâcesinin yenine isâbet edip ferâcesinin 
yenini delmişidi deyû her biri alâ tarîki’ş-şehâde haber verdiklerinden mâ vaka‘a 
bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-kuzât Mustafa Efendi Nâib-i Davudpaşa, umdetü’s-
sâlikîn eş-Şeyh Hüseyin Efendi b. Ömer, Ali Beşe b. ( ) el-Mübâşir, Mehmed Beşe 
el-Mübâşir.

1026 [121b-4] Mâhımünir bt. Abdullah’ın süs ve ev eşyalarını âzatlı 
câriyesi Vildan’a hibe ettiği
Mahmiye-i İstanbul’da Hasan Paşa mahallesinde sâkine Mâhımünir bt. Abdullah 
nâm hâtun tarafından ikrâr-ı âti’z-zikri tasdîka vekîl olduğu mezbûrenin zâtını 
ma‘rifet-i şer‘iyye ile ârifân olan Şaban b. Ali ve Mehmed b. Şaban nâm kimesneler 
şehâdetleriyle şer‘an sâbit olan Mehmed Beşe b. Mustafa nâm kimesne mah za rın-
da ikrâr ve takrîr-i kelâm edip eşyâ-i memlûkemdem bir mushaf-ı şerîf ve üç züm-
rüd taşlı bir altın küpe ve yirmi bir miskāl bir çift  endişe altın bilezik ve iki beledî 
döşek ve dört büyük yemeni yorgan ve beş Bursa yastığı ve iki kapaklı tencere ve 
dört lengerî sahan ve bir leğen ve bir ibrik ve iki minder ve iki ayaklı sandık ve 
bir Selânik orta keçesi ve iki yan keçesi mu‘takam müvekkile-i mezbûre Vildan’a 
hibe-i sahîha-i şer‘iyye ile hibe ve teslîm edip ol dahi meclis-i hibede ittihâb ve te-
sellüm ve kabûl eyledi ba‘de’l-yevm eşyâ-i mezkûre müvekkile-i mezbûre Vildan’ın 
emlâk-i mevhûbesidir keyfe mâ teşâ’ ve tahtâr mutasarrıfe olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ali Efendi Kāimmakām-ı rûz-
nâmçe, Arak Ağa b. Mehmed Ağa, İmâm Ali Efendi, Hacı Mustafa Ser-oda, Meh-
med Çelebi b. ( ) el-Müezzin.

1027 [122a-1] Mardiros v. Simaven’in, bağını Agya’ya sattığı
Vilâyet-i Anadolu’da Eğin kazâsına tâbi‘ Apçağa nâm karye ahâlîsinden Mardiros 
v. Simaven nâm Karabaş zimmî meclis-i şer‘de bâ‘isü’s-sifr Agya v. Dinkek nâm 
zimmî mah za rın da ikrâr ve takrîr-i kelâm edip karye-i mezbûrda vâki‘ bir taraf-
dan mezbûr Agya ve bir tarafdan Mekos ve bir tarafdan Hannan nâm zimmîler 
bağları ve bir tarafdan dere harkı ile mahdûd mülk bağımı mezbûr Agya’ya tara-
feynden îcâb ve kabûlü hâvî bey‘-i kat‘î ile üç yüz yirmi guruşa bey‘ edip mezbûr 
Agya dahi iştirâ ve kabûl ettiğinden sonra semen-i mezbûrun iki yüz on esedî 
guruşunu bağ semeninden mezbûr Agya’ya deynim olan iki yüz on esedî guruşa 
takās ol dahi mukāssa edip bâkī yüz on esedî guruşunu dahi mezbûr Agya yedin-
den tamâmen ahz u kabz ettiğimden sonra zikr olunan bağı mahallinde kabza 
mezbûr Agya’yı taslît eyledim min ba‘d zikr olunan bağ mezbûr Agya’nın mülk-i 
müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve seb‘în ve elf
Şuhûdü’l-hâl: İbrahim Ağa b. Ömer Efendi, Mahmud Bey b. Ali Bey, Ebûbekir 
Çelebi b. Ömer, Ahmed Çelebi b. ( ) el-Müezzin, Mehmed Beşe b. Ramazan.

1028 [122a-2] Ali Dede b. Abdullah’ın terekesinin vârisler 
arasında paylaşılması
Vilâyet-i Rumeli’nde Avlonya kazâsına tâbi‘ Esfer nâm karye ahâlîsinden Hacı 
Hasan ve Aydın Beşe ibney Mehmed nâm kimesneler meclis-i şer‘de fi’l-asl 
karye-i mezbûre ahâlîsinden olup bundan akdem mahmiye-i İstanbul’da Topka-
pısı dâhilinde sâkin iken vefât eden Ali Dede b. Abdullah’ın zevce-i metrûkesi ve 
vâlidesi olup terekesine vâzı‘atü’l-yed olan Temenna bt. Abdullah nâm hâtun mah-
za rın da her biri üzerine da‘vâ ve takrîr-i kelâm edip babamız mezbûr Mehmed 
ile müteveff â-yı mezbûr li ebeveyn karındaşlar olup babaları ismi Abdullah ve 
anaları ismi Maro ve dedeleri ismi Piyo ve maskat-ı re’sleri karye-i mezbûre olup 
müteveff â-yı mezbûrun verâseti mezbûre Temenna ile bize münhasıra olup gayrı 
vârisi yoğiken mezbûre Temenna tereke-i müteveff â-yı mezbûrdan sekiz sehimden 
altı sehim hissemizi bize teslîmden imtinâ‘ eder suâl olunup ihkāk-ı hak olunmak 
matlûbumuzdur dediklerinde gıbbe’s-suâl ve’l-inkâr müdde‘iyân-ı mezbûrândan 
müdde‘âlarını mübeyyine beyyine taleb olundukda kazâ-i mezbûra tâbi‘ Kokanos 
nâm karye ahâlîsinden Ali b. Mehmed ve aslında vilâyet-i mezbûrda Arnavud Belg-
radı kasabasında Vakıf mahallesi ahâlîsinden olup hâlâ mahmiye-i mezbûrda Yeni 
Odalar kurbunda sâkin Yakub b. Mehmed nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka müdde‘iyân-ı mezbûrânın 
babaları mezbûr Mehmed ile müteveff â-yı mezbûr li ebeveyn karındaşlar olup ba-
baları ismi Abdullah ve anaları ismi Maro ve dedeleri ismi Piyo ve maskat-ı re’sleri 
karye-i mezbûre olup müteveff â-yı mezbûrun verâseti müdde‘iyân-ı mezbûrân 
ile mezbûre Temenna’ya münhasıradır gayrı vârisi ve terekesine müstahıkk-ı âhar 
olduğu ma‘lûmumuz değildir biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olup mûcebince müdde‘iyân-ı mezbûrânın verâsetine hükm 
olundukdan sonra tereke-i müteveff â-yı mezbûrdan sekiz sehimden altı sehim 
hisselerini müdde‘iyân-ı mezbûrâna teslîme mezbûre Temenna’ya tenbîh olun-
mağın mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Veli Bey b. Mahmud, Hasan Çelebi b. Ahmed, çukadâr Hasan Beşe, 
İbrahim Çelebi b. Ahmed, Mustafa b. Ahmed.

1029 [122a-3] Gülizar bt. Abdullah’ın kendisi ölene kadar işlerini 
görmeye taahhüt eden Hüseyin b. Muharrem’e ev eşyalarını 
hibe ettiği
Mahmiye-i İstanbul’da Karekî mahallesi sâkinelerinden Gülizar bt. Abdullah 
nâm hâtun tarafından husûs-ı âti’l-beyâna vekîl olduğu zâtını ma‘rifet-i şer‘iyye 
ile ârifân Hoca Mehmed Efendi b. Abdülkādir ve Mehmed Çelebi b. Habib nâm 
kimesneler şehâdetleri ile şer‘an sâbit olan Hasan Bey b. Mehmed nâm kimesne 
meclis-i şer‘-i şerîf-i lâzımü’t-teşrîfde bâ‘isü’l-kitâb Hüseyin b. Muharrem nâm 
kimesne mah za rın da ikrâr ve takrîr-i kelâm edip müvekkilem mezbûre Gülizar 
mezbûr Hüseyin’in menzilinde sâkine olup ihsânını görmek ile emlâkinden üç 
köhne yemeni yorgan ve bir beledî döşek ve üç köhne alaca bez yastık ve iki köhne 
minder ve bir köhne muhayyer ferâce ve bir ipek alacası kaft an ve iki tencere ve bir 
köhne güğüm ve bir don sîm kemer kuşağını ve iki sahanını kendi ölünce men-
zilinde iskân edip görüp gözetip beslemek üzre mezbûr Hüseyin’e hibe ve teslîm 
edip mezbûr Hüseyin dahi vech-i muharrer üzre ittihâb ve tesellüm ettiğinden 
sonra beş yüz akçesini mezbûre Gülizar’a hibe-i mezbûresinden ivaz olmak üzre 
hibe ve teslîm edip mezbûre Gülizar dahi vech-i muharrer üzre meblağ-ı mezbûru 
ittihâb ve tesellüm eyledi dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: İmâm Ömer Efendi [b.] Osman, Halil b. Osman, Ali Halîfe b. el-
Kayyım, Himmet b. Şaban, Yusuf Çelebi b. Abdullah.

1030 [122a-4] Âişe Hatun bt. Ali’nin, Abdullah Bey b. Musa Paşa’dan 
muhâlaa yoluyla boşandığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i lâzımü’t-
tebcîlden mevlânâ Ömer Efendi b. İsmail irsâl olunup ol dahi mahmiye-i İstanbul’da 
Ayasofya-i Kebîr hareminde vâki‘ umdetü’l-ümerâ Abdullah Bey b. Musa Paşa’nın 
menziline varıp zeyl-i rakīmde isimleri terkīm olunan müslimîn mah za rın da akd-i 
meclis-i şer‘-i mübîn eyledikde mûmâ-ileyh Abdullah Bey’in zevce-i menkûhası 
Âişe Hâtun bt. Ali zâtını ma‘rifet-i şer‘iyye ile ârifân Aksaray’da Molla Gürânî ma-
hallesi sâkinlerinden el-Hâc Hüseyin b. el-Hâc Yusuf ve Ayasofya-i Kebîr mahallesi 
sâkinlerinden Mehmed Ağa b. Hasan Halîfe nâm kimesneler ta‘rîfl eriyle mu‘arrefe 
oldukdan sonra meclis-i ma‘kūd-ı mezbûrdan zevc-i dâhilün-bihâsı müşârün-
ileyh Abdullah Bey mah za rın da bi’t-tav‘i’s-sâf ikrâr ve i‘tirâf edip zevcim mûmâ-
ileyh Abdullah Bey ile zimmetinde mütekarrir ve ma‘kūdun-aleyh elli bin akçe 
mehr-i müeccel-i müsemmâm ve nafaka-i iddet-i mu‘ayyene-i ma‘lûmem üzer-
lerine ve me’ûnet-i süknâm dahi kendi üzerime olmak üzre muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl eyledikden sonra târih-i 
kitâba gelince zevciyyete ve gayra müte‘allika âmme-i de‘âvî ve mütâlebâtdan 
her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik 
dedikde gıbbe’t-tasdîki’l-vicâhî ve’t-tahkīki’ş-şifâhî husûs-ı mezbûru mevlânâ-yı 
mezbûr mahallinde tahrîr ve ba‘dehû ma‘an irsâl olunan Ahmed Çelebi b. Sunul-
lah ve Veli Bey b. Receb ile meclis-i şer‘-i hatîre gelip alâ vukū‘ihî inhâ ve takrîr 
etmeğin mâ hüve’l-vâki‘ bi’t-taleb ketb ve imlâ olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-emâsil ve’l-ekfâ Bayram Ağa b. Cafer Rumeli Ağası 
hâlâ, umdetü’l-eimme Mehmed Efendi b. Mustafa Efendi imâm-ı câmi‘-i şerîf-i 
Ayasofya-i Kebîr hâlâ, Hasan Bey b. Abdullah, Kaytas Bey b. Abdullah, Yusuf Bey 
[b.] Abdullah.

1031 [122a-5] Harose bt. Dimitri’nin eşyalarını alan Mihal v. Yorgi’yle 
olan davasında sulh yoluyla anlaştıkları
Mahmiye-i İstanbul’da Ohri mahallesi sâkinelerinden Harose bt. Dimitri nâm 
zimmiye meclis-i şer‘-i şerîfde bâ‘isü’s-sifr üvey oğlu Mihal v. Yorgi nâm zimmî 
muvâcehesinde ikrâr ve takrîr-i kelâm edip bundan akdem mezbûr Mihal dört yüz 
dirhem bir sîm ön kuşağımı ve her biri ( ) dirhem on aded sîm düğmemi fuzûlen 
ahz ve istihlâf etmekle mezbûr Mihal’den emsâlini taleb ettiğimde ol dahi inkâr 
etmekle beynimizde münâza‘ât-ı kesîre vakı‘a olmağın aramıza [122b] muslihûn 
tavassut edip mezbûr Mihal ile beynimizde beş esedî guruş üzre inşâ-i akd[-i sulh] 
ettiklerinde ben dahi sulh-i mezbûru kabûl ve bedel-i sulh olan meblağ-ı mezbûr 
beş esedî guruşu mezbûr Mihal yedinden tamâmen ahz u kabz ettiğimden sonra 
mezbûr Mihal ölünceye beni menzilinde iskân etmek üzre ta‘ahhüd eyledi dedik-
de gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hasan Beşe b. Mehmed, Mustafa Çelebi b. Mehmed, Mehmed Beşe 
b. Ramazan, Baba Resul b. Rıdvan.

1032 [122b-1, Arapça] Havva bt. Ramazan adlı çocuğa nafaka 
takdir edildiği
Hâkim, Havva bt. Ramazan nâm sagīrenin nafakası, kisvesi ve sâir havâic-i 
zarûriyyesi için, medîne-i mahmiye-i Kostantıniyye ma hal lâ tın dan Hâcce Hâtun 
mahallesinde sâkine olan hâmile-i hâze’l-kitâb Fâtıma bt. Receb nâm mutal-
laka annesinin ve hâdinesinin talebiyle mezbûr babası üzerine, zeylde mezkûr 
târihden i‘tibâren yevmî râyicü’l-vakt dört akçe farz ve takdîr etti ve meblağ-ı 
mefrûz-i mezbûru, sagīre-i mezkûrenin havâicine sarf etmesine ve vakt-i hâcette 
istidâne edip vakt-i zaferde mezbûr Ramazan’a rücû‘ etmesine mezkûre Fâtıma’ya 
izin verdi.
Cerâ zâlike ve hurrire fi’l-yevmi’l-hâdî aşere min Şevvâli’l-mükerrem sene seb‘a 
ve seb‘în ve elf.
Şuhûdü’l-hâl: İbrahim Çelebi b. Ahmed, Resul [b.] Rıdvan, Hasan b. Ahmed, 
Mehmed b. Ramazan.

1033 [122b-2, Arapça] Kocası kaybolan Âişe bt. Abdi adlı kadına nafaka 
takdir edildiği
Medîne-i mahrûse-i Galata müzâfâtından Kasımpaşa kasabası ma hal lâ tın dan 
Surûrî mahallesinde sâkine olan Âişe bt. Abdi nâm hâtun meclis-i şer‘-i şerîf ve 
mahfil-i dîn-i münîfe -el-masûn ani’t-tağyîr ve’t-tahrîf- hâzıre olup bir müddet-
den beri gāib olan Ahmed b. Mehmed nâm zevcinin kendisine nafaka ve kisve 
bırakmadığına ve gaybûbetinden beri nafaka cinsinden bir şey de irsâl etmedi-
ğine dâir yemîn billâhi te‘âlâ ettiğinde hâkim, mezbûrenin nafakası, kisvesi ve 
sâir havâic-i zarûriyyesi için zeyl-i kitâbda mezkûr târihden i‘tibâren zevc-i gāibi 
üzerine yevmî râyicü’l-vakt sekiz akçe farz ve takdîr etti. Hâkim-i mûmâ ileyh 
ilâveten meblağ-ı mefrûz-i mezbûru havâic-i lâzımesine sarf etmesine ve vakt-i 
hâcette istidâne edip vakt-i zaferde zevc-i gāibine rücû‘ etmesine mezkûre Âişe 
Hâtun’a izin verdi.
Cerâ zâlike ve hurrire fi’l-yevmi’l-hâdî aşere min Şevvâli’l-mükerrem sene seb‘a 
ve seb‘în ve elf.
Şuhûdü’l-hâl: Mehmed Çelebi b. Ahmed, Mehmed Bey b. Süleyman, Abdi Çelebi 
b. Hüseyin, Şükrullah b. Mustafa, Ahmed Çelebi b. Mehmed.

1034 [122b-3] Mâhımünir bt. Abdullah’ın evini vakfettiği
Hamd u sipâs ve şükr-i bî-kıyâs ol vâkıf-ı umûr-ı cumhûr olan rabbü’l-erbâb 
ve mâlikü’r-rikâb Dergâh-ı akdes ve bârgâh-ı mukaddeslerine maksûd ve salât 
u selâm mârretü’d-duhûr ve kerretü’l-a‘vâm ol seyyid-i enâm ve sened-i hâss u 
âm Habîb-i Hudâ Muhammed Mustafa -aleyhi ve alâ âlihi’t-tahiyyât ezkâhâ ve 
mine’t-teslîmât enmâhâ- hazretlerinin merkad-i mu‘attar ve meşhed-i münev-
verlerine mahsûr kılındıkdan sonra işbu kitâb-ı sıhhat-nisâbın tahrîrine bâ‘is 
[ve] bâdî ve bu hitâb-ı müşgîn-nikābın tenmîkine sebeb ve dâ‘î oldur ki Dârü’l-
hilâfeti’l-aliyye Kostantıniyye el-mahmiyye ma hal lâ tın dan Akseki mahallesi 
sâkinelerinden sâhibetü’l-hayrât ve’l-hasenât ve râgıbetü’s-sadakāt ve’l-meberrât 
Mâhımünir Hâtun bt. Abdullah tarafından vakf-ı âti’l-beyânı ikrâra ve da‘vâ-yı 
rücû‘ ve istirdâda vekîl olup zâtını ma‘rifet-i şer‘iyye ile ârifân mahalle-i mezbûre 
ahâlîsinden Ali Bey b. Abdünnebi ve Mehmed Çelebi b. Rıdvan nâm kimesne-
ler şehâdetleri ile şer‘an vekâleti sâbite olan fahrü’l-eşbâh Süleyman Efendi b. 
Emrullah nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de vakf-ı âti’l-beyâna li ecli’t-tescîl ve’l-itmâm …? cezîl mütevellî 
nasb ve ta‘yîn olunan fahrü’l-akrân Mehmed Çelebi b. Ali nâm kimesne mah za-
rın da ikrâr ve takrîr-i kelâm edip müvekkile-i mezbûre vaktâ ki bu dâr-ı dünyâ 
bî-sebât ve bî-bekā olup ni‘amı zıll-ı zâil ve mukīmi dayf-ı râhil vücûduna adem 
lâzım ve sıhhatine sakam mülâzım olup âhir-i kâr dâr-ı âhirete intikāl ve irtihâl 
vâzıh ve âşikâr olduğuna câzim olup li yevmi’l-mîkād ve iddihâr-ı zâd murâd edi-
nip vakf-ı câi’z-zikrin sudûruna değin yedinde mülkü ve hakkı olup mahalle-i 
mezbûrede vâki‘ bir tarafdan mahalle-i mezbûre müezzinine meşrûta Belkıs nâm 
hâtun tasarrufunda olan vakıf menzil ve bir tarafdan Çukacızâde hâtunu İsmi-
han Hâtun mülkü ve bir tarafdan mahalle-i mezbûre avârızına meşrûta Hâcce 
Hâtun tasarrufunda olan vakıf menzil ve bir tarafdan tarîk-i âm ile mahdûd 
hâriciyyesinde fevkānî bir kebîr oda ve altında bir sagīr hizmetkâr odası ve bir 
kenîf ve dâhiliyyesinde fevkānî yan yana iki oda ve bir kebîr sofa ve tahtânî bir oda 
ve bir sofa ve bir matbah ve bir su kuyusu ve havlu ve bir kenîfi müştemil menzilini 
hasbeten lillâhi te‘âlâ ve taleben li merzâti’r-Rabbi’l-a‘lâ vakf-ı sahîh-i müebbed ve 
haps-i sarîh-i muhalled ile vakf ve haps edip şöyle şart eyledi ki mâdâmki hayâtda 
ola menzil-i mezkûrda kendi sâkine ve mutasarrıfe ola ba‘de vefâtihâ zevci Mus-
tafa Beşe b. Mehmed sâkin ve mutasarrıf ola ba‘de vefâtihî ile’l-inkırâz evlâd-ı 
evlâdları ve evlâd-ı evlâdları ve evlâd-ı evlâd-ı evlâdları sâkinler ve mutasarrıf-
lar olalar ve ba‘de’l-inkırâz hâriciyyesinin mecmû‘unda müvekkile-i merkūmenin 
mu‘takası Nihal bt. Abdullah ve dâhiliyyesinin fevkānîsinde mu‘taka-i uhrâsı 
Sâliha bt. Abdullah ve tahtânîsinde Kırım demekle ma‘rûfe mu‘taka-i uhrâsı İs-
mihan bt. Abdullah nâm hâtunlar sâkine ve mutasarrıfeler ve ba‘de vefâtihinne 
her birinin hissesinde ile’l-inkırâz evlâdı ve evlâd-ı evlâdı ve evlâd-ı evlâd-ı 
evlâdı sâkin ve mutasarrıfl ar olup ba‘de’l-inkırâzi’l-kül Medîne-i Münevvere alâ 
münevverihâ efdalü’s-salâti ve ekmelü’t-tahiyye mütevellîsi yediyle îcâr olunup 
bi fazlillâhi’l-meliki’l-müte‘âl icâresinden hâsıla olan gılâl beher sâl Medîne-i 
Münevvere fukarâsına irsâl oluna ve eğer mürûr-ı eyyâm ve kürûr-ı a‘vâm ile 
şurût-ı mezkûresine ri‘âyet müte‘azzire olursa mutlaka fukarâ-yı müslimîne ve-
rile deyû menzil-i mezkûru fâriğan ani’ş-şevâgil mütevellî-i mezbûra teslîm ol 
dahi kabz ve tesellüm eyledi dedikde gıbbe’t-tasdîki’ş-şer‘î vekîl-i mezbûr vakf-ı 
mezkûrdan bi’l-vekâle rücû‘ ve ibtâl-i vakf mukaddemâtına şürû‘ edip vakf-ı akār 
eğerçi İmâm-ı A‘zam ve hümâm-ı efh am Ebû Hanîfe-i Kûfî -cûziye hayre’l-cezâ 
ve kûfiye- hazretleri katında sahîh olur ve lâkin lâzım olmayıp kābil-i rücû‘ [ve] 
mülküne istirdâd meşrû‘ olur husûsan vâkıf menfa‘at-i vakfı kendi nefsine şart 
eylese İmâm Muhammed -aleyhi’r-rahmetü- katında vakıf bâtıl olur pes binâen 
alâ zâlik vakf-ı mezkûrdan bi’l-vekâle rücû‘ eyledim menzil-i mezkûru müvek-
kilem mezbûrenin mülküne red ve idhâl murâdımdır dedikde mütevellî-i reşîd 
mütesaddî-i cevâb-ı sedîd olup eğerçi İmâm-ı A‘zam -aleyhi’r-rahmetü- katında 
vakf-ı akār sahîh ve gayr-ı lâzımdır ammâ İmâm Muhammed -aleyhi’r-rahmetü- 
katında teslîm ile’l-mütevellî bulunmağla İmâm Ebû Yusuf -aleyhi’r-rahmetü- ka-
tında vâkıf menfa‘at-i vakfı kendi nefsine şart eylediği sûretde dahi mücerred va-
kaft ü demekle sahîh ve lâzım olduğu emr-i mukarrerdir deyû redden imtinâ‘ edip 
hâkim-i muvakki‘-i sadr-ı kitâb tûbâ-leh ve hüsnü me’âb huzûrunda müterâfi‘ân 
ve fasl ve hasma tâlibân olduklarında hâkim-i mûmâ-ileyh -esbağallâhu te‘âlâ 
ni‘amehû aleyhi- dahi taraf-ı tenfîz-i vakfı tercîh edip âlimen bi’l-hilâf beyne’l-
eslâf fî mesâ’ili’l-evkāf alâ kavli men yerâhü mine’l-eimmeti’l-eşrâf evvelâ vakf-ı 
mezbûrun sıhhatine binâen sâniyen lüzûmuna hükm-i sahîh-i şer‘î [131a]kazâ-i sarîh-i mer‘î olmağla vakf-ı mezbûr bi’l-ittifâk sahîh ve lâzım ve devâm 
ve te’bîdi müstelzim olup min ba‘d nakz ve nakzına mecâl muhâl ve ibtâl ve ta‘tîli 
adîmü’l-ihtimâl oldu.
Femen beddelehû [ba‘de] mâ semi‘ahû fe-innemâ ismuhû ale’llezîne yübeddilûnehû 
innallâhe semî‘un alîm ve ecrü’l-vâkıfı ale’l-Hayyi’l-Cevâdi’l-Kerîm.Cerâ zâlik ve hurrire fi’l-yevmi’t-tâsi‘ min Şevvâli’l-mükerrem li sene seb‘a ve 
seb‘în ve elf.
Şuhûdü’l-hâl: Fahrü’l-akrân ve’l-ekfâ Hasan Ağa Bölükbaşı Teberdâr-ı saray-ı atîk, 
umdetü’l-a‘yân Ağababası Hüseyin Ağa b. Hasan, Süleyman Çelebi b.( ) Kâtib-i 
saray-ı atîk, el-Hâc Hüseyin Ağa Teberdâr, Abdi Bey el-Bevvâb, Receb Bey el-
Bevvâb, Hüseyin Bey el-Bevvâb, es-Seyyid Halil Çelebi b. Ahmed, Yusuf Efen-
di el-İmâm, Mehmed Çelebi b. Yusuf Efendi, el-Hâc İsmail Ağa, Hasan Çelebi b. 
Mahmud, Hasan Çelebi b. Mustafa, Ali Beşe b. Hüseyin.

[123a]1035 [123a-1] Meryem bt. Hasan’ın, İsmail b. Halil’den muhâlaa 
yoluyla boşandığı
Mahmiye-i İstanbul’da Kethüdâ Hâtun mahallesinde sâkine Meryem bt. Hasan 
nâm hâtun meclis-i şer‘-i şerîf-i lâzımü’t-teşrîfde zevc-i dâhilün-bihâsı İsmail 
b. Halil nâm kimesne mah za rın da ikrâr ve takrîr-i kelâm edip zevcim mezbûr 
İsmail zimmetinde mütekarrir ve ma‘kūdun-aleyh olan dört bin akçe mehr-i 
müeccel-i müsemmâmın üç bin akçesini alıp bâkī bin akçesini ve nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre ve 
mezbûr İsmail’den olan sagīr oğlum Ahmed’i ve mezbûr İsmail’den hamlim ol-
mağla ba‘dehû vaz‘ü’l-haml zuhûr eden veledi hakk-ı hidâne sukūtuna değin ken-
di malımdan infâk etmek üzre mezbûr İsmail ile muhâla‘a-i sahîha-i şer‘iyye ile 
muhâla‘a edip ol dahi muhâla‘a-i mezbûreyi kabûl eyledikden sonra zevciyyete 
müte‘allika de‘âvî [ve] mütâlebât ve eymân [ve] muhâsamâtdan her birimiz âharı 
ibrâ-i âmm-ı kātı‘ü’n-nizâ‘la ibrâ eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, İbrahim b. Ahmed, Resul b. Rıdvan, Veli 
b. Mahmud.

1036 [123a-2] Sâliha Hatun’un, Ahmed Çelebi b. Mehmed’den muhâlaa 
yoluyla boşandığı
Mahmiye-i İstanbul’da Tahtaminâre mahallesinde sâkine fahrü’l-muhadderât 
Sâliha Hâtun’un babası ve tarafından husûs-ı âti’l-beyâna vekîl olduğu mahalle 
sük kâ nın dan olup mezkûrenin zâtını ma‘rifet-i şer‘iyye ile ârifân olan Ahmed 
Efendi b. Şaban el-İmâm nâm kimesneler şehâdetleriyle şehâdet leri [vekâleti] şer‘an sâbit olan fahrü’l-akrân Mustafa Çavuş b. Abdülmennân meclis-i şer‘-i 
hatîr-i lâzımü’t-tevkīrden müvekkile-i mezbûrenin zevci bâ‘isü’l-kitâb Ahmed 
Çelebi b. Mehmed mah za rın da bi’l-vekâle ikrâr ve takrîr-i kelâm edip müvekki-
lem mezbûre Sâliha zevci Ahmed Çelebi zimmetinde mütekarrir ve ma‘kūdun-
aleyh olan on altı bin akçe mehr-i müecceli ve nafaka-i iddet-i ma‘lûmesi üzerle-
rine ve me’ûnet-i süknâsı dahi kendi üzerine olmak üzre merkūm Ahmed Çelebi 
ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl ey-
ledikden sonra zevciyyete müte‘allika cemî‘ da‘vâdan her biri âharın zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledi dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Receb Ağa b. Mustafa, Receb Çavuş b. Mustafa el-Mübâşir, Mustafa 
Çelebi b. Abdi, Veli Beşe b. Abdi, Ahmed Halîfe b. ( ) el-Müezzin.

1037 [123a-3] Ölen Huri bt. Sahak’ın terekesinin babası ve zevcesi 
arasında paylaştırılması
Mahmiye-i İstanbul’da Kâtib Kasım mahallesinde sâkine iken bundan akdem 
hâlike olan Huri bt. Sahak nâm nasrâniyenin verâseti zevc-i metrûkü Kirkor v. 
Asvador ile babası mezbûr Sahak’a münhasıra olduğu şer‘an zâhir ve mütehak-
kik oldukdan sonra mezbûr Sahak meclis-i şer‘-i hatîr-i lâzımü’t-tevkīrde tereke-i 
hâlike-i merkūmeye vâzı‘ü’l-yed olan zevci merkūm Kirkor muvâcehesinde ikrâr 
ve takrîr-i kelâm edip kızım hâlike-i merkūme Huri’nin terekesinden bi’l-irsi’ş-
şer‘î bana isâbet eden nısf hisse-i şer‘iyyem mukābelesinde şerâit-i sıhhat-i sulhü 
hâvî tehârüc-i şer‘î tarîki üzre merkūm Kirkor tavassut-ı muslihîn ile beş esedî gu-
ruş üzerine benimle sulh olup ben dahi sulh-i mezbûru kabûl ve bedel-i sulh olan 
meblağ-ı mezkûr beş esedî guruşu merkūm Kirkor yedinden tamâmen ahz u kabz 
edip ba‘de’l-yevm tereke-i hâlike-i merkūma müte‘allika cemî‘ da‘vâdan merkūm 
Kirkor’un zimmeti ibrâ-i âm ile ibrâ ve iskāt eyledim dedikde gıbbe’t-tasdîk mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Kenan [b.] Abdullah, Hasan Bey, Cafer Bey b. ( ) el-Cündî, el-Hâc 
Mehmed b. ( ).

1038 [123a-4] Mustafa Çavuş b. Abdülmennân’ın, Ahmed Çelebi’ye sattığı 
câriye bahasından alacağını tahsil ettiği
Mahmiye-i İstanbul’da Tahtaminâre mahallesinde sâkin fahrü’l-akrân Mustafa 
Çavuş b. Abdülmennân meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de sâbıkan dâmâdı olan işbu bâ‘isü’l-kitâb Ahmed Çelebi b. Meh-
med mah za rın da ikrâr ve takrîr-i kelâm edip merkūm Ahmed Çelebi zimmetinde 
yedimden müşterâ ve makbûz evsâfı beynimizde ma‘lûm Rûsiyyetü’l-asl Nâzenin 
nâm câriye bahâsından yüz kırk esedî guruş hakkım olmağın hâlâ meblağ-ı 
mezbûr yüz kırk esedî guruşdan merkūm Ahmed Çelebi’nin zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîk mâ vaka‘a bi’t-
taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Receb Ağa b. Mustafa, Receb Çavuş, Mustafa Çavuş b. Abdi, Veli 
Beşe b. Abdi, Ahmed Halîfe b. ( ) el-Müderris.

1039 [123a-5] Süleyman Bey b. Sinan’ın ölmeden önce yaşı küçük olan 
Rabia ile nikâhlandığının ve terekesine dahil olduğunun tespiti
Mahmiye-i İstanbul’da Avcı Bey mahallesi sük kâ nın dan bâ‘isü’l-kitâb Mehmed b. 
( ) nâm kimesne meclis-i şer‘-i şerîfde mahalle-i mezbûre ahâlîsinden olup bun-
dan akdem mahrûse-i Edirne’de vefât eden Süleyman Bey b. Sinan’ın sulbî sagīr 
oğlu Abdülkādir’in vasîsi olmağla tereke-i vâfiye-i müteveff â-yı mezbûra vâzı‘ü’l-
yed olan Mehmed Çelebi b. Sefer nâm kimesne mah za rın da da‘vâ ve takrîr-i 
kelâm edip müteveff â-yı mezbûr târih-i kitâbdan on dokuz ay mukaddem [123b] 
sagīr kızım hâzır bi’l-meclis Râbia’yı dört bin akçe mehr-i müeccel ile tezevvüce 
tarafından Mustafa b. Abdullah nâm kimesneyi vekîl edip ol dahi kabûl etmekle 
ben dahi velâyetim hasebiyle kızım sagīre-i mezbûreyi şuhûd mah za rın da dört 
bin akçe mehr-i müeccel ile müteveff â-yı mezbûra hayâtında tezvîc ve inkâh edip 
vekîl-i mezbûr Mustafa dahi müvekkili için tezevvüc ve kabûl etmişidi suâl olu-
nup ihkāk-ı hak olunmak matlûbumdur dedikde, gıbbe’s-suâl ve’l-inkâr müdde‘î-i 
mezbûrdan müdde‘âsını mübeyyine beyyine taleb olundukda mahalle-i mezbûre 
sük kâ nın dan Ebûbekir b. Abdullah ve el-Hâc İlyas Bey mahallesi sük kâ nın dan 
Hüseyin b. Ali nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka müteveff â-yı mezbûr târih-i kitâbdan on dokuz ay mu-
kaddem hayâtında müdde‘î-i mezbûrun kızı işbu sagīre-i mezbûre Râbia’yı dört 
bin akçe mehr-i müeccel ile tezevvüce tarafımdan Mustafa b. Abdullah nâm ki-
mesneyi vekîl ve menâbına nâib nasb ve ta‘yîn edip ol dahi kabûl ettikden sonra 
müdde‘i-i mezbûr Mehmed dahi velâyeten kızı sagīre-i mezbûre Râbia’yı şuhûd 
mah za rın da müteveff â-yı mezbûr Süleyman’a hayâtında dört bin akçe mehr-i mü-
eccel ile nikâh ve tezvîc edip vekîl-i mezbûr Mustafa dahi müvekkil-i müteveff â-yı 
mezbûr için hayâtında tezevvüc ve kabûl etmişidi, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde, 
şâhidân-ı mezbûrânın keyfiyyet-i hâlini suâl için küttâb-ı mahkemeden Sofu 
Mehmed Efendi b. Mustafa irsâl olunup ol dahi şâhidân-ı mezbûrânın mahal-
lerine varıp ahâlîsinden İmâm Hasan Efendi b. Hüseyin ve el-Hâc Ali b. Ali ve 
el-Hâc Dilâver b. Abdullah ve İmâm Receb Efendi b. Ebûbekir ve müezzin el-Hâc 
Mustafa b. el-Hâc Musa ve Abdurrahman Efendi b. Receb nâm kimesnelerden 
şâhidân-ı mezbûrânın keyfiyyet-i hâlini suâl ettikde her biri mahallesinde sâkin 
olan şâhid-i mezbûr için adl velev aleynâ makbûlü’ş-şehâdedir deyû haber ver-
diklerini mevlânâ-yı mezbûr mahallinde tahrîr ba‘dehû ma‘an irsâl olunan Hacı 
Veli b. Ali ile meclis-i şer‘a gelip alâ vukū‘ihî inhâ ve takrîr etmeleriyle alenen ve 
ba‘dehû sırren ta‘dîl ve tezkiyye olduklarından sonra şehâdetleri makbûle olmağın 
mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Osman Bey b. Abdülkādir Bevvâb-ı sultânî, Hüseyin b. Abdullah 
Çukadâr, Hasan Çelebi b. Ahmed, İbrahim Çelebi b. Ahmed, Resul [b.] Rıdvan.

1040 [123b-1] Ali b. Abdülgani’nin kendisinden haksız yere cerime 
alındığı iddiasını ispatlayamadığı
Fi’l-asl vilâyet-i Anadolu’da Kayseriye kazâsına tâbi‘ Carlak? nâm karye ahâlîsinden 
olup Mahmiye-i İstanbul’da Parmakkapısı kurbunda müsâfiren sâkin olan Ali b. 
Abdülganî nâm kimesne meclis-i şer‘-i hatîr-i lâzımü’t-tevkīrde işbu râfi‘ü’l-kitâb 
el-Hâc Mustafa b. el-Hâc Murtaza nâm kimesne mah za rın da üzerine da‘vâ ve 
takrîr-i kelâm edip merkūm el-Hâc Mustafa târih-i kitâbdan on sekiz ay mukad-
dem karye-i mezbûre zâbiti iken cerîme nâmına bi gayrı hakkın yirmi esedî guru-
şumu ahz eylemişdir suâl olunup alıverilmesi matlûbumdur dedikde gıbbe’s-suâl 
ve’l-inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı acz ile istihlâf etmeğin fi’l-vâki‘ târih-i kitâbdan on se-
kiz ay mukaddem karye-i mezbûre zâbiti iken müdde‘î Ali’nin cerîme nâmına bi 
gayrı hakkın yirmi esedî guruşunu ahz etmeyip elân üzerine reddi lâzım hakkı 
olmadığına merkūm el-Hâc Mustafa’ya yemîn teklîf olundukda ol dahi alâ vefk i’l-
mes’ûl yemîn billâhi’l-aliyyi’l-a‘lâ etmeğin mûcebince merkūm Ali bilâ-beyyine 
mu‘ârazadan men‘ olunup mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Şevvâli’l-mükerrem.Şuhûdü’l-hâl: Süleyman Çelebi [b.] 
Hasan, Resul [b.] Rıdvan, Abdi Çelebi [b.] Hüseyin, Mehmed b. Ramazan.

1041 [123b-2] Rabia Hatun bt. Hasan’ın, Saçlı Emir Zâviyesi’ne ait 
mukātaalı arsasını mütevelli izni ile Mehmed Efendi’ye devrettiği
Mahmiye-i İstanbul’da Alayköşkü kurbunda Karekî Hüseyin Çelebi mahalle-
sinde sâkine Râbia Hâtun bt. Hasan meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de bâ‘isetü’l-vesîka umdetü’l-muhadderât Sâliha bt. 
Abdullah’ın sadrî kebîr oğlu ve tarafından husûs-ı âti’l-beyânı tasdîka sâbitü’l-
vekâle vekîl olan Mehmed Efendi b. eş-Şeyh Aydın Efendi mah za rın da ikrâr ve 
takrîr-i kelâm edip mahalle-i mezbûrede vâki‘ Saçlı Emir zâviyesi toprağında, bir 
tarafdan mescid-i şerîf ve bir tarafdan mezbûr Saçlı Emir zâviyesi ve bir tarafdan 
tarîk-i âm ile mahdûd senede zâviye-i mezbûreye yüz akçe mukāta‘ası olup tasar-
rufumda olan arsamın hakk-ı tasarrufunu ma‘rifet-i mütevellî ile beş yüz akçe 
bedel mukābelesinde müvekkile-i mezbûreye ferâğ ve tefvîz ol dahi tefevvuz [ve] 
kabûl eyledikden sonra bedel-i mezbûru yedinden tamâmen ahz u kabz eyledim 
ba‘de’l-yevm arsa-i mahdûde-i mezbûre hakk-ı müfevvazıdır keyfe mâ teşâ’ muta-
sarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem.
Şuhûdü’l-hâl: Abdullah Efendi, Abdullah b. Rıdvan, Ahmed Çelebi b. Abdurrah-
man, el-Hâc Hüseyin, Siyavuş b. ( ) Ağa, Hasan Efendi el-Kâtib.

1042 [123b-3] Ahmed Bey b. İbrahim’in, Ahmed Çelebi b. Mustafa’nın 
adamlarını ve câriyesini dövdüğü
Medîne-i Hazret-i Ebî Eyyûb-i Ensârî -aleyhi’r-rahmetü’l-Bârî- nevâhîsinden Ter-
kos nâhiyesine tâbi‘ Hacımihaliç nâm karye ahâlîsinden Ahmed Çelebi b. Mustafa 
ve Mustafa b. İbrahim ve İbrahim b. Resul ve Handan b. Abdullah nâm kimesne-
ler tarafl arından husûs-ı âti’l-beyâna vekîl olduğu bimâ hüve tarîki’s-sübût şer‘an 
sâbit olup mezbûr Ahmed Çelebi’nin çift lik kethüdâsı olan Mustafa b. Sefer nâm 
kimesne meclis-i şer‘-i şerîf-i lâzımü’t-teşrîfde Ahmed Bey b. İbrahim nâm ki-
mesne mah za rın da üzerine da‘vâ ve takrîr-i kelâm edip bundan akdem mezbûr 
Ahmed Bey müvekkilim mezbûr Ahmed Çelebi’nin câriyesi Üft âde’yi birkaç 
kerre bi gayrı hakkın tabanca ile urup darb ve müvekkilim mezbûr Mustafa’nın 
miyâncısı olan Yuvan nâm zimmîyi dahi bi gayrı hakkın darb edip ve müvekkilim 
mezbûr Handan’ı dahi değnekle bi gayrı hakkın birkaç def ‘a darb edip ve mezbûr 
Ahmed Bey’in emri ile kölesi müvekkilim mezbûr İbrahim’in çobanını bi gayrı 
hakkın darb etmişdir suâl olunup ihkāk-ı hak olunmak matlûbumdur dedikde 
gıbbe’s-suâl mezbûr Ahmed Bey cevâbında müvekkil-i mezbûr Ahmed Çelebi’nin 
câriyesi Üft âde’yi evimin kapısı yanında bulup itivermişdim ve müvekkil-i mezbûr 
İbrahim’i dahi bir çubuk ile birkaç def ‘a darb etmişdim deyip mâ‘adâyı inkâr et-
meğin mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-eşbâh Eyüb Ağa Kethüdâ-yı Hazret-i Efendi, Mehmed Bey 
b. Abdullah, Mehmed b. Ramazan, Hasan b. Abdullah.







1043 [123b-4] Mustafa Dede b. Mehmed’in, Hoca Nazar Vakfı’na 
mütevelli tayin olduğu
Mahmiye-i İstanbul’da Nevbahar mahallesinde vâki‘ olup merhûm Hoca Nazar 
nâm sâhibü’l-hayrın vakfı olan menzilin tevliyyetini vakfiye-i ma‘mûlün-bihâsı 
nâtıka olduğu üzre kendiden sonra mahalle-i mezbûre ahâlîsinin re’y edip ihtiyâr 
ettikleri kimesneye verile deyû mastûr ve mukayyed ve ahâlî-i mezbûreden 
olup zeyl-i kitâbda muharrerü’l-esâmî olan bî-garaz müslimîn vakf-ı mezbûrun 
evlâd-ı evlâdından olan işbu bâ‘isü’l-kitâb Mustafa Dede b. Mehmed’in vakf-ı 
mezbûra mütevellî olmasını re’y edip ihtiyâr etmeleri ile menzil-i mezbûrun tev-
liyyetini ber mûceb-i şart-ı vâkıf ahâlî-i mahalle-i mezbûrenin muhtârları olan 
mezbûr Mehmed Dede’ye taraf-ı şer‘den tevcîh olunup [124a] ol dahi tevliyyet-i 
mezbûreyi kabûl ve merâsimini edâya ta‘ahhüd etmeğin mâ hüve’l-vâki‘ bi’t-taleb 
ketb olundu.
Fi’l-yevmi’s-sâmin aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Halil Efendi b. İbrahim el-İmâm, İbrahim Halîfe b. Sâlih, Sefer Beşe 
b. Abdullah, Ahmed Beşe b. Mustafa.

1044 [124a-1] Ekmekçi Pavlo, Yanko ve Yorgi’nin, Mano v. Yanko’dan 
ekmek işindeki ortaklıktan dolayı alacaklı oldukları
Ekmekçi tâifesinden Pavlo v. Papas ve Yanko v. Hristo ve Yorgi v. Yanko nâm 
zimmîler meclis-i şer‘-i hatîrde Mano v. Yanko nâm zimmî muvâcehesinde her 
biri üzerine da‘vâ ve takrîr-i kelâm edip bundan akdem medîne-i Üsküdar’da 
Kolluk kurbunda vâki‘ ekmekçi fırınında merkūm Mano ile şirket üzre ekmekçi 
olup fesh-i akd-i şirket edip beynimizde hesâb gördüğümüzde mezbûrun zimme-
tinde asl-ı mâldan sekiz bin iki yüz akçe zuhûr etmişidi hâlâ meblağ-ı mezbûru 
merkūmdan taleb ederiz suâl olunsun dediklerinde, gıbbe’s-suâl mezbûr Mano 
kaziyye minvâl-i meşrûh üzre olup asl-ı mâlı şirket-i mezbûrdan zimmetimde 
vâcibü’l-kazâ sekiz bin iki yüz akçe deynim vardır deyû ikrâr ve i‘tirâf etmeğin 
mûcebince meblağ-ı mezbûru müdde‘iyyûn-ı merkūmûna edâ ve teslîme mezkûr 
Mano’ya tenbîh olunup mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed b. Ramazan, Abdi Çelebi b. Hüseyin, Baba Resul [b.] Rıd-
van, Mehmed b. Mustafa.







1045 [124a-2] Abdülkādir Efendi b. Himmet’in terekesinin vârisler 
arasında paylaşılması
Mahmiye-i İstanbul’da Emir Buhârî mahallesinde sâkin iken bundan akdem vefât 
eden Abdülkādir Efendi b. Himmet’in verâseti sulbî kebîr oğulları Ahmed Çele-
bi ve Mehmed Çelebi ve Şaban Çelebi ve sulbiye kebîre kızı Huban’a ve zevce-i 
metrûkeleri Fâtıma bt. Mustafa ve vilâyet-i Anadolu’da Akyazı kasabasında sâkine 
diğer Fâtıma bt. Ahmed nâm hâtunlara münhasıra olduğu şer‘an zâhir ve mütehak-
kik oldukdan sonra mezbûre Fâtıma bt. Ahmed’in hâlâ zevci ve tarafından husûs-ı 
âti’l-beyâna vekîl olduğu zâtını ma‘rifet-i şer‘iyye ile ârifân hatîb Mustafa Efendi b. 
İvaz ve Ahmed b. Mehmed nâm kimesneler şehâdetleriyle şer‘an sâbit olan Mus-
tafa b. Piyâle meclis-i şer‘-i şerîfde müteveff â-yı mezbûrun terekesine vâzı‘ü’l-yed 
olan râfi‘ü’l-kitâb mezbûr Ahmed Çelebi mah za rın da ikrâr ve takrîr-i kelâm edip 
müvekkilem mezbûre diğer Fâtıma’nın müteveff â-yı mezbûr Abdülkādir Efendi 
zimmetinde mütekarrir ve ma‘kūdun-aleyh olan üç bin akçe mehr-i müecceli 
mezbûr Ahmed Çelebi yedinde olan tereke-i müteveff â-yı mezbûrdan tamâmen 
ahz u kabz ettiğimden sonra müteveff â-yı mezbûrun bâkī terekesinden müvek-
kilem mezbûre diğer Fâtıma’nın on altı sehimden bir sehim hisse mukābelesinde 
mezbûr Ahmed Çelebi ile şerâiti hâvî ve mevâni‘den ârî bi tarîki’t-tehârüci’ş-şer‘î 
on iki bin akçe üzerine sulh olup bedel-i sulh-i mezbûru merkūm Ahmed Çelebi 
yedinden tamâmen ahz u kabz eylediğimden sonra tereke-i müteveff â-yı mezbûra 
müte‘allika de‘âvâdan mezbûr Ahmed Çelebi’nin ve sâir veresenin zimmetlerini 
ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hüseyin Efendi el-İmâm, Ahmed Ağa b. Mustafa, İsmail Çelebi b. 
( ) Kethüdâ-yı Emir Efendi, Mehmed Beşe b. Abdullah, Hüseyin b. Mustafa, Meh-
med b. Mustafa, Mehmed Çelebi b. Ramazan.

1046 [124a-3] Mehmed b. Ömer’in, ortağı Ali b. Mehmed ile hesaplaşıp 
alacağına bir müddet vade verdiği
Tüccâr tâifesinden Mehmed b. Ömer nâm kimesne meclis-i şer‘-i hatîrde Ali 
b. Mehmed nâm kimesne mah za rın da ikrâr ve takrîr-i kelâm edip merkūm Ali 
bundan akdem şerîkim olup fesh-i akd-i şirket edip beynimizde hesâb gördüğü-
müzde ba‘de külli hesâb mâl-ı şirket-i mezbûrdan merkūm Ali kırk esedî guru-
şu kendi mesârifine sarfl a istihlâk edip zimmetinde kalmağın meblağ-ı mezbûru 
merkūm Ali’den da‘vâ eylediğimde ol dahi inkâr etmeğin beynimizde münâza‘ât-ı 
kesîre vukū‘undan sonra beynimize muslihûn tavassut edip meblağ-ı mezbûr 
da‘vâsından merkūm Ali ile otuz esedî guruş üzerine sulh eylediklerinde ben dahi 
sulh-i mezbûru kabûl edip lâkin bedel-i sulh-i mezkûru merkūm Ali’nin edâya 
iktidârı olmayıp te’cîle tâlib olmağın meblağ-ı merkūm otuz esedî guruşu târih-i 
kitâbdan elli gün tamâmına değin te’cîl eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Beşe el-Mübâşir, İbrahim Çelebi b. Ahmed, Mehmed b. 
Ramazan, Resul [b.] Rıdvan.

1047 [124a-4] Şerife Âişe’nin, evini el-Hâc Ali b. Mustafa’ya sattığı
Medîne-i Ebî Eyyûb-i Ensârî -radiye anhu rabbühü’l-Bârî-’de Câmi‘-i Kebîr ma-
hallesi sâkinelerinden Şerîfe Âişe bt. ( ) hâtunun zevci ve tarafından husûs-ı âti’l-
beyâna vekîl olduğu zâtını ma‘rifet-i şer‘iyye ile ârifûn Ahmed Beşe b. Mustafa ve 
Hacı Ahmed b. Mehmed ve Halil Beşe b. İbrahim nâm kimesneler şehâdetleriyle 
şer‘an sâbit olan Yusuf Ağa b. Abdülmennân nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de hâlâ bakkallar pazarbaşısı 
olan fahrü’l-eşbâh bâ‘is-i hâze’l-kitâb el-Hâc Ali b. Mustafa mah za rın da ikrâr ve 
takrîr-i kelâm edip müvekkilem mezbûre Âişe Hâtun yedinde mülkü ve hakkı olup 
mahmiye-i İstanbul’da Nevbahar mahallesinde vâki‘ bir tarafdan Mustafa Efendi 
mülkü ve bir tarafdan Fethi Çavuş veresesi mülkleri ve bir tarafdan ba‘zen tarîk-i 
hâs ve ba‘zen Nevbahar mescidi ve bir tarafdan tarîk-i âm ile mahdûd dâhilen ve 
hâricen fevkānî ve tahtânî büyût-ı adîde ve kanavât ve müsennât ile muhrez mâ-i 
cârî ve kenîfi müştemil olup bundan akdem bey‘ bi’l-vefâ ile üç bin kıt‘a esedî 
guruşa mezbûr Hacı Ali’ye bey‘ ve teslîm ve kabz-ı semen ettiği menzilini mezbûr 
el-Hâc Ali’ye tarafeynden îcâb ve kabûlü hâvî şurût-ı müfsideden ârî bey‘-i bâtt-ı 
sahîh-i şer‘î ile üç bin iki yüz esedî guruşa bey‘ ve teslîm edip ol dahi iştirâ ve te-
sellüm ettikden sonra semen-i mezbûrun üç bin esedî guruşunu mezbûr el-Hâc 
Ali’ye zimmetinde deyni olan üç bin esedî guruşa takās edip mezbûr el-Hâc Ali 
dahi mukāssa ettiğinden sonra semen-i mezbûrdan bâkī iki yüz elli esedî guruşu 
mezbûr Hacı Ali yedinden ahz u kabz eyledi, min ba‘d menzil-i mahdûd-ı mezbûr 
merkūm Hacı Ali’nin mülk-i müşterâsı ve hakk-ı sırfıdır keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb 
olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: El-Hâc Müstecab b. Ahmed, Mustafa b. Oruc, Ahmed b. Mustafa 
Ağa Kethüdâ-yı Mahalle-i Sultânî, Hacı Veli b. Hüseyin, Ahmed Bey b. Resul, Re-
ceb Bölükbaşı [b.] Ahmed, Şaban Beşe b. Ahmed, Hasan Beşe b. Mehmed, Bayram 
Beşe b. Mustafa, Şahbaz Ağa b. Abdullah, İsmail Efendi [b.] Mehmed, Osman Ağa 
b. Hüseyin, Ebûbekir Bey [b.] Ömer, Halil b. Şaban, Receb Çelebi b. ( ) el-Müezzin, 
Ali Bey b. Hasan, Musa [b.] Ali Beşe.

1048 [124b-1] Ali b. Mehmed’in, Halil b. Murad’dan alacaklı olduğu
Dârü’l-hilâfeti’l-aliyye Kostantıniyye el-mahmiyye ma hal lâ tın dan Sofular mahal-
lesi ahâlîsinden olup bi’l-fi‘l mahrûse-i Edirne dergâh-ı âlî -dâme merci‘an li’l-e‘âlî- 
yeniçeri[ler]inin ağaları olan umdetü’l-emâcid ve’l-ekârim Ahmed Ağa’nın kiler-
ciliği hizmetinde olan Ali b. Mehmed’in li ebeveyn karındaşı ve tarafından husûs-ı 
âti’l-beyâna vekîli olduğu ağa-yı mûmâ-ileyhin çukadârı Mehmed b. Hüseyin ve 
kapıcıbaşı Hüseyin b. Abdullah nâm kimesneler şehâdetleriyle şer‘an sâbit olan 
Mustafa b. Hüseyin nâm kimesne dîvân-ı kāimmakām-ı hazret-i sadr-ı a‘zamîde 
akd olunan meclis-i şer‘-i âlîde mahmiye-i merkūmede Müft ü Ali Çelebi mahal-
lesinde sâkin Halil b. Murad nâm kimesne mah za rın da üzerine da‘vâ ve takrîr-i 
kelâm edip müvekkil-i mezbûrun merkūm Halil zimmetinde deyn-i şer‘îden kırk 
kıt‘a esedî guruş hakkı olmağın suâl olunup alıverilmesi matlûbumdur dedikde 
gıbbe’s-suâl merkūm Halil cevâbında fi’l-hakīka müdde‘î-i mezbûrun li ebeveyn 
karındaşı ve müvekkili merkūm Ali’ye deyn-i şer‘îden kırk kıt‘a esedî guruş dey-
nim vardır deyû bi’t-tav‘ihî ikrâr etmeğin alâ mûcebi ikrârihî meblağ-ı mezkûr 
kırk kıt‘a esedî guruşu vekîl-i mezbûr Mustafa’ya edâya merkūm Halil’e ba‘de’t-
tenbîh mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mahmud Efendi b. Pir, fahrü’l-eşbâh Şaban Ağa b. Süleyman Ser-
muhzırân, fahrü’l-a‘yân Eyüb Ağa b. Ahmed, Hasan b. Abdullah.

1049 [124b-2] Durmuş b. Hasan’ın, Nesli bt. Abdullah’tan alacaklı olduğu
Mahmiye-i İstanbul’da Mi‘mâr Sinan mahallesinde sâkin işbu bâ‘isü’l-kitâb Dur-
muş b. Hasan nâm kimesne meclis-i şer‘-i hatîr-i lâzımü’t-tevkīrde Nesli bt. Ab-
dullah nâm hâtun mah za rın da üzerine da‘vâ ve takrîr-i kelâm edip mezbûre Nesli 
Hâtun zimmetinde yedimden müşterâ ve makbûz bir münakkaş bohça ve iki be-
yaz kenarî gömlek ve iki beyaz kenarî don ve iki münakkaş uçkur ve iki kılâbdanlı 
yağlık ve iki münakkaş yağlık ve bir müsta‘mel tilki kürkü semenlerinden üç bin 
üç yüz doksan beş akçe hakkım vardır, hâlâ taleb ederim suâl olunsun dedikde 
gıbbe’s-suâl mezbûre Nesli cevâbında vech-i muharrer üzre müdde‘î-i mezbûr ye-
dinden müşterâ ve makbûz bir münakkaş bohça ve iki beyaz kenarî gömlek ve iki 
beyaz kenarlı don ve iki münakkaş uçkur ve iki kılâbdanlı yağlık ve bir müsta‘mel 
tilki kürkü semenlerinden müdde‘î-i mezbûra üç bin üç yüz doksan beş akçe 
zimmetimde vâcibü’l-edâ ve lâzımü’l-kazâ deynim vardır deyû bi tav‘ihâ ikrâr 
ve i‘tirâf etmeğin ikrârı mûcebince meblağ-ı mezbûr üç yüz doksan beş akçeyi 
müdde‘î-i mezbûra edâ ve teslîme merkūme Nesli’ye tenbîh birle mâ vaka‘a bi’t-
taleb ketb olundu.
Fi’l-yevmi’t-tâsi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mustafa Çavuş el-Mübâşir, Mehmed Çelebi b. Ramazan, Veli b. 
Mahmud, Resul b. Rıdvan, Mustafa b. Ahmed.

1050 [124b-3] Hacı Hasan ve Aydın’ın ölen amcaları Ali Dede 
b. Abdullah’ın terekesine el koyan beytülmâl emîninden hisselerini 
tahsil ettikleri
Vilâyet-i Rumeli’nde Avlonya kazâsında tâbi‘ Esfer nâm karye ahâlîsinden 
Hacı Hasan ve Aydın ibney Mehmed nâm kimesneler dîvân-ı sa‘âdet-ünvânda 
ma‘kūd meclis-i şer‘-i hatîrde bundan akdem mahmiye-i İstanbul’da Topka-
pısı dâhilinde sâkin iken vefât eden Ali Dede b. Abdullah’ın zâhirde zevce-i 
metrûke-i menkûhasından gayrı vâris-i ma‘rûfu olmamak zu‘mu ile terekesinin 
selâse erbâ‘ına sâbıkan beytülmâl-i âmme emîni olup vâzı‘ü’l-yed olan bâ‘isü’l-
kitâb Mehmed Ağa b. Mehmed mah za rın da her biri ikrâr ve takrîr-i kelâm edip 
bundan akdem müteveff â-yı mezbûr Ali Dede’nin li ebeveyn karındaşı oğlu ol-
duğumuzu müteveff â-yı mezbûrun zevce-i metrûkesi olan Temenna bt. Abdul-
lah muvâcehesinde isbât edip verâsetimize hükm-i şer‘î lâhık olmuşidi el-hâletü 
hâzihî tereke-i müteveff â-yı mezbûrdan bizim hissemize isâbet eden yedi bin ak-
çeyi merkūm Mehmed Ağa ol târihde emîn olmağla bi’l-emâne kabz etmeğin hâlâ 
meblağ-ı merkūm yedi bin akçeyi merkūm Mehmed Ağa yedinden tamâmın ahz 
u kabz eyledik min ba‘d merkūm Mehmed Ağa’nın yedinde tereke-i müteveff â-
yı merkūmdan bir akçe ve bir habbemiz kalmadı dediklerinde gıbbe’t-tasdîk mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim Çavuşbaşı İsmail Ağa, umdetü 
erbâbi’t-tahrîr ve’l-kalem Ebûbekir Efendi, umdetü erbâbi’t-tahrîr ve’r-rakam 
Mustafa Efendi, Eyüb Ağa.

1051 [124b-4, Arapça] Emetullah bt. Ali adlı boşanmış ve hamile kadına 
nafaka takdir edildiği
Hâkim, medîne-i mahmiye-i Kostantıniyye ma hal lâ tın dan Mehmed Ağa mahal-
lesinde sâkine olan Emetullah bt. Ali nâm hâmile hâtunun nafaka-i iddeti, kisvesi 
ve sâir havâic-i zarûriyyesi için zeylde mezkûr târihden vaz‘-ı hamline kadar İb-
rahim b. Mehmed nâm zevc-i mutallıkı üzerine, yevmî râyicü’l-vakt altı akçe farz 
ve takdîr etti ve meblağ-ı mefrûz-i mezbûru havâic-i lâzımesine sarf etmesine 
ve vakt-i hâcette istidâne edip vakt-i zaferde zevc-i mutallıkına rücû‘ etmesine 
mezkûre Emetullah hâtuna izin verdi.
Cerâ zâlike ve hurrire fi’l-yevmi’t-tâsi‘ aşere min Şevvâli’l-mükerrem sene seb‘a ve 
seb‘în ve elf.
Şuhûdü’l-hâl: Mehmed Bey b. Abdullah, İbrahim b. Ahmed, el-Hâc Mustafa b. ( ), 
Mehmed b. Ramazan, Veli Çelebi b. Mahmud.

1052 [124b-5] Noksan hüccet
Mahmiye-i İstanbul’da Sofular mahallesi sük kâ nın dan fahrü’l-ümerâ’i’l-kirâm 
Davud Bey b. İbrahim Paşa meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de vilâyet-i Anadolu’da bi’l-fi‘l medîne-i Kütahya’da mütesellim olan 
bâ‘isü’l-kitâb Receb Ağa b. Hüseyin tarafından husûs-ı âti’l-beyâna vekîl olduğu 
Abdülbâkī Bey b. Derviş ve Mehmed Ağa b. Zülfikār nâm kimesneler şehâdetleriyle 
şer‘an vekâleti sâbite olan fahrü’l-müderrisîn Cafer Efendi b. Bayezid mah za rın da 
ikrâr ve takrîr-i kelâm edip akd-i âtî sudûruna değin yedimde mülküm ve hakkım 
olup medîne-i mezbûre nevâhîsinden Altıntaş nâhiyesine tâbi‘ Zine? nâm karyede 
vâki‘ Behram Paşa Çift liği demekle ma‘rûf ve hudûdu beynimizde ma‘lûm dâhilen 
ve hâricen fevkānî ve tahtânî büyût-ı adîde ve iki su kuyusu ve bir anbar ve iki tavîl 
ahır ve iki samanhâne ve bir otluk anbarı ve hergele havlusu ve fırını müştemil 
çift lik [ta‘bîr] olunan cemî‘ menzilimi ve zikri âtî tarlalardan yüz on iki dönüm 
tarlalarda mezrû‘ yeşil ekinimi ve ol çift likde olan iki kazan ve dört tencere ve altı 
ayaklı dördü ayaksız on sahan ve iki büyük sahan ve iki köhne tava ve iki bakraç 
ve bir güğüm ve iki satıl ve bir meşe ( )

1053 [125a-1] Zülfikar Ağa b. Hasan’ın vakfiyesi
Elhamdülillâhillezî nevvere sudûre ibâdihî bi envâ‘i’s-sadakāt ve’l-hayrât ve zeyye-
ne kulûbehüm bi ezhâri kabûli’l-ibâdât ve sunûfi’l-meberrât ve ce‘ale’l-vakfe sada-
katen câriyeten lâ tenkati‘u âsâruhâ ba‘de’l-memât bi teceddüdi’l-eyyâm ve 
te‘âkubi’s-(…?) ve’s-salâtü alâ Resûlihi’l-kerîmi’l-muhtâr ve alâ âlihî ve ashâbihi’l-
tayyibîni’l-ethâr ve ba‘d işbu kitâb-ı sıhhat-nisâbın tahrîr ve inşâsına bâ‘is ve bâdî 
oldur ki mahmiye-i İstanbul’da merhûm Sultan Selim Hân -aleyhi’r-rahmetü ve’l-
gufrân- câmi‘-i şerîfl eri civârında Çırakçı mahallesinde sâkin sâhibü’l-hayrât ve’l-
hasenât râgıbü’s-sadakāt ve’l-meberrât mefh arü’l-emâsil ve’l-akrân Zülfikār Ağa b. 
Hasan -veff akahullâhu sübhânehû ve te‘âlâ ahsene mâ erâdehû- meclis-i şer‘-i 
hatîr-i lâzımü’t-tevkīrde vakf-ı âti’l-beyâna li ecli’t-tescîl mütevellî nasb eylediği 
fahrü’l-akrân Hasan Çelebi b. Mehmed mah za rın da ikrâr-ı tâm ve takrîr-i kelâm 
edip mahmiye-i mezbûrede Kovacı Dede mahallesinde vâki‘ hudûdunun bir tara-
fı yine kendi mülküm olan menzile ve bir tarafı yine mülküm olan yoğurtçu 
kârhânesine ve bir tarafı turşucu Musli Beşe[’nin] sâkin olduğu vakıf menzile ve 
bir tarafı tarîk-i âma müntehî arsa üzerine sıbyâna ta‘lîm-i hazret-i Kur’ân-ı 
azîmü’ş-şân olunmak için binâ eylediğim mektebimi ve yine mekteb-i mezbûra 
muttasıl olup hâriciyyesi üç bâb fevkānî odaları ve altlarında ahırı ve bi’r-i mâ ve 
havlu ve kenîfi ve dâhiliyyesi biribirine mülâsık üç bâb tahtânî odaları ve iki sofa 
mukābelesinde tahtânî bir matbah ve cüneyne ve kenîfi müştemil olup hudûdunun 
bir tarafı ba‘zen Emrullahzâde mülküne ve ba‘zen Kevâkibzâde mülküne ve bir 
tarafı vakıf odalara ve bir tarafı tarîk-i âma müntehî menzilimi ve yine hudûd-ı 
mezkûre dâhilinde menzil-i mezbûra muttasıl iki bâb fevkānî odaları ve bir sofa 
ve ahırı hâvî küçük menzilimi ve yine zikr olunan Kovacı Dede mahallesinde vâki‘ 
hudûdunun bir tarafı mekteb-i mezbûra ve bir tarafı turşucu Mustafa Beşe[’nin] 
sâkin olduğu vakıf menzile ve bir tarafı Çorbacızâde Mehmed Çelebi bozahânesi’ne 
ve bir tarafı tarîk-i âma müntehî olan mârrü’z-zikr yoğurtçu kârhânemi ve yine 
mahmiye-i mezbûrede Eski Nişancı kurbunda Kiremit mahallesinde vâki‘ iki bâb 
fevkānî ve bir tahtânî odaları ve bir mikdâr arsa-i hâliyeyi müştemil olup 
hudûdunun bir tarafı merhûm Beyânî Efendi vakfı’na ve bir tarafı Yani v. Dimo 
mülküne ve bir tarafı Bedros nâm Ermeni mülküne ve bir tarafı tarîk-i hâssa 
müntehî olan menzilimi ve yine zikr olunan Kiremit mahallesinde vâki‘ fevkānî 
altı bâb ve tahtânî beş bâb odaları ve mahtab ve kenîfl eri ve sofayı ve bi’r-i mâyı 
müştemil olup hudûdunun bir tarafı Kasab Dimitri mülküne ve bir tarafı ba‘zen 
Palaş nâm zimmî bahçesine ve ba‘zen sarrâc Anaştaş mülküne ve bir tarafı ba‘zen 
İstati mülküne ve ba‘zen tarîk-i hâssa ve bir tarafı tarîk-i âma müntehî olan men-
zilimi ve yine zikr olunan Çırakçı mahallesinde vâki‘ arsasının merhûm eş-Şeyh 
Yavsî zâviyesi’ne yılda iki yüz akçe mukāta‘ası olup hudûdunun bir tarafı Hasan 
Efendizâde mülküne ve bir tarafı merhûm Beyzâde mülküne ve bir tarafı merhûm 
Beyzâde Mahmud Efendi vakfı’nın arsasına ve bir tarafı Çukurbostan’a ve bir tara-
fı tarîk-i âma müntehî olup muhavvata-i hâriciyyesi üç bâb büyük ve iki bâb kü-
çük odaları ve ahırı ve bi’r-i mâ ve kenîfi ve eşcâr-ı müsmire ve gayr-ı müsmire 
cüneyneyi ve muhavvata-i dâhiliyyesi iki bâb tahtânî büyük odaları ve bir sofa ve 
matbahı ve bir kubbeli hamamı ve fevkānî cihân-nümâyı ve altında bir sofayı ve 
bi’r-i mâ ve eşcâr-ı müsmire ve gayr-ı müsmire cüneyneyi ve Çukurbostan’a nâzır 
tahtânî bir bâb küçük odayı ve tahta-pûşu ve altında kârgîr mahzeni ve fevkānî 
tahta-pûşu ve iki sokak kapılarını müştemil olan menzilin binâsını ve yine 
mahmiye-i mezbûrda Fenerkapısı hâricinde vâki‘ arsasının Ayasofya-i Kebîr 
evkāfı’na senede on iki akçe mukāta‘ası olup hudûdunun bir tarafı Terzi Yani 
mülküne ve bir tarafı selhhâneye ve bir tarafı sâhil-i bahre ve bir tarafı tarîk-i âma 
müntehî olup iki bâb fevkānî ve iki bâb tahtânî odaları ve iki mahzeni ve kenîfi 
müştemil olan menzilimin binâsını ve yine mahmiye-i mezbûre hısnı ebvâbından 
Unkapanıkapısı hâricinde vâki‘ arsasının Ayasofya-i Kebîr vakfı’na senede üç yüz 
altmış akçe mukāta‘ası olup hudûdunun bir tarafı İbrahim Ağa mülküne ve bir 
tarafı Arslan Ağa mülküne ve bir tarafı sâhil-i bahre ve bir tarafı tarîk-i âma 
müntehî olup fevkānî ve tahtânî büyût-ı müte‘addideyi müştemil olan 
Yahudihâne’nin binâsını ve yine mahmiye-i mezbûrda zikr olunan Sultan Selim 
Hân câmi‘-i şerîfi kurbunda Çukurbostan nâm mevzi‘de vâki‘ arsasının merhûm 
eş-Şeyh Yavsî zâviye[si’ne] senede yirmi beş akçe mukāta‘ası olup hudûdunun bir 
tarafı yine kendi mülküm olan odalara ve bir tarafı şıracı Mustafa Çelebi bahçesi-
ne ve bir tarafdan Abdullah mülküne ve bir tarafı tarîk-i hâssa müntehî olup 
fevkānî ve tahtânî üç bâb odaları ve bir sofa ve cüneyne ve kenîfi müştemil olan 
menzilimin binâsını ve yine Çukurbostan’da vâki‘ arsasının merhûm eş-Şeyh 
Yavsî zâviyesi’ne yılda üç yüz on beş akçe mukāta‘ası olup hudûdunun bir tarafı 
ba‘zen tasarrufumda olan vakıf bostana ve ba‘zen kendi menzilime ve bir tarafı 
tarîk-i hâssa ve bir tarafı ba‘zen peynirci Mehmed mülküne ve ba‘zen A‘mâ Arab 
mülküne ve bir tarafı tarîk-i hâssa müntehî olup fevkānî ve tahtânî yirmi beş bâb 
odaları müştemil olan menzilimin binâsını ve’l-hâsıl bu mahalle gelince zikr olu-
nan emlâkimin küllîsi bi cümleti’t-tevâbi‘ ve’l-levâhık niyet-i hâlisa ve taviyyet-i 
sâfiye ile hasbeten lillâhi’l-azîm ve haseneten li rûhi Resûlihi’l-kerîm vakf-ı sahîh-i 
müebbed ve haps-i sarîh-i muhalled ile vakf ve haps eyledim ve şöyle şart eyledim 
ki müsakkafât-ı mevkūfe-i mezbûre ve müstagallât-ı akārât-ı mezkûre ukūd-ı 
sahîha-i şer‘iyye ve safk āt-ı sarîha-i mer‘iyye ile mütevellî-i vakf ecr-i misilleri 
olan icâre-i mu‘accele ve müeccele ile icâreye verip tarîk-i me’lûf ve nehc-i ma‘rûf 
üzre istiğlâl olunup bi fazlihî sübhânehû ve te‘âlâ hâsıl olan galle ve nemâdan 
mukāta‘ât-ı muharrere edâ olundukdan sonra vakfım olan mekteb-i mezbûrda 
tecvîde kādir bir hâmil-i Kur’ân kimesne mu‘allim olup ol mektebde sıbyâna 
ta‘allüm-i hazret-i Kur’ân edip mukābelesinde yevmî on akçe vazîfeye mutasarrıf 
ola ve halîfesi yevmî beş akçe vazîfeye mutasarrıf ola ve vakf-ı mezkûrun mütevellîsi 
yevmî altı akçe vazîfeye mutasarrıf ola ve kâtibi ve câbîsi yevmî ikişer akçe vazîfeye 
mutasarrıf olalar ve müfettişi ve nâzırı yevmî ikişer akçe vazîfeye mutasarrıf olalar 
ve merhûm-ı mezbûr Beyzâde Mahmud Efendi’nin mescid-i şerîfi kurbunda vâki‘ 
kenîfe vaz‘ eylediğim musluğa bi’r-i mâdan su çeken âb-keş yevmî bir akçe vazîfeye 
mutasarrıf ola ve yine mescid-i mezbûr hareminde vâki‘ büyük kapı kurbunda 
müslimîn için sebîl olmak üzre vaz‘ eylediğim mermer musluğa iki günde bir kır-
ba su getiren arka sakası dahi yevmî bir akçe vazîfeye mutasarrıf ola ve ta‘bîr-i 
rakabât ve sedd-i halel-i sakabât ve bi’l-cümle cemî‘i meremmât alâ mûcebi’ş-
şer‘i’l-kavîm ve’s-sırâti’l-müstakīm cemî‘ mesârif ve vezâyif üzerine takdîm oluna 
ve mekteb-i mezkûrun mu‘allimlik hizmeti Mustafa Efendi’ye meşrûta ola ve 
halîfelik hizmeti mu‘allim-i mekteb olan efendi ve müfettiş efendi ve nâzır-ı vakf 
re’ylerine müfevvaz ola, dilediklerini halîfe edeler ve dilediklerini ref ‘ edeler ve 
vakf-ı mezkûrun tevliyyeti umdet-i erbâbi’t-tahrîr ve’l-kalem bi’l-fi‘l sebzehâne 
kâtibi izzetlü Ömer Efendi’nin karındaşı mezbûr Hasan Çelebi’ye meşrûta ola ve 
hizmet-i kitâbet müşârün-ileyhâ Ömer Efendi’ye meşrût ola ve hizmet-i cibâyet 
utekādan Rıdvan b. Abdullah’a [125b] meşrûta ola ve bu mahalle gelince ta‘yîn ve 
beyân eylediğim şurût ve kuyûd ile hâl-i sıhhatimde amel olunup mesârif-i 
mezkûreden fazla kalan zevâidin cümlesine ben mutasarrıf olam bi emrillâhi’l-
meliki’l-allâm icâbet-i da‘vet-i dârü’s-selâm ettiğimde evlâd-ı evlâd-ı evlâdım ve 
evlâd-ı evlâd-ı evlâdım şerâit-i mezkûr üzre ile’l-inkırâz zikr olunan şurût ve 
kuyûda ri‘âyet edip mesârif-i mezbûreden fazla kalan zevâidin cümlesi evlâdıma 
meşrûta ola ve iyâzen billâhi te‘âlâ evlâdımın inkırâzından sonra zevâid-i vakf-ı 
mezbûr yed-i mütevellîde hıfz oluna ve ol mahfûz olan zevâidden mu‘allim-i 
mezkûrun vazîfesine on akçe dahi zam oluna mecmû‘u yevmî yirmi akçe vazîfe 
ola ve halîfe olan kimesnenin vazîfesine dahi üç akçe zam oluna ol dahi yevmî 
sekiz akçe vazîfe ola ve şart eyledim ki mekteb-i mezkûrda mevcûd olan sıbyân 
için mesârif-i mezkûreden fazla kalan zevâidden bir mikdârı ile kifâyet mikdârı 
kömür iştirâ olunup mekteb-i mezbûrda îkād oluna ve bir mikdârı ile dahi 
mekteb-i mezkûra bir sene müdâvemet edip ta‘allüm-i hazret-i Kur’ân eden sıbyân 
için birer kabâ iştirâ olunup verile, bir seneden ekalde bulunup bir sene müdâvemeti 
olmayan için verilmeye ve zikr olunan Çırakçı mahallesinde vâki‘ menzil-i 
mahdûd-ı mezkûrumun süknâ ve tasarrufu benden sonra evlâd-ı evlâd-ı evlâdıma 
ve evlâd-ı evlâd-ı evlâdıma ale’s-seviy meşrûta ola, ba‘de’l-inkırâz sânehumullâhu 
te‘âlâ min zâlik menzil-i mezbûr dâhiliyyesinde Çukurbostan’a nâzır bir bâb 
tahtânî küçük odanın ve kurbunda tahta-pûş ve altında kârgîr mahzeni ve tahta-
pûş muttasıl bir kubbeli hamam ve camekânı ve matbahı ve bi’r-i mâ ve matbah 
mukābelesinde vâki‘ biribirine mülâsık iki bâb tahtânî odaların ve önlerinde par-
maklı sofaları ve kileri ve odalar üzerinde nâzır olan cihân-nümâyı ve odalar 
mâbeyninde olan cüneyneyi ve mahzeni kapısı üzerinde olan tahta-pûşlu köşkü 
ve büyük kapı önünde vâki‘ sokak kapısı ile süknâmı bi’l-fi‘l zevcem olan 
Mehpâre’ye meşrûta ola mâdâme fi kaydi’l-hayât içinde sâkine olup bir ferd mâni‘ 
ve müzâhim olmaya ve ba‘dehâ evlâdına ve evlâd-ı evlâdına ve evlâd-ı evlâdına 
neslen ba‘de neslin ve fer‘an gıbbe aslin meşrûta ola ba‘de’l-inkırâz vakfıma avdet 
eyleye ve yine menzil-i mezkûrda hâriciyyesinde vâki‘ hamama muttasıl tahtânî 
bir büyük odanın ve ana muttasıl kahve odasının ve altında matbah ve kenîfi ile 
süknâsı ümm-i veledim Meryem bt. Abdullah nâm câriyeme meşrûta ola, ba‘dehâ 
evlâd-ı evlâd-ı evlâd-ı evlâdına ve evlâd-ı evlâd-ı evlâdına batnen ba‘de batnin ve 
fer‘an gıbbe aslin meşrûta ola, ba‘de’l-inkırâz vakfa avdet eyleye ve yine menzil-i 
mezkûrda hâriciyyesinde vâki‘ biribirine mülâsık Çukurbostan’a nâzır iki bâb 
tahtânî büyük odaların ve önlerinde bir küçük odanın ve bir sofa ve altlarında 
ahırı ile süknâsı bi’l-fi‘l zevcem olan Siyavuş nâm hâtuna meşrûta ola, ba‘dehâ 
evlâdına ve evlâd-ı evlâdına ve evlâd-ı evlâd-ı evlâdına neslen ba‘de neslin fer‘an 
gıbbe aslin meşrûta ola ba‘de’l-inkırâz vakfıma avdet eyleye ve mezbûre Siyavuş 
Hâtun’a meşrûta olan odaların önlerinde olan bi’r-i mâ ve havlu ve cüneyneyi ve 
büyük kuyuyu ümm-i veledim mezbûre Meryem [ve] merkūme Siyavuş Hâtun ile 
iştirâk-i seviy üzre mutasarrıfe olalar ba‘de vefâtihimâ evlâdları ve evlâd-ı evlâd-ı 
evlâdları ve evlâd-ı evlâd-ı evlâdları vech-i meşrûh üzre mutasarrıf olalar ve ba‘de 
inkırâzi’l-kül vakfıma avdet eyleye ve zikr olunan Çukurbostan’da vâki‘ arsasının 
yılda merhûm eş-Şeyh Yavsî zâviyesi’ne yirmi beş akçe mukāta‘ası olan menzil-i 
mezkûrun süknâsı müştemilâtıyla müdebberem Behruz nâm câriyeme meşrûta 
ola ba‘dehâ evlâdına ve evlâd-ı evlâdına ve evlâd-ı evlâd-ı evlâdına karnen ba‘de 
karnin fer‘an gıbbe aslin meşrûta ola ba‘de’l-inkırâz vakfıma avdet eyleye ve yine 
zikr olunan Çukurbostan’da yirmi beş bâb odaları müştemil olan menzil-i mezkûr 
odalarından biribirine muttasıl kıble tarafında bostana mülâsık bir bâb fevkānî ve 
bir bâb tahtânî odaların süknâsı müdebberem Bâğıcinan nâm câriyeme meşrûta 
ola ba‘dehâ evlâdına ve evlâd-ı evlâdına ve evlâd-ı evlâd-ı evlâdına meşrûta ola, 
ba‘de’l-inkırâz vakfıma avdet eyleye ve anlara muttasıl bir bâb fevkānî ve bir bâb 
tahtânî odaların süknâsı dahi müdebberem olup hâlâ aşçım olan Zamâne nâm 
câriyeme meşrûta ola ba‘dehâ evlâdına ve evlâd-ı evlâdına ve evlâd-ı evlâd-ı 
evlâdına meşrûta ola ba‘de’l-inkırâz vakfıma avdet eyleye ve anlara muttasıl bir 
bâb fevkānî [ve] bir bâb tahtânî odaların dahi süknâsı müdebberem olan Mülâyim 
nâm câriyeme meşrûta ola ba‘dehâ evlâdına ve evlâd-ı evlâd-ı evlâdına ve evlâd-ı 
evlâd-ı evlâdına meşrûta ola ba‘de’l-inkırâz vakfıma avdet eyleye ve anlara mutta-
sıl bir bâb fevkānî ve bir bâb tahtânî odaların dahi süknâsı müdebberem olan 
Kâmile nâm câriyeme meşrûta ola ba‘dehâ evlâdına ve evlâd-ı evlâd-ı evlâdına ve 
evlâd-ı evlâd-ı evlâdına meşrûta ola ve ba‘de’l-inkırâz vakfıma avdet eyleye ve an-
lara muttasıl olup bir bâb fevkānî ve bir bâb tahtânî odaların süknâsı dahi mu‘takım 
Rıdvan nâm kimesneye meşrûta ola ba‘dehû evlâdına [ve] evlâd-ı evlâd-ı evlâdına 
ve evlâd-ı evlâd-ı evlâdına meşrûta ola ba‘de’l-inkırâz vakfıma avdet eyleye ve yine 
anlara muttasıl olup menzil-i mezkûr odalarından bir bâb fevkānî ve bir bâb 
tahtânî odaların dahi süknâsı müdebberem Şahin nâm gulâmıma meşrûta ola 
ba‘dehû evlâdına ve evlâd-ı evlâdına ve evlâd-ı evlâdına meşrûta ola ba‘de’l-inkırâz 
vakfıma avdet eyleye ve zikr olunan odalardan mahlûl olup vakfıma avdet etmek-
le şart-ı sâbık üzre cânib-i vakıfdan îcâr olunmak lâzım geldikde utekā ve 
atîkātımdan ve evlâdlarından mevcûd olup süknâya ihtiyâcları olanlar bilâ-ücret 
sâkin olalar, anlardan birisi var iken âhara îcâr olunmaya ve Hadîka-i hâssada 
bostancıbaşı olan ağa hazretleri vakf-ı mezkûra nâzır olalar ve Hadîka-i hâssada 
evkāf müfettişi olan efendi hazretleri vakf-ı mezbûra müfettiş olalar ve mürtezika-i 
vakf ve zikr olunan Çırakçı mahallesinin ahâlîsi dahi cümlesi vakf-ı mezbûra 
hasbî nâzırlar olup ve her sene mütevellînin muhâsebesini hadîka-i mezkûrede 
müfettiş efendi görüp deft erini imzâ ettikden sonra harc-ı muhâsebe deyû iki yüz 
akçe verile ve şart eyledim ki vakf-ı mezbûrun cihâtı mahlûl olup cânib-i vakıfdan 
tevcîh olunmak lâzım [oldukda] nâzır-ı müşârün-ileyh ve müfettiş efendi 
ma‘rifetleriyle müstahıkkına tevcîh oluna âhardan kimesne müdâhale etmeyeler 
ve vakf-ı mezbûrun usûl ve fürû‘unda tebdîl ve tağyîr ve tevfîr ve teksîr ve azl ve 
nasb mürtezika merreten ba‘de uhrâ ve kerreten isre ûlâ müddet-i hayâtımda olup 
benden sonra tebdîl ve tağyîr olunmaya ve mürûr-ı eyyâm ve şühûr ve kürûr-ı 
a‘vâm ve dühûr ile şerâit-i mezkûreye ri‘âyet müte‘azzire olursa galle-i vakf-ı 
mezbûr mutlaka fukarâ-yı müslimîne sarf oluna deyû vâkıf-ı müşârün-ileyh zikr 
olunan müsakkafât-ı mütevellî-i mezbûr Hasan Çelebi’ye teslîm edip ol dahi kabz 
ve tesellüm eyleyip sâir mütevellîler evkāfda tasarruf ettikleri gibi tasarruf eyledi-
ler dedikde gıbbe’t-tasdîki’ş-şer‘î vâkıf-ı müşârün-ileyh cânib-i vifâkdan semt-i 
şikāka teveccüh edip vakf-ı akār İmâm-ı A‘zam ve hümâm-ı efh am Ebû Hanîfe 
Numan b. Sâbit Hazretleri katlarında vakıf lâzım olmadığından mâ‘adâ İmâm-ı 
sâlis olan İmâm-ı? Rabbânî İmâm Muhammed b. el-Hasan eş-Şeybânî mezheb-i 
şerîfl erinde [126a] vâkıf menâfi‘-i vakıfdan nefsine nef ‘ şart etmekle bâtıl ve ana 
müteferri‘ olan şurût ve kuyûd dahi hilye-i sıhhatden âtıl olup ve bir cihet-i birre 
mevkūfe arsa üzerinde olan ebniyenin cihet-i uhrâya vakfiyyetini ulemâ-i 
Hanefiyye’den ba‘zı fuzalâ tecvîz buyurmamışlardır binâen alâ zâlik menâzil-i 
mezbûrenin vakfiyyetinden rücû‘ ve kemâkân mülküme idhâle şürû‘ eyledim 
mütevellî-i mezbûr kasr-ı yed edip ebniye-i mezbûre mülkiyyet üzre bana teslîm 
olunmak matlûbumdur dedikde mütevellî-i mezbûr cevâb-ı bâ savâba mütesaddî 
olup eğerçi İmâm-ı A‘zam ve hümâm-ı efh am hazretleri mezheb-i hatîrlerinde 
sıhhat lüzûmdan âriye olup ve vâkıf vakıfdan nefsine nef ‘ şart etmekle İmâm-ı 
sâlis-i müşârün-ileyh katında adem-i sıhhati ve bir cihet-i birre mevkūfe arsa üze-
rinde vâki‘ binânın cihet-i uhrâya vakfiyyetini ba‘zı ulemâ-i allâm katında câiz 
olmadığı dahi ma‘lûmdur, lâkin vakf-ı akār İmâm-ı efdal-i tilmîz-i evvel İmâm 
Ebî Yusuf Yakub b. İbrahim en-Numanî eş-şehîr bi’l-imâmi’s-sânî re’y-i şerîfl eri 
üzre şart-ı mezkûra dahi müsâdif olup mücerred vâkıf vakaft ü demekle vakıf 
sahîh ve sıhhat-i vakf ile lüzûm beyninde müfârakat olmayıp fî zamâninâ hükkâm-ı 
şerî‘at-ı garrâ olan ulemâ ve fuzalâ ol kavl ile amele me’zûn oldukları tuğrâ-yı 
garrâ-yı sultânî ile muvakka‘ olan menşûrlarında mastûrdur ve arsa-i vakf üzerin-
de olan binânın cihet-i uhrâya vakfiyyeti eğerçi ulemâ-i izâmdan ba‘zıları katında 
câiz değildir, lâkin mutlaka hayırda ittihâdına nazaran yine eimme-i Hanefiyye’den 
ba‘zı fuhûl katlarında câiz ve anların kavl-i şerîfl eri ile âmil olan hâkim ecr-i cezîli 
câizdir ana binâen vakf-ı akārın İmâm Ebî Yusuf kavl-i şerîfl eri üzre sıhhat ve 
lüzûmuna ve arsa-i vakf üzerinde olan binânın vakfiyyetini tecvîz eden ba‘zı 
fuhûlün re’yleri üzre vakfiyyetinin sıhhatine hükm olunmak ricâ ederim deyû 
muvakki‘-i sadr-ı kitâb huzûrunda müterâfi‘ân ve husûs-ı mezbûrda fasl [ve] has-
ma tâlibân olduklarında hâkim-i müşârün-ileyh dahi tarafeynin kelâmını ısgā ve 
cânib-i vakfı evlâ ve ahrâ görüp İmâm Ebî Yusuf mezhebi üzre vakf-ı akārın sıhhat 
ve lüzûmuna ve arsa-i vakf üzerinde olan binânın vakfiyyetinin alâ re’yi men 
cevvezehû mine’l-eimmeti’l-müctehidîn sıhhatine hükm ettikden sonra vâkıf-ı 
müşârün-ileyh bu husûsda matlabına felâh bulmayıcak inân-ı kīl ü kāli âhara atf 
edip eğerçi arsa-i vakf üzerinde olan binânın cihet-i uhrâya vakfiyyeti hayırda 
ittihâdına nazaran hükm-i mezbûr ile inde’l-eimmeti’l-müctehidîn sahîh olmuş-
dur, lâkin İmâm-ı A‘zam hazretleri katında lüzûm ifâde ettiği gayr-ı meczûmdur, 
pes lüzûm ile ittisâfı ma‘dûm olup ancak mertebe-i sıhhat ve cevâzda kalmağla 
hiyel-i ihtiyâl munsarım olmaz binâen-aleyh arsa-i vakf üzerinde olup lüzûmuna 
hükm olunmayan binânın vakfiyyetinden rücû‘ eyledim deyû tekrâr da‘vâ ve 
istirdâda şitâb ettikde mütevellî-i mezbûr cevâb verip hükm-i hâkim-i ârif mahall-i 
ictihâda müsâdif olsa ol hüküm nâfiz ve mübrem ve bi’l-icmâ‘ makbûl ve müsel-
lem olup sâir hükkâma kabûlü lâzım ve âmme-i vülâta tenfîzi emr-i mütehattim-
dir, vakıfda asıl maksûd hod lüzûm idiği âmme katında ma‘lûmdur çünkü sıhhat 
ba‘zı ulemâ-i müctehidîn kavilleri üzre cârîdir sıhhat bi’l-hükm sâir eimmenin 
mezheb-i rasînleri üzre sârîdir asıl vakıfda sıhhat mukarrere olucak İmâm Ebî 
Yusuf hazretleri katında hod sıhhate lüzûm lâzımdır deyû tekrâr mürâfa‘a olduk-
larında hâkim-i müşârün-ileyh bu bâbda te’emmül-i enîk edip mebânî-i hayrâtı 
temhîd ve te’bîdi evlâ ve ahrâ görmeleri ile İmâm Ebî Yusuf hazretleri re’yleri üzre 
ebniye-i mezbûrenin dahi lüzûmuna hükm edip hükm-i sâbıkın ihkâm ve kazâ-i 
lâhıkın itmâm buyurmağla fasl-ı nizâ‘ ve hisâm infisâm bulup vakf-ı mezbûr alâ 
cemî‘i’l-mezâhib sahîh ve lâzım olup min ba‘d naks ve nakīzine mecâl muhâl oldu 
fe-men beddelehû ba‘de mâ semi‘ahû fe-innemâ ismuhû ale’llezîne yübeddilûnehû 
innallâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm ve alâ hâzâ 
vaka‘a’l-işhâd ve’t-tahrîr fi’l-yevmi’s-sâmin ve’l-ışrîn min Ramazâni’l-mübârek li 
sene seb‘a ve seb‘în ve elf.
Şuhûdü’l-hâl: Fahrü’l-ulemâ efdalü’l-fuzalâ Abdullah Efendi b. Mustafa Efen-
di el-Kadı bi medîneti Kostantıniyye el-mahmiyye sâbıkan, fahrü’l-mevâli’l-
kirâm Ahmed Efendi b. Abdülaziz Efendi el-Kadı bi medîneti Kostantıniyye 
el-mahmiyye sâbıkan, fahrü’l-müderrisîni’l-kirâm Mustafa Efendi eş-Şehîr bi 
Nargizâde, umdetü’l-müderrisîni’l-kirâm Ahmed Efendi eş-Şehîr bi Zeki, fahrü’l-
müderrisîni’l-kirâm Mustafa Efendi b. Abdullah Efendi, umdetü’l-müderrisîni’l-
kirâm Ârif Mehmed Efendi b. Abdullah, mefh arü’l-kuzât es-Seyyid Abdürrahim 
Efendi b. el-merhûm es-Seyyid Abdullah Efendi, umdetü kuzâti’l-İslâm Musta-
fa Efendi [b.] Ahmed, Reisü’l-müezzinîn bi Sultan Selim Hân-ı atîk, fahrü’l-e‘âlî 
Hamza Ağa b. (  ) Kethüdâ-yı merhûm Yahya Efendi, fahrü’l-mehâdimi’l-kirâm 
Mehmed Ağa b. Hamza Ağa, umdetü’l-a‘yân Ali Ağa tâbi‘-i Hazret-i Şeyhülislâm, 
fahrü’l-emâsil Yusuf Ağa tâbi‘-i Şeyhülislâm, fahrü’l-emâsil Osman Ağa b. Mah-
mud Ser-oda, el-Hâc Hüsrev b. Abdullah, Abdullah Çelebi b. Mustafa, Receb Çe-
lebi b. Mehmed Berber, Mustafa Bey b. (  ) Sarrâc-ı sultânî, Abdullah Çelebi b. 
( ), fahrü’l-akrân Mustafa Bey el-Cündî, Attâr Siyavuş b. Abdullah, fahrü’l-akrân 
Mustafa Ağa b. Derviş.

1054 [126a-1] Süleyman Çelebi b. Yusuf ’un, Mano v. Niko’dan buğday 
bahasından alacaklı olduğu
Navulcu tâifesinden Süleyman Çelebi b. Yusuf nâm kimesne meclis-i şer‘-i hatîr-i 
lâzımü’t-tevkīrde mahmiye-i İstanbul’da Samanlı Hamamı kurbunda vâki‘ ek-
mekçi fırınında habbâz olan Mano v. Niko nâm zimmî muvâcehesinde üzerine 
da‘vâ ve takrîr-i kelâm edip merkūm Mano zimmetinde yedimden müşterâ ve 
makbûz doksan yedi buçuk keyl buğday semeninden altı bin beş yüz seksen beş 
akçe hakkım olup mukaddemâ merkūm Mano meblağ-ı mezbûrun bin akçesini 
bana teslîm etmeğin bâkī beş bin beş yüz akçe hakkım zimmetinde kalmağın taleb 
ederim suâl olunsun dedikde gıbbe’s-suâl merkūm Mano müdde‘î-i merkūm ye-
dinden müşterâ ve makbûz doksan yedi buçuk keyl buğday semeninden bâkī zim-
metinde vâcibü’l-edâ bin beş yüz seksen beş akçe deyni olduğu[nu] tâyi‘an ikrâr 
etmeğin mûcebince meblağ-ı bâkī-i mezbûru müdde‘î-i merkūma edâya mezbûr 
Mano’ya tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Abdi Çelebi b. Hüseyin, Mehmed Çelebi b. Abdülmennân, İbrahim 
Çelebi b. Ahmed, Resul [b.] Ramazan.

1055 [126a-2] Meleki bt. Muslihiddin’in, evini Mehmed Ağa 
b. Ahmed’e sattığı
Mahmiye-i İstanbul’da Sarıgerz’de Kâtib Muslihiddin mahallesinde sâkine olan 
Melekî bt. Muslihiddin nâm hâtun tarafından husûs-ı âti’l-beyâna vekîl olup 
zâtını ma‘rifet-i şer‘iyye ile ârifân li ebeveyn karındaşı Ahmed Beşe ve İmâmzâde 
Mustafa Bey b. Musa şehâdetleriyle şer‘an vekâleti sâbite olan Mustafa Bey b. Ab-
dullah meclis-i şer‘-i [126b] hatîr-i lâzımü’t-tevkīrde işbu bâ‘isü’l-kitâb fahrü’l-
emâsil ve’l-akrân Mehmed Ağa b. Ahmed ez-Za‘îm mah za rın da bi’l-vekâle ikrâr 
ve takrîr-i kelâm edip müvekkilem mezbûrenin silk-i mülk-i sahîhinde mün-
selik olup mahrûse-i Galata müzâfâtından İstinye nâhiyesine tâbi‘ Boğazkesen 
kasabası ma hal lâ tın dan el-Hâc Kemaleddin mahallesinde vâki‘ bir tarafı el-Hâc 
Receb mülkü ve bir tarafı Kenan Bey b. Abdullah mülkü ve iki tarafı tarîk-i âm 
ile mahdûd üç bâb odayı ve bir sofayı ve dehlizi ve matbahı ve ahırı ve kenîfi ve 
bi’r-i mâyı ve zât-ı eşcâr-ı müsmire ve gayr-ı müsmire ve bahçeyi müştemil men-
zilini bi cümleti’t-tevâbi‘ ve’l-levâhık ve kâff eti’l-menâfi‘ ve‘l-merâfık müvekkile-i 
mezbûre Mehmed Ağa’ya yirmi üç bin beş yüz cedîd nakid râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve kabûl ve kabz ve tesellüm eyledikden sonra semeni 
olan meblağ-ı mezbûr yirmi üç bin beş yüz akçeyi müvekkilem mezbûre müşterî-i 
mezbûr yedinden tamâmen ahz u kabz eyledi ba‘de’l-yevm menzil-i mahdûd-ı 
mezbûr müşterî-i merkūm Mehmed Ağa’nın mülk-i müşterâsıdır, keyfe mâ yeşâ’ 
ve yahtâr mutasarrıf olsun dedikde gıbbe’t-tasdîk mâ hüve’l-vâki‘ bi’t-taleb ketb 
olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Mehmed Efendi el-Muhâsib, Esad Çelebi b. 
Mehmed, Veli Efendi b. Hüseyin, Mehmed Çelebi b. Ahmed, Hasan Çelebi b. Ah-
med, İbrahim Çelebi b. Ali.

1056 [126b-1] İbrahim Beşe b. Derviş’in, Hatice bt. Dilâver’deki 
câriye bahasından alacağını kefili olan kocası Osman Çelebi’den 
alması gerektiği
Mahmiye-i İstanbul’da Muhtesib Karagöz mahallesinde sâkin İbrahim Beşe 
b. Derviş nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de Osman Çelebi b. Şaban nâm kimesne mah za rın da üzerine da‘vâ 
ve takrîr-i kelâm edip mezbûr Osman Çelebi’nin zevcesi olan gāibe ani’l-meclis 
Hatice bt. Dilâver nâm hâtun zimmetinde orta boylu, açık kaşlı Rûsiyyetü’l-asl 
Şahbaz bt. Abdullah nâm câriye bahâsından yetmiş esedî guruş hakkım olup 
meblağ-ı mezbûra tarafeynden emr [ve] kabûlü hâvî kefâlet-i sahîha-i şer‘iyye 
ile mezbûr Osman Çelebi kefîl olmağın suâl olunup meblağ-ı mezbûr alıverilmek 
matlûbumdur dedikde, gıbbe’s-suâl mezbûr Osman Çelebi müdde‘î-i mezbûrun 
câriyesi mevsûfe-i mezbûre bahâsından mezbûre Hatice Hâtun’un zimmetin-
de hakkı olan yetmiş esedî guruşa kefîl olduğunu tâyi‘an ikrâr ve i‘tirâf etme-
ğin ikrârı mûcebince meblağ-ı mezbûr yetmiş esedî guruşu müdde‘î-i mezbûra 
edâya merkūm Osman Çelebi’ye tenbîh olunmağın mâ hüve’l-vâki‘ bi’t-taleb ketb 
olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Osman Beşe b. Mehmed, Mehmed b. Ramazan, Mustafa b. Abdul-
lah, Abdi Çelebi b. ( ) el-Muhzır.







1057 [126b-2] Mehmed Çavuş b. Himmet’in, İsar v. Melkon’daki alacağına 
Tatos’un kefil olduğu iddiasını ispat edemediği
Mahmiye-i İstanbul’da Dâye Hâtun Mahallesi sâkinlerinden Mehmed Çavuş b. 
Himmet nâm kimesne meclis-i şer‘-i şerîf-i lâzımü’t-teşrîfde işbu bâ‘isü’s-sifr Ta-
tos v. Asfor nâm zimmî muvâcehesinde üzerine da‘vâ ve takrîr-i kelâm edip gāib 
ani’l-meclis İsar v. Melkon nâm zimmî zimmetinde cihet-i karz-ı şer‘îden hakkım 
olan beş bin yüz elli akçesin mezbûr İsar’dan ahz [ve] kabz edip meblağ-ı bâkī üç 
bin yüz elli akçesini dahi mezbûr İsar’dan da‘vâ ve taleb eylediğimde meblağ-ı 
bâkī-i mezbûra mezbûr Tatos emr [ve] kabûlü hâviye kefâlet-i sahîha-i şer‘iyye 
ile kefîl olmağın suâl olunup alıverilmesi matlûbumdur dedikde gıbbe’s-suâl ve’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı acz ile istihlâf etmeğin müdde‘î Mehmed Çavuş’un 
gāib-i mezbûr İsar zimmetinde cihet-i karz-ı şer‘îden hakkı olan üç bin yüz elli 
akçeye emr [ve] kabûlü hâviye kefâlet-i sahîha-i şer‘iyye ile kefîl olmadığına 
mezbûr Tatos’a yemîn teklîf olundukda ol dahi alâ vefk i’l-mes’ûl yemîn billâhi’llezî 
enzele’l-İncîle alâ İsa -aleyhi’s-selâm- etmeğin mûcebince müdde‘î-i mezbûr Meh-
med Çavuş bilâ-beyyine mu‘ârazadan men‘ olunmağın mâ vaka‘a bi’t-taleb ketb 
olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed b. Abdullah, Şükrullah b. Mustafa, Mustafa b. el-Hâc Ah-
med, Veli b. Mahmud.

1058 [126b-3] Mehmed Çelebi b. Ahmed’in, karısı Hatice bt. Abdullah’a 
borçlu olduğu
Mahmiye-i İstanbul’da Aksaray kurbunda Çakır Ağa mahallesinde sâkin Meh-
med Çelebi b. Ahmed nâm kimesne meclis-i şer‘-i şerîf-i hatîr-i lâzımü’t-tevkīrde 
zevce-i menkûhası Hatice bt. Abdullah mah za rın da ikrâr ve takrîr-i kelâm edip 
bundan akdem zevcem mezbûre Hatice’den üç yüz esedî guruş iktirâz ve kabz 
etmişdim, meblağ-ı merkūm üç yüz esedî guruş merkūme Hatice’ye zimmetim-
de lâzımü’l-edâ ve vâcibü’l-kazâ deynimdir dedikde gıbbe’t-tasdîki’l-mu‘teber mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Kasab Mehmed Beşe b. ( ), Hamza Beşe b. Ali, Mehmed Çelebi b. 
Yusuf, Hüseyin Bey b. Ali







1059 [126b-4] Beytülmâl tarafından el konulan terekenin 
mirasçılara intikali
Vilâyet-i Rumeli’nde bi’l-fi‘l kasaba-i Mostar kadısı olan Ahmed Efendi b. Hüseyin 
b. Mehmed kıbelinden ünvânı ile mu‘anven hat ve hatmini hâvî bin yetmiş yedi se-
nesi Ramazân-ı şerîfi gurresi ile müverrah Abdülmümin Efendi b. el-Hâc Osman 
yediyle nakl-i şer‘î vârid olup mazmûnunda kasaba-i Mostar’da vâki‘ el-Hâc Memi 
mahallesi sük kâ nın dan Abdülmümin Efendi b. el-Hâc Osman ve anası Sâkine 
bt. Mustafa’dan da‘vâ-yı sahîha-i şer‘iyye ile mesbûk istişhâd-ı şer‘î sudûrundan 
sonra udûl-i müslimînden olup kasaba-i mezbûrede vâki‘ Köse Hoca mahallesi 
sâkinlerinden el-Hâc Ahmed Ağa b. el-Hâc Hüseyin b. Ali ve el-Hâc Memi ma-
hallesinden İbrahim Çelebi b. el-Hâc Osman b. Musa nâm kimesneler nakl ve 
tahvîl için mahall-i cerh ve ta‘dîlde edâ-i şehâdet-i şer‘iyye edip fi’l-asl kasaba-i 
mezbûrda vâki‘ el-Hâc Memi mahallesi ahâlîsinden olup Dârü’l-hilâfeti’l-aliyye 
Kostantıniyye’de vâki‘ sa‘âdetlü ve devletlü Vâlide Sultan hazretlerinin câmi‘-i şerîfi 
kurbunda sâkin iken bundan akdem vefât edip muhallefâtı mahmiye-i mezbûrede 
beytülmâl emîni yedinde mazbûta olan bostânî Grabucazâde demekle ma‘rûf Ah-
med Bey müsteşhide-i merkūme Sâkine’nin oğlu ve müsteşhid-i mezbûr Abdül-
mümin Efendi’nin li ebeveyn karındaşıdır, babaları ismi el-Hâc Osman, anaları 
ismi mesfûre Sâkine ve cedleri ismi Ali ve maskat-ı re’sleri kasaba-i mezbûrda vâki‘ 
el-Hâc Memi mahallesidir müteveff â-yı mezbûrun verâseti merkūm Abdülmü-
min Efendi’ye ve anası mezbûre Sâkine’ye münhasıra olup anlardan gayrı vârisi 
ve muhallefâtına âhar müstahık olduğu ma‘lûmumuz değildir cümle muhallefâtı 
müsteşhidân-ı mezbûrâna irs-i şer‘î ile intikāl etmeğin muhallefât-ı mezbûreyi 
vaz‘-ı yed eden beytülmâl emîninden ve sâir vâzı‘ü’l-yed olanlardan hak taleb ve 
da‘vâ ve ahz u kabz vardır biz bu husûsa vech-i meşrûh üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri hayyiz-i kabûlde vakı‘a oldukdan sonra mezbûre Sâkine 
müteveff â-yı mezbûrun muhallefâtından bi hasebi’ş-şer‘ kendiye âid olan sülüs 
hisse-i şer‘iyyesini vâzı‘ü’l-yed olanlardan taleb ve da‘vâ ve ahz u kabz ve ken-
diye îsâle ve kabz ve îsâl mütevakkıf olduğu umûra ve lede’l-hükkâmi’l-kirâm 
mürâfa‘aya hâmil-i hâze’l-kitâb oğlu mezbûr Abdülmümin Efendi’yi kendi tarafın-
dan vekîl ve nâib-i menâb nasb ve ta‘yîn edip ol dahi vekâlet-i mezkûreyi kabûl ve 
hidemât-ı lâzımesini edâya müte‘ahhid olduğu bulunmağın kitâb-ı mezbûr nâkil-i 
mezbûr Abdülmümin Efendi’nin …? hâlâ şıkk-ı evvel deft erdârı kāimmakāmı 
olup müteveff â-yı mezbûr Ahmed Bey’in vârisi olmayıp terekesi beytülmâle âid 
olmak zu‘mu ile terekesine vâzı‘ [134a]med Paşa mah za rın da dîvân-ı hazret-i kāimmakām-ı sadr-ı a‘zamîde akd olunan meclis-i şer‘-i âlîde feth ve kırâat ve istintâk olundukda müşârün-ileyh Mehmed 
Paşa vech-i muharrer üzre tereke-i müteveff â-yı mezbûra vaz‘-ı yedini ikrâr lâkin 
kitâb-ı mezbûrun mûmâ-ileyh Ahmed Efendi’nin kıbelinden vârid olup zeylinde 
olan hat ve hatmi mûmâ-ileyh Ahmed Efendi’nin hat ve hatmi olduğunu inkâr 
etmeğin mezbûr Abdülmümin Efendi’den kitâb-ı mezbûr mûmâ-ileyh Ahmed 
Efendi’nin kıbelinden vârid kitâbı ve zeylinde olan hat ve hatmi dahi mûmâ-ileyh 
Ahmed Efendi’nin hat ve hatmi olduğuna beyyine taleb olundukda zeyl-i kitâbda 
mastûrü’l-esâmî olup yol şâhidleri olan Ömer Beşe b. Hürrem ve Zülfikār b. İb-
rahim nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka kitâb-ı mezbûru kasaba-i Mostar kadısı olan mûmâ-ileyh 
Ahmed Efendi b. Hasan b. Mehmed bizim üzerimize kırâat edip isimlerimizi zey-
linde yazıp huzûrumuzda imzâ ve mühürleyip hat ve hatmine bizi işhâd eyledi, 
biz kitâb-ı mezbûrun mûmâ-ileyh Ahmed Efendi kıbelinden vârid kitâb ve zey-
linde hat ve hatmi olduğuna şâhidleriz, şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle olup 
mûcebince mezbûrân Abdülmümin Efendi ve Sâkine’nin vech-i muharrer üzre 
verâsetlerine ve mezbûr Abdülmümin Efendi’nin vâlidesi mezbûre Sâkine tarafın-
dan vekâletine hükm olundukdan sonra tereke-i müteveff â-yı mezbûru merkūm 
Abdülmümin Efendi’ye teslîme müşârün-ileyh Mehmed Paşa’ya tenbîh olunma-
ğın mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-emâsil ve’l-eşbâh İsmail Ağa b. Serçavuşân-ı dergâh-ı âlî, 
emîrü’l-ümerâ’i’l-kirâm Şaban Paşa Şıkk-ı sânî deft erdârı, fahrü’l-akrân Eyüb Ağa 
b. ( ) Kethüdâ-yı hazret-i efendi, çukadâr Hasan b. Abdullah.

[127a]1060 [127a-1] Kadı Mehmed Efendi’nin, el-Hâc Selim’e eşya 
bahasından borçlu olduğu
Diyâr-ı mısr-ı Kahire’de muvakkaten Mahalletü’l-kübrâ kadısı olan umdetü’l-
kuzât zübdetü’l-vülât Bursevî Mehmed Efendi b. Musa meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de bâ‘isü’l-kitâb el-Hâc Selim 
b. Cuma nâm kimesne oğlu ve tarafından ikrâr-ı âti’l-beyânı tasdîka vekîl ol-
duğu bimâ hüve tarîkü’s-sübût şer‘an sâbit olan Ali nâm kimesne mah za rın da 
bi’t-tav‘i’s-sâf ikrâr ve i‘tirâf edip müvekkil-i mezbûra cihet-i karzdan ve yedin-
den iştirâ ve kabz ettiğimiz beynimizde ma‘lûm eşyâ bahâsından zimmetimde 
vâcibü’l-edâ ve lâzımü’l-kazâ dört bin altı yüz esedî guruş deynim olup deyn-i mezbûru nâtık iki kıt‘a temessük vermişidim dedikde, gıbbe’t-tasdîk mâ hüve’l-
vâki‘ bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-akrân el-Hâc Nimetullah, Receb Efendi b. Mehmed, Ali 
Çelebi b. Mehmed, İbrahim Çavuş b. Mustafa, Mehmed b. Selim, Şeyh Mehmed 
es-Settârî.

1061 [127a-2] Vekil Zülfikar b. Kays’ın, terekeden alacağını Ebûbekir 
Ağa’dan tahsil ettiği
Derûn-ı hüccet-i şer‘iyyede vekâleti sâbite olan Zülfikār b. Kays nâm kimesne 
meclis-i şer‘-i şerîfde vekîl-i mezbûr Ebûbekir Ağa mah za rın da ikrâr ve takrîr-i 
kelâm edip ber mûceb-i deft er-i kassâm müteveff â-yı mezbûrun mecmû‘ tereke-
sinin semeni olup mezbûr Ebûbekir Ağa’nın makbûzu olan on bin dokuz yüz elli 
dokuz akçenin sekiz binini mezbûr Ebûbekir Ağa yedinden tamâmen ahz u kabz 
edip meblağ-ı bâkīden ve bi’l-cümle tereke-i müteveff â-yı mezbûra müte‘allika 
âmme-i de‘âvâdan mezbûr Ebûbekir Ağa’yı ibrâ-i âm ile ibrâ ve iskāt eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene seb‘a ve seb‘în  ve elf.
Şuhûdü’l-hâl: İvaz Efendi b. Şaban, Musa Efendi b. Ebûbekir, İbrahim Çelebi b. 
Ahmed, Hasan Çelebi b. Ahmed, Hızır b. Abdullah.

1062 [127a-3] Hasan Çelebi b. Himmet’in, evini Siyavuş Bey 
b. Abdullah’a sattığı
Mahmiye-i İstanbul’da Çakır Ağa mahallesinde sâkin Hasan Çelebi b. Himmet 
nâm kimesne meclis-i şer‘-i şerîf-i lâzımü’t-teşrîfde işbu râfi‘ü’l-kitâb Siyavuş Bey 
b. Abdullah nâm kimesne mah za rın da bi’t-tav‘i’s-sâf ikrâr ve takrîr-i kelâm edip 
akd-i âtî sudûruna değin yedimde mülk ve hakkım olup mahalle-i mezbûrda 
vâki‘ bir tarafdan Mehmed Çelebi b. Ali mülkü ve bir tarafdan mahalle-i mezbûre 
imâmına meşrûta olan vakf menzil ve bir tarafdan tarîk-i âm ile mahdûd iki bâb 
fevkānî oda ve bir bâb tahtânî oda [ve] zât-ı eşcâr-ı müsmire ve gayr-ı müsmire 
bahçe ve kenîfi müştemil menzilimi cümle tevâbi‘ ve levâhıkıyla merkūm Siya-
vuş Bey’e iki yüz yirmi esedî guruşu tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm edip ol dahi vech-i muharrer üzre iştirâ ve tesel-
lüm ettiğinden sonra semeni olan meblağ-ı merkūm iki yüz yirmi esedî guru-
şu merkūm Siyavuş Bey yedinden tamâmen ahz u kabz eyledim, ba‘de’l-yevm 
menzil-i mahdûd-ı mezbûr merkūm Siyavuş Bey’in mülk-i müşterâsıdır keyfe mâ 
yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Yahya Efendi b. Mehmed el-İmâm, Mehmed Halîfe b. Ali el-Müezzin, 
Hasan Beşe b. Mehmed, Mehmed Beşe b. Abdullah, İbrahim Ağa b. Ömer, Musta-
fa b. Mahmud, el-Hâc Mehmed.

1063 [127a-4] el-Hâc Hasan b. Abdullah’ın, ev eşyalarını karısı Ümmühani 
Hatun bt. Ali Efendi’ye hibe ettiği
Husûs-ı âti’l-beyânın mahallinde tahrîri iltimâs olunmağın cânib-i şer‘den 
mevlânâ keşfî Mustafa Efendi irsâl olunup ol dahi mahmiye-i İstanbul’da el-Hâc 
Ferhad mahallesinde el-Hâc Hasan b. Abdullah’ın sâkin olduğu menzile varıp zeyl-i 
kitâbda muharrerü’l-esâmî olan müslimîn huzûrunda akd-i meclis-i şer‘-i şerîf 
eyledikde merkūm el-Hâc Hasan meclis-i ma‘kūd-ı mezbûrda zevce-i menkûhası 
olup zâtı mahalle-i mezbûre imâmı Mehmed Efendi b. İbrahim ve İsmail Çelebi 
b. Mehmed el-Müezzin şehâdetleri ile mu‘arrefe olan Ümmühâni Hâtun bt. Ali 
Efendi mah za rın da ikrâr ve takrîr-i kelâm edip silk-i mülk-i sahîhimde münselik 
yirmi aded beledî yastık ve bir arka keçesi ve dört yan keçesi ve iki kebîr kaliçe 
ve elli aded sahan ve on aded tencere ve sekiz aded beledî döşek ve on altı aded 
beledî yorgan ve on aded keçemi zevcem merkūme Ümmühâni’ye hibe-i sahîha-i 
şer‘iyye ile hibe ve teslîm ol dahi meclis-i hibede ittihâb ve kabûl ve kabz ve tesel-
lüm eyledi, ba‘de’l-yevm eşyâ-i mezkûre zevcem mezbûre Ümmühâni’nin emlâk-i 
mevhûbesidir keyfe mâ yeşâ’ ve yahtâr mutasarrıfe olsun dedikde gıbbe’t-tasdîk 
vâki‘ hâli mevlânâ-yı mezbûr mahallinde tahrîr ba‘dehû ma‘an irsâl olunan Meh-
med b. Ramazan ile meclis-i şer‘a gelip alâ vukū‘ihî inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-a‘yân Receb Ağa b. Şaban, Hasan Efendi b. Nasuh, eş-Şeyh 
Mehmed b. Mehmed, el-Hâc Ahmed b. el-Hâc Said, Ferhad Beşe [b.] Abdullah, 
Abdullah Çelebi b. Abdullah.

1064 [127a-5] Mehmed Ağa b. Yakub’un, Mustafa Ağa b. İsa’daki alacağını 
Arslan oğlu İvaz yoluyla tahsil ettiğinin ispat edildiği
Mahmiye-i İstanbul’da Kalenderhâne mahallesi ahâlîsinden Mehmed Ağa 
b. Yakub nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de râfi‘ü’l-kitâb Mustafa Ağa b. İsa nâm kimesne mah za rın da 
üzerine da‘vâ ve takrîr-i kelâm edip vilâyet-i Anadolu’da medîne-i Kütahya’ya 
tâbi‘ Sekiköyü nâm karyenin kavm-i mahsûr olan ahâlîsi zimmetlerinde deyn-i 
şer‘îden hakkım olan yüz kırk beş esedî guruşu ahâlî-i mezbûrdan ahz [ve] kab-
za tarafımdan mezbûr Mustafa Ağa[’yı] mukaddemâ vekîl edip ol dahi ba‘de’l-
kabûl meblağ-ı mezbûru [127b] ahâlî-i karye-i mezbûreden ahz u kabz etmişi-
di suâl olunup meblağ-ı mezbûru  bana teslîme tenbîh olunmak matlûbumdur 
dedikde gıbbe’s-suâl mezbûr Mustafa Ağa cevâbında meblağ-ı mezbûru ahâlî-i 
mezbûreden vech-i mübeyyen üzre ahz u kabz ettiğimden sonra mezbûr Mustafa 
Ağa meblağ-ı mezbûru Arslan oğlu İvaz nâm zimmîye teslîm eyle deyû bana emr 
etmekle ben dahi meblağ-ı mezbûru tamâmen mezbûr İvaz zimmîye teslîm etmi-
şidim deyû def ‘le mukābele edicek gıbbe’s-suâl ve’l-inkâr mezbûr Mustafa Ağa’dan 
def ‘-i mezbûrunu mübeyyine beyyine taleb olundukda mahmiye-i mezbûrdan 
Sancakdâr Hayreddin mahallesi sük kâ nın dan Ahmed Bey b. el-Hâc İsa ve Os-
man b. Hasan nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka müdde‘î-i mezbûr Mehmed Ağa vech-i muharrer üzre 
merkūm Mustafa Ağa yedinde olan yüz kırk beş esedî guruşunu mezbûr Arslan 
oğlu İvaz zimmîye teslîm eyle deyû mezbûr Mustafa Ağa’ya emr ettiğinden sonra 
mezbûr Mustafa Ağa dahi emri üzre meblağ-ı merkūm yüz kırk beş esedî guruşu 
tamâmen huzûrumuzda merkūm Arslan oğlu İvaz zimmîye teslîm edip mezbûr 
İvaz dahi vech-i muharrer üzre yedinden ahz u kabz etmişidi, biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
müdde‘î-i mezbûr Mehmed Ağa vech-i mübeyyen üzre mu‘ârazadan men‘ olunup 
mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mustafa Ağa b. Muharrem, Hacı Selim b. Osman, çukadâr Hasan 
Beşe b. Abdullah, Hasan Çelebi b. Ahmed.

1065 [127b-1] Hüseyin Alaybeyi b. Ahmed’in evini Veli Paşa Vakfı’na 
istiğlâl yoluyla sattığı
Mahmiye-i İstanbul’da Yedikule kurbunda Kürkçü el-Hâc Hüseyin mahallesinde 
sâkin Hüseyin Alaybeyi b. Ahmed meclis-i şer‘-i hatîrde merhûm Veli Paşa rûhu 
için İbrahim Paşa sarayı’nda kırâat olunan eczâ-i şerîfeye mevkūfe nukūda bi’l-fi‘l 
mütevellî olan bâ‘isü’l-kitâb Ali Efendi b. Hüseyin mah za rın da ikrâr ve takrîr-i 
kelâm edip akd-i âtî sudûruna değin yedimde mülk ve hakkım olup mahalle-i 
mezbûrede vâki‘ bir tarafdan Belkıs Hâtun mülkü ve iki tarafdan Mustafa Efendi 
mülkü ve bir tarafdan tarîk-i âm ile mahdûd büyût-ı adîdeyi müştemil menzili-
mi cümle hukūk ve merâfıkı ile mütevellî-i merkūm Ali Efendi’ye yüz kıt‘a riyâlî 
kebîr guruşa bi tarîki’l-istiğlâl bey‘ ve teslîm edip ol dahi mâl-ı vakf-ı mezbûr ile 
vech-i muharrer üzre iştirâ ve tesellüm ve kabûl eyledikden sonra semeni olan 
meblağ-ı mezbûru vakf-ı mezbûra deynim olan yüz kıt‘a riyâlî kebîr guruşa takās 
mütevellî-i mezkûr dahi mukāssa ve kabûl edip mütevellî-i mezkûr Ali Efendi’ye 
menzil-i mahdûd-ı mezbûru gıbbe’t-tahliyyeti’ş-şer‘iyye târih-i kitâbdan üç yüz 
altmış gün tamâmına değin bana on beş guruşa îcâr ve teslîm edip ben dahi vech-i 
meşrûh üzre on beş riyâlî guruşa istîcâr ve kabûl eyledim dedikde gıbbe’t-tasdîk 
mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene seb‘a ve seb‘în ve 
elfŞuhûdü’l-hâl: Şaban Ağa b. Süleyman, İmâm Abdurrahman b. ( ), Mehmed Çe-
lebi b. Mehmed, Hasan Çavuş b. Abdullah, Hasan Bey b. ( ) Kethüdâ-yı baltacıyân, 
Mehmed Odabaşı.

1066 [127b-2] Fâtıma bt. Lütfullah’ın süs eşyalarını hibe 
etmediğinin anlaşıldığı
Mahmiye-i İstanbul’da Kürkçübaşı mahallesi sük kâ nın dan Havva bt. Ahmed 
nâm hâtunun zevci ve tarafından husûs-ı âti’l-beyâna vekîli olduğu Mesud Efen-
di b. Receb ve Sâlih Çelebi b. Abdülkerim nâm kimesneler şehâdetleriyle şer‘an 
sâbit olan Receb b. Mustafa nâm kimesne meclis-i şer‘-i şerîfde üvey kayınana-
sı bâ‘isetü’l-kitâb Fâtıma bt. Lütfullah nâm hâtun mah za rın da üzerine da‘vâ ve 
takrîr-i kelâm edip mezbûre Fâtıma yedinde olan işbu sîm bir ön kuşak ve bir çift  
inci küpesini bundan akdem yedinde mülkü olduğu hâlde zevci olup müvekkile-
min babası olan mezbûr Ahmed’e hibe ve teslîm edip mezbûr Ahmed dahi ittihâb 
ve tesellüm ettiğinden sonra müvekkilem mezbûre Havva’ya teslîm edip mezbûre 
Havva dahi ittihâb ve tesellüm etmekle mülk-i mevhûbu oldukdan sonra mezbûre 
Fâtıma zikr olunan kuşak ve küpeyi müvekkilemin yedinden bi gayrı hakkın ahz 
u kabz etmişdir suâl olunup ihkāk-ı hak olunmak matlûbumdur dedikde, gıbbe’s-
suâl mezbûre Fâtıma cevâbında zikr olunan küpe ve kuşağı mezbûre Havva’ya 
âriyet vermek için zevcim mezbûr Ahmed’e i‘âre ve teslîm etmişdim deyip hibe 
ettiğini inkâr edicek müdde‘î-i mezbûrdan müdde‘âsını mübeyyine beyyine taleb 
olundukda ityân-ı beyyineden izhâr-ı acz ile istihlâf etmeğin mezbûre Fâtıma’ya 
zikr olunan küpe ve kuşağı zevc-i mezbûr Ahmed Ağa’ya hibe ve teslîm etmedi-
ğine yemîn teklîf olundukda ol dahi alâ vefk i’l-mes’ûl yemîn billâhi’l-aliyyi’l-a‘lâ 
etmeğin mûcebince müdde‘î-i mezbûr mu‘ârazadan men‘ olunmağın mâ hüve’l-
vâki‘ bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene seb‘a ve seb‘în ve elf
Şuhûdü’l-hâl: İbrahim Ağa b. Ali, İsmail b. Ali, Mustafa b. Halil, Hasan Beşe 
Çukadâr, Osman Çelebi b. Ebûbekir.







1067 [127b-3] Fâtıma bt. Ahmed’in, Ahmed Beşe b. Ali’den muhâlaa 
yoluyla boşandığı
Mahmiye-i İstanbul’da Yenibahçe kurbunda Karabaş mahallesinde sâkine Fâtıma 
bt. Ahmed nâm hâtun meclis-i şer‘-i şerîf-i lâzımü’t-teşrîfde zevc-i dâhilün-
bihâsı Ahmed Beşe b. Ali nâm kimesne mah za rın da ikrâr ve takrîr-i kelâm edip 
mezbûr Ahmed Beşe zimmetinde mütekarrir ve ma‘kūdun-aleyh olan iki bin 
akçe mehr-i müeccel ve nafaka-i iddet-i mu‘ayyene-i ma‘lûmem üzerlerine ve 
me’ûnet-i süknâm dahi kendi üzerime olmak üzre zevcim mezbûr Ahmed Beşe 
ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl ey-
ledikden sonra zevciyyete ve gayra müte‘allika da‘vâdan her birimiz âharın zim-
metini ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Ahmed Beşe b. Abdüsselâm, Mustafa Çelebi b. Hüseyin, Mehmed b. 
Ahmed, Hüseyin b. Ramazan, Baba Resul [b.] Rıdvan.

1068 [127b-4] Havva bt. Öküz Ahmed’in evini kız kardeşinin oğlu 
Ahmed Çelebi b. Ahmed’e hibe ettiği
Fi’l-asl vilâyet-i Rumeli’nde kasaba-i Rodoscuk ma hal lâ tın dan Bevvâb Mehmed 
mahallesi sâkinelerinden olup hâlâ bi tarîki’l-müsâfere mahmiye-i İstanbul’da 
Nuri Dede mahallesinde sâkine Havva bt. Öküz Ahmed nâm hâtunun zâtı Ah-
med Ağa b. Kasım ve el-Hâc Mustafa b. Ali ta‘rîfl eri ile mu‘arrefe oldukdan son-
ra meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda 
kız karındaşı oğlu bâ‘isü’l-kitâb Ahmed Çelebi b. Ahmed mah za rın da bi tav‘ihâ 
ikrâr-ı sahîh-i şer‘î ve i‘tirâf-ı sarîh-i mer‘î kılıp akd-i âtînin sudûruna değin taht-ı 
yedimde mülk ve hakkım olup kasaba-i mezbûrede zikr olunan Bevvâb Mehmed 
mahallesinde vâki‘ bir tarafdan sâhil-i bahr ve bir tarafdan ba‘zen Hacı Mustafa 
mülkü ve ba‘zen Hatice Hâtun mülkü ve bir tarafdan Medîne-i Münevvere vak-
fı ve bir tarafdan tarîk-i âm ile mahdûd hâriciyyesi bir bâb fevkānî oda ve bir 
şehnişîn sofa ve altında ahır ve dâhiliyyesi iki bâb fevkānî kebîr oda ve bir bâb 
sagīr oda ve iki sofa ve tahtânî iki oda ve bir matbah ve su kuyusu ve bir halvetli 
bir hamam ve zât-ı eşcâr-ı müsmire ve gayr-ı müsmire hadîkayı müştemil menzi-
limi cümle hukūk ve merâfıkı ile merkūm Ahmed Çelebi’ye [128a] bin kıt‘a esedî 
guruşa bey‘-i bâtt-ı sahîh-i şer‘î ile bey‘ edip ol dahi vech-i muharrer üzre iştirâ 
ve kabûl eyledikden sonra semeni olan meblağ-ı mezbûr bin kıt‘a esedî guruşu 
merkūm Ahmed Çelebi’ye hibe-i sahîha-i şer‘iyye ile hibe edip ol dahi ittihâb ve 
kabûl eyledikden sonra menzil-i mahdûd-ı mezbûru mahallinde kabz ve tasarrufa 
merkūm Ahmed Çelebi’yi taslît eyledim, ba‘de’l-yevm menzil-i mahdûd-ı mezbûr 
mülk-i müşterâsı olmuşdur, keyfe mâ yeşâ’ ve tahtâr tasarruf eylesin dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Mahmud Çavuş b. Musa, Ahmed Ağa b. Kasım, el-Hâc Mustafa b. 
Ali, Hacı Hüseyin b. Hacı Ömer, Yusuf Beşe b. Osman, Hasan Beşe b. Mehmed, 
Hasan Beşe Çukadâr.

1069 [128a-1] Başka evlerin içini ve odalarını görmesi sebebiyle, 
Ali Beşe’nin yaptığı odanın pencere ve havale tahtalarının 
kapatılması gerektiği
Mahmiye-i İstanbul’da Yavaşça Şahin mahallesinde vâki‘ Receb Ağa vakfı 
müte’ehhilîn odaları sâkinlerinden Abdülkerim Beşe b. Ebûbekir ve el-Hâc Hızır 
b. Hamza ve Mustafa Odabaşı b. Abdullah ve Hüseyin Bey b. Mahmud ve Mus-
tafa Beşe b. Receb nâm kimesnelerden her biri meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de takrîr-i kelâm ve ta‘bîr ani’l-merâm edip 
zikr olunan odaların mutasarrıfl arından Ali Beşe nâm kimesne hâliyâ tasarrufun-
da olan menzilin üzerinde bir fevkānî oda binâ etmekle bizim kadîmü’l-binâ olan 
menzilimizin makarr-ı nisvân olan mahalleri görünüp havâlesi olmağla taraf-ı 
şer‘-i enverden üzerine varılıp keşf ve mu‘âyene olundukdan sonra merkūm Ali 
Beşe’ye havâlesini def ‘e tenbîh olunmak matlûbumuzdur dediklerinde savb-ı 
şer‘-i celîl-i lâzımü’t-tebcîlden mevlânâ Ömer Efendi b. İsmail irsâl olunup ol 
dahi hâssa mi‘mârlarından üstâd Hacı Hasan Halîfe b. Ömer ve üstâd Mustafa 
Halîfe b. Ali ve zeyl-i rakīmde isimleri terkīm olunan müslimîn ile üzerine varıp 
mezbûr Ali Beşe muvâcehesinde keşf ve mu‘âyene ettiklerinde fi’l-hakīka mezbûr 
Ali Beşe’nin hâliyâ binâ ettiği odanın etrâfında olan tahta duvarları aralığından 
ve kendi menzili havâlesine nâzır olan iki penceresi üzerlerinde olan cam yer-
lerinden merkūmûn Abdülkerim Beşe ve el-Hâc Hızır ve Mustafa Odabaşı ve 
Hüseyin Bey ve Mustafa Beşe’nin menzillerinin makarr-ı nisvân olan mahalleri 
görünüp havâlesi olduğunu müşâhede ettiklerinden sonra mi‘mârân-ı mezbûrân 
ile müslimîn-i mezkûrîn merkūm Ali Beşe’nin ol binâ ettiği ve fevkānî odanın 
etrâfında olan tûlen on altı buçuk zirâ‘ ve kadden üç zirâ‘ duvarlarını dolma edip 
ve vech-i muharrer üzre kendi menzilinin havlusuna nâzır olan iki pencere üzer-
lerinde olan cam yerlerini dahi dolma duvar edip ve kendi menzilinin havlusunun 
sokak tarafında olan tahta perdesini bir zirâ‘ mikdârı dahi kaldırmak ile merkūm 
Ali Beşe’nin merkūmûn Abdülkerim Beşe ve el-Hâc Hızır ve Mustafa Odabaşı ve 
Hüseyin Bey ve Mustafa Beşe’nin menzillerinin makarr-ı nisvân olan mahalleri-
ne havâlesi mündefi‘a olur deyû mi‘mârân-ı mezbûrân ile müslimîn-i mezkûrîn 
icmâ‘ ve ittifâk ettiklerinde mevlânâ-yı mezbûr vech-i muharrer üzre merkūmûn 
Abdülkerim Beşe ve el-Hâc Hızır ve Mustafa Odabaşı ve Hüseyin Bey ve Mustafa 
Beşe’nin menzillerinin makarr-ı nisvân olan mahallerine havâlesini def ‘e merkūm 
Ali Beşe’ye emr ve tenbîh ettiğini mahallinde tahrîr ba‘dehû ma‘an irsâl olan Hasan 
b. Bayram ile meclis-i şer‘a gelip alâ vukū‘ihî inhâ ve takrîr etmeğin mâ hüve’l-
vâki‘ bi’t-taleb ketb olundu.
Fi’l-yevmi’s-sâlis aşer min şehri Ramazâni’l-mübârek li sene seb‘a ve seb‘în ve elf
Şuhûdü’l-hâl: Mustafa Beşe b. Hasan Ahmed b. Mehmed, Ömer Bey b. Mustafa, 
Receb b. Veli.

1070 [128a-2] Yedikule meyhanecilerinin tersaneye kürekçi teminiyle 
ilgili vergileri dışında tekâlif için Havâss-ı Refîa meyhanecilerinin 
kendilerine müdahalesinin önlenmesi
Mahmiye-i İstanbul hısnı ebvâbından Yedikule hâricinde vâki‘ meyhânelerde 
meyhâneci olan Yorgi v. Mavrovi ve Dimitri v. Panayot ve Kristo v. Yani ve İlya 
v. Kesteri ve Yani v. Kiryaki ve Panayot v. Andriye ve Yani v. Penho ve Dimo v. 
( ) ve Hristo v. Rali ve Mihal v. Yorgi ve Apostol v. Papadimo ve Panayot v. Pet-
ro nâm zimmîler meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda her biri ikrâr ve takrîr-i kelâm ve ta‘bîr ani’l-merâm edip 
kadîmü’l-eyyâmdan meyhâneci tâifesi üzerlerine taraf-ı saltanat-ı aliyyeden ba‘zı 
tekâlîf nâzil oldukda biz tekâlîfimizi mahmiye-i mezbûrda olan meyhâneciler ile 
ma‘an veregelip Havâss-ı Refî‘a tevâbi‘inde olan meyhâneciler aslâ bize müdâhale 
edegelmediklerinden mâ‘adâ yedimizde olan emr-i şerîf-i cihân-mutâ‘-ı lâzımü’l-
ittibâ‘da tasrîh olunduğu üzre senede Tersâne-i âmireye verdiğimiz on nefer kü-
rekçiyi verip kusûrumuz olmadıkdan sâir tekâlîf talebi ile rencîde olunmak lâzım 
gelmez iken hâlâ Havâss-ı Refî‘a tevâbi‘inde olan meyhâneciler kürekçiden gayrı 
tekâlîfi bizim ile verin deyû bizi rencîdeden hâlî değillerdir taraf-ı şer‘-i şerîfden 
mahalline varılıp hakīkat-i hâl bî-garaz müslimînden istihbâr olunup haberleri 
tahrîr olundukdan sonra yedimize hüccet verilmek matlûbumuzdur deyip vech-i 
meşrûh üzre fermân-ı âlî dahi sâdır olmağın cânib-i şer‘-i enverden mevlânâ es-
Seyyid Süleyman Efendi b. es-Seyyid Ali irsâl olunup ol dahi husûs-ı mezbûr için 
mübâşir ta‘yîn olunan Cafer Ağa b. Pîrî ve Mustafa Çavuş b. Yahya ile zikr olunan 
Yedikule hâricine varıp zeyl-i kitâbda muharrerü’l-esâmî olan müslimîn mahzarla-
rında akd-i meclis-i şer‘-i mübîn edip husûs-ı mezbûru müslimîn-i mezkûrînden 
istihbâr ettiğinde her biri kadîmü’l-eyyâmdan meyhâneci tâifesi üzerlerine taraf-ı 
saltanat-ı aliyyeden tekâlîf nâzile oldukda zikr olunan kapıdan taşra çıkıldıkda 
Küçük Çekmece’ye giden yolun deryâ tarafında olan meyhânelerin meyhânecileri 
tekâlîfl erini İstanbul’da olan meyhâneciler ile ma‘an veregelip aslâ Havâss-ı Refî‘a 
tevâbi‘inde olan meyhâneciler müdâhale etmezler idi deyû her biri alâ tarîki’ş-
şehâde haber verdiklerini mevlânâ-yı mezbûr mahallinde tahrîr ba‘dehû ma‘an 
irsâl olunan İbrahim Çelebi b. Ahmed ve mezbûrân Cafer Ağa b. ( ) ve Mustafa 
Çavuş ile meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mahmud Efendi [b.] Mehmed el-İmâm, Mehmed Halîfe b. Himmet 
el-Müezzin, Mehmed Ağa b. el-Hâc Bayram, el-Hâc Sâlih b. Mustafa, el-Hâc Meh-
med b. Abdülkādir, el-Hâc Abdülcelil b. el-Hâc Ahmed, İbrahim Çelebi b. Rama-
zan, Mustafa b. Çalabverdi, İsmail b. Musa, Mehmed Halîfe b. Hüseyin, Hüseyin b. 
Mehmed, Mehmed b. Hüsameddin, Mehmed b. Ahmed, Pîrî b. Himmet, Ahmed 
b. Habib, Musli b. Murad, İbrahim b. Abdülfettâh, Mustafa Çelebi b. Mahmud, 
Ramazan Halîfe b. ( ) el-Müezzin, Mehmed Çelebi b. el-Hâc Musa, Hasan Çelebi 
b. Yusuf, Ali Çelebi b. Mehmed, umdetü’n-nüvvâb ve’l-müteşerri‘în Emin Efendi
Nâib-i Mahkeme-i Medîne-i Ebî Eyyûb-i Ensârî.

1071 [128b-1] Ölen Perizat bt. Abdullah’ın, Ahmed ve İvaz Giray’ın 
anneleri Gevherhan’ın âzatlı câriyesi olduğundan terekesinin 
bunlara verilmesi
Vilâyet-i Rumeli’nde Yanbolu kazâsına tâbi‘ Abdullahköyü nâm karye sük kâ nın-
dan Ahmed Giray ve İvaz Giray ibney merhûm Mehmed Giray nâm sultanların 
tarafl arından husûs-ı âti’l-beyâna vekâlet iddi‘â eden râfi‘ü’l-kitâb Mustafa Bey 
b. Halil nâm kimesne dîvân-ı kāimmakām-ı hazret-i sadr-ı a‘zamîde akd olunan 
meclis-i şer‘-i şerîfde bi’l-fi‘l şıkk-ı evvel deft erdârı kāimmakāmı olup mahmiye-i 
İstanbul’da Keçeci mahallesinde sâkin iken bundan akdem vefât eden Perizat 
bt. Abdullah nâm hâtunun vârisi olmamak zu‘mu ile beytülmâl için terekesi-
ne vâzı‘ü’l-yed olan emîrü’l-ümerâ’i’l-kirâm Mehmed Paşa mah za rın da üzerine 
da‘vâ ve takrîr-i kelâm edip mûmâ-ileyhimâ Ahmed Giray ve İvaz Giray’ın baba-
ları merhûm-ı mezbûrun müteveff ât vâlidesi Gevherhan Nesîme nâm hâtunun 
müteveff ât-ı mezbûre Perizat câriye mu‘tekâsı olup verâseti usûbet-i sebebiye 
cihetinden mûmâ-ileyhimâ Ahmed Giray ve İvaz Giray’a münhasıra ve mûmâ-
ileyhimâ Ahmed Giray ve İvaz Giray müteveff ât-ı mezbûre Perizat’ın terekesini 
vâzı‘ü’l-yed olanlardan ahz u kabza ve kendilere îsâle ve kabz ve îsâl mütevak-
kıf olduğu umûrun küllîsine tarafl arından beni vekîl ve menâblarına nâib nasb 
etmekle suâl olunup müteveff ât-ı mezbûre Perizat’ın terekesini bana teslîme 
müşârün-ileyh Mehmed Paşa’ya tenbîh olunmak matlûbumdur dedikde, gıbbe’s-
suâl ve’l-inkâr müdde‘î-i mezbûrdan müdde‘âsını mübeyyine beyyine taleb 
olundukda karye-i mezbûre ahâlîsinden Abdurrahman b. Ramazan ve Yusuf 
b. Abdullah nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka mûmâ-ileyhimâ Ahmed Giray ve İvaz Giray babaları 
merhûm-ı mezbûr Mehmed Giray’ın müteveff ât vâlidesi Gevherhan Nesîme nâm 
hâtunun müteveff ât-ı mezbûre Perizat câriye-i mu‘tekâsı olup verâseti usûbet-i 
sebebiye cihetinden mûmâ-ileyhimâ Ahmed Giray ve İvaz Giray’a münhasıradır 
gayrı vârisi ve terekesine âhar müstahıkkı olduğu ma‘lûmumuz değildir, mûmâ-
ileyhimâ Ahmed Giray ve İvaz Giray müteveff ât-ı mezbûre Perizat’ın terekesini 
vâzı‘ü’l-yed olanlardan taleb ve ahz u kabza ve kendilerine îsâle ve kabz ve îsâl mü-
tevakkıf olduğu umûrun küllîsine tarafl arından bizim huzûrumuzda müdde‘î-i 
mezbûru vekîl ve menâblarına nâib nasb ve ta‘yîn eylediler, bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye ettik-
lerinde ba‘de’t-ta‘dîl ve’t-tezkiyye şehâdetleri makbûle olup mûcebince mûmâ-
ileyhimâ Ahmed Giray ve İvaz Giray’ın vech-i muharrer üzre verâsetlerine ve 
müdde‘î-i mezbûrun vekâletine hükm olundukdan sonra mezbûre Perizat’ın te-
rekesini müdde‘î-i mezbûra teslîme müşârün-ileyh Mehmed Paşa’ya tenbîh olun-
mağın mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi Tezkireci-i evvel, 
zahrü erbâbi’t-tahrîr ve’r-rakam Mustafa Efendi Tezkireci-i sânî, zahrü’l-emsâl İs-
mail Ağa Serçavuşân, Eyüb Ağa.

1072 [128b-2] Hatice bt. Abdullah’ın Girit seferine giden kocası Mustafa 
Ağa’nın Murtaza Beşe’ye bıraktığı parayı aldığı
Mahmiye-i İstanbul’da Muhsine Hâtun mahallesinde sâkine râfi‘atü’l-kitâb Hati-
ce bt. Abdullah nâm hâtun mahfil-i kazâda Murtaza Beşe b. Ali nâm kimesne 
mah za rın da üzerine da‘vâ ve takrîr-i kelâm edip zevcim olup hâlâ Girit Seferi’nde 
olan Mustafa Ağa b. (  )’nin mezbûr Murtaza Beşe zimmetinde cihet-i deyn-i 
şer‘îden on beş bin akçe hakkı olup hattâ mezbûr Murtaza Beşe zevcim mezbûr 
Mustafa Ağa’ya vech-i muharrer üzre cihet-i mezbûreden deyni olduğunu şuhûd 
mah za rın da ikrâr ve yedine deyn-i mezkûru nâtıka tezkire dahi verdikden son-
ra meblağ-ı mezbûru bana def ‘ ve teslîme mezbûr Murtaza Beşe’ye emr ettikden 
sonra meblağ-ı mezbûrun sekiz yüz akçesini bana def ‘ [ve] teslîm etmişiken hâlâ 
mâ‘adâsını teslîmden imtinâ‘ eder suâl olunup alıverilmesi matlûbumdur dedikde 
gıbbe’s-suâl ve a‘kībe’l-inkâr müdde‘iyye-i mezbûreden müdde‘âsını mübeyyine 
beyyine taleb olundukda udûl-i müslimînden olup mahmiye-i mezbûrede İbra-
him Paşa mahallesi sük kâ nın dan es-Seyyid Halil Çelebi b. Mehmed ve Mustafa b. 
Abdullah ve Ahmed Bey b. Süleyman nâm kimesneler meclis-i şer‘a li ecli’ş-şehâde 
hâzırûn olup isre’l-istişhâd fi’l-vâki‘ mezbûr Murtaza Beşe gāib-i merkūm 
Mustafa’ya cihet-i mezbûreden vech-i muharrer üzre on beş bin akçe deyni oldu-
ğunu bi tav‘ihî bizim huzûrumuzda ikrâr ve i‘tirâf edip bizi işhâd eyledikden son-
ra hattâ mezbûr Mustafa Ağa meblağ-ı mezbûru zevcesi müdde‘iyye-i mezbûre 
Hatice’ye edâ ve teslîm eylemeye mezbûr Murtaza Beşe’ye emredip merkūm 
Murtaza Beşe dahi meblağ-ı mezbûru merkūme Hatice’ye verecek oldu, biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle olmağın 
mûcebince meblağ-ı bâkī on dört bin iki yüz akçeyi müdde‘iyye-i mezbûreye 
edâya tenbîh birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mustafa Beşe b. Ahmed, Hasan Beşe b. Abdullah, Halil Beşe b. ( ), 
Mehmed Bey [b.] Abdullah.

1073 [128b-3] Yahudi Asya bt. Bahram’ın, elçi Delahay Vanteli 
v. Delahay’a sattığı câriye bahasından alacaklı olduğu iddiasını 
ispat edemediği
Mahmiye-i İstanbul’da Balatkapısı dâhilinde sâkine Asya bt. Bahram nâm Ya-
hudiye dîvân-ı kāimmakām-ı hazret-i sadr-ı a‘zamîde akd olunan meclis-i şer‘-i 
âlîde bi’l-fi‘l Ceneviz elçisi olan bâ‘isü’s-sifr Delahay Vanteli v. Delahay tarafın-
dan husûs-ı âti’l-beyâna vekîli olduğu bimâ hüve nehcü’s-sübût şer‘an sâbit olan 
Toma v. Yorgi nâm tercümân muvâcehesinde üzerine da‘vâ ve takrîr-i kelâm edip 
târih-i kitâbdan iki sene mukaddem evsâfı beynimizde ma‘lûme Zorika nâm 
câriyemi iki yüz otuz esedî guruşa mezbûr Toma’ya bey‘ ve teslîm edip ol dahi 
müvekkil-i mezbûr Delahay Vanteli için iştirâ ve tesellüm ettiğinden sonra semen-i 
mezbûrdan otuz esedî guruşunu yedinden ahz u kabz edip bâkī iki yüz guruşu 
müvekkil-i mezbûr zimmetinde kalmış idi suâl olunup alıverilmek matlûbumdur 
dedikde gıbbe’s-suâl mezbûr Toma cevâbında câriye-i mezbûreyi müdde‘iyye-i 
mezbûreden vech-i mübeyyen üzre müvekkilem için semen-i mezbûra iştirâ ve 
kabz ettikden sonra câriye-i mezbûre bikr olmamak ile müdde‘iyye-i mezbûre 
Asya’ya teslîm ol dahi kabz ve tesellüm ve vech-i muharrer üzre makbûzu olan 
otuz esedî guruşu kırk güne değin te’cîl edip ol dahi kabûl etmişidi deyû def ‘le 
mukābele edicek gıbbe’s-suâl ve’l-inkâr mezbûr Toma’dan def ‘-i mezbûru mü-
beyyine beyyine taleb olundukda tâife-i Yahûd’un Kordava cemâ‘atinden Avra-
ham v. David ve Zeytun cemâ‘atinden Benamin v. Murdehay nâm Yahudiler li 
ecli’ş-şehâde meclis-i şer‘-i şerîfe hâzırân olup istişhâd olunduklarında fi’l-hakīka 
müdde‘iyye-i mezbûre câriye-i mezbûreyi mezbûr Toma’ya semen-i mezbûr iki 
yüz on esedî guruşa bey‘ ve teslîm edip semeninden otuz guruşunu ahz u kabz 
ettiğinden sonra merkūm Toma ile fesh-i bey‘ ve ikāle edip mezbûr Toma câriye-i 
mezbûreyi müdde‘iyye-i mezbûre Asya’ya teslîm [ve] müdde‘iyye-i mezbûre Asya 
dahi kabz ve tesellüm ettiğinden sonra semeninden makbûzu olan otuz esedî gu-
ruşu kırk güne değin te’cîl edip ol dahi kabûl etmiş idi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerin-
de ba‘de’t-ta‘dîl ve’t-tezkiyye şehâdetleri makbûle olmağın mûcebince müdde‘î-i 
mezbûra vech-i muharrer üzre mu‘ârazadan men‘ olunmağın mâ vaka‘a bi’t-taleb 
ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-emâcid ve’l-ekârim Çavuşbaşı İsmail Ağa, umdetü 
erbâbi’t-tahrîr ve’l-kalem Bekir Efendi Tezkireci-i evvel, mefh arü erbâbi’t-tahrîr 
ve’l-kalem Mustafa Efendi, umdetü’l-a‘yân Eyüb Ağa, Hasan Beşe b. ( ) Çukadâr.
Derkenâr: Kâtib sehv etmekle bunun altında olan sicile sahîh kayd olunmuşdur. 
(Mühür)

1074 [129a-1] Âişe bt. Ahmed’in, evini Lütfi bt. Osman’a sattığı
Mahmiye-i İstanbul’da Hatice Sultan mahallesi sâkinelerinden Âişe bt. Ahmed 
nâm hâtun meclis-i şer‘de bâ‘isetü’l-kitâb Lütfi bt. Osman nâm hâtun mah za-
rın da ikrâr ve takrîr-i kelâm edip yedimde mülküm ve hakkım olup mahalle-i 
mezbûrede vâki‘ bir tarafdan bostan ve bir tarafdan Sâliha Hâtun mülkü ve bir 
tarafdan tarîk-i hâs ve bir tarafdan tarîk-i âm ile mahdûd iki bâb tahtânî oda ve bir 
su kuyusu ve kenîf ve havluyu müştemil mülk menzilimi mezbûre Lütfi Hâtun’a 
yüz yirmi beş esedî guruşa bey‘-i bâtt-ı sahîh-i şer‘î ile bey‘ ve teslîm edip ol dahi 
iştirâ ve tesellüm ettiğinden sonra semeni olan meblağ-ı mezbûr yüz yirmi beş 
esedî guruşu yedinden tamâmen ahz u kabz eyledim min ba‘d menzil-i mezbûr 
merkūme Lütfi’nin mülk-i müşterâsıdır keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hasan Efendi b. Bayram, Ahmed Çelebi b. Mehmed, Abdülkādir 
Çelebi [b.] Mehmed, Mustafa Çelebi b. Yusuf, Çorbacızâde Mustafa Çelebi.

1075 [129a-2] Mustafa Ağa b. Halil’in Fethullah Bey b. Mustafa’dan 
alacaklı olduğu
Mahmiye-i İstanbul’da el-Hâc Hasan mahallesinde sâkin Mustafa Ağa b. Halil nâm 
kimesne meclis-i şer‘-i şerîf-i Ahmedî ve mahfil-i dîn-i münîf-i Muhammedî’de 
Fethullah Bey b. Mustafa nâm kimesne mah za rın da üzerine da‘vâ ve takrîr-i kelâm 
edip mezbûr Fethullah zimmetinde cihet-i karz-ı şer‘îden altı yüz kıt‘a esedî gu-
ruş hakkım vardır suâl olunup alıverilmesi matlûbumdur dedikde gıbbe’s-suâl 
mezbûr Fethullah cevâbında müdde‘î-i mezbûra vech-i muharrer üzre altı yüz 
kıt‘a esedî guruş deyni olduğunu bi’t-tav‘ihî ikrâr etmeğin alâ mûcebi ikrârihî 
meblağ-ı mezbûr altı yüz kıt‘a esedî guruşu müdde‘î-i mezbûr Mustafa Ağa’ya edâ 
ve teslîme mezbûr Fethullah Bey’e ba‘de’t-tenbîh mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed b. Osman, Çorbacızâde Ahmed Çelebi, Abdüllatîf Çelebi 
b. ( ), Mehmed Ağa b. ( ), Perviz Bey b. ( ).

1076 [129a-3] Receb Bey b. Halil’in kaybettiği kölesi Yuvan’ı 
Mustafa ve Receb adlı kardeşlerde bulduğu ve kendisine ait 
olduğunu ispat ettiği
Mahmiye-i İstanbul’da Yarhisârî Mustafa Efendi mahallesinde sâkin bâ‘isü’l-kitâb 
Receb Bey b. Halil nâm kimesne meclis-i şer‘-i şerîf-i lâzımü’t-tevkīrde rıkkıy-
yetini mu‘terif zikri âtî gulâma ale’l-iştirâki’s-seviy vâzı‘ayi’l-yed olan Mustafa ve 
Receb ibney Ali nâm kimesneler mahzarlarında üzerlerine da‘vâ ve takrîr-i kelâm 
edip işbu meclis[de] orta boylu, açık kaşlı, elâ gözlü, sağ dirseğinde çıkık alâmeti 
olup Rûsiyyü’l-asl olan Yuvan nâm şâbb-ı emred abd-i memlûküm olup mülküm-
de olduğu hâlde târih-i kitâbdan bir sene mukaddem mahmiye-i mezbûrede vâki‘ 
dükkânımdan zâyi‘ etmişidim, hâlâ mezbûrânın yedlerinde buldum suâl olunup 
kasr-ı yed ve bana teslîme tenbîh olunmak matlûbumdur dedikde, gıbbe’s-suâl 
mezbûrân Mustafa ve Receb cevâblarında işbu abd-i mezbûru târih-i kitâbdan 
dört ay mukaddem Bahçesarayı’nda isimleri ma‘lûmumuz değil bir Tatar ile bir 
Sultan sekbânından ol vilâyetde kırk altın ta‘bîr olunur altmış guruşa ber vech-i 
iştirâk iştirâ ve def ‘-i semen eyledik, mezbûrun mülkü olup mülkünden zâyi‘ ol-
duğu ma‘lûmumuz değildir, deyû mülkü olduğunu inkâr ettiklerinde, müdde‘î-i 
mezbûrdan müdde‘âsını mübeyyine beyyine taleb olundukda udûl-i müslimînden 
olup mahalle-i mezbûre sük kâ nın dan Ali Beşe b. Osman ve Mehmed Beşe b. Halil 
nâm kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-hakīka mevsûf-ı mezbûr Yuvan müdde‘î-i mezbûrun mülkü olup mülkünde 
olduğu hâlde zâyi‘ oldu, biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle oldukdan sonra müdde‘î-i mezbûr Receb Bey’e mevsûf-ı 
mezbûr Yuvan’ı bey‘ veya hibe ve turûk-ı şer‘îden bir tarîk ile mülkünden ihrâc et-
mediğine yemîn teklîf olundukda ol dahi alâ vefk i’l-mes’ûl yemîn billâhi te‘âlâ et-
meğin mûcebince mevsûf-ı mezkûrdan kasr-ı yed edip müdde‘î-i mezbûra teslîme 
mezkûrân Mustafa ve Receb’e tenbîh olunup mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Abdüllatîf Beşe b. Mehmed el-Mübâşir, Hasan Efendi b. Mustafa, 
Hacı İbrahim b. Ali, Murtaza b. Abdullah.

1077 [129a-4] Ölen İsmail Çelebi b. Ahmed’in, Toygar Hamza Vakfı’na 
olan borcunun mütevelli tarafından terekesinden tahsil edildiği
Mahrûse-i Üsküdar’da Toygar Tepesi mahallesinde sâkin iken bundan akdem 
vefât eden merhûm Toygar Hamza vakfı’nda mütevellî olan İbrahim Efendi b. 
Ramazan meclis-i şer‘-i şerîfde mahmiye-i İstanbul’da Hatice Sultan mahalle-
si ahâlîsinden olup bundan akdem cezîre-i Girit’de vefât eden İsmail Çelebi b. 
Ahmed’in kız karındaşı kızı ve hasren vârisesi olup tereke-i vâfiyesine vâzı‘atü’l-
yed olan bâ‘isetü’l-kitâb Âişe bt. Ahmed nâm hâtun mah za rın da ikrâr ve takrîr-i 
kelâm edip mâl-ı vakf-ı mezbûrdan cihet-i şer‘îden müteveff â-yı mezbûr zim-
metinde olan on bir bin yüz akçeyi mezbûre Âişe yedinden tereke-i müteveff â-yı 
mezbûrdan tamâmen ahz u kabz eyledim min ba‘d mâl-ı vakf-ı mezbûrdan zim-
metinde bir akçe ve bir habbe bâkī kalmadı dedikde gıbbe’t-tasdîk mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hasan Efendi b. Bayram, Ahmed Çelebi b. Mehmed, Abdülkādir 
Çelebi b. Mehmed, Mehmed Çelebi b. İvaz, Mustafa Çelebi b. Yusuf.

1078 [129a-5] Osman Çelebi b. İbrahim’in, Kara Çelebizâde Mahmud 
Efendi Vakfı’ndan ödünç aldığı
Medîne-i Galata’da Câmi‘-i Kebîr kurbunda sâkin Osman Çelebi b. İbrahim 
nâm kimesne meclis-i şer‘-i hatîr-i lâzımü’t-tevkīrde merhûm Kara Çelebizâde 
Mahmud Efendi vakfı’nda bi’l-fi‘l mütevellî olan fahrü’l-akrân bâ‘isü’l-kitâb Ca-
fer Çavuş b. Mehmed mah za rın da ikrâr ve takrîr-i kelâm edip cihet-i havâleden 
vakf-ı mezbûra deynim olan yüz kıt‘a esedî guruş deynimi târih-i kitâbdan üç 
yüz altmış gün tamâmına değin müeccel [ve] mev‘ûd beynimizde ma‘lûm bir 
bıçak bahâsından dahi on beş esedî guruş ki cem‘an yüz on beş esedî guruş 
vakf-ı mezbûra zimmetimde vâcibü’l-edâ ve lâzımü’l-kazâ deynim vardır de-
dikde, gıbbe’t-tasdîki’ş-şer‘î müdde‘î-i mezbûrun li ebeveyn kız karındaşı olup 
mahmiye-i İstanbul hısnı ebvâbından Eğrikapı dâhilinde vâki‘ Acıçeşme kurbun-
da sâkine Âişe nâm hâtun ile eniştesi olup mahmiye-i mezbûrede Ali Paşa-yı Atîk 
mahallesinde sâkin Osman Bey b. Mustafa meblağ-ı mezbûr yüz on beş esedî gu-
ruşa her biri emr [ve] kabûlü hâvî kefâlet-i sahîha-i şer‘iyye ile kefîl olmağın mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Efendi b. İbrahim el-İmâm, Ömer Çelebi b. Osman, Meh-
med Çelebi b. Osman, Mustafa Çelebi b. Şaban, Mustafa b. Mehmed, Hüseyin b. 
Ahmed.

1079 [129b-1] Belesan yağının Kudüs’ten değil Eçmiyazin 
Manastırı’ndan dağıtılması, Kudüs patrikliğinin bu işe 
karışmamasına dair hüküm kaydı
Hâlâ Revan kurbunda Acem serhaddinde vâki‘ Üçkilise demekle ma‘rûf Eçmiyazin 
Manastır’da Ermeni tâifesi üzerlerine berât-ı âlîşân ile patrik ve kiragos olan Agop 
nâm râhib mahrûse-i Edirne’de Dersa‘âdet’ime arzuhâl edip ve mukaddemâ eline 
verilen hatt-ı hümâyûn-ı sa‘âdet-makrûn ile mu‘anven berât-ı âlîşân mûcebince 
bu âna değin âyinimiz üzre Eçmiyazin nâm manastırda başrâhib olanlar tarafın-
dan cümle memâlik-i Osmaniye ve gayrı memleketlere Eçmiyazin’den tevzî‘ olu-
nur iken ve husûs-ı mezbûra âhardan kimesne dahl ve ta‘arruz eylemeyip mâni‘ 
olmayalar deyû berât-ı âlîşânda mastûr iken hâlâ Kudüs-i şerîfde Ermeni tâifesine 
âyinlerinde muhâlif yolu değil iken tegallüben patrik olan Agyazar nâm râhib 
mücerred Kudüs-i şerîfde patrik olmak için belesan yağı Kudüs-i şerîfden tevzî‘ 
olunmak üzre beher sene cânib-i mîrîye on dört bin akçe vermeğe iltizâm edip 
bir bölük fukarâya feth-i hâkānîden beri kifâf edegeldikleri sadakāt ve nüzûru 
kat‘ ettirip beş altı yüz fukarâya küllî gadr ve hayf eylemeğin feth-i hâkānîden 
beri cânib-i mîrîden bir şey verilegelmemekle zikr olunan on beş bin akçe ref ‘ 
olunup hatt-ı hümâyûn-ı sa‘âdet-makrûn ile mu‘anven berât-ı âlîşânda tasrîh 
olunduğu üzre zikr olunan belesan yağı üslûb-ı sâbık üzre Eçmiyazin’den tevzî‘ 
ettirip min ba‘d Kudüs-i şerîf cânibinden belesan yağı tevzî‘ine kiragos dahl ve 
ta‘arruz ettirilmemek bâbında müceddeden berât-ı âlîşân ricâ eylemeğin hazîne-i 
âmiremde mahfûz olan deft erlere nazar olundukda Kudüs-i şerîfde patrik ve nâzır 
olan Agyazar nâm râhib belesan yağı Kudüs-i şerîfde kendi pişirip tevzî‘ eylemek 
üzre her sene kendi malından cânib-i mîrîye on beşer bin akçe vermeğe ta‘ahhüd 
edip vech-i meşrûh üzre berât verildiği arz olundukda mukaddemâ ellerinde olan 
hatt-ı hümâyûn-ı sa‘âdet-makrûnum ile mu‘anven berât-ı şerîf vech-i meşrûh üzre 
belesan yağı mahall-i mezbûrda tevzî‘ oluna âhardan kimesneye dahl ve ta‘arruz 
ettirilmeyip mâni‘ olmayalar deyû mastûr ve müsarrah olmağın merkūm Agyazar 
nâm râhib cânib-i mîrîye olageldiği akçeyi vermeğe ta‘ahhüd etmekle belesan yağı 
Kudüs-i şerîfde tevzî‘ ettirmeğe hilâf-ı inhâ ile berât ettirdiği ecilden olagelmişe 
mugāyir merkūmlara gadr eylemekle zikr olunan on beş bin akçe ref ‘ olunup fîmâ 
ba‘d bunlardan taleb olunmamak feth-i hâkānîden beri olagelene muhâlif vaz‘ ve 
hareket ve dahl ve ta‘arruz ettirilmemek üzre ellerinde olan berât-ı şerîfde olan 
kuyûd üzre ber mûceb-i hatt-ı hümâyûn-ı sa‘âdet-makrûn müceddeden berât-ı 
şerîf verilmek bâbında fermân-ı âlîşânım sâdır olmağla üslûb-ı sâbık üzre zikr 
olunan belesan yağı Eçmiyazin’den tevzî‘ olunmak üzre müceddeden bu berât-ı 
hümâyûn-ı izzet-makrûn verdim ve buyurdum ki mezbûr Agop varıp üslûb-ı sâbık 
üzre elinde olan hatt-ı hümâyûn-ı sa‘âdet-makrûn ile mu‘anven berât-ı âlîşânda 
tasrîh olunduğu üzre zikr olunan belesan yağı Eçmiyazin nâm mahalden üslûb-ı 
sâbık üzre tevzî‘ olunup ve mezbûr Agyazar nâm râhib cânib-i mîrîye her sene 
vermeğe ta‘ahhüd eylediği on beş bin akçe bu âna dek alına gelmemekle ref ‘ olu-
nup fîmâ ba‘d meblağ-ı mezbûr mezbûrlardan taleb olunmayıp feth-i hâkānîden 
beri olagelene muhâlif Kudüs-i şerîf patriği tarafından belesan yağı tevzî‘ine ve 
patrikliğine mezbûr Agyazar’ı ve âharı bir vech ile dahl ve ta‘arruz ettirilmeyip 
mâni‘ ve müzâhim olmayalar, şöyle bileler, alâmet-i şerîfime i‘timâd kılalar.
Tahrîren fî gurreti şehri Şa‘bâni’l-mu‘azzam li sene seb‘a ve seb‘în ve elf.
Be-makâm-ı Edirne.

1080 [129b-2] Martaros’un, Agyazar’ın yerine Kudüs Ermeni 
patrikliğine tayin beratı
İşbu dârende-i fermân-ı hümâyûn Martaros nâm râhib Edirne’de Dersa‘âdet’ime 
arzuhâl edip ve mezbûr mukaddemâ Kudüs-i şerîfde Ermeni tâifesi üzerlerine 
patrik olan Asvador nâm râhib baş şâkirdi olup ve vekîli olup mezbûr Asvador 
yirmi seneden mütecâviz patrik olmağla âyin-i âtılları üzerlerine patriklik mezbûr 
Martaros’un iken Agyazar nâm Karabaş patrik ile olup gadr eylediğini bildirip 
mezbûr Agyazar ref ‘ olup patrikliği ve âyinleribu âna dek zabt olageldiği üzre kendiye tevcîh ve berât-ı âlîşân verilmek ricâ et-
meğin, âdet-i peşkeşi üzre on bir bin dokuz yüz akçeyi bin yetmiş yedi Recebi’l-
müreccebi’nin ikinci gününden ber vech-i nakid teslîm-i hazîne eylemeğin ref ‘ 
olunan mezbûr Agyazar nâm râhib yerine patrik olan vakıfl arına nâzır nasb, bu 
berât-ı hümâyûnu verdim ve buyurdum ki mezbûr Martaros nâm râhib varıp 
Kudüs-i şerîfde ve tevâbi‘inde sâkin Ermeni tâifesi üzerlerine olagelen âdet [ve] 
kānûn üzre patrik [130a] ve nâzır olup kadîmden bu âna dek patrik olanlar zabt 
edegeldikleri üzre ve selâtîn-i mâziyeden verilen evâmir-i şerîfem mûcebince zabt 
ve tasarrufl arında olan Kamame ve Beytüllahm ve Ma‘an ve şimâl tarafdaki kapı ve 
Maryakob ve Derzeytun ve Habsü’l-mesîh ve Nablus ve ellerinde kiliselerine tâbi‘ 
yamakları ve hem-milletleri olan Habeş ve Kıbtî ve Süryân milletleri ve Maryakob 
kiliselerinde mütemekkin olan Ermeni tâifesi râhib-i mezbûr Martaros’u üzerle-
rine patrik ve nâzır bilip patrik ta‘yînine müte‘allik husûslarda râhib-i mezbûra 
mürâca‘atları olup doğru sözünden tecâvüz eylemeyeler ve patrik ta‘yînine tâbi‘ azl ve nasba müstahık olanları ve sâir vakıfl arına müte‘allik husûsları râhib-i mezbûr 
Martaros ma‘rifetiyle olup âhar milletden min ba‘d bir ferde müdâhale ettirilmeye 
ve mürd olan Ermeni murahhasa ve piskopos ve ruhbân ve papazların kānûn-ı 
kadîm üzre kendiye âid metrûkâtı olageldiği âdet ve kānûn üzre ahz u kabz ey-
ledikde hilâf-ı mu‘tâd beytülmâl ve kassâm ve âhardan kimesne dahl ve ta‘arruz 
ettirilmeye ve kadîmden Ermeni patrikleri zabt ve tasarrufl arında olan kilise ve 
manastır ve ma‘bed ve sâir ziyâretgâhları ve kendilere tâbi‘ hem-milletlerine ve 
kadîmden alâka edegeldikleri …? üzre vâki‘ …? ve içeride olan Kamamekapısı’nda 
olan iki şamdan ve kanâdîl tenvîr ve yakdıkları şem‘ ve buhurları ve kendilere tâbi‘ 
hem-milletleriyle bu âna dek edegeldikleri ziyâretgâhlarına ve kadîmden zabt ve 
tasarrufl arında olan kiliselerine ve panayırlarına ve sâir ma‘bedgâhlarına ehl-i örf 
tâifesine ve âhardan bir ferde dahl ve ta‘arruz ettirilmeye ve râhib-i mezbûrun 
ma‘rifeti ve izni yok iken âyinlerine muhâlif kurâ papazları nikâh câiz olmayan 
Ermeni tâifesine nikâh eylemeyeler ve bir zimmiye avrat erinden kaçsa veya bir 
Ermeni avrat almalı olsa râhib-i mezbûrdan gayrı kimesne girmeye ve karışmaya 
ve mürd olan Ermeni tâifesi kiliseler fukarâsına ve kendiye her ne isâbet ederler 
ise makbûl olup kimesneye dahl ve ta‘arruz ettirilmeye ve bi’l-cümle patrikliğine 
tâbi‘ kadîmden kiliselerine vakıf olan bağ ve bahçelerine ve değirmenlerine ve ça-
yırlarına ve çift liklerine ve manastır ve ayazmalarına ve sâir vakıf olan eşyâlarına 
bundan evvel ve bunun emsâli patrik olanlarına vech ile zabt ve tasarruf edegeldi-
ler ise râhib-i mezbûr Martaros dahi ol minvâl üzre zabt ve tasarruf ede, ol bâbda 
ref ‘ olunan mezbûr Agyazar nâm râhib ve âhardan bir ferd dahl ve ta‘arruz eyle-
meye, şöyle bileler, alâmet-i şerîfe i‘timâd kılalar.
Tahrîren fî Şa‘bâni’l-mu‘azzam li sene seb‘a ve seb‘în ve elf.
Be-makâm-ı Edirne.

1081 [130a-1] Tekâlif vermemek için haham olanların azli gerektiğinden 
İsrail’in hahamlıktan feragat ettiği
Dergâh-ı âlî -dâme mahfûfen bi’l-me‘âlî- çavuşlarından Mustafa Çavuş b. Hü-
seyin nâm kimesne meclis-i şer‘-i şerîfde Yahud tâifesinin Portakal ve Kas-
dariye cemâ‘atlerinin hahamları olan bâ‘isü’s-sifr İsrail v. Elyazer nâm Yahudi 
muvâcehesinde ikrâr ve takrîr-i kelâm edip Yahudi tâifesinden ba‘zı zî-kudret 
olanlar mücerred tekâlîf vermemek için biz haham olduk deyû sâir Yahudileri 
rencîde etmeleri ile hâlâ tâife-i mezbûrenin hahamları olanlar ref ‘ ve azl olunup 
cemâ‘atbaşı olmayalar deyû emr-i şerîf-i cihân-mutâ‘ vârid olmağın ve mezbûr 
İsrail imtisâlen li’l-emri’l-âlî hahamlıkdan ferâgat edip dest-i hat ta‘bîr olunur ha-
hamlık temessükünü işbu meclisde bana teslîm ben dahi alıp hark ettiğimden son-
ra mezbûr İsrail sâir Yahudiler gibi ba‘de’l-yevm tekâlîf-i örfiyye vermeğe ta‘ahhüd 
eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdullah Kethüdâ-yı muhzırân, Şükrullah Bey b. 
Mustafa, Abdi Çelebi b. Hüseyin, Hasan Çelebi b. Ahmed.

1082 [130b-1] Şahin ve İbrahim’in ölen Hüseyin b. Lütfullah’ın vârisleri 
olduğu, el konulan muhallefatın bunlara verilmesi
Bi’l-fi‘l vilâyet-i Rumeli’nde Kilis sancağında Akhisar kadısı olan el-Hâc Ah-
med Efendi b. Behram b. Abdullah kıbelinden hat ve hatmi hâvî bin yetmiş yedi 
Ramazânı’nın on üçüncü günü ile müverrah Hasan Efendi b. Ömer Efendi yediyle 
nakl-i şer‘î vârid olup mazmûnu Klis sancağında Akhisar kazâsı müzâfâtından 
kasaba-i Nevâbâd-ı kebîrde el-Hâc Yusuf mahallesinde [sâkin] iken vefât eden 
Hüseyin b. Lütfullah’ın sagīr oğulları Şahin ve İbrahim’in tesviye-i umûru için 
kıbel-i şer‘den mansûbe vasîleri ve vâlideleri olan Kerime bt. Abdünnebi nâm 
hâtundan da‘vâ-yı sahîha-i şer‘iyye ile mesbûk istişhâd-ı şer‘î sudûrundan son-
ra mahalle-i mezbûre sük kâ nın dan Ahmed Efendi b. Hasan b. Abdurrahman ve 
Sâlih Efendi b. el-Hâc Hüseyin b. el-Hâc Mustafa nâm kimesneler nakl ve tahvîl 
için ve mahall-i cerh ve ta‘dîlde edâ-i şehâdet-i şer‘iyye edip fi’l-asl mahalle-i 
mezkûre ahâlîsinden olup bundan akdem mahmiye-i İstanbul’da ( ) mahallesinde 
sâkin iken vefât edip vârisi olmamak zu‘mu ile terekesi emîn-i beytülmâl yedinde 
mazbûta olduğu mesmû‘umuz olan Halil Bey b. Lütfi ile müsteşhide-i mezbûrenin 
vasîsi olduğu sagīrân-ı mezbûrânın babaları mezbûr Hüseyin li ebeveyn karın-
daşları olup babaları ismi Lütfullah b. Kurt Ali ve anaları ismi Emine ve maskat-ı 
re’sleri karye-i mezbûredir, müteveff â-yı mezbûrun usûbet-i nesebiyye cihetinden 
verâseti sagīrân-ı mezbûrâna münhasıradır, gayrı vârisi ve terekesine müstahıkk-ı 
âhar olduğu ma‘lûmumuz değildir, biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-
tezkiyye şehâdetleri makbûle oldukdan [sonra] müsteşhide-i mezbûre müteveff â-
yı mezbûr Halil Bey’in terekesini vâzı‘ü’l-yed olanlardan taleb ve da‘vâ ve ahz u 
kabza ve kendilere îsâle ve ahz u kabz ve îsâl mütevakkıf olduğu umûrun küllîsine 
tarafından nâkilü’l-kitâb Hasan Efendi b. Ömer Efendi nâm kimesneyi vekîl ve 
menâbına nâib nasb ve ta‘yîn edip ol dahi vekâlet-i mezbûreyi kabûl ve merâsimini 
edâya ta‘ahhüd ettiğini hâvî bulunmağın kitâb-ı mezbûr nâkil-i mezbûr Hasan 
Efendi talebi ile müteveff â-yı mezbûr Halil Bey’in vech-i mübeyyen üzre tereke-
sine vâzı‘ü’l-yed olup şıkk-ı evvel deft erdârı kāimmakāmı olan Emîrü’l-ümerâ’i’l-
kirâm Mehmed Paşa mah za rın da dîvân-ı kāimmakām-ı hazret-i sadr-ı a‘zamîde 
akd olunan meclis-i şer‘-i âlîde feth ve kırâat ve istintâk olundukda mûmâ-ileyh 
Mehmed Paşa müteveff â-yı mezbûrun terekesine vech-i mübeyyen üzre vaz‘-ı 
yedini ikrâr mâ‘adâsını inkâr etmeğin mezbûr Hasan Efendi’den kitâb-ı mezbûr 
hâlâ kazâ-i mezbûre kadısı olan mûmâ-ileyh el-Hâc Ahmed Efendi’nin kıbelinden 
vârid kitâbı ve zeylinde olan hat ve hatmi dahi hat ve hatmi olduğuna beyyine 
taleb olundukda zeyl-i hüccetde isimleri terkīm olunup yol şâhidleri olan Ali b. 
Veled ve Zülfikār b. Mehmed nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka kitâb-ı mezbûru hâlâ kazâ-i mezbûre 
kadısı olan el-Hâc Ahmed b. Behram b. Abdullah bizim üzerimize kırâat edip 
huzûrumuzda imzâ ve mühürleyip hat ve hatmine bizi işhâd eyledi, biz kitâb-ı 
mezbûr mûmâ-ileyh Hacı Ahmed Efendi’nin kıbelinden vârid kitâbı ve zeylinde 
olan hat ve hatmi dahi mûmâ-ileyh Ahmed Efendi’nin hat ve hatmi olduğuna 
şâhidleriz, şehâdet dahi ederiz deyû her biri edâ-i şehâdet-i şer‘iyye eyledikle-
rinde gıbbe ri‘âyeti şerâiti’l-kabûl şehâdetleri makbûle olup mûcebince sagīrân-ı 
mezbûrânın vech-i muharrer üzre verâsetlerine ve müdde‘î-i mezbûr Hasan 
Efendi’nin vekâletine hükm olunup müteveff â-yı mezbûr Halil Bey’in terekesini 
mezbûr Hasan Efendi’ye teslîme mûmâ-ileyh Mehmed Paşa’ya tenbîh olunmağın 
mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Umdetü erbâbi’t-tahrîr ve’l-kalem Ebûbekir Efendi Tezkireci-i evvel, 
zahrü erbâbi’t-tahrîr ve’l-kalem Mustafa Efendi Tezkireci-i sânî, fahrü’l-emâsil 
ve’l-akrân İsmail Ağa Serçavuşân, umdetü’l-a‘yân Eyüb Ağa Kethüdâ-yı Hazret-i 
Efendi, fahrü’l-akrân Şaban Ağa b. Süleyman Ser-muhzırân.

1083 [130b-2] el-Hâc Yusuf Beşe b. Abdullah’ın, Âişe bt. Ömer’den eşya 
bahasından alacaklı olduğu
Mahmiye-i İstanbul’da Tülbentçi Hüsam mahallesinde sâkin el-Hâc Yusuf Beşe 
b. Abdullah nâm kimesne meclis-i şer‘-i şerîf-i lâzımü’t-teşrîfde işbu bâ‘isü’l-
kitâb Âişe bt. Ömer nâm hâtun mah za rın da üzerine da‘vâ ve takrîr-i kelâm edip 
mezbûre Âişe zimmetinde yedimden müşterâ ve makbûz beynimizde ilm-i şer‘î 
ile ma‘lûm cevâhir semeninden iki yüz elli beş esedî guruş ve bir çift  zümrüd küpe 
bahâsından doksan esedî guruş cem‘an üç yüz kırk beş esedî guruş hakkım olup 
meblağ-ı mezbûrun iki yüz doksan beş esedî guruşunu mezbûre Âişe yedinden 
ahz u kabz edip bâkī zimmetinde elli esedî guruş hakkım vardır, mezbûreden suâl 
olunup alıverilmesi matlûbumdur dedikde, gıbbe’s-suâl mezbûre Âişe cevâbında 
fi’l-vâki‘ müdde‘î-i mezbûra eşyâ-i mezbûre semenlerinden vech-i muharrer üzre 
elli esedî guruş zimmetimde lâzımü’l-edâ ve vâcibü’l-kazâ deynim vardır deyû 
ikrâr etmeğin ikrârı mûcebince meblağ-ı bâkī elli esedî guruşu müdde‘î-i mezbûra 
edâya mezbûre Âişe’ye tenbîh olunup mâ vaka‘a bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Yusuf Çavuş el-Mübâşir, Murad …? b. Ferhad?, Hoca Kasım b. 
Mehmed, İbrahim Ağa b. Sefer, Yusuf Bey b. Abdullah.

1084 [130b-3] Âişe bt. Ömer’in, Nuri Çelebi b. Ali’deki eşya bahasından 
alacağını sulh yoluyla tahsil ettiği
Medîne-i Hazret-i Ebî Eyyûb-i Ensârî ma hal lâ tın dan Düğmeciler mahallesi 
sâkinelerinden Âişe bt. Ömer nâm hâtun meclis-i şer‘-i şerîf-i lâzımü’t-teşrîfde 
işbu bâ‘isü’l-kitâb Nuri Çelebi b. Ali nâm kimesne mah za rın da ikrâr ve takrîr-i 
kelâm edip mezbûr Nuri Çelebi zimmetinde cihet-i karz-ı şer‘îden iki yüz esedî 
guruş ve beynimizde ma‘lûm bir dîbâ kaft an ve altmış zirâ‘ harîr-i alaca ve bir 
entari yelek alaca ve bir top çuka bürünceği ve gömlek bürüncek ve bir kılâbdanlı 
zenâne sarık ve bir kılâbdanlı çatkı ve on iki zirâ‘ beyaz ipek kenarlı bez ve bir 
entari yelek sandal ve on beş zirâ‘ beyaz dimi bahâlarından seksen beş esedî guruş 
cem‘an iki yüz seksen beş esedî guruş hakkım olup meblağ-ı mezbûr iki yüz seksen 
beş esedî guruşu mezbûr Nuri Çelebi’den taleb ve da‘vâ eylediğimde beynimizde 
münâza‘ât-ı kesîre vukū‘undan sonra muslihûn tavassut edip mezbûr Nuri Çele-
bi benimle yüz doksan esedî guruş üzerine an inkâr inşâ-i akd-i sulh eyledikde 
ben dahi sulh-i mezbûru kabûl ve bedel-i sulh olan meblağ-ı mezbûr yüz doksan 
esedî guruşu mezbûr Nuri Çelebi yedinden tamâmen ahz u kabz eyledikden sonra 
meblağ-ı bâkī doksan beş esedî guruş da‘vâsından ve târih-i kitâba gelince beyni-
mizde vâki‘ olan bey‘ ü şirâ ve ahz u i‘tâya müte‘allika cemî‘ de‘âvâdan mezbûr Nuri 
Çelebi’nin zimmetini ibrâ-i âm ile ibrâ ve iskāt eyledik dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Sâbikūn.

[131a]1085 [131a-1] Abdurrahman Ağa b. Hüsey in’in ölen Kîsedâr Mehmed 
Efendi’deki beygir bahasından alacağını vârislerden talep ettiği
Bi’l-fi‘l vilâyet-i Anadolu’da Atranos kazâsında nâibü’ş-şer‘ olan Veli Efendi b. 
Abdünnebi b. Ahmed kıbelinden ünvânı ile mu‘anven hat ve hatmini hâvî bin 
yetmiş yedi senesi Ramazânü’l-mübâreki’nin evâhiri ile müverrah İsmail Ağa b. 
Hüseyin yediyle nakl-i şer‘î vârid olup mazmûnu vilâyet-i Anadolu’da vâki‘ Atra-
nos kazâsına tâbi‘ Beyce nâm karye sük kâ nın dan Abdurrahman Ağa b. Hüseyin 
b. Murad nâm kimesneden vech-i âtî üzre da‘vâ-yı sahîha-i şer‘iyye ile mesbûk istişhâd-ı şer‘î sudûrundan sonra udûl-i müslimînden ve sikāt-ı muvahhidînden 
karye-i mezkûre sâkinlerinden Ramazan Bey b. Abdülehad b. Hasan ve Ahmed 
Ağa b. Sefer b. Mustafa ve Hamza Bey b. Hacı Arzuman b. Halil nâm kimesneler 
nakl ve tahvîl için mahall-i cerh ve ta‘dîle hâzırûn olup şöyle şehâdet eylediler ki 
müsteşhid-i mûmâ-ileyh Abdurrahman Ağa’nın mülkünde münselik bir re’s er-
kek boz katırını mahmiye-i İstanbul’da Kabasakal Sinan Ağa mahallesinde sâkin 
iken vefât eden muhallefâtı veresesi yedinde mazbûta olduğu mesmû‘umuz olan 
kîsedâr Mehmed Efendi’ye hâl-i hayâtında ve kemâl-i sıhhatinde bin altmış do-
kuz senesinde vilâyet-i Rumeli’nde vâki‘ medîne-i Sofya’da bizim huzûrumuzda 
yüz yirmi esedî guruşa bey‘-i bâtt-ı sahîh-i şer‘î ile bey‘ ve teslîm, mûmâ-ileyh 
Mehmed Efendi dahi iştirâ ve tesellüm ve kabz eyleyip semeni olan meblağ-ı 
mezkûrdan on iki esedî guruşu mukābelesinde mezbûr Mehmed Efendi merkūm 
Abdurrahman Ağa’ya bir re’s beyaz bârgir def ‘ ve teslîm, ol dahi ahz u kabz ey-
leyip semen-i bâkī yüz sekiz esedî guruşu edâ ve teslîm etmeden merkūm Meh-
med Efendi fevt olup zimmetinde kalıp terekesinden edâsı lâzım gelmeğin hâlâ 
tereke-i vâfiyesinden vâzı‘ü’l-yed olanlardan meblağ-ı bâkī-i mezbûr yüz sekiz 
esedî guruşu müsteşhid-i mezbûr Abdurrahman Ağa için hakk-ı taleb ve ahz 
vardır, biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûl 
oldukdan sonra ve meblağ-ı mezbûrdan istîfâsını mu‘terif olduğu on iki guruş-
dan bâkī yüz sekiz guruşu küllen ve ba‘zen asâleten ve vekâleten müteveff â-yı 
mezbûrdan hâl-i hayâtında ahz u kabz veya turûk-ı şer‘iyyeden bir tarîk ile zim-
metini ibrâ eylemediğine mûmâ-ileyh Abdurrahman Ağa’ya yemîn teklîf olun-
dukda ol dahi hasbe’l-mes’ûl yemîn billâhi’l-aliyyi’l-a‘lâ ettikden sonra mûmâ-
ileyh Abdurrahman Ağa meblağ-ı bâkī yüz sekiz esedî guruşu müteveff â-yı 
mezbûr kîsedâr Mehmed Efendi’nin terekesine vâzı‘ü’l-yed olanlardan taleb ve 
da‘vâ ve ahz u kabz ve kendiye îsâle ve kabz ve îsâl mütevakkıf olduğu umûrun 
cümlesine işbu hâmilü’n-nakl li ebevyn karındaşı İsmail Ağa b. Hüseyin’i ta-
rafından vekîl ve nâib-i menâb nasb ve ta‘yîn edip ol dahi vekâlet-i mezbûreyi 
kabûl ve merâsimi edâya ta‘ahhüd ettiğini hâvî bulunmağın kitâb-ı mezbûr 
nâkil-i mezbûr İsmail Ağa’nın talebi ile müteveff â-yı mezbûr kîsedâr Mehmed 
Efendi’nin sagīr oğlu İbrahim Çelebi’nin vasîsi olup tereke-i vâfiyesine vâzı‘ü’l-
yed olan el-Hâc Süleyman b. Yusuf mah za rın da feth ve kırâat ve istintâk olun-
dukda mezbûr Süleyman kitâb-ı mezbûrun mûmâ-ileyh Veli Efendi kıbelinden 
vârid kitâbı ve zeylinde olan hatmi dahi mûmâ-ileyhin hat ve hatmi olduğunu 
inkâr etmeğin mezbûr İsmail Ağa’dan kitâb-ı mezbûr mûmâ-ileyh Veli Efendi 
kıbelinden vârid kitâbı ve zeylinde olan hat ve hatmini dahi hat ve hatmi ol-
duğuna beyyine taleb olundukda nakl-i mezbûrun zeylinde isimleri terkīm olu-
nup yol şâhidleri olan Halil Beşe b. Bâli ve Ali Beşe b. Nuh nâm kimesneler li 
ecli’ş-şehâde meclis-i şer‘a hâzırân olup istişhâd olunduklarında fi’l-hakīka hâlâ 
kazâ-i mezbûrda nâibü’ş-şer‘ olan mûmâ-ileyh Veli Efendi kitâb-ı mezbûru bi-
zim huzûrumuzda kırâat edip huzûrumuzda imzâ ve mühürleyip hat ve hatmine 
bizi işhâd eyledi biz kitâb-ı mezbûrun mûmâ-ileyh Veli Efendi’nin kıbelinden 
vârid kitâbı ve zeylinde olan hat ve hatmi olduğuna şâhidleriz şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince meblağ-ı bâkī-i mezbûru müteveff â-yı 
mezbûrun tereke-i vâfiyesinden müdde‘î-i mezbûra edâya vasiyy-i merkūm Hacı 
Süleyman’a tenbîh olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-müderrisîn Mehmed Cemal Efendi, Mehmed Bey b. Ali, 
zahrü’l-akrân Şaban Ağa b. ( ) Ser-muhzırân, İsmail b. Mustafa, Mehmed b. Ra-
mazan.

1086 [131a-2] Arapkir kasabasındaki cizye defterinde kayıtlı olmayıp 
başka şehirlerde bulunan zimmîlerin cizyelerinin tahsili
Vilâyet-i Anadolu’da Arapkir kasabasında cizye deft erinde mukayyed olup âhar 
diyârda olan zimmîlerin üzerlerine lâzım cizyeleri cem‘ine emr-i sultânî ile 
memûr olup kasaba-i mezbûre ahâlîsinden olan Avanos v. Erek ve Mardiros v. 
Bağdasar nâm zimmîler meclis-i şer‘de fi’l-asl kasaba-i mezbûre ahâlîsinden olup 
hâlâ mahmiye-i İstanbul’da sâkinler olan Kirkor v. Agop ve diğer Kirkor v. İsayi ve 
Mendesar v. Avanos ve Simon v. Melkon ve Haçador v. Zeki ve Avanos v. Zeki ve 
Marat v. Zeki ve Asvador v. Samel ve Haçador v. Dolet ve Marat v. Toros ve Kirkor 
v. Toros ve Zakaroğlu Aleksan v. Agop ve Begos v. Kiragos ve Avanos oğulları ve 
Mardiros v. Bahadır ve ( ) v. Bahadır ve Amuca v. ( ) ve Siçim v. Bedros ve Ser-
mekis ve Midane Göbrenek oğulları ve Oseb v. Mardiros ve Yakovişe v. Kapsar ve 
Nikefos v. Minas ve Asvador v. Bedolet ve Bedros v. Sultana ve Agop v. Şakab ve 
Haçador v. Ovanes ve Bedros v. Nikefos ve Kazar v. Nikefos ve Asvador v. ( ) ve 
diğer Asvador v. Gacan ve Aleksan v. Bostancı ve Mardiros v. Asvador ve Melkon 
v. Same nâm zimmîler tarafl arından husûs-ı âti’l-beyâna sâbitü’l-vekâle vekîlleri 
olup kendi tarafından asîl olan işbu ashâbü’s-sifr Dervak v. Serabil ve Ohan v. 
Agop, Nehri v. ( ) ve Kasbar ve Agop ve Aranaton ve Mardiros veledey Melkon ve 
Mıgırdiç v. Ester ve Maksud v. Serkis ve Avanos v. Mirek veİmircan v. Ağacan ve Nazaroğlu Avanos v. Maksud nâm zimmîler mahzarların-
da her biri takrîr-i kelâm edip mezbûrûndan ba‘zısının dedeleri yedlerinde olan 
tuğrâlı ve nişânlı ma‘mûlün-bih deft er nâtık olduğu üzre Medîne-i Münevvere 
re‘âyâsına ilhâk olundukları mukarrer olmağın ba‘de’l-yevm biz mezbûrlardan cizye taleb etmeyip ve mezbûr dahi kasaba-i mezbûre zimmîlerinden olup âhar 
yerde deft ere kayd olunmayanlardan cizye taleb ettiğimizde bi gayrı vechin bize 
mâni‘ler olmamak üzre kavl ve ittifâk eyledik dediklerinde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mehmed Çavuş b. Ali el-Mübâşir, fahrü’l-akrân Mehmed Çelebi 
b. ( ) Kethüdâ-yı muhzırân, İbrahim Çelebi b. Ahmed, Hasan Çelebi b. Ahmed, 
Mustafa Çelebi b. Ahmed.

1087 [131b-1] Âişe Hatun’un ölen kocası Mehterbaşı Mustafa Ağa’nın 
terekesinden mehrini ve hissesini talep için vekil tayin ettiği
Husûs-ı âti’l-beyânın mahallinde tahrîri iltimâs olunmağın taraf-ı şer‘-i şerîfden 
irsâl olunan mevlânâ İbrahim Efendi b. Şeyh Hızır, umdetü’l-emâsil ve’l-a‘yân 
Atâullah Ağa b. Abdülmu‘în’in mahmiye-i İstanbul’da İshak Paşa mahallesinde 
vâki‘ menziline varıp zeyl-i rakīmde muharrerü’l-esâmî olan müslimîn huzûrunda 
akd-i meclis-i şer‘-i şerîf ettikde mahmiye-i mezbûrda Kabasakal Sinan Ağa ma-
hallesinde sâkin iken bundan akdem vefât eden mehterbaşı Mustafa Ağa’nın ve-
resesinden zevce-i metrûkesi umdetü’l-muhadderât Âişe Hâtun bt. Karakaş Ali 
Ağa zâtını ma‘rifet-i şer‘iyye ile ârifûn İmâm Abdurrahman Efendi b. Mahmud ve 
Mahmud Bey b. Bayezid ve el-Hâc Bâli Ağa b. Yakub ta‘rîfl eri ile mu‘arrefe olduk-
dan sonra meclis-i ma‘kūd-ı mezbûrda babasının li ebeveyn ammi oğlunun oğlu 
olup müteveff â-yı mezbûrun li ebeveyn karındaşı olan râfi‘ü’l-kitâb İlyas Ağa b. ( ) 
mah za rın da ikrâr ve takrîr-i kelâm edip müteveff â-yı mezbûrun zimem-i nâsda 
olan hukūkundan ve sâir terekesinden müteveff â-yı mezbûr zimmetinde müte-
karrir olan kırk bin akçe mehr-i müeccel hakkımı ve bâkīden hisse-i şer‘iyyemi 
tereke-i müteveff â-yı mezbûra vâzı‘ü’l-yed olanlardan taleb [ve] da‘vâ ve ahz [ve] 
kabz ve bana îsâle ve kabz ve îsâl mütevakkıf olduğu umûrun küllîsine tarafımdan 
mezbûr İlyas Ağa’yı vekîl ve nâib ve menâbıma nâib nasb ve ta‘yîn edip ol dahi 
vekâlet-i mezbûreyi kabûl ve merâsimini edâya ta‘ahhüd eyledi dedikde, gıbbe’t-
tasdîk husûs-ı mezbûru mevlânâ-yı mezbûr mahallinde tahrîr ba‘dehû ma‘an irsâl 
olunan Ramazan b. Mehmed ile meclis-i şer‘a gelip alâ vukū‘ihî inhâ ve takrîr 
etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Efendi [b.] Ahmed el-Müderris, Mehmed Çelebi b. İb-
rahim, Ali Bey b. Rıdvan, Şeyh Mehmed Çelebi b. Lütfullah, Mehmed Halîfe b. 
Ahmed el-Müezzin, Osman Bey b. İbrahim, Ali Bey b. Mehmed, Yusuf Bey b. Ab-
dullah, Musa b. Mehmed.







1088 [131b-2] İlyas Ağa’nın, ölen Mehterbaşı Mustafa Ağa’nın 
vârisi olduğu
Husûs-ı âti’l-beyânın mahallinde tahrîri iltimâs olunmağın taraf-ı şer‘-i şerîfden 
irsâl olunan mevlânâ İbrahim Efendi b. Şeyh Hızır umdetü’l-emâsil ve’l-akrân 
Atâullah Ağa b. Abdülmu‘în’in mahmiye-i İstanbul’da İshak Paşa mahallesinde 
vâki‘ menziline varıp zeyl-i rakīmde muharrerü’l-esâmî olan müslimîn huzûrunda 
akd-i meclis-i şer‘-i şerîf ettikde mahmiye-i mezbûrda Kabasakal Sinan mahalle-
sinde sâkin iken bundan akdem vefât eden mehterbaşı Mustafa Ağa’nın verese-
sinden zevce-i metrûkesi umdetü’l-muhadderât Âişe Hâtun bt. Karakaş Ali Ağa 
zâtını ma‘rifet-i şer‘iyye ile ârifûn olan İmâm Abdurrahman Efendi b. Mahmud 
ve Mahmud Bey b. Bayezid ve el-Hâc Bâli Ağa b. Yakub ve Hasan Ağa b. Süley-
man nâm kimesneler ta‘rîfl eri ile mu‘arrefe oldukdan sonra meclis-i ma‘kūd-ı 
mezbûrda
müteveff â-yı mezbûrun li ebeveyn karındaşı râfi‘ü’l-kitâb İlyas Ağa b. ( ) nâm ki-
mesne mah za rın da bi’t-tav‘i’s-sâf ikrâr ve i‘tirâf edip benim babam mezbûr Ka-
rakaş Ali Ağa’nın babası İnebey ile mezbûr İlyas Ağa’nın babası Mustafa Bey’in 
babası Hüdâverdi li ebeveyn karındaşlar olmağla mezbûr İlyas Ağa benim ba-
bamın li ebeveyn ammi oğlunun oğlu ve usûbet-i nesebiyye cihetinden benim 
hasren vârisimdir, bundan gayrı vârisim yokdur dedikde mezbûr İlyas Ağa dahi 
mukırre-i mezbûreyi ikrâr-ı meşrûhunda bi’l-muvâcehe tasdîk ve bi’l-müşâfehe 
tahkīk etmeğin vâki‘ hâli mevlânâ-yı mezbûr mahallinde tahrîr, ba‘dehû ma‘an 
irsâl olunan Ramazan b. Mehmed ile meclis-i şer‘a gelip alâ vukū‘ihî inhâ ve takrîr 
etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Sâbikūn.

1089 [131b-3] Mustafa b. Abdullah’ın kardeşi Parşih’in açtığı alacak 
davasından vazgeçtiği
Hadîka-i hâssa bostancılarından Mustafa b. Abdullah nâm kimesne meclis-i şer‘-i 
şerîfde li ebeveyn karındaşı olup mahmiye-i İstanbul’da Vezir hanı’nda sâkin 
bâzirgân tâifesinden bâ‘isü’s-sifr Parşih v. Avanos nâm zimmî mah za rın da tav‘an 
ikrâr ve takrîr-i kelâm edip bundan akdem bin beş yüz dirhem on beş külçe gü-
müşümün her yüz dirhemi on beş guruşa bana bey‘ ediverip semenini benim için 
i‘mâl etmek üzre mezbûr Parşih’e teslîm edip ol dahi yedimden ahz u kabz etmişidi, 
da‘vâ ettiğimde ol dahi inkâr etmeğin beynimizde nice kīl [u] kāl vâki‘ olmuşidi, 
hâlâ da‘vâ-yı mezbûrumdan mezbûr Parşih’in zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledim min ba‘d husûs-ı mezbûra müte‘allika mezbûr Parşih 
üzerine benden bi’l-asâle ya vekîlimden bi’l-vekâle da‘vâ sudûr ederse lede’l-
hükkâmi’l-kirâm mesmû‘a ve makbûle olmasın dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: İbrahim Beşe b. el-Hâc Rıdvan, çukadâr Hasan b. Abdullah, Bâli 
Bey b. Mahmud, Mustafa Çelebi b. Ahmed, Süleyman b. Receb, Sâlih Çelebi b. 
Ali.

1090 [131b-4] Ali Beşe b. Mehmed’in, Mehmed Beşe b. Mustafa’ya 
sattığı câriye bahasından alacağını, kefil Sâliha bt. Abdullah’tan 
talep ettiği
Mahmiye-i İstanbul’da Ali Paşa mahallesinde sâkin işbu bâ‘isü’l-kitâb Ali Beşe b. 
Mehmed nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de Sâliha bt. Abdullah nâm hâtun mah za rın da üzerine da‘vâ ve 
takrîr-i kelâm edip bundan akdem gāib ani’l-meclis Mehmed Beşe b. Mustafa 
nâm kimesneye evsâfı beynimizde ma‘lûm Rûsiyyetü’l-asl Kalender bt. Abdul-
lah nâm câriye-i memlûkemi yüz otuz esedî guruşa bey‘ ve teslîm ol dahi iştirâ 
ve kabz ve tesellüm eyledikden sonra semeni olan meblağ-ı mezbûra mezbûre 
Sâliha Hâtun emr [ve] kabûlü hâviye kefâlet-i sahîha-i şer‘iyye ile kefîl olmağın 
meblağ-ı mezbûrun mukaddemâ seksen esedî guruşunu mezbûr Mehmed Beşe 
yedinden ahz u kabz ve bâkī kalan elli esedî guruşu mezbûre Sâliha Hâtun’dan 
kefâletine binâen taleb ederim, suâl olunsun dedikde gıbbe’s-suâl ve’l-inkâr 
müdde‘î-i mezbûrdan müdde‘âsını mübeyyine beyyine taleb olundukda ityân-ı 
beyyineden izhâr-ı acz ile istihlâf etmeğin fi’l-vâki‘ merkūm Mehmed Beşe zim-
metinde beynlerinde ma‘lûm câriye bahâsından hakkı olan meblağ-ı mezbûr yüz 
otuz guruşa emr [ve] kabûlü hâviye kefâlet-i sahîha-i şer‘iyye ile kefîl olmadı-
ğına mezbûre Sâliha Hâtun’a yemîn teklîf olundukda yemînden nükûl etmeğin 
mûcebince meblağ-ı mezbûr elli esedî guruşu müdde‘î-i mezbûra edâya mezbûre 
Sâliha Hâtun’a tenbîh olundukdan sonra mezbûr Ali Beşe meclis-i mezbûrda 
Sâliha Hâtun muvâcehesinde i‘âde-i kelâm edip meblağ-ı mezbûrun bir esedî 
guruşunu mezbûre Sâliha Hâtun yedinden alıp bâkī kırk dokuz esedî [guruşu] 
târih-i kitâbdan otuz gün tamâmına değin te’cîl eyledim dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Yusuf Çavuş el-Mübâşir, İbrahim Çelebi b. Ahmed, Hasan Çelebi b. 
Ahmed, Veli b. Mehmed.







1091 [131b-5] Ahmed b. Abdullah’ın, Yusuf b. Abdullah’a açtığı 
hırsızlık davasını ispat edemediği
Mahmiye-i İstanbul’da vâki‘ merhûm el-Hâc Hasan medresesi’nde sâkin Ahmed 
b. Abdullah nâm kimesne meclis-i şer‘-i hatîrde işbu hâzır bi’l-meclis el-Hâc 
Ahmed b. Mehmed nâm kimesnenin abd-i mu‘takı Yusuf b. Abdullah mah za-
rın da üzerine da‘vâ ve takrîr-i kelâm edip târih-i kitâb senesi Şa‘bân’ın yirmi 
sekizinci gecesi merkūm Yusuf zikr olunan medresede sâkin olduğum odanın 
ben yoğiken kilidini kırıp içeriye girip üç aded mukaff el sepet sandığın içinde 
dört yüz yetmiş esedî guruş ve iki yüz yirmi esedî guruş mukābelesinde yedim-
de rehin olan bir sîm kılıç ve iki sîm maşraba ve seksen miskāl beş aded altın 
bilezik ve bir balık dişi kabzalı sîm hançer ve kendi eşyâ-i memlûkem olan bir 
benefşe çuka kontoşu ve bir benefşe sâye çuka serhaddi ve bir yeşil kaft an ve 
bir burucî alaca kaft an ve bir al hâre entari ve dört cedîd keten bezi gömlek ve 
dört don ve altı münakkaş makrama ve üç beyaz bogasi zıbınımı sepetleri ma‘an 
ahz eylemişdir, suâl olunup mûceb-i şer‘îsi icrâ olunmak matlûbumdur dedikde 
gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyine 
taleb olundukda ityân-ı beyyine için istimhâl [132a] edip mehl-i şer‘î ile imhâl 
olundukdan sonra ityân-ı beyyineye kādir olmayıp ve merkūm Yusuf ’a yemîn 
dahi vermemeğin müdde‘î-i merkūm Ahmed bî-vech mu‘ârazadan men‘ birle 
mâ vaka‘a bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Ahmed Efendi, Veli Efendi b. Müstecâb Hasan 
Çelebi b. el-Mütevellî, Abdullah Çelebi b. Mehmed Çelebi, İdris Çavuş [b. ] Mus-
tafa.

1092 [132a-1] Mustafa Efendi b. Mehmed’in ev hissesini Ali Bey 
b. Hüsameddin’e sattığı
Mahmiye-i İstanbul’da Çıkrıkçı Kemal mahallesi sük kâ nın dan olup sâbıkan Trab-
lus kadısı olan umdetü’l-mevâli’l-izâm muhtârî Mustafa Efendi b. Mehmed ta-
rafından husûs-ı âti’l-beyâna vekîl olduğu Ali Bey b. Süleyman ve diğer Ali Bey 
b. Mehmed nâm kimesneler şehâdetleri ile şer‘an sâbit olan Abdürrezzak Çelebi 
b. Abdi nâm kimesne meclis-i şer‘-i hatîrde işbu râfi‘ü’l-kitâb Ali Bey b. Hüsa-
meddin nâm kimesne mah za rın da bi’l-vekâle ikrâr ve takrîr-i kelâm edip vilâyet-i 
Anadolu’da kasaba-i Kite’de vâki‘ bir tarafdan Baba Hasan oğlu Mehmed mülkü ve 
üç tarafdan tarîk-i âm ile mahdûd bir bâb fevkānî oda ve iki bâb tahtânî oda ve 
bir samanlık ve bahçe ve bir fırın ve bir su kuyusunu müştemil çift lik ta‘bîr olunur 
menzil ve iki bin on altı sehim olup sihâm-ı mezbûrenin bin beş yüz yedi sehmi 
mezbûr Ali Bey’in ve beş yüz dokuz sehmi müvekkilim mûmâ-ileyh Mustafa 
Efendi’nin mülkü olmağla hâlâ müvekkilim mûmâ-ileyh Mustafa Efendi menzil-i 
mezbûrda olan beş yüz dokuz sehim hissesini merkūm Ali Çelebi’ye elli esedî gu-
ruşa bey‘ edip ol dahi vech-i meşrûh üzre iştirâ ve kabûl eyledikden sonra semeni 
olan meblağ-ı mezbûr elli esedî guruşu meclis-i şer‘de merkūm Ali Bey yedinden 
bi’l-vekâle ahz u kabz edip mahallinde zabt ve tasarrufa bi’l-vekâle mezbûru taslît 
eyledim, min ba‘d menzil-i mezbûrda müvekkil-i mûmâ-ileyhin alâka ve medha-
li kalmamışdır dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb 
olundu.
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hasan Ağa b. Mustafa, Ali Çelebi b. ( ) Vanzârî, Mehmed Çelebi b. 
( ) Bevvâb-ı sultânî, Hacı Hüseyin, Karaböcek, Mehmed b. ( ), el-Hâc İsmail b. ( ), 
diğer el-Hâc İsmail Efendi, Mehmed b. Ramazan.

1093 [132a-2] Mehmed b. Halil’in terekesinden hisselerin 
vârislerine dağıtıldığı
Mahmiye-i İstanbul’da Elvanzâde mahallesinde sâkin iken bundan akdem 
vefât eden Mehmed b. Halil’in verâseti zevce-i metrûkesi Zamâne bt. Abdullah 
nâm odalığından tevellüd eden sulbî sagīr oğlu Musa’ya ve âhar odalığı Üft âde 
bt. Abdullah’dan tevellüd eden sulbiye sagīre kızı Sâliha’ya münhasıra olup li eb 
karındaşı sagīr-i mezbûr Musa’ya ba‘dehû mezbûr Musa dahi fevt edip verâseti 
ancak vâlidesi Belkıs’a münhasıra olduğu şer‘an zâhir ve mütehakkik oldukdan 
sonra merkūme Belkıs meclis-i şer‘de sagīrân-ı mezbûrânın hayâtlarında tesviye-i 
umûrlarına kıbel-i şer‘den mansûb vasîleri olan bâ‘isü’l-kitâb Hüseyin Beşe b. Ha-
san mah za rın da bi tav‘ihâ ikrâr ve i‘tirâf edip mezbûr Hüseyin Beşe’nin makbûzu 
olup mezbûr Musa’ya babası müteveff â-yı merkūm Mehmed’in terekesinden bi’l-
irsi’ş-şer‘î deft er-i kassâm mûcebince isâbet eden dört yüz iki buçuk esedî guru-
şu ve kız karındaşı müteveff ât-ı merkūme Sâliha’dan kezâlik ber mûceb-i deft er-i 
kassâm isâbet eden yüz on beş buçuk esedî guruşu cem‘an beş yüz on sekiz esedî 
guruşu verâsetim hasebiyle merkūm Hüseyin Beşe yedinden tamâmen ahz u kabz 
eyledim, min ba‘d meblağ-ı mezbûrdan vasiyy-i mezbûr Hüseyin Beşe yedinde 
bir akçe ve bir habbe kalmamışdır dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Receb Çelebi [b.] Mehmed, Mehmed b. Hüsameddin, Bayram Beşe 
b. Mustafa, Abdullah b. Abdullah, Halil b. İbrahim, Ali b. ( ) el-Attâr, Mustafa Beşe 
er-Râcil.







1094 [132a-3, Arapça] Halil b. Ali Bey adlı çocuğa nafaka takdir edildiği
Hâkim, Halil b. Ali Bey nâm sagīrin nafakası, kisvesi ve sâir havâic-i zarûriyyesi 
için, medîne-i mahmiye-i Kostantıniyye ma hal lâ tın dan Hatice Sultan mahalle-
sinde sâkine olan hâmile-i hâze’l-kitâb Sâime bt. Halil nâm mutallaka annesi ve 
hâdinesinin talebiyle mezbûr Ali Bey üzerine, zeylde mezkûr târihden i‘tibâren 
yevmî râyicü’l-vakt beş akçe farz ve takdîr etti ve meblağ-ı mefrûz-i mezbûru 
sagīr-i mezkûrun havâic-i lâzımesine sarf etmesine ve vakt-i hâcette istidâne edip 
vakt-i zaferde zevc-i mutallıkına rücû‘ etmesine mezkûre Sâime hâtuna izin verdi.
Cerâ zâlike ve hurrire fi’l-yevmi’s-sânî aşere min Şevvâli’l-mükerrem sene seb‘a ve 
seb‘în ve elf.
Şuhûdü’l-hâl: Mehmed Bey b. Abdullah, Mustafa b. Yusuf, Resul [b.] Rıdvan, Mus-
tafa Çelebi b. el-Hâc Ahmed, Abdi Çelebi b. Hüseyin.

1095 [132a-4] Arslan b. Mahmud’un, karısı Turan bt. Mahmud’a 
nafaka vereceği
Mahmiye-i İstanbul’da Karabaş mahallesi sük kâ nın dan Arslan b. Mahmud nâm 
kimesne meclis-i şer‘-i şerîf-i lâzımü’t-teşrîfde bâ‘isetü’l-kitâb zevcesi Turan bt. 
Mahmud nâm hâtun mah za rın da ikrâr ve takrîr-i kelâm edip mezbûre Turan âhar 
mahalde olup ben dahi gayr mahalde olmağla mezbûre Turan’ın nafakası için 
beher yevm beşer akçe vermeye üzerime farz ve takdîr eyledim dedikde gıbbe’t-
tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Şükrullah Bey b. Mustafa, Abdi Çelebi b. Mahmud, İbrahim Çelebi 
b. Ahmed, Resul [b.] Rıdvan, Veli b. Mahmud.

1096 [132a-5] el-Hâc Bayezid Beşe b. Abdülmennân’ın, câriyesi 
Mülâyim’i âzat ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi dergâh-ı âlî 
-dâme merci‘an li’l-e‘âlî- yeniçerilerinin dördüncü cemâ‘ati yoldaşlarına mahsûs 
odanın sâbıkan odabaşısı olup Dârü’l-hilâfeti’l-aliyye Kostantıniyye el-mahmiyye 
ma hal lâ tın dan Harrât Kemal mahallesi sâkinlerinden olan fahrü’l-akrân el-Hâc 
Bayezid Beşe b. Abdülmennân’ın menziline varıp zeyl-i rakīmde isimleri terkīm 
olan udûl-i müslimîn mahzarlarında akd-i meclis-i şer‘-i mübîn eyledikde mûmâ-
ileyh el-Hâc Bayezid Beşe meclis-i ma‘kūd-ı mezbûrda ikrâr ve takrîr-i kelâm 
edip bana rıkkıyyet-i sâbıkasını mu‘terife olan açık kaşlı, kara elâ gözlü, uzun 
boylu, sol kulağının memesi yarık Macariyyetü’l-asl işbu bâ‘isetü’l-kitâb Mülâyim 
bt. Abdullah’ı târih-i kitâbdan beş sene mukaddem malımdan tahrîr ve i‘tâk ve 
zümre-i harâir-i asliyyâta ilhâk eylemiş idim, mevsûfe-i mezbûre Mülâyim târih-i 
mezkûrdan beri sâir harâir-i asliyyât gibi hürre olup mevâlî için sâbit olan hakk-ı 
velâdan gayrı üzerinde hak ve alâkam kalmamışdır dedikde vâki‘ü’l-hâl mevlânâ-
yı mezbûr mahallinde tahrîr ba‘dehû ma‘an irsâl olunan Hasan Çelebi b. Bayram 
ile meclis-i şer‘-i hatîre gelip alâ vukū‘ihî inhâ ve takrîr etmeğin mâ hüve’l-vâki‘ 
bi’l-ibtigā ketb ve imlâ olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-akrân Mehmed Çelebi b. Şaban, Ali Beşe b. Mehmed, Mus-
tafa Ağa b. el-Hâc Ebûbekir Ağa, Terzi Bayram b. Mehmed, Mumcu Mehmed Ağa 
b. Şâkir 2. [bölü]k, Attâr Ömer Beşe b. Hasan 72. [bölü]k.

1097 [132a-6] Keza kölesi Hasan b. Abdullah’ı âzat ettiği
Ve zâlik mu‘terif olan açık kaşlı, kara elâ gözlü, orta boylu Macariyyü’l-asl işbu 
bâ‘isü’l-kitâb Hasan b. Abdullah âzâd şüd.
Şuhûdü’l-hâl: Es-Sâbikūn.

1098 [132a-7] Emetullah bt. Halil Ağa’nın câriyesi Belkıs’ı âzat ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail dergâh-ı âlî -dâme merci‘an 
li’l-e‘âlî- yeniçerilerinin dördüncü cemâ‘ati yoldaşlarına mahsûs odanın sâbıkan 
odabaşısı olan fahrü’l-akrân el-Hâc Bayezid Beşe b. Abdülmennân’ın mahmiye-i 
İstanbul’da Harrât Kemal mahallesinde sâkin olduğu menziline varıp zeyl-i 
kitâbda isimleri terkīm olan müslimîn mahzarlarında akd-i meclis-i şer‘-i mübîn 
ettikde mûmâ-ileyh el-Hâc Bayezid Beşe’nin zevce-i menkûhası Emetullah bt. Ha-
lil Ağa’nın mehâriminden zimmetinde olup husûs-ı câi’z-zikre tarafından vekîl 
olduğu zâtını ma‘rifet-i şer‘iyye ile ârifân zevc-i mezbûr el-Hâc Bayezid Beşe ve 
mahalle-i mezbûre sâkinlerinden Terzi Bayram Beşe b. Mehmed şehâdetleriyle 
şer‘an sâbit olan fahrü’l-akrân ve’l-ekfâ Mustafa Ağa b. el-Hâc Ebûbekir Ağa 
meclis-i ma‘kūd-ı mezbûrda ikrâr ve takrîr-i kelâm edip müvekkile-i mezbûre 
Emetullah Hâtun kendiye rıkkıyyetini mu‘terife olan açık kaşlı, sarı elâ gözlü, uzun 
boylu, sağ kulağında samemi olan Rûsiyyetü’l-asl işbu bâ‘isetü’l-kitâb Belkıs bt. 
Abdullah nâm câriye-i memlûkesini hasbeten lillâhi te‘âlâ ve taleben li merzâti’r-
Rabbi’l-a‘lâ tahrîr ve i‘tâk ve zümre-i harâir-i asliyyâta ilhâk eyledi ba‘de’l-yevm 
mevsûfe-i mezbûre Belkıs [132b] sâir harâir-i asliyyât gibi hürre olup müvekkile-i 
mezbûre Emetullah Hâtun’un mevâlî için sâbit olan hakk-ı velâ-i şer‘îden gayrı 
mevsûfe-i mezbûre Belkıs üzerinde hak ve alâkası kalmadı dedikde vâki‘ü’l-hâli 
mevlânâ-yı mezbûr mahallinde tahrîr ba‘dehû ma‘an irsâl olunan Hasan Çelebi b. 
Bayram ile meclis-i şer‘-i hatîre gelip alâ vukū‘ihî inhâ ve takrîr etmeğin mâ vaka‘a 
bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Sâbikūn.

1099 [132b-1] Mehmed Çelebi b. Yakub’un, evini Şivekâr Sultan Vakfı’na 
istiğlâl yoluyla sattığı
Mahmiye-i İstanbul’da Mirahor mahallesinde sâkin Mehmed Çelebi b. Yakub 
meclis-i şer‘-i hatîr-i lâzımü’t-tevkīrde umdetü’l-muhadderât tâcü’l-mestûrât 
Şivekâr Sultan vakfı olan nukūda bi’l-fi‘l mütevellî olan bâ‘isü’l-kitâb el-Hâc Meh-
med Ağa b. Mehmed mah za rın da ikrâr ve takrîr-i kelâm edip mahalle-i mezbûrede 
vâki‘ bir tarafdan Ömer Çelebi b. Lütfullah mülkü ve bir tarafdan imâma meşrûta 
vakıf menzil ve iki tarafdan tarîk-i âm ile mahdûd dâhilen ve hâricen büyût-ı 
adîde ve su kuyusu ve zât-ı eşcâr-ı müsmire ve gayr-ı müsmire hadîkayı müştemil 
mülk menzilimi cümle hukūk ve merâfıkı ile mütevellî-i mezkûra üç yüz esedî 
guruşa bi tarîki’l-istiğlâl bey‘ ve teslîm ol dahi yedinde olan mâl-ı vakf-ı mezbûr 
ile vech-i muharrer üzre iştirâ ve tesellüm ve kabûl eyledikden sonra semeni olan 
meblağ-ı mezbûr üç yüz esedî guruşu müt evellî-i mezkûr el-Hâc Mehmed ye-
dinden tamâmen ahz u kabz edip yine menzil-i mahdûd-ı mezbûru mütevellî-i 
mezkûr Hacı Mehmed Ağa târih-i kitâbdan üç yüz altmış gün tamâmına değin 
ba‘de’t-tahliyyeti’ş-şer‘iyye ve’t-tekābuzi’l-mer‘î otuz yedi buçuk esedî guruşa bana 
îcâr ve teslîm ben dahi vech-i muharrer üzre istîcâr ve tesellüm ve kabûl eyledim 
dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Şaban Ağa b. Süleyman, Kenan Bey b. Abdullah, Sâlih Çelebi b. 
Mustafa, Hacı Ömer b. Mehmed.

1100 [132b-2] Mehmed Beşe ile Ali Beşe’nin Bostancı Hüseyin b. Hasan’ı 
dövdüklerine dair davada taraflara süre verildiği
Hâssa bostancılarından Hüseyin b. Hasan nâm kimesne meclis-i şer‘-i şerîf-i 
Ahmedî ve mahfil-i dîn-i münîf-i Muhammedî’de kasaba-i Gekvize’ye tâbi‘ Darıca 
nâm karye ahâlîsinden Mehmed Beşe b. el-Hâc Mehmed ve Ali Beşe b. Abdullah 
nâm kimesneler mahzarlarında üzerlerine da‘vâ ve takrîr-i kelâm edip bundan 
akdem karye-i mezbûrda konağımda yatar iken mezbûr Mehmed Beşe ve Ali Beşe 
gece ile kapı urup ben dahi taşra çıkdığımda mezbûrân Mehmed Beşe ve Ali Beşe 
amden taş ile ağzıma urup bir ön dişimi etine beraber kırıp darbından iki dişim 
dahi oynayıp amelden kalmışdır, suâl olunup ihkāk-ı hâk olunmak matlûbumdur 
dedikde gıbbe’s-suâl mezbûrân Mehmed Beşe ve Ali Beşe cevâblarında bundan 
akdem biz karye-i mezbûra gece ile gider iken mezbûr Bostancı Hüseyin yolu-
muza inip bizi katl murâd etmekle biz dahi nefsimizi tahlîs için taş ile müdde‘î-i 
mezbûrun ağzına urup bir dişini kırıp ve iki dişleri dahi darbından oynamışidi 
deyû def ‘e mukābele ettiklerinde, gıbbe’s-suâl ve’l-inkâr mezbûr Mehmed Beşe 
ve Ali Beşe’den def ‘-i mezbûrlarını [mübeyyine] beyyine taleb olundukda her biri 
ityân-ı beyyine için istimhâl etmekle mehl-i şer‘î ile imhâl olunmağın mâ hüve’l-
vâki‘ bi’t-taleb ketb olundu.
Fî evâili Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hasan Beşe Çukadâr-ı Hazret-i Efendi, Mehmed Bey b. Abdullah 
Kethüdâ-yı muhzırân, fahrü’l-eşbâh Şaban Ağa Ser-muhzırân, İbrahim Çelebi b. 
Ahmed.

1101 [132b-3] Mehmed Efendi b. Sefer’in, Hatice Hatun Vakfı’na olan 
borcunu ödediği
Mahmiye-i İstanbul’da Hatice Hâtun vakfı’na bi’l-fi‘l mütevellî olan Mefh arü’l-
müderrisîni’l-kirâm Halil Efendi b. Mehmed meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de bâ‘isü’l-kitâb fahrü’l-eimme Mehmed 
Efendi b. Sefer nâm kimesne mah za rın da ikrâr ve takrîr-i kelâm edip asl-ı mâl-ı 
vakf-ı mezbûrdan mezbûr Mehmed Efendi zimmetinde olan beş yüz esedî guruşu 
ve dört ayda üzerine ilzâm ettiğim bin dokuz yüz yirmi akçeyi hâlâ mezbûr Meh-
med Efendi bana edâ ve teslîm, ben dahi ahz ve tesellüm ve kabz eyledim, min 
ba‘d mezbûr Mehmed Efendi zimmetinde mâl-ı vakf-ı mezbûrdan bir akçe ve bir 
habbe bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-eimme Mehmed Efendi b. Süleyman el-İmâm bi câmi‘-i 
Nişancı-i Paşa-yı atîk, İbrahim Çelebi b. Hamza Kethüdâ-yı bezzâzistân, Mustafa 
Çelebi b. Mehmed Ağa, Hamza Çelebi b. Mehmed, Musli Çelebi b. Şaban, Hüseyin 
b. Abdullah.

1102 [132b-4] Neslihan bt. Mehmed’in, evinin yarısını kocası Osman 
Çelebi b. Hasan’a sattığı ve borcuna takas ettiği
Mahmiye-i İstanbul’da Keçeci Pîrî mahallesinde sâkine Neslihan bt. Mehmed 
nâm hâtun tarafından husûs-ı âti’l-beyâna vekîl olduğu mezbûrenin zâtını 
ma‘rifet-i şer‘iyye ile ârifân olan Ömer Efendi b. Ali ve Mehmed Çelebi b. Mus-
tafa nâm kimesneler şehâdetleri ile şer‘an sâbit olan Sinan Çelebi b. Bilâl nâm 
kimesne meclis-i şer‘-i hatîr-i lâzımü’t-tevkīrde müvekkile-i mezbûrenin zevci 
bâ‘isü’l-kitâb Osman Çelebi b. Hasan mah za rın da bi’l-vekâle ikrâr ve takrîr-i 
kelâm edip müvekkile-i mezbûre Neslihan mahalle-i mezbûrede vâki‘ bir taraf-
dan benim mülküm ve bir tarafdan Mehmed Çelebi b. Ali mülkü ve iki tarafdan 
tarîk-i âm ile mahdûd üç bâb tahtânî oda ve bir sofa ve bir su kuyusu ve bir 
kenîf ve hadîkayı müştemil mülk menzilimin nısf-ı şâyi‘ini zevci merkūm Os-
man Çelebi’ye tarafeynden îcâb ve kabûlü hâvî bey‘ ve teslîm edip ol dahi iştirâ 
ve kabûl eyledikden sonra semeni olan meblağ-ı mezbûr on bin akçenin beş bin 
akçesini müvekkile-i mezbûre Neslihan zevci merkūm Osman Çelebi’ye cihet-i 
karz-ı şer‘îden olan beş bin akçe deynine takās eyledikde ol dahi mukāssa ve 
kabûl edip bâkī beş bin akçeden merkūm Osman Çelebi’nin zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledi, ba‘de’l-yevm menzil-i mahdûd-ı 
mezkûrun nısf-ı şâyi‘i merkūm Osman Çelebi’nin mülk-i müşterâsıdır keyfe 
mâ yeşâ’ ve yahtâr tasarruf eylesin dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Beşe b. Ahmed, Mustafa Çelebi b. Ahmed, Abdullah b. 
Mehmed, Abdullah b. Ahmed, Mehmed Çelebi b. Mustafa, Abdülganî el-Müezzin.

1103 [132b-5] Kaybolan Mustafa Efendi’nin, Ömer Efendi b. İsmail’e 
emanet verdiği câriyesi Belkıs’a nafaka takdir edilmesi
Etıbbâdan Özbek Hekim demekle ma‘rûf Mustafa Efendi nâm kimesne açık kaşlı, elâ 
gözlü, orta boylu Rûsiyyetü’l-asl Belkıs bt. Abdullah nâm câriyesini ehibbâsından 
fahrü’l-müderrisîn Ömer Efendi b. İsmail’e emâneten teslîm edip ba‘dehû gaybet-i 
münkatı‘a ile gāib olup mevsûfe-i mezbûre için nafaka terk etmemek ile mevsûfe-i 
mezbûrenin nafakası için merkūm Mustafa üzerine mûmâ-ileyh Ömer Efendi ta-
lebi ile yevmî altı akçe farz ve takdîr olunup meblağ-ı mefrûz-i mezbûru mevsûfe-i 
mezbûrenin nafakasına malından harc ve sarfa ve lede’z-zarûre istidâne ve vakt-i 
zaferde gāib-i mezbûr Mustafa Efendi’ye rücû‘a mûmâ-ileyh Ömer Efendi’ye izin 
verilmeğin mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Fahrü’l-kuzât İbrahim Efendi [b.] eş-Şeyh Hızır, Mehmed Beşe b. 
Abdülbâkī, Abdurrahman Çelebi b. Mustafa Efendi.







1104 [132b-6] Zaharya v. Papok’un kölesi Şemen’i âzat ettiği
Keresteci tâifesinden olup mahmiye-i İstanbul’da Küçük Ayasofya mahallesinde 
sâkin Zaharya v. Papok nâm zimmî meclis-i şer‘-i şerîf ’de kendiye rıkkıyyetini 
mu‘terif olan uzun boylu, açık kaşlı, elâ gözlü, sarı bıyıklı Rûsiyyü’l-asl hâmil-i 
hâze’l-kitâb Şemen v. İşko nâm gulâmım muvâcehesinde ikrâr ve takrîr-i kelâm 
edip abd-i memlûküm olan mevsûf-ı mezkûru lâ li ivazin ‘âcil ve lâ li garazin âcil 
tahrîr ve i‘tâk ve silk-i ahrâr-ı asliyyîne idrâc ve ilhâk eyledim, min ba‘d mevsûf-ı 
mezbûr Şemen sâir harâir-i asliyyîn gibi hür olup üzerinde velâ-i şer‘îden gayrı 
hakkım kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Veli Beşe b. Hanefi, Ramazan Beşe b. Abdullah, el-Hâc Hüseyin b. 
Osman, el-Hâc Halil b. ( ).

1105 [133a-1] Âmine bt. Ebûbekir’in câriyesi Rukiye’yi âzat ettiği
Mahmiye-i İstanbul’da Yahnikapanı mahallesinde sâkine Âmine bt. Ebûbekir nâm 
hâtunun zevci ve bir tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifûn Şaban Beşe b. Mahmud ve Derviş Çelebi b. Ahmed ve Mustafa 
Beşe b. Resul nâm kimesneler şehâdetleri ile şer‘an sâbit olan Ahmed Çelebi b. 
Mustafa nâm kimesne meclis-i şer‘-i şerîfde bi’l-vekâle ikrâr ve takrîr-i kelâm edip 
müvekkilem mezbûre Âmine kendiye rıkkıyyetini mu‘terife çatık kaşlı, kara gözlü 
Rûsiyyetü’l-asl Rukiye bt. Abdullah nâm mu‘abbere câriyesini hasbeten lillâhi’l-
Hallâk malından tahrîr ve i‘tâk ve zümre-i harâir-i asliyyâta idrâc ve ilhâk eyledi 
min ba‘d mevsûfe-i mezbûre hürre olup velâ-i şer‘îden gayrı üzerinde müvekki-
lem mezbûrenin hakkı kalmadı dedikde mâ vaka‘a bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Efendi b. Mehmed el-İmâm, el-Hâc Abdi b. ( ) el-Mütevellî, 
başkâtib Mehmed Efendi, Mustafa Beşe b. Musa, takyeci Mehmed Çelebi, Hacı 
Mustafa b. ( ) Beşe, Ahmed Çelebi b. Hüseyin.

1106 [133a-2] Kaya bt. Sefer’in bazı ev eşyalarını babası Sefer’e hibe ettiği
Medîne-i Üsküdar’da Sultan Tepesi’nde sâkine Kaya bt. Sefer nâm hâtun meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de işbu bâ‘isü’l-
kitâb babası mezbûr Sefer mah za rın da ikrâr ve takrîr-i kelâm edip hibe-i âtiyye 
sudûruna değin silk-i mülkümde münselik olan üç yorgan biri çatma biri kumaş 
biri keten ve iki çatma döşek ve altı çuka yastık ve üç yakalı iki tarafı inci ortası 
zümrüd taşlı bir altın küpe ve on miskāl bir tek altın bilezik ve on sahan ve üç aded 
kapaklı tencere ve bir vasat bakır sini ve biri al ve biri yeşil [ve] biri taraklı üç aded 
sandal kaft an ve bir mâî sandal zıbın ve bir mor sandal entari ve iki kaliçe ve iki 
yan keçesi ve iki minder ve bir leğen ve bir ibrik ve bir maşraba ve bir döşek çarşaf 
ve dokuz al inci saçlığımı babam mezbûr Sefer’e hibe-i sahîha-i şer‘iyye ile hibe 
ve teslîm, ol dahi ittihâb ve kabz ve kabûl ve tesellüm eyledi ba‘de’l-yevm babam 
mezbûr Sefer’in mülk-i mevhûbudur keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: El-Hâc Mehmed b. Ali el-Müezzin, Hasan b. Rıdvan, Ali Bey b. 
Hasan, Mehmed Beşe b. Abdullah, Mehmed Bey b. Abdullah, İbrahim Çelebi b. 
Ahmed.

1107 [133a-3] Vârislerin, Mustafa b. Receb’in terekesini beytülmâl emîni 
el-Hâc Ahmed Ağa b. Hüdâverdi’den aldıkları
Fi’l-asl vilâyet-i Anadolu’da Yalvaç kazâsına tâbi‘ Manarga nâm karye ahâlîsinden 
olup mahrûse-i Üsküdar’da vâki‘ Hadîka-i sultâniye bostancılarından iken bun-
dan akdem medîne-i Edirne’de vefât eden Mustafa b. Receb’in hasren vârisleri 
olan li ebeveyn ammi Hamza b. Süleyman nâm kimesne asâleten ve müteveff â-yı 
mezbûrun vâlidesi Hânende bt. Osman ile li ebeveyn kız karındaşları Fâtıma bt. 
( ) ve Râziye ve Emine ve Havva nâm hâtunlar tarafl arından husûs-ı âti’l-beyâna 
vekîl olduğu Hasan b. Musli ve Veli b. Davud nâm kimesneler şehâdetleri ile şer‘an 
sâbit olan Abdünnebi b. Davud nâm kimesneler meclis-i şer‘de hâlâ bostancılar 
kethüdâsı ve beytülmâli kabza memûr olmağla müteveff â-yı mezbûrun vârisi ol-
mamak zu‘mu ile terekesini beytülmâl için kabz eden bâ‘isü’l-kitâb fahrü’l-emâsil 
ve’l-eşbâh el-Hâc Ahmed Ağa b. Hüdâverdi tarafından husûs-ı âti’l-beyâna vekîl 
olduğu bimâ hüve nehcü’s-sübût şer‘an sâbit olan Ahmed Bey b. Halil nâm ki-
mesne mah za rın da ikrâr ve takrîr-i kelâm edip müteveff â-yı mezbûrun mecmû‘-ı 
terekesi olan yirmi üç bin üç yüz akçeyi müvekkil-i mezbûr Ahmed Ağa yedinden 
tamâmen ahz u kabz eyledik min ba‘d yedinde bir nesne bâkī kalmayıp husûs-ı 
mezbûra müte‘allika da‘vâmız dahi yokdur dediklerinde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdülmennân, İbrahim Çelebi b. Ahmed, Hüse-
yin Çelebi b. Ahmed, Resul [b.] Rıdvan, Hüseyin b. Mustafa, Gazanfer b. Tevekkül, 
Ali b. Mustafa.







1108 [133a-4] Toros’un, babasından kaldığını iddia ettiği arsanın babası 
tarafından Vartan v. Ohan’a satıldığının tespit edildiği
Mahmiye-i İstanbul’da Kâtib Kasım mahallesinde mütemekkin iken bundan ak-
dem hâlik olan Karagöz v. Karagöz v. Kazar nâm Ermeni’nin sulbî kebîr oğlu ve has-
ren vârisi olan Toros nâm Ermeni meclis-i şer‘-i hatîr-i lâzımü’t-tevkīrde zikri âtî 
menzile vâzı‘ü’l-yed olan bâ‘isü’s-sifr Vartan v. Ohan nâm Ermeni muvâcehesinde 
üzerine da‘vâ ve takrîr-i kelâm edip babam hâlik-i merkūm Karagöz’ün terekesin-
den olup bi’l-irsi’ş-şer‘î bana intikāl eden mahalle-i mezbûrda vâki‘ bir tarafdan 
Agop mülkü ve bir tarafdan Tülbentçi Bünyad mülkü ve bir tarafdan kendi âhar 
mülküm ve bir tarafdan tarîk-i âm ile mahdûd kuyudan yola varınca tûlen sekiz 
ve arzen yirmi bi hesâb-ı terbî‘î yüz altmış zirâ‘ olup müşterek yol ve müşterek 
su kuyusunu müştemil mülk menzil arsası üzerine mezbûr Vartan fuzûlen binâ 
ihdâs edip tasarruf eder, suâl olunup mûceb-i şer‘îsi icrâ olunmak matlûbumdur 
dedikde gıbbe’s-suâl mezkûr Vartan cevâbında zikri mürûr eden arsa-i mahdûde-i 
mezkûreyi hâlik-i merkūm bin yetmiş dört senesi Ramazânı’nın sekizinci günün-
de hâl-i hayâtında yirmi yedi bin üç yüz akçe semen-i makbûza bana bey‘-i kat‘î 
ile bey‘ ve teslîm ben dahi vech-i meşrûh üzre iştirâ ve tesellüm ve kabûl edip 
hattâ târih-i mezkûrda Mahmud Paşa mahkemesi’nde nâibü’ş-şer‘ olan fahrü’l-
müderrisîni’l-kirâm Ali Efendi [b.] Derviş Mehmed huzûrunda arsa-i mahdûde-i 
mezbûreyi merkūm Karagöz vech-i muharrer üzre semen-i mezbûr yirmi yedi bin 
üç yüz akçeye bana bey‘ ve teslîm ve kabz-ı semen ettiğini ikrâr edip mûcebince 
mûmâ-ileyh Ali Efendi yedime hüccet-i şer‘iyye dahi vermişidi deyû mazmûnu 
takrîr-i meşrûhunu nâtık ve mûmâ-ileyh Ali Efendi’nin hat ve hatmini hâviye ve 
târih-i mezbûr ile müverraha hüccet-i şer‘iyye ibrâz edip müdde‘î-i mezbûr Toros 
muvâcehesinde feth ve kırâat ve istintâk olundukda merkūm Toros bi’l-külliye 
inkâr edicek mahalle-i mezbûre sük kâ nın dan olup zeyl-i hüccet-i merkūmda isim-
leri mastûr olan İsmail b. Ali nâm kimesne ile Kutlu v. Kablan ve Asvador v. Ahi-
can nâm Ermeniler li ecli’ş-şehâde meclis-i şer‘a hâzırûn olup istişhâd olundukla-
rında fi’l-hakīka müdde‘î-i mezbûr Toros’un babası hâlik-i merkūm Karagöz hâl-i 
hayâtında târih-i mezbûrda zikr olunan Mahmud Paşa mahkemesi’nde nâibü’ş-
şer‘ olan mûmâ-ileyh Ali Efendi huzûrunda mülküm olan arsa-i mahdûde-i 
mezbûreyi merkūm Vartan’a yirmi yedi bin üç yüz akçeye bey‘ ve teslîm, ol dahi 
vech-i muharrer üzre iştirâ ve tesellüm ve kabûl eyledikden sonra semeni olan 
meblağ-ı mezbûru merkūm Vartan yedinden tamâmen ahz u kabz eyledim deyû 
ikrâr edip mûmâ-ileyh Ali Efendi dahi mezbûrun ikrârını tahrîr ve mûcebince 
mezbûrun yedine işbu hüccet-i şer‘iyyeyi vermişidi, biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye ettiklerinde 
gıbbe ri‘âyeti şerâiti’l-kabûl şehâdetleri makbûle olmağın mûcebince müdde‘î-i 
mezbûr Toros bî-vech mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: El-Hâc Ömer b. Abdullah, Abdullah Efendi [b.] Üveys, Himmet b. 
Mehmed, İsmail b. Ali, Hacı Mustafa b. Osman.

1109 [133a-5] Abdurrahman Efendi b. Mehmed’in Yani v. Yorgi’deki 
alacağı kaldığı
Mahmiye-i İstanbul’da Akbıyık mahallesinde sâkin işbu bâ‘isü’l-kitâb Abdurrah-
man Efendi b. Mehmed meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de Yani v. Yorgi nâm zimmî muvâcehesinde üzerine da‘vâ ve takrîr-i 
kelâm edip mezbûr Yorgi zimmetinde cihet-i karz-ı şer‘îden iki yüz kırk esedî gu-
ruş hakkım olup meblağ-ı mezbûrun yetmiş esedî guruşunu yedinden ahz u kabz 
edip bâkī zimmetinde yüz yetmiş esedî guruş hakkım kalmışidi suâl olunup alı-
verilmek matlûbumdur dedikde, gıbbe’s-suâl mezbûr Yorgi cevâbında fi’l-hakīka 
müdde‘î-i mezbûra bilâ-rehin iki yüz kırk esedî guruş cihet-i karz-ı şer‘îden dey-
nim olup mukaddemâ meblağ-ı mezbûrun yetmiş esedî guruşunu mezbûr Ab-
durrahman Efendi’ye def ‘ ve teslîm edip bâkī zimmetimde müdde‘î-i mezbûra 
yüz yetmiş esedî guruş vâcibü’l-edâ ve lâzımü’l-kazâ deynim vardır deyû ikrâr 
ve i‘tirâf ve meblağ-ı mezbûru târih-i kitâbdan otuz gün tamâmında edâ edeyim 
deyû ta‘ahhüd eyledikden sonra meblağ-ı mezbûra tarafeynden emr [ve] kabûlü 
hâviye kefâlet-i sahîha ile [133b] Franko v. Yani ve Yani v. Dimo ve Polo v. Yani 
nâm zimmîlerin her biri kefîl olmağın mâ hüve’l-vâki‘ bi’t-taleb ketb olundu.Fi’l-
yevmi’s-sâlis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Bekçi Hasan Dede b. ( ), Mustafa Bey b. ( ), Murtaza Çelebi b. ( ). 
Hacı Mehmed, Yusuf Ağa b. ( ), Şükrullah Bey [b.] Mustafa.

1110 [133b-1] Vârislerin, Ahmed Bey b. Ali’nin, el-Hâc Mehmed 
b. Mehmed’e emanet verdiği eşyaları aldığı
Fi’l-asl medîne-i Tokat müzâfâtından Tozanlı nâhiyesine tâbi‘ İyil nâm karye 
ahâlîsinden olup sefere gider iken vilâyet-i Rumeli’nde İstefe kasabasında vefât 
eden Ahmed Bey b. Ali nâm cündînin li ebeveyn karındaşları olan Musli ve 
Mahmud nâm kimesneler meclis-i şer‘de bâ‘isü’l-kitâb el-Hâc Mehmed b. Meh-
med nâm kimesne mah za rın da her biri ikrâr ve takrîr-i kelâm edip müteveff â-yı 
mezbûrun hayâtında mezbûr Hacı Mehmed’e îdâ‘ ve teslîm ettiği iki köhne çuka 
kavuk ve bir mor iskerlet çuka kontoş ve bir mâî Londrine çuka dolama ve bir mâî 
Londrine çuka kontoş ve bir Londrine neft î çuka dolama ve bir sîm bıçak ve bir 
sîm külünk ve bir sîm bıçak kılıfı ve bir köhne ipek alacası entari ve bir kırmızı 
köhne bogasi çintiyân ve bir Tire kenarı gömlek ve bir sîm tülbent ve bir Şam 
alacası dört arakiyye ve bir köhne Yanbolu kebesi ve iki köhne yemeni yorgan 
ve iki beyaz çarşaf ve bir güğüm ve bir köhne aba-i Yaniçe ve beledî yastık ve bir 
mâî velense ve seferi on sahan ve bir leğen ve çengel ta‘bîr olunur sîm ön kuşağı 
ve bir gümüşlü masad ve balık dişi saplı sîm kılıfl ı bir bıçak ve iki makramayı 
mezbûr Hacı Mehmed’in yedinden ahz u kabz edip tereke-i müteveff â-yı mezbûra 
müte‘allika da‘vâdan mezbûr Hacı Mehmed’i ibrâ-i âmm-ı kātı‘ü’n-nizâ‘ ile ibrâ 
ve iskāt eyledik dediklerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Bey b. Hüseyin, Suhte Ahmed Bey b. ( ), başeski Mehmed 
Bey, el-Hâc Mehmed b. ( ), Ali Bey Üsküdârî, Arslan b. Aydın.

1111[133b-2] Fâtıma bt. Osman’ın, boşandığı kocası Ali Efendi 
b. İbrahim’deki mehrini tahsil ettiği
Mahmiye-i İstanbul’da Mi‘mâr Sinan mahallesinde sâkine Fâtıma bt. Osman nâm 
hâtun meclis-i şer‘-i hatîr-i lâzımü’t-tevkīrde kuzât-ı Mısriyyeden işbu bâ‘isü’l-
kitâb Ali Efendi b. İbrahim mah za rın da bi tav‘ihâ ikrâr ve takrîr-i kelâm edip 
mezbûr Ali Bey Efendi zevcim olup beni talâk-ı bâyin ile tatlîk etmeğin zim-
metinde mütekarrir ve ma‘kūdun aleyh olan elli esedî guruş mehr-i müeccelimi 
mezbûrdan da‘vâ eylediğimde ol dahi ancak zimmetimde mehr-i müeccelin bin 
akçedir deyû elli guruş mehrim olduğunu inkâr etmekle beynimizde münâza‘ât-ı 
kesîre ve muhâsamât-ı şedîde vakı‘a olmuşidi el-hâletü hâzihî beynimize muslihûn 
tavassut edip meblağ-ı mezbûr da‘vâsından mersûm Ali Efendi ile beynimizde bin 
yedi yüz akçe üzerine sulh ettiklerinde ben dahi sulh-i mezbûru kabûl ve bedel-i 
sulh olan meblağ-ı mezbûr yedi yüz akçeyi mezbûr Ali Efendi yedinden bi’t-
tamâm ahz u kabz edip husûs-ı mezbûra ve zevciyyete müte‘allika cemî‘ de‘âvîden 
her birimiz âharın zimmetini ibrâ ve iskāt eyledik dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Efendi b. Abdülbâkī, Mehmed Çavuş b. İbrahim, Süley-
man Çelebi b. Ömer, Abdi Çelebi b. Hüseyin.

1112 [133b-3] Mimar fırının ekmeğinin satıldığı iskemlenin yanında 
macuncu fırını ekmeğinin satılmaması
Mahmiye-i İstanbul’da Yenikapı kurbunda Mi‘mâr fırınının üstâdı olan Bogos v. 
Hataros ve destgâhdârı Kiroz v. Frenk nâm Ermeniler her biri meclis-i şer‘-i şerîfde 
takrîr-i kelâm ve ta‘bîr ani’l-merâm edip bizim fırınımızın kadîmü’l-eyyâmdan 
Seyyid Ömer mahallesinde vâki‘ Küçük Hamam kurbunda ekmek bey‘ olunmak 
için bir iskemlesi olup kadîmü’l-eyyâmdan ilâ hâze’l-ân zikr olunan mahallede 
iskemle ile ancak bizim fırınımızın ekmeği bey‘ oluna gelmiş iken ma‘cûncu fırını-
nın üstâdı olan Avanos v. Vartan nâm Ermeni hâlâ fuzûlen bizim iskemlemiz kur-
bunda iskemle ihdâs etmekle bizim kisbimize kesâd târî olmuşdur hâlâ yedimizde 
olan buyruldu-yı şerîf mûcebince cânib-i şer‘den üzerine varılıp hakīkat-i hâli bî-
garaz müslimînden suâl olunup mezbûr Avanos’un ihdâs eylediği ekmek iskemle-
si ref ‘ olunmak matlûbumdur dediklerinde, savb-ı şer‘den mevlânâ keşfî Mustafa 
Efendi irsâl olunup ol dahi zeyl-i rakīmde muharrerü’l-esâmî olan müslimîn ile 
zikr olunan mahalleye varıp mezbûr Avanos muvâcehesinde hakīkat-i hâli suâl 
eyleyip hâlâ ekmekçiler kethüdâsı olan Mehmed Çelebi b. Bayezid nâm kimes-
ne ile mahalle-i mezbûre ahâlîsinden Mustafa Ağa b. Abdülkādir Ağa b. Ali ve 
mahalle-i mezbûre imâmı Ahmed Efendi b. Nurullah ve Hasan Beşe b. Mehmed 
ve Ahmed Efendi [b.] Halil ve Mustafa Çelebi b. Süleyman ve Hasan [b.] Hızır ve 
diğer Hasan Çelebi b. Nurullah nâm kimesneler her biri zikr olunan iskemlede 
kadîmü’l-eyyâmdan ilâ hâze’l-ân ancak Mi‘mâr fırınının ekmeği bey‘ olunageldi-
ğini haber verdiklerinden sonra vâki‘ hâli mevlânâ-yı mezbûr mahallinde tahrîr, 
ba‘dehû ma‘an irsâl olunan Veli b. Mahmud ile meclis-i şer‘a gelip alâ vukū‘ihî 
inhâ ve takrîr ettikden sonra mezbûr Avanos’a zikr olunan muhdes iskemleyi ref ‘a 
tenbîh birle mâ vaka‘a bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Osman Efendi b. Ali, Mehmed b. İbrahim, Ahmed b. Murtaza, Mur-
taza Halîfe b. ( ) el-Müezzin, Hasan Beşe Ketenci.

1113 [133b-4] Hatice bt. Abdullah’ın, evini Hasan Beşe 
b. Süleyman’a sattığı
Mahmiye-i İstanbul’da Aksaray kurbunda Çakır Ağa mahallesinde sâkine Hatice 
bt. Abdullah nâm hâtun meclis-i şer‘-i şerîfde bâ‘isü’l-kitâb Hasan Beşe b. Süley-
man mah za rın da ikrâr ve takrîr-i kelâm edip akd-i âtî sudûruna değin yedimde 
mülk ve hakkım olup mahalle-i mezkûrede vâki‘ bir tarafdan Mehmed Odabaşı 
mülkü ve bir tarafdan İbrahim Paşa sarayı ve bir tarafdan İbrahim Çorbacı mülkü 
ve bir tarafdan tarîk-i âm ile mahdûd üç bâb fevkānî oda ve bir su kuyusu ve bir 
kenîf ve hadîkayı müştemil menzilimi cümle tevâbi‘ ve levâhıkı ve kâff e-i hukūk 
ve merâfıkı ile merkūm Hasan Beşe’ye elli bin fıddî râyic fi’l-vakt akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi vech-i 
muharrer üzre iştirâ ve tesellüm ve kabûl eyledikden sonra semeni olan meblağ-ı 
mezbûr elli bin akçenin yüz seksen esedî guruş olmak üzre on sekiz bin akçesini 
müşterî-i merkūma cihet-i kefâletden deynim olan yüz seksen esedî guruşa takās 
ol dahi mukāssa ve kabûl eyledi dedikde gıbbe’t-tasdîk mâ vaka‘a bi’t-taleb ketb 
olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Kasab Mehmed Beşe b. (  ), Hamza Beşe b. Yusuf, Hüseyin Bey 
Bevvâb-ı sultânî, Mehmed b. Ahmed, Hacı İbrahim, Mehmed Çelebi b. (  ) el-
Müezzin.
[134a]1114 [134a-1, Arapça] İvaz bt. Mehmed adlı kadına nafaka takdir edildiği
Hâkim, medîne-i Ebî Eyyûb-i Ensârî ma hal lâ tın dan Takyeci Mescidi mahallesin-
de sâkine olan İvaz bt. Mehmed nâm hâtunun nafakası, kisvesi ve sâir havâic-i 
zarûriyyesi için hâzır bi’l-meclis Şaban b. Fethi nâm zevci üzerine zeylde mezkûr 
târihden i‘tibâren yevmî râyicü’l-vakt on akçe farz ve takdîr etti ve meblağ-ı 
mefrûz-i mezbûru havâic-i lâzımesine sarf etmesine ve vakt-i hâcette istidâne edip 
vakt-i zaferde zevc-i mezkûruna rücû‘ etmesine mesfûre İvaz hâtuna izin verdi.
Cerâ zâlike ve hurrire fi’l-yevmi’l-hâmis aşere min Şevvâli’l-mükerrem sene seb‘a 
ve seb‘în ve elf.
Şuhûdü’l-hâl: Hüseyin Beşe b. Mustafa el-Mübâşir, çukadâr Hasan b. Abdullah, 
Mehmed Bey b. Ser-muhzırân, Abdi Çelebi b. Hüseyin.

1115 [134a-2] Mano v. Nikola’nın, Süleyman Çelebi b. Yusuf ’a olan 
borcuna Hasan b. Ahmed’in kefil olduğu
Mahmiye-i İstanbul’da ekmekçi tâifesinden Mano v. Nikola nâm zimmî meclis-i 
şer‘-i şerîf-i lâzımü’t-teşrîfde Süleyman Çelebi b. Yusuf nâm kimesne ile Komri v. 
Dimo nâm zimmî mahzarlarında ikrâr ve takrîr-i kelâm edip merkūm Süleyman 
Çelebi’ye yedinden müşterâ ve makbûz yüz doksan yedi buçuk keyl buğday seme-
ninden bâkī beş bin yedi yüz seksen beş akçe zimmetimde vâcibü’l-edâ deynim 
olmağla meblağ-ı mezbûru merkūm Komri’den üçümüz bir yerde iken havâle-i 
sahîha-i şer‘iyye ile havâle edip anlar dahi kabûl eylediler dedikde mezbûrân Sü-
leyman Çelebi ve Komri mukırr-ı mezbûru cemî‘ kelimâtında tasdîk ve tahkīk et-
tiklerinden sonra medîne-i Üsküdar’da Bulgurlu mahallesinde sâkin Hasan b. Ah-
med nâm kimesne emr [ve] kabûlü hâviye kefâlet-i sahîha-i şer‘iyye ile meblağ-ı 
bâkī-i mezbûr beş bin yedi yüz seksen beş akçeye kefîl olmağın mâ hüve’l-vâki‘ 
bi’t-taleb ketb olundu.Fi’l-yevmi’l-hâmis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Çelebi b. Abdi Kethüdâ-yı muhzırân, Baba Resul [b.] Rıd-
van, Hasan Çelebi b. Ahmed, Mehmed b. Ramazan.

1116 [134a-3] Hasan Bey b. Kasım’ın, tarlalarının tasarruf hakkını 
Abdülbâki Bey’e bedeliyle devrettiği
Mahmiye-i İstanbul’da İbrahim Paşa sarayı’nda tabbâh olan Hasan Bey b. Kasım 
meclis-i şer‘-i hatîrde zikr olunan sarayda teberdâr olan bâ‘isü’l-kitâb Abdülbâkī 
Bey b. (  ) mah za rın da ikrâr ve takrîr-i kelâm edip vilâyet-i Anadolu’da Geliki-
ras kazâsına tâbi‘ Çakıl nâm karye sınırı dâhilinde Cevizlik nâm mevzi‘de vâki‘ 
lede’l-ahâlî ve’l-cîrân ma‘lûmü’l-hudûd ve’l-kıta‘ babamdan müntakil tarlalarımın 
hakk-ı tasarrufunu altı ay mukaddem sâhib-i arz ma‘rifetiyle yirmi esedî guruş 
mukābelesinde mezkûr Abdülbâkī Bey’e ferâğ ve tefvîz edip ol dahi tefevvuz ve 
kabûl eyledikden sonra bedel-i mezkûr yirmi esedî guruşu merkūm Abdülbâkī 
Bey yedinden tamâmen ahz u kabz edip mahallinde zabt ve tasarrufa mezbûru 
taslît eyledim dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hasan Bey Bevvâb-ı sultânî, Ali Efendi b. ( ) İmâm-ı Saray-ı İbra-
him, Hasan Bey b. Davud, Ömer Bey b. ( ) Serbölük, Mehmed Odabaşı, Seyyid 
Mehmed Ağa el-Cündî.

1117 [134a-4] Murtaza b. Ali’nin, Mehmed b. Abdullah’tan cerime altında 
haksız olarak aldığı paraların geri verildiği
Mahmiye-i İstanbul’da Aksaray kurbunda Yakub Ağa câmi‘i kurbunda sâkin Mur-
taza b. Ali nâm kimesne meclis-i şer‘-i hatîr-i lâzımü’t-tevkīrde hâlâ mahalle-i 
mezbûrede vâki‘ sicn-i sultânîde odabaşı olan bâ‘isü’l-kitâb Mehmed b. Abdul-
lah mah za rın da ikrâr ve takrîr-i kelâm edip bundan akdem bir husûs için sicn-i 
mezbûrda haps olundukda mezbûr Mehmed bi gayrı hakkın cerîme deyû bir def ‘a 
yirmi beş guruşumu ve bir def ‘a dahi üç buçuk ve bir def ‘a dahi iki guruşumu 
cem‘an otuz buçuk guruşumu ahz ve istihlâk etmekle bundan akdem meblağ-ı 
mezbûrun mislini mezbûr Mehmed’den taleb ettiğimde ol dahi inkâr etmekle 
ba‘de’n-nizâ‘ beynimize muslihûn tavassut edip mezbûr Mehmed ile beynimiz-
de on esedî guruş üzerine inşâ-i akd-i sulh ettiklerinde ben dahi sulh-i mezbûru 
kabûl ve bedel-i sulh olan meblağ-ı mezbûr on esedî guruşu yedinden ahz u kabz 
edip husûs-ı mezbûra müte‘allika âmme-i de‘âvîden mezbûr Mehmed’in zimme-
tini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Hasan Çelebi b. Ahmed, çukadâr Hasan Çelebi b. Ahmed, Abdüllatîf 
Beşe b. Mehmed, Mehmed b. Abdullah.

1118 [134a-5] Veli Mehmed Efendi’nin müezzinler için vakfettiği 
ev arsasına, Mehmed Çelebi b. Ali’nin yaptığı evin 
masrafının keşfedilmesi
Dârü’l-hilâfeti’l-aliyye Kostantıniyye el-mahmiyye ma hal lâ tın dan Akseki mahal-
lesi mescid-i şerîfi ve ma‘bed-i latîfinin bi’l-fi‘l müezzini olan fahrü’l-akrân Meh-
med Çelebi b. Ali nâm kimesne meclis-i şer‘-i şerîf-i şâmihü’l-imâd ve mahfil-i 
dîn-i münîfi râsihü’l-evtâdda takrîr-i kelâm edip merhûm Veli Mehmed Efendi 
nâm sâhibü’l-hayrın gallesi mescid-i şerîf-i mezkûrda müezzin olanlara meşrûta 
vakfı olup mahalle-i mezbûrda vâki‘ bir tarafdan ba‘zen mescid-i şerîf-i mezbûrda 
imâm olanlara meşrûta vakıf menzil ve ba‘zen mescid-i şerîf-i mezbûr ve bir taraf-
dan ba‘zen yine mescid-i şerîf-i mezbûrda imâm olanlara meşrûta vakıf menzil ve 
ba‘zen müezzin olanlara meşrût âhar vakıf menzil ve bir tarafdan haff âf Mehmed 
Çelebi mülkü ve bir tarafdan tarîk-i âm ile mahdûd olan menzil mürûr-ı eyyâm ve 
kürûr-ı a‘vâm ile harâb olup bir vechile kābil-i süknâ olmamağın müceddeden binâ 
olunmak lâzım geldikde cânib-i vakıfdan müsâ‘ade olmamağla menzil-i mezbûrun 
bi’l-fi‘l hasbî mütevellîsi olan Ahmed Çelebi b. Sefer nâm kimesne cânib-i şer‘-i 
enverden üzerine varılıp muvâcehesinde arsasının ecr-i misli ve üzerinde mevcûd 
olan nukzu mesâha olunup tahmîn-i sahîh ile tahmîn ve takvîm olundukda ar-
sasının ecr-i misli yevmî birer akçe ve üzerinde mevcûd [134b] olan nukzunun 
kıymeti bin yedi yüz akçe olduğu lede’ş-şer‘i’l-mutahharda sâbit ve mukarrer olup 
hüccet olundukdan sonra re’y-i hâkim ile mülküm olmak üzre nefsim için ma-
lım ile üzerine binâya bana izin vermeğin ben dahi vech-i mübeyyen üzre mül-
küm olmak üzre malım ile nefsim için üzerine menzil binâ eylemişimdir, hâliyâ 
taraf-ı şer‘-i şerîfden üzerine varılıp masrûfum tahmîn-i sahîh ile tahmîn olunmak 
matlûbumdur dedikde savb-ı şer‘-i celîl-i lâzımü’t-tebcîlden mevlânâ Ömer Efen-
di b. İsmail irsâl olunup ol dahi hâssa mi‘mârlardan üstâd Mustafa Halîfe b. Ali 
ve zeyl-i rakīmde isimleri terkīm olunup ebniye ve sukūf ahvâline ıttılâ‘-ı tâm ve 
kemâl-i vukūfu olan müslimîn ile üzerine varıp mi‘mârân-ı mezbûrân mütevellî-i 
merkūm Ahmed Çelebi mah za rın da mesâha ettiklerinde tûlen ve arzen bi hesâb-ı 
terbî‘î elli beş zirâ‘ taş duvarın her zirâ‘ı yetmişer akçeden üç bin sekiz yüz elli akçe 
ve bi hesâb-ı mezbûr iki yüz yirmi yedi buçuk zirâ‘dır ki duvarın her zirâ‘ı kırkar 
akçeden dokuz bin yüz akçe def ‘a bi hesâb-ı mezbûr elli zirâ‘ sakf taş duvarın her 
zirâ‘ı seksener akçeden dört bin akçe ve bi hesâb-ı mastûr yüz altmış iki zirâ‘ cedîd 
sakfın her zirâ‘ı ellişer akçeden sekiz bin yüz akçe def ‘a bi hesâb-ı mezkûr doksan 
altı zirâ‘ sakfı meremmetinin her zirâ‘ı onar akçeden dokuz yüz altmış akçe ve bi 
hesâb-ı mezbûr kırk dört zirâ‘ tahta tavanın her zirâ‘ı kırkar akçeden beş bin yedi 
yüz altmış akçe ve bi hesâb-ı mesfûr yüz otuz zirâ‘ı tahta döşemenin her zirâ‘ı otu-
zar akçeden üç bin dokuz yüz akçe ve bi hesâb-ı mezbûr doksan iki zirâ‘ yirmişer 
akçeden üç bin sekiz yüz kırk akçe ve bi hesâb-ı mastûr altmış zirâ‘ mahzen taş 
duvarının her zirâ‘ı kırkar akçeden iki bin dört yüz akçe ve biri korluklu münakkaş 
iki oda ocağı bin beşer yüz akçeden üç bin akçe ve bir Arabî kanadlı kebîr sandık 
dolap sekiz yüz akçe ve bir Arabî oda kapısı altı yüz akçe ve üç sâde oda kapıları iki-
şer yüz ellişer akçeden yedi yüz elli akçe ve altı …? altmışar akçeden üç yüz altmış 
akçe ve üç ağa tahtasından masnû‘ bir lengerli raf altmış akçe ve bir ağaç parmaklı 
pencere yüz elli akçe ve geçme billur camları ile çıkrıkçı işi dört ağaç toplu pencere 
dörder yüz akçeden bin altı yüz akçe ve iki münakkaş masandra bin beşer yüzer 
akçeden üç bin akçe def ‘a bir sâde masandra dört yüz akçe ve altı tepe camlı bir 
baca bin akçe ve bir sagīr köşk üç bin akçe ve bir dönme yemek dolabı dört yüz 
akçe ve bir matbah ocağı üç bin akçe ve üç sagīr billur cam pencere yüz yirmişer 
akçeden üç yüz altmış akçe ve bir kebîr sandık ve sâde kanadlı dolap dört yüz akçe 
def ‘a üçer tahta billurdan masnû‘ iki sagīr cam pencere altmışar akçeden yüz yirmi 
akçe ve dört geçme trabzan yüz ellişer akçeden altı yüz akçe ve üç oluk yüz yirmişer 
akçeden üç yüz altmış akçe ve yedi yama direkleri altmışar akçeden dört yüz yirmi 
akçe ve iki kenîf bin akçe ve bahçe ve parmaklığı yüz yirmi cümle vergenin her ver-
gesi on ikişer akçeden bin dört yüz kırk akçe ve bi hesâb-ı mezkûr yüz yirmi sekiz 
zirâ‘ taş kaldırımın her zirâ‘ı on altışar akçeden bin beş yüz otuz altı akçe ve bir orta 
kapı yüz yirmi akçe ve karaağaç tahtasından masnû‘ bir sokak kapısı altı yüz akçe 
cem‘an yetmiş bir bin üç yüz seksen sekiz akçe ile ancak olur, bundan eksik ile binâ 
olunmak mümkün değildir, meblağ-ı mezbûrdan mukaddemâ tahmîn olunan bin 
yedi yüz iki akçe nukz bahâsı ihrâc olunucak altmış dokuz bin altı yüz seksen altı 
akçe kalır deyû mi‘mârân-ı mezbûrân ile müslimîn-i mezkûrînin icmâ‘ ve ittifâk 
ettiklerini mevlânâ-yı mezbûr mahallinde tahrîr ba‘dehû ma‘an irsâl olunan Hasan 
Çelebi b. Bayram ile meclis-i şer‘-i hatîre gelip alâ vukū‘ihî inhâ ve takrîr emeğin 
mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Umdetü hameleti’l-Kur’ân Sultan Mehmed Hân câmi‘-i şerîfi hatîbi 
Şeyh Mehmed Efendi, mefh arü’l-hutebâ Mesih Paşa câmi‘-i şerîfi hatîbi Musta-
fa Efendi b. Hasan, Abdullah Çelebi b. Şeyh Mehmed Efendi, Bâli Paşa câmi‘-i 
şerîfi imâmı Hasan Efendi [b.] Mustafa, Dülgerzâde câmi‘-i şerîfi imâmı Mehmed 
Efendi [b.] Osman, Sultan Selim câmi‘-i şerîfi müezzini Yeşil? el-Hâc Receb Ağa b. 
Süleyman, Ahmed Çelebi b. Mehmed el-Müezzin, Mesih Paşa câmi‘-i şerîfi imâmı 
Ali Efendi b. Müstakīm, Rıdvan Efendi el-Müezzin, Mehmed Çelebi b. Rıdvan, 
Hâfız Muharrem Çelebi b. Hamza.







1119 [134b-1] Mehmed’in, babası Ali Reis’e Mısır’a giderken borç 
verdiğinin tespiti
Medîne-i Galata müzâfâtından kasaba-i Tophâne’de Kuloğlu mescid-i şerîfi 
mahallesinde sâkin iken bundan akdem garîkan vefât eden el-Hâc Ali Reis b. 
Mustafa’nın verâseti zevce-i metrûkesi Kâtibe bt. Abdullah nâm hâtun ile sulbî 
oğlu Mehmed’e münhasıra olduğu şer‘an zâhir ve mütehakkik oldukdan sonra 
merkūm Mehmed meclis-i şer‘-i hatîr-i lâzımü’t-tevkīrde müteveff â-yı merkūmun 
terekesine vâzı‘ü’l-yed olan merkūme Kâtibe Hâtun mah za rın da üzerine da‘vâ ve 
takrîr-i kelâm edip bundan akdem müteveff â-yı mezbûrun hayâtında ticâret için 
diyâr-ı Mısır’a gider olduğumda yüz kıt‘a riyâlî guruşumu müteveff â-yı mezbûra 
emâneten def ‘ ve teslîm edip ol dahi benden ahz u kabz ettiğinden sonra müceh-
helen vefât etmekle suâl olunup alıverilmesi matlûbumdur dedikde gıbbe’s-suâl 
ve’l-inkâr müdde‘î-i merkūmdan müdde‘âsını mübeyyine beyyine taleb olunduk-
da udûl-i ricâl-i müslimînden olup kasaba-i mezbûrede Mustafa Ağa mahallesinde 
sâkin Mustafa Beşe b. Mansur ve Tomtom mahallesi sük kâ nın dan Veli b. Mehmed 
nâm kimesneler li ecli’ş-şehâde meclis-i şer‘a hâzırân olup istişhâd olundukların-
da fi’l-vâki‘ müdde‘î-i merkūm Mehmed bundan akdem müteveff â-yı mezbûrun 
hayâtında ticâret için diyâr-ı Mısır’a gider oldukda yüz kıt‘a riyâlî guruşunu bizim 
huzûrumuzda müteveff â-yı mezbûra hayâtında îdâ‘ ve teslîm, ol dahi ahz u kabz 
etmişidi, biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
oldukdan sonra müdde‘î-i merkūma meblağ-ı mezbûru müteveff â-yı mezbûrdan 
hayâtında ahz u kabz ve istîfâ etmediğine yemîn teklîf olundukda ol dahi alâ 
vefk i’l-mes’ûl yemîn billâhi’l-aliyyi’l-a‘lâ etmeğin mûcebince ba‘de’l-hükm mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Kaptan Mustafa Ağa b. Musa, Veli b. Mahmud, Mehmed b. Hasan, 
Mehmed Çelebi b. Mustafa, Gazanfer Bey b. Tevekkül.

1120 [134b-2] Mehmed’in ticaret için Mısır’da iken babası el-Hâc Ali 
Reis’e yolladığı kahve metâının bedelini babasının terekesinden 
alması gerektiği
Medîne-i Galata müzâfâtından kasaba-i Tophâne’de Kuloğlu mescid-i şerîfi 
mahallesinde sâkin iken bundan akdem garîkan vefât eden el-Hâc Ali Reis b. 
Mustafa’nın verâseti zevce-i metrûkesi Kâtibe bt. Abdullah nâm hâtun ile sulbî 
kebîr oğlu Mehmed’e münhasıra olduğu şer‘an zâhir ve mütehakkik oldukdan 
sonra merkūm Mehmed meclis-i şer‘-i hatîr-i lâzımü’t-tevkīrde müteveff â-yı 
merkūmun terekesine vâzı‘atü’l-yed olan merkūme Kâtibe Hâtun mah za rın-
da üzerine da‘vâ ve takrîr-i kelâm edip bundan akdem müteveff â-yı mezbûrun 
hayâtında ben diyâr-ı Mısır’a ticâret üzre iken gāib ani’l-meclis Receb nâm kimes-
ne ile bi tarîki’l-emâne seksen riyâlî guruş kıymetli iki kantar kahvemi irsâl edip 
ol dahi getirip müteveff â-yı merkūma îsâl ve teslîm, müteveff â-yı merkūm dahi 
yedinden ahz u kabz ettiğinden sonra mücehhelen vefât etmekle suâl [olunup] 
ihkāk-ı hak olunmak matlûbumdur dedikde, gıbbe’s-suâl ve’l-inkâr müdde‘î-i 
merkūmdan müdde‘âsını mübeyyine beyyine taleb olundukda udûl-i ricâl-i 
müslimînden olup kasaba-i mezbûrede Perviz Ağa mahallesi sük kâ nın dan Ke-
nan b. Abdullah ve Ekmekçibaşı mahallesi sük kâ nın dan Mehmed b. Yusuf nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-vâki‘ müdde‘î-i merkūm Mehmed babası müteveff â-yı merkūmun hayâtında 
diyâr-ı Mısır’da ticâretde iken babası müteveff â-yı merkūma Receb nâm kimesne 
ile bi tarîki’l-vedî‘a seksen riyâlî guruş kıymetli iki kantar kahve irsâl edip merkūm 
Receb dahi zikr olunan iki kantar kahveyi müteveff â-yı mezbûra hayâtında bizim 
huzûrumuzda getirip def ‘ ve teslîm [135a] ol dahi yedinden ahz u kabz eyledi, biz 
bu husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle oldukdan son-
ra müdde‘î-i merkūma zikr olunan kahveyi müteveff â-yı mezbûrdan hayâtında 
ahz u kabz ve istîfâ etmediğine yemîn teklîf olundukda ol dahi alâ vefk i’l-mes’ûl 
half billâhi’l-aliyyi’l-azîm etmeğin mûcebince ba‘de’l-hükm mâ vaka‘a bi’t-taleb 
ketb olundu.
Fi’l-yevmi’s-sâdis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Sâbikūn.

1121 [135a-1] el-Hâc Mehmed’in küçük kızı Ümmügülsüm’ün bakımını 
halası Rabia’nın üstlendiği
Mahmiye-i İstanbul’da Abdi Subaşı mahallesinde sâkin el-Hâc Mehmed b. el-
Hâc Ali nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedî’de Ali Paşa-yı Atîk mahallesi sâkinelerinden Râbia bt. Mehmed Ağa 
tarafından husûs-ı âti’l-beyâna vekîl olup Bayram Beşe b. Abdullah ve Ahmed 
Bey b. Abdullah nâm kimesneler şehâdetleriyle şer‘an vekâleti sâbite olan Hasan 
Bey b. Mehmed nâm kimesne mah za rın da ikrâr ve takrîr-i kelâm edip zevcem 
olup bundan akdem vefât eden Âişe bt. Hüseyin Ağa nâm hâtundan tevellüd eden 
sagīre kızım Ümmügülsüm’ün müvekkile-i mezbûre halası olmağla hakk-ı hidâne 
müvekkile-i mezbûrenin olup sagīre-i mezbûre benim yanımda olmağla sagīre-i 
mezbûreyi ba‘de’l-yevm müvekkile-i mezbûreye teslîm edip müvekkile-i mezbûre 
dahi sagīre-i mezbûreyi müteveff â-yı mezbûre malından farz ve takdîr olunan 
yevmî on bir akçe ile infâk ve iksâ edip ziyâde taleb etmeyip ve sagīre-i mezbûreyi 
haft ada bir kerre benim menzilime gelip yatmakdan men‘ etmemek üzre kavl ve 
ittifâk eyledik dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Ramazâni’l-mübârek li sene seb‘a ve seb‘în 
ve elf,
Şuhûdü’l-hâl: Mehmed Çelebi b. Abdullah, Abdi Çelebi b. Hüseyin, Şükrullah Bey 
b. Mustafa, Hasan Çelebi b. Ahmed.

1122 [135a-2] Semuyil v. Mosi’nin, kardeşi Hayder’den alacağını 
tahsil ettiği
Kirüz cemâ‘atinden Semuyil v. Mosi nâm tâcir Yahudi meclis-i şer‘-i hatîrde li ebe-
veyn karındaşı Hayder nâm Yahudi muvâcehesinde ikrâr ve takrîr-i kelâm edip 
karındaşım merkūm Hayder ile târih-i kitâba gelinceye değin beynimizde nice 
bey‘ ve şirâ ve ahz ve i‘tâ ve mu‘âmelât-ı şettâ vâki‘ olmuşidi hâlâ merkūm Hayder 
ile hesâb gördüğümüz[de] bana zimmetinde bin dört yüz esedî guruş deyni zuhûr 
etmişidi, meblağ-ı mezbûr bin dört yüz esedî guruşu merkūm Hayder yedinden 
tamâmen ahz u kabz eyledikden sonra târih-i kitâba gelince beynimizde cârî olan 
ahz ve i‘tâya ve hâlik olan babamız mezbûr Mosi’nin mîrâsına müte‘allika cemî‘ 
de‘âvî ve mütâlebâtdan her birimiz âharı ibrâ-i âmm-ı kātı‘ü’n-nizâ‘la ibrâ ve iskāt 
eyledik min ba‘d birimizin âhar ile gerek babamız hâlik-i mezbûrun muhallefâtına 
ve gayra müte‘allika da‘vâ ve nizâ‘ımız kalmadı dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Çelebi b. ( ) Kethüdâ-yı muhzırân, Gazanfer Bey b. Tevek-
kül, Veli b. Mahmud, İbrahim b. Mehmed.

1123 [135a-3] Hatice bt. Abdullah’ın para vakfının eski mütevellisinin 
vakıf malını yeni mütevelli Mehmed Efendi’ye teslim ettiği
Mahmiye-i İstanbul’da Muhsine Hâtun mahallesi sâkinelerinden fahrü’l-
muhadderât Hatice Hâtun bt. Abdullah’ın nukūd-i mevkūfesine bi’l-fi‘l mütevellî 
olup mahalle-i mezbûrda imâm olan Mehmed Efendi b. Sefer nâm kimesne 
meclis-i şer‘-i şerîf-i Ahmedî ve mahfil-i dîn-i münîf-i Muhammedî’de kendiden 
mukaddem vakf-ı mezbûrun mütevellîsi olan fahrü’l-müderrisîni’l-kirâm bâ‘isü 
hâze’l-kitâb Halil Efendi b. Mehmed mah za rın da bi’t-tav‘i’s-sâf ikrâr ve takrîr-i 
kelâm edip mûmâ-ileyh Halil Efendi mâl-ı vakf-ı mezbûrdan yedinde olan beş 
yüz esedî guruşu tamâmen bana teslîm edip ben dahi cümlesini yedinden ahz u 
kabz eyledim min ba‘d vakf-ı mezbûr malından mûmâ-ileyh Halil Efendi yedinde 
bir akçe ve bir habbe bâkī kalmadı dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-akrân İbrahim Çelebi b. ( ) Kethüdâ-yı bezzâzistân, Mustafa 
Çelebi b. Mehmed eş-şehîr bi meşe, Musli Çelebi b. Şaban, Hamza Çelebi b. Meh-
med, el-Hâc Ahmed b. Mehmed, Hüseyin Çelebi b. Abdullah, Mehmed Halîfe b. 
Mustafa, es-Seyyid Hasan b. es-Seyyid Ahmed.

1124 [135a-4] Ümmühani Hatun’un evini kocası Ali Çelebi 
b. Abdülmümin’e sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi umdetü’l-
a‘yân zübdetü’l-akrân Ali Çelebi b. Abdülmümin nâm kimesnenin Dârü’l-hilâfeti’l-
aliyye Kostantıniyye el-mahmiyye ma hal lâ tın dan Muhtesib İskender mahallesin-
de vâki‘ menziline varıp zeyl-i rakīmde isimleri terkīm olunan udûl-i müslimîn ve 
sikāt-ı muvahhidîn mahzarlarında akd-i meclis-i şer‘-i mübîn eyledikde mûmâ-
ileyh Ali Çelebi’nin zevce-i menkûhası Ümmühâni Hâtun bt. Kazancızâde Meh-
med Efendi zâtını ma‘rifet-i şer‘iyye ile ârifân mahalle-i mezbûre mescid-i şerîfi 
imâmı es-Seyyid Mehmed Efendi b. es-Seyyid Mustafa ve kayyımı İbrahim Halîfe 
b. Süleyman ta‘rîfl eriyle mu‘arrefe oldukdan sonra meclis-i ma‘kūd-ı mezbûrda 
zevci müşârün-ileyh Ali Çelebi mah za rın da bi’t-tav‘i’s-sâf ikrâr ve i‘tirâf edip 
mahalle-i mezbûrda vâki‘ bir tarafdan ba‘zen mu‘allimhâne ve ba‘zen müezzin Hacı 
Mehmed mülkü ve bir tarafdan ba‘zen na‘lcı İbrahim Çelebi Hâtun’u mülkü ve bir 
tarafdan ba‘zen Râbia Hâtun mülkü ve bir tarafdan müderris Abdüllatîf Efendi ve-
resesi mülkü ve bir tarafdan tarîk-i âm ile mahdûd ve hâriciyyede fevkānî üç oda 
ve bir ahır ve bir su kuyusu ve birisi bakkal dükkânı ve birisi terzi dükkânları ve 
bir samanhâneyi ve dâhiliyyede fevkānî üç oda ve bir kiler ve tahtânî bir matbah 
ve mahtab ve hadîka ve kenîfi müştemil mülk menzilimi cemî‘ tevâbi‘ ve levâhıkı 
ve âmme-i hukūk ve merâfıkı ile târih-i kitâbdan dört sene mukaddem zevcim 
mezbûr Ali Çelebi’ye yüz elli altı bin akçeye bey‘ ve teslîm, ol dahi iştirâ ve kabûl 
ve tesellüm eyledikden sonra semeni olan meblağ-ı mezkûr yüz elli altı bin akçeyi 
târih-i mezkûrda tamâmen yedinden ahz u kabz eylemiş idim, menzil-i mezkûr 
târih-i mesfûrdan beri zevcim merkūm Ali Çelebi’nin mülk-i müşterâsı olup be-
nim alâkam ve medhalim kalmamışdır dedikde, gıbbe’t-tasdîki’ş-şer‘î husûs-ı 
mezbûru mevlânâ-yı mezbûr mahallinde tahrîr ba‘dehû ma‘an irsâl olunan Hasan 
Çelebi ile meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-vâ‘izîn zübdetü’n-nâsihîn es-Seyyid Hüseyin Efendi b. 
Ali eş-Şehîr bi Gök Şeyh, umdetü’l-mevâli’l-izâm es-Seyyid Abdüllatîf Efendi b. 
es-Seyyid Sâlih Efendi Erzurum kadısı sâbıkan, fahrü’l-kuzât İbrahim Efendi [b.] 
Hüsameddin, el-Hâc Mehmed Efendi b. el-Hâc Mustafa, müezzin Süleyman Çele-
bi b. Mustafa, müezzin Ömer Çelebi b. Mustafa, Bekir Ağa b. Hüsameddin, Hüse-
yin Beşe b. Hasan, kuşçu Ali Çelebi b. Halil, Seyfullah b. Abdullah, es-Seyyid Abdi 
Çelebi b. es-Seyyid Abdürrahim.

1125 [135a-5] Ümmühani Hatun’un kocası Ali Çelebi’den mehrini aldığı 
ve evdeki tüm eşyaların kocasına ait olduğu
Husûs-ı âti’l-beyânın mahallinde tahrîri iltimâs olunmağın savb-ı şer‘-i celîl-i 
lâzımü’t-tebcîlden mevlânâ Ömer Efendi b. İsmail irsâl olunup ol dahi umdetü’l-
akrân Ali Çelebi b. Abdülmümin nâm kimesnenin menziline varıp zeyl-i 
rakīmde isimleri terkīm olunan udûl-i müslimîn ve sikāt-ı muvahhidîn mahzar-
larında akd-i meclis-i şer‘-i mübîn eyledikde mûmâ-ileyh Ali Çelebi’nin zevce-i 
menkûhası Ümmühâni Hâtun bt. Kazancızâde Mehmed Efendi zâtı ma‘rifet-i 
şer‘iyye ile ârifân mahalle-i mezbûrda mescid-i şerîf ve ma‘bed-i latîfinin imâmı 
es-Seyyid Mehmed Efendi b. es-Seyyid Mustafa ve kayyımı İbrahim Halîfe b. İs-
mail ta‘rîfl eriyle mu‘arrefe oldukdan sonra meclis-i ma‘kūd-ı mezbûrda zevc-i 
müşârün-ileyh Ali Çelebi mah za rın da bi’t-tav‘i’s-sâf ikrâr ve i‘tirâf edip zevcim 
mûmâ-ileyh Ali Çelebi zimmetinde mütekarrir ve ma‘kūdun-aleyh olan yirmi 
bin akçe mehr-i müeccel-i müsemmâmı târih-i kitâbdan dört sene mukaddem 
yedinden tamâmen alıp kabz [ve] mesârifime sarf ve istihlâk eyledim ve zev-
cim mûmâ-ileyh Ali Çelebi’ye bundan akdem semen-i ma‘lûm-ı makbûza bey‘ 
ve teslîm ettiğim mahalle-i mezbûrda vâki‘ hâlâ ma‘an sâkin [135b] olduğu-
muz menzil içinde olan beynimizde ma‘lûm bir mikdâr eşyâ ve esâs-ı menzil, 
evânî-i nühâsiyye ve libâsımdan gayrı her ne var ise ve hâlâ hizmetimizde olan 
cevârînin cümlesi zevcim mûmâ-ileyh Ali Çelebi’nin mülkü olup kat‘an birinde 
benim alâka ve medhalim yokdur dedikde gıbbe’t-tasdîki’ş-şer‘î husûs-ı mezbûru 
mevlânâ-yı mezbûr mahallinde terkīm ba‘dehû ma‘an irsâl olunan Hasan Çelebi 
ile meclis-i şer‘a gelip alâ vukū‘ihî inhâ ve tahrîr etmeğin mâ hüve’l-vâki‘ bi’t-
taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Sâbikūn.







1126 [135b-1] Emetullah Hanım’ın Fâtıma Hanım’dan aldığı câriyenin 
kusurunu bildiğini tespiti
Mahmiye-i İstanbul’da Âşık Paşa mahallesinde sâkine Emetullah Hanım bt. el-
merhûm Sıdkı Efendi’nin tarafından husûs-ı âti’l-beyâna vekîl olduğu mezbûrenin 
zâtını ma‘rifet-i şer‘iyye ile ârifân olan İsmail b. Halil ve Hacı Hasan b. Musta-
fa nâm kimesneler şehâdetleriyle şer‘an sâbit olan Mehmed Çavuş b. Bayram 
meclis-i şer‘-i hatîrde mahmiye-i mezkûrda Altıpoğaça mahallesinde sâkine 
Fâtıma Hanım bt. Mehmed Bey tarafından kezâlik husûs-ı câi’z-zikre vekîl olduğu 
mezbûrenin zâtını ma‘rifet-i şer‘iyye ile ârifân olan Rıdvan Çavuş b. Abdullah ve 
İbrahim Ağa b. Mahmud Efendi şehâdetleriyle şer‘an sâbit olan Mustafa Bey b. 
Mehmed mah za rın da bi’l-vekâle da‘vâ ve takrîr-i kelâm edip merkūm Mustafa 
Bey’in müvekkilesi mezbûre Fâtıma Hanım târih-i kitâbdan altmış gün mukad-
dem câriye-i memlûkesi olan işbu orta boylu, açık kaşlı, elâ gözlü Rûsiyyetü’l-asl 
Gülnûş bt. Abdullah cemî‘ uyûbdan sâlimedir deyû iki yüz esedî guruşa müvek-
kilem merkūme Emetullah Hanım’a bey‘ ve teslîm ol dahi vech-i muharrer üzre 
iştirâ ve tesellüm ve kabûl edip semeni olan meblağ-ı mezkûr iki yüz esedî guru-
şun yüz otuz esedî guruşunu alıp kabz etmişidi, hâlâ câriye-i mezkûrenin memele-
ri üzerinde temrek ta‘bîr olunur ayb-ı kadîmine müvekkilem mezbûre Emetullah 
Hanım muttali‘ olup ayb-ı mezbûr inde’t-tüccâr noksân semeni îcâb eder uyûbdan 
olmağla câriye-i mezkûre-i tâmmesi müvekkile-i merkūmeye red ve semeninden 
makbûzu olan meblağ-ı mezbûr yüz otuz esedî guruşu bi’l-vekâle istirdâd ede-
rim, vekîl-i merkūmdan suâl olunsun dedikde, teveccüh-i husûmet için câriye-i 
mezbûre bu makūle emrâzı teşhîs ve temyîz için taraf-ı saltanat-ı aliyyeden ta‘yîn 
olunan hâzırân bi’l-meclis etıbbâ-i hâzikīnden Mustafa Efendi b. Hamza ve Meh-
med b. Mustafa’ya irâet olundukda câriye-i mezbûrenin vech-i muharrer üzre me-
meleri üzerinde temreki aybı olduğunu her biri haber verip ayb-ı mezbûr müte-
hakkik oldukdan sonra vekîl-i mezbûr Mustafa Bey’den suâl olundukda câriye-i 
mezbûreyi müvekkilem mezbûre Fâtıma Hanım müvekkile-i mezbûre Emetul-
lah Hanım’a semen-i mezbûra bey‘ eyledikde, ayb-ı mezbûr câriye-i mezbûr[ede] 
mevcûde ve mezbûre Emetullah Hanım görüp ve alıp istihdâm etmişdir deyicek, 
gıbbe’l-istintâk vekîl-i mezbûr Mehmed Çavuş müvekkilesi merkūme Emetullah 
Hanım vech-i meşrûh üzre câriye-i mezbûreyi iştirâ eylediğinde ayb-ı mezbûru 
görüp kabûl ve ol târihden beri istihdâm ettiğini bi’l-vekâle ikrâr ve i‘tirâf etmeğin 
mûcebince vekîl-i mezbûr Mehmed Çavuş bî-vech mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: İbrahim Efendi [b.] Hızır, keşfî Mustafa Efendi [b.] Muharrem, 
Mustafa Çelebi b. Hacı Ahmed.







1127 [135b-2] Üsküfçü Hüsameddin’in vakıf arsasına Abdülbâki 
Efendi’nin mütevelli tayin olduğu
Merhûm Üsküfçü Hüsameddin nâm sâhibü’l-hayrın süknâsı sulehâya meşrûta vakfı 
olup Dârü’l-hilâfeti’l-aliyye Kostantıniyye el-mahmiyye ma hal lâ tın dan Emin Sinan 
mahallesinde vâki‘ bir tarafdan Mehmed Paşa vakfı v e bir tarafdan Emin Sinan vakfı 
ve bir tarafdan Lefk eli sarayı ve bir tarafdan tarîk-i âm ile mahdûd binâsı muhterik 
menzil arsasına bir hasbî mütevellî nasb olunmak ehem ve elzem ve işbu bâ‘isü’l-
kitâb fahrü’l-eşbâh Abdülbâkī Efendi b. Abdullah nâm kimesne müstakīm ve dindâr 
olup umûr-ı tevliyyet uhdesinden gelmeğe kemâ yenbağī kādir olmağın merkūm 
Abdülbâkī Efendi arsa-i mevkūfe-i mezbûreye kıbel-i şer‘-i mübînden mütevellî 
nasb ve ta‘yîn olundukda, ol dahi tevliyyet-i merkūmeyi kabûl ve merâsimini edâya 
ta‘ahhüd etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Receb b. Hamdullah, İbrahim b. Mehmed, Ömer b. Abdülkādir, Ah-
med b. Satılmış, Hasan b. Bayram, Yusuf b. Abdullah.

1128 [135b-3] Ovanes v. Naksar’ın, tarlasının tasarruf hakkını İbrahim 
Ağa b. Ömer Efendi’ye bedeliyle devrettiği
Vilâyet-i Anadolu’da Sivas sancağında Eğin kazâsında nefs-i kasaba-i Eğin 
sâkinlerinden İbrahim Ağa b. Ömer Efendi nâm kimesne meclis-i şer‘-i şerîfde 
kazâ-i mezbûra tâbi‘ Navril nâm karye ahâlîsinden Ovanes v. Naksar nâm Er-
meni muvâcehesinde takrîr-i kelâm ve ta‘bîr ani’l-merâm edip merkūm Ovanes 
târih-i kitâbdan dört sene mukaddem kazâ-i mezbûr karyelerinden Hızırlık nâm 
karyede vâki‘ bir tarafdan nehr-i cârî ve bir tarafdan mil-i mâ ve bir tarafdan ( ) 
ve bir tarafdan ( ) tarlaları ile mahdûd bir kıt‘a tarlasını on üç kıt‘a esedî guruşa 
sâhib-i arz ma‘rifetiyle bana ferâğ ve teslîm edip ben dahi tefevvuz ve kabûl eyle-
dikden sonra bedel olunup takrîri tahrîr olunmak matlûbumdur dedikde gıbbe’s-
suâl merkūm Ovanes cevâbında fi’l-hakīka târih-i kitâbdan dört sene mukaddem 
kazâ-i mezbûr karyelerinden Hızırlık nâm karyede vâki‘ bir tarafdan nehr-i cârî 
ve bir tarafdan mil-i mâ ve bir tarafdan ( ) ve bir tarafdan ( ) tarlaları ile mahdûd 
bir kıt‘a tarlamı sâhib-i arz ma‘rifetiyle on üç kıt‘a esedî guruşa bedel-i makbûza 
mûmâ-ileyh İbrahim Ağa’ya ferâğ ve tefvîz edip ol dahi tefevvuz ve kabûl eylemi-
şidi deyû bi tav‘ihî ikrâr etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: El-Hâc Osman b. Sinan Beşe sâkin-i Balat, Ahmed Beşe b. Mustafa 
91. C[emâ‘at], Fahri Çelebi b. Abdullah, Mehmed Bey b. Ramazan, İbrahim Çelebi 
b. Ramazan.







1129 [135b-4] Sitti Hatun’un vakfeylediği evin ulemâdan Zülfikar 
Efendi’ye tahsis edilmesi
Mahmiye-i İstanbul’da Ali Paşa kurbunda Molla Ahaveyn mahallesi ahâlîsinden 
İmâm Ahmed Efendi b. Ali ve diğer Ahmed Efendi b. Hamza ve Ömer b. Ah-
med ve Mehmed b. Ömer ve Fazlı b. Halil ve Seyyid Mustafa Çelebi b. es-Seyyid 
Ali ve Mustafa b. el-Hâc Halil ve Osman Beşe b. Ömer ve diğer Mustafa nâm ki-
mesneler meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda takrîr-i kelâm ve ta‘bîr ani’l-merâm edip yine mahalle-i mezbûrda vâki‘ 
Sitti Hâtun nâm sâhibetü’l-hayrın vakf ve süknâsı ulemâdan bir recül-i sâliha her 
yevm üç İhlâs-ı şerîf tilâvet edip sevâbını rûhuna ihdâ etmek üzre şart eyledi-
ği bir tarafı [136a] Mehmed Çavuş mülküne ve bir tarafdan Abdurrahman Ağa 
mülküne ve bir tarafı Ahmed Ağa mülküne ve taraf-ı râbi‘i Mustafa Beşe mülkü-
ne müntehî havluyu ve bir bâb odayı müştemil menzile mutasarrıf olan Abdul-
lah âhar diyâra gidip menzil-i mezbûrda iki hâtun iskân edip iki def ‘a menzil-i 
mezbûru ateş ile îkād edip mahalle-i mezbûreyi ihrâk mertebesine varıp küllî za-
rarları olmağla şart-ı vâkıfe üzre bir müstahıkkına tevcîh olunmasın taleb eder 
demeleri ile ulemâdan olup süknâya eşedd-i ihtiyâc ile muhtâc olan râfi‘ü’l-kitâb 
Zülfikār Efendi’ye ber mûceb-i şart-ı vâkıfe tevcîh olunup zabt ve tasarrufu için bu 
vesîka-i enîka ketb olunup yedine def ‘ olundu.
Hurrire fi’l-yevmi’t-tâsi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed b. Abdullah, Veli Beşe b. Mahmud, Hasan b. Ahmed, Ha-
san Beşe b. Abdullah, el-Hâc Sâlih [b.] Selâmi.

1130 [136a-1] Hocazâde ailesinden Kadı Ahmed Efendi’nin, Mahmud 
Paşa Vakfı’na ait olup üzerindeki binası yanmış arsa üzerine ev 
yapma isteği ve yapılacak evin masrafının hesaplanması
Sâbıkan Bursa kadısı olan a‘lemü’l-ulemâ’i’l-izâm efdalü’l-fuzalâ’i’l-fihâm 
yenbû‘ü’l-fezâ’il ve’l-me‘âlî metbû‘ü’l-efâzıl ve’l-e‘âlî Ahmed Efendi b. el-merhûm 
Ebussaid Efendi meclis-i şer‘-i şerîfde takrîr-i kelâm ve ta‘bîr ani’l-merâm edip 
mahmiye-i İstanbul’da Pîrî Ağa mahallesinde vâki‘ bir tarafdan ba‘zen Sâlih Efendi 
menzili demekle ma‘rûf menzil ve bir tarafdan ba‘zen Musli Hoca menzili ve bir 
tarafdan tarîk-i hâs ve bir tarafdan merhûm Mustafa Efendi menzili ve bir taraf-
dan tarîk-i âm ile mahdûd büyût-ı adîdeyi müştemil arsası Mahmud Paşa vakfı’na 
mukāta‘a-i kadîmeli binâsı ceddim merhûm ve mağfûrun-leh Hoca Sadeddin 
Efendi’nin evlâdına ve evlâd-ı evlâdına süknâsı meşrûta vakıf menzil bin yetmiş 
senesinde muhterik olup arsa üzerinde enkāzdan mâ‘adâ ancak iki ocaklı Bağdâdî 
matbah ve bir taş oda ve dehliz ve fevkānî ve tahtânî mahzen ve bir harâb ahır 
kalıp lâkin anların dahi bi’l-külliye harâba işrâfı olup imâret ve meremmet olun-
madıkça intifâ‘a salâhiyyeti olmayıp birkaç seneden beri vakıfda müsâ‘ade olma-
mağla binâ olunmayıp ve meşrûtun-lehüm olanlar dahi ibâ ve imtinâ‘ etmeleriyle 
ben malım ile ceddim merhûm-ı mezbûrun vakf için mukāta‘a-i zemînden mâ‘adâ 
yevmî on akçe ücret takdîr ile binâ ve imâret ve masrûfum ücret-i mezbûrdan 
istîfâ edince tasarruf ba‘dehû şart-ı vâkıf ile amel olunmak üzre istîcâra râgıb ol-
duğunda hâkim-i muvakki‘-i kitâb hazretleri dahi bana vech-i muharrer üzre îcâr 
ve teslîm etmekle hâlâ savb-ı şer‘den üzerine varılıp nukz-ı mevcûdun kıymeti ve 
ebniye-i harâbenin mikdâr-ı mâl-ı imâreti takvîm ve tahmîn ve tahrîr olunma-
sı matlûbumdur dedikde kıbel-i şer‘den mevlânâ Mehmed Efendi b. Abdülbâkī 
irsâl olunup ol dahi hâssa mi‘mârlardan üstâd Hüseyin Halîfe b. Abdullah ve 
zeyl-i rakīmde mektûbü’l-esâmî olan müslimîn ile üzerine varıp ba‘de’l-keşf ve’l-
mu‘âyene mi‘mâr-ı mezbûr mesâha eyledikde tûlen ve arzen bi hesâb-ı şatrancî 
beş bin üç yüz kırk yedi zirâ‘ arsa üzerinde mevcûd olan cümle enkāzın kıymeti 
ancak yirmi bin akçe ve ol harâbe ahırın hükm-i nukzunda olan binâsının kıymeti 
yedi bin akçedir ve ol matbah ve kârgîr oda ve mahzenler ve dehliz ve tavan ve 
döşeme ve cunbalı? pencereleri ile cem‘an yirmi dört bin akçe ile imâret mümkün 
olur bundan ekal ile olmaz deyû mi‘mâr-ı mezbûr ile müslimîn-i mezkûrîn icmâ‘ 
ve ittifâk ettiklerini mevlânâ-yı mezbûr mahallinde tahrîr ba‘dehû ma‘an irsâl olu-
nan Hasan b. Bayram ile meclis-i şer‘a gelip alâ vukū‘ihî inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Umdetü’l-müderrisîni’l-kirâm zübdetü’l-muhakkikīni’l-fihâm 
Mehmed Efendi, mefh arü’l-müderrisîni’l-kirâm Ahmed Efendi, umdetü’l-
müderrisîni’l-fihâm Kapıcızâde Ahmed Efendi, fahrü’l-akrân Kenan Ağa.

1131 [136a-2] Bazı zimmîlerin yirmi yedinci bölük neferlerinin vakıf 
orta akçelerinden ödünç aldıkları
Vilâyet-i Anadolu’da kasaba-i Mudanya’ya tâbi‘ Terliye nâm karye ahâlîsinden 
Kostantin v. Fetakarni ve Panayot v. Kostantin ve Marordi v. Lamberi ve Dimit-
ri v. Preşkova ve Kostantin v. Serol ve Manol v. Karakaş nâm zimmîler meclis-i 
şer‘-i şerîf-i Ahmedî ve mahfil-i dîn-i münîf-i Muhammedî’de dergâh-ı âlî -dâme 
mahfûfen bi’l-me‘âlî- yeniçerilerinden yirmi yedinci bölük neferâtının vakıf orta 
akçelerinin mütevellîsi olan râfi‘ü’l-kitâb İbrahim Çelebi b. Abdülvehhâb nâm ki-
mesne mah za rın da her biri ikrâr ve takrîr-i kelâm edip mütevellî-i mezbûr ye-
dinden makbûz vakf-ı mezbûra cihet-i karzdan bin beş yüz esedî guruş ve se-
meni târih-i kitâbdan üç yüz altmış [gün] tamâmına değin müeccel mütevellî-i 
mezbûr yedinden müşterâ ve makbûz mor Londrine çukaya kaplı bir samur kürk 
bahâsından üç yüz esedî guruş cem‘an vakf-ı mezbûra zimmetimizde vâcibü’l-edâ 
bin sekiz yüz esedî guruş deynimiz olup her birimiz meblağ-ı mezbûrdan âharın 
zimmetine lâzım gelene emr ve kabûlü hâviye kefâlet ile kefîl olduk dediklerinde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Es-Seyyid  Ahmed Efendi [b.] es-Seyyid Mustafa, Mustafa Bey b. 
Ali Bey, Mustafa Beşe Ser-oda-i on üç, İmâm Mehmed Efendi b. Ramazan, Resul 
Efendi b. Musa Abdülkādir Efendi b. Yahya el-İmâm, el-Hâc Mehmed b. Abdullah, 
Çorum Serdârı Hızır Beşe b. ( ), Mehmed Beşe b. Ömer 53. [bölük], Halil b. Veli, 
Hacı Mehmed b. Sinan.

1132 [136a-3] Mustafa Çelebi b. Mehmed’in evini karısı Hatice 
bt. Abdullah’a hibe ettiği
Mahmiye-i İstanbul’da Hatice Sultan mahallesi sük kâ nın dan Mustafa Çelebi b. 
Mehmed tarafından husûs-ı âti’l-beyânı ikrâra vekîl olduğunu Hüseyin Çelebi b. 
Nasuh ve Ramazan b. Ömer nâm kimesneler şehâdetleriyle sâbit olan Abdi Beşe 
b. el-Hâc Mehmed nâm kimesne meclis-i şer‘-i şerîf-i lâzımü’t-teşrîfde müvekkil-i 
mezbûrun zevcesi işbu râfi‘atü’l-kitâb Hatice bt. Abdullah nâm hâtun mah za-
rın da bi’l-vekâle ikrâr ve takrîr-i kelâm edip müvekkilim mezbûr Mustafa Çele-
bi silk-i mülk-i sahîhimde münselik olup mahalle-i mezbûrda vâki‘ bir tarafdan 
yine müvekkil-i merkūm mülkü ve iki tarafdan Hüseyin Çelebi b. Ali mülkü ve 
bir tarafdan tarîk-i hâs ile mahdûd bir bâb tahtânî oda ve bir sofa ve bir tahta-
pûş ve kenîf ve havluyu müştemil menzilini zevcesi merkūme Hatice Hâtun’a 
ba‘de’t-tahliyyeti’ş-şer‘iyye hibe-i sahîha-i şer‘iyye ile hibe ve temlîk ve teslîm edip 
merkūme Hatice Hâtun’un mülk-i mevhûbu olup müvekkilim merkūm Mustafa 
Çelebi’nin alâka ve medhali kalmadı dedikde gıbbe’t-tasdîk mâ hüve’l-vâki‘ bi’t-
taleb ketb olundu.
Fi’l[-yevmi’l]-âşir min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Abdullah Efendi b. el-İmâm, Feyzullah Efendi el-Müderris, Meh-
med Çelebi b. Mustafa, Ahmed Çelebi b. ( ) el-Kâtib, Ramazan Çelebi b. Ömer, 
Mustafa Çelebi b. Hüsrev.

1133 [136b-1] Fazıl Ağa b. Seyfullah’ın, Bodur Ahmed Ağa’da 
kalan alacağını kefil el-Hâc Hüseyin b. Ömer Ağa’dan alıp 
fazlasını talep edemeyeceği
Medîne-i Üsküdar’da Gülfem mahallesi ahâlîsinden bâ‘isü’l-kitâb Fâzıl Ağa b. 
Seyfullah nâm kimesne meclis-i şer‘-i şerîfde kasab tâifesinden el-Hâc Hüseyin 
b. Ömer nâm kimesne mah za rın da üzerine da‘vâ ve takrîr-i kelâm edip sâbıkan 
İsmailgeçidi mütevellîsi olup mahmiye-i mezbûrda Ayasofya-i Kebîr mahal-
lesinde sâkin iken bundan akdem vefât eden Bodur Ahmed Ağa zimmetinde 
karzdan hakkım olan iki bin esedî guruş ile yedimden müşterâ ve makbûz bir 
kır at bahâsından hakkım olan altı yüz esedî guruş cem‘an mezbûr Ahmed Ağa 
zimmetinde hakkım olan iki bin altı yüz esedî guruşa müteveff â-yı mezbûrun 
hayâtında emri ile mezbûr Hacı Hüseyin ve gāib ani’l-meclis kapıcı Ramazan 
Bey, Dedemgeldizâde demekle şehîr el-Hâc Mehmed ve Halil Çelebi nâm kimes-
nelerden her biri başka başka kefîl olduklarından sonra bin üç yüz altmış esedî 
guruşunu mezbûrlardan ahz u kabz edip bâkī bin iki yüz kırk esedî guruş hak-
kım zimmetlerinde kalmağın suâl olunup meblağ-ı bâkī-i mezbûr bin iki yüz kırk 
esedî guruşun kefâlet-i mezbûresine binâen mezbûr Hacı Hüseyin’den alıverilme-
si matlûbumdur dedikde, gıbbe’s-suâl mezbûr Hacı Hüseyin cevâbında müdde‘î-i 
mezbûrun müteveff â-yı mezbûr zimmetinde ciheteyn-i mezbûreteynden hakkı 
olan iki bin altı yüz esedî guruşa vech-i mübeyyen üzre kefîl olduğumdan son-
ra meblağ-ı mezbûr iki bin altı yüz esedî guruşdan müdde‘î-i mezbûrun ahzını 
i‘tirâf ettiği bin üç yüz altmış esedî guruşdan mâ‘adâ iki yüz seksen beş esedî gu-
ruşu dahi müdde‘î-i mezbûra ben nakden edâ ve teslîm ol dahi yedimden ahz u 
kabz edip ve beş yüz guruşunu dahi müdde‘î-i mezbûrun emri ile müteveff â-yı 
mezbûr Ahmed Ağa hayâtında Baklacı demekle ma‘rûf Mehmed Ağa’ya def ‘ ve 
teslîm edip ancak cihet-i mezbûreden müdde‘î-i mezbûra zimmetimde vâcibü’l-
edâ dört yüz elli beş esedî guruş deynim bâkī kalmışdır deyû müdde‘î-i mezbûru 
ba‘zı da‘vâsında def ‘le mukābele edicek gıbbe’s-suâl mezbûr Fazlullah cevâbında 
medyûnum mezbûr Ahmed Ağa kasaba-i mezbûre mütevellîsi iken bana ihdâ et-
mek için mezbûr Hacı Hüseyin ile irsâl ettiği evsâfı beynimizde ma‘lûm üç re’s 
gulâmı mezbûr Hacı Hüseyin emrim ile iki yüz seksen beş esedî guruşa âhara bey‘ 
ve teslîm edip kabz-ı semen ettiğimden sonra semenleri olan meblağ-ı mezbûru 
bana hibe ve teslîm edip ben dahi ittihâb ve kabz etmişidim ve mezbûr Mehmed 
Ağa’ya beş yüz esedî guruş verin deyû vech-i muharrer üzre emr eylemişidim, 
lâkin mezbûrlar beş yüz guruşu emrim üzre mezbûr Mehmed Ağa’ya edâ etme-
mişlerdir deyicek, gıbbe’s-suâl mezbûr Hacı Hüseyin meblağ-ı mezbûr iki yüz 
seksen beş guruşunu vech-i muharrer üzre hibe ve teslîm ettiğini inkâr etmeğin 
mezbûr Hacı Hüseyin meblağ-ı mezbûr iki yüz seksen beş esedî guruşu merkūm 
Fazlullah Ağa’ya vech-i mübeyyen üzre hibe ve teslîm ettiğine mezbûr Fazlullah 
Ağa’dan ve mezbûr Hacı Hüseyin’den def ‘-i mezbûruna beyyine taleb olundukda 
mezbûr Fazlullah Ağa ityân-ı beyyineden izhâr-ı acz ile istihlâf etmeğin mezbûr 
Hacı Hüseyin’e meblağ-ı mezbûr iki yüz seksen beş esedî guruşu merkūm Fazlul-
lah Ağa’ya hibe ve teslîm etmediğine yemîn teklîf olundukda ol dahi alâ vefk i’l-
mes’ûl yemîn billâhi’l-aliyyi’l-a‘lâ ettikden sonra medîne-i mezbûrede Bezzâz-ı 
Cedîd mahallesi sük kâ nın dan el-Hâc İsmail b. Hüseyin ve mahrûse-i Galata’ya 
tâbi‘ kasaba-i Tophâne’de Mehmed Ağa mahallesi sük kâ nın dan el-Hâc Hüseyin 
b. Ali nâm kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka mezbûr Fazlullah Ağa’nın ciheteyn-i mezbûreteynden 
müteveff â-yı mezbûr Bodur Ahmed Ağa zimmetinde hakkı olan iki bin altı yüz 
esedî guruşuna merkūm el-Hâc Hüseyin vech-i mübeyyen üzre kefîl oldukdan 
sonra müteveff â-yı mezbûr Ahmed Ağa deyn-i mezbûrun beş yüz esedî guruşu-
nu müdde‘î-i mezbûrun emri üzre müteveff â-yı merkūm Baklacı Mehmed Ağa’ya 
bizim huzûrumuzda def ‘ ve teslîm edip mezbûr Mehmed Ağa dahi ahz u kabz 
etmiş idi, biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
oldukdan sonra mûcebince vech-i mübeyyen üzre deyn-i mezbûr iki bin altı yüz 
esedî guruşdan bâkī dört yüz elli beş esedî guruşu müdde‘î-i mezbûr Fazlullah 
Ağa’ya edâya merkūm el-Hâc Hüseyin’e tenbîh olunup ve mezbûr Fazlullah Ağa 
ziyâde da‘vâsından men‘ olunmağın mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed Çavuş b. Hüseyin el-Mübâşir, Hasan Çavuş [b.] Abdullah, 
Mehmed b. Ali, İbrahim b. Ahmed, Diğer Mehmed b. Ali, Ahmed Bey b. Ali, Ha-
san Beşe b. Mehmed Çukadâr.

1134 [136b-2] Rabia’nın, Abdüllatîf b. Mehmed’e verdiğini iddia ettiği 
para ve eşyaları ispat edemediği
Mahmiye-i İstanbul’da Yenibahçe semtinde Çukurçeşme kurbunda sâkine Râbia 
bt. ( ) nâm hâtun tarafından husûs-ı âti’l-beyâna vekîl olduğu mazmûnu müsbet 
olup yedinde olan hüccet ile sâbit olan Osman b. Hüseyin nâm kimesne dîvân-ı 
kāimmakām-ı hazret-i sadr-ı a‘zamîde akd olunan meclis-i şer‘-i âlîde bâ‘isü’l-
kitâb Abdüllatîf b. Mehmed nâm kimesne mah za rın da üzerine da‘vâ ve takrîr-i 
kelâm edip müvekkilem mezbûre Râbia târih-i kitâbdan bir sene mukaddem se-
kiz bin akçe ve mecmû‘u beş bin akçe kıymetli üç yorgan ve üç döşek ve dört yastık 
ve bir sepet sandığı ve altı gömlek ve üç minder ve altı çarşaf ve bir tencere ve altı 
sahan ve bir kahve tepsisi ve dört fağfurî fincan ve iki fağfurî kâse ve bir fağfurî 
tabak ve iki ihrâm ve bir kahve ibriğini mezbûr Abdüllatîf ’e îdâ‘ ve teslîm edip ol 
dahi istîdâ‘ ve tesellüm etmişidi, suâl olunup ihkāk-ı hak olunmak matlûbumdur 
dedikde, gıbbe’s-suâl ve’l-inkâr müdde‘î-i mezbûrdan müdde‘âsını mübeyyi-
ne beyyine taleb olundukda ityân-ı beyyineden izhâr-ı acz ile istihlâf etmeğin 
müvekkile-i mezbûrenin eşyâ-i mezbûresini istîdâ‘ ve kabz etmeyip müvekkile-i 
mezbûrenin bu cihetle kıbelinde hakkı olmadığına mezbûr Abdüllatîf ’e yemîn 
teklîf olundukda ol dahi alâ vefk i’l-mes’ûl yemîn billâhi’l-aliyyi’l-a‘lâ etmeğin 
mûcebince müdde‘î-i mezbûr bilâ-beyyine mu‘ârazadan men‘ olunup mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Kıdvetü’l-emâsil ve’l-ekârim İsmail Serçavuşân, Kıdvetü erbâbi’t-
tahrîr ve’l-kalem Ebûbekir Efendi Tezkireci-i evvel, umdetü erbâbi’t-tahrîr ve’r-
rakam Mustafa Efendi Tezkireci-i sânî, Kıdvetü’l-emâsil ve’l-erkân Eyüb Ağa 
Kethüdâ-yı hazret-i efendi.

1135 [136b-3] Sultan Bayezid Vakfı’na ait Darıderesi mukātaasının 
mahsulünü toplama izni için Mustafa Ağa’nın haksız para aldığı
Husûs-ı âti’l-beyânın mahallinde tahrîri iltimâs olunmağın mahmiye-i İstanbul’da 
vâki‘ Hadîka-i sultâniye kurbunda vâki‘ Yalı Köşkü demekle ma‘rûf köşke varı-
lıp zeyl-i rakīmde muharrerü’l-esâmî olan müslimîn huzûrunda akd-i meclis-i 
şer‘-i şerîf olundukda hâssa bostancılardan başeski olan fahrü’l-akrân Hasan Bey 
b. Hüseyin meclis-i ma‘kūd-ı mezbûrda hâlâ bostancıbaşı olan umdetü’l-havâs 
ve’l-mukarrebîn mu‘temedü’l-mülûk ve’s-selâtîn bâ‘is-i hâze’l-kitâb el-Hâc Musta-
fa Ağa b. ( ) mah za rın da tav‘an ikrâr ve takrîr-i kelâm edip merhûm ve mağfûrun-
leh Sultan Bayezid Hân -aleyhi’r-rahmetü ve’l-gufrân- hazretleri evkāfından olup 
vilâyet-i Rumeli’nde Gümülcine kazâsında vâki‘ Darıderesi mukāta‘asının bin 
yetmiş senesinde hâsıl olacak mahsûlünü mütevellîsinden iki yük on bin akçe-
ye der-uhde edip zabtı için gitmek murâd ettiğimde mûmâ-ileyh el-Hâc Mustafa 
Ağa izin akçesi deyû bi gayrı hakkın otuz bin akçemi vilâyet-i mezbûrede Lofça 
zimmîlerinin cizyesini [123a]Hâc Mustafa Ağa’dan izin isteğimde mûmâ-ileyh el-Hâc Mustafa Ağa izin akçesi 
nâmında bi gayrı hakkın altmış bin akçemi min haysi’l-mecmû‘ doksan bin akçe-
mi ahz etmekle meblağ-ı mezbûr doksan bin akçeyi bundan akdem mûmâ-ileyh 
el-Hâc Mustafa Ağa’dan taleb ve da‘vâ ettiğimde mûmâ-ileyh el-Hâc Mustafa dahi 
zikr olunan altmış bin akçeyi bana hibe ve teslîm edip ben dahi kabûl ve kabz 
etmişdim demekle beynimizde nizâ‘-ı küllî vukū‘undan sonra muslihûn tavas-
sut edip mûmâ-ileyh el-Hâc Mustafa Ağa ile beynimizde kırk bin akçe üzerine 
inşâ-i akd-i sulh eylediklerinde ben dahi sulh-i mezbûru kabûl ve bedel-i sulh 
olan meblağ-ı mezbûr kırk bin akçeyi mûmâ-ileyh el-Hâc Mustafa Ağa yedinden 
tamâmen ahz u kabz edip husûs-ı mezbûra ve târih-i kitâba gelince mûmâ-ileyh 
el-Hâc Mustafa Ağa ile beynimizde vâki‘ olan ahz ve i‘tâ ve mu‘âmelât-ı şettâya 
müte‘allika âmme-i hukūk-ı mu‘âmele ve mechûle da‘vâsından mûmâ-ileyh el-
Hâc Mustafa Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim 
min ba‘d mazmûn-ı kitâba mugāyir mûmâ-ileyh Mustafa Ağa üzerine benden bi’l-asâle veya vekîlimden bi’l-vekâle da‘vâ dahi sudûr ederse lede’l-hükkâmi’l-
kirâm mesmû‘a ve makbûle olmasın dedikde gıbbe’t-tasdîk mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Sâbıkan kireççibaşı olan Osman Bey b. Mehmed, Hüseyin Bey b. 
Hasan, Halil Bey b. Osman, Mustafa Ağa b. Sinan, Hasan b. Yusuf, Çıkrıkçı? Sü-
leyman Bey b. Mustafa.

1136 [137a-1] Girit seferine katılacak gemiler ve kapudanlara 
mühimmat verilmesi
Husûs-ı âti’l-beyânın mahallinde tahrîri iltimâs olunmağın işbu sene-i 
mübârekede Girit seferi için ihrâcı fermân olunan Donanma-yı hümâyûn gemi-
lerinden mahrûse-i Galata’ya tâbi‘ Beşiktaş İskelesi önünde merbût olan baştar-
da ta‘bîr olunan sefîneye varıp zeyl-i kitâbda muharrerü’l-esâmî olan müslimîn 
huzûrunda akd-i meclis-i şer‘-i şerîf olundukda bi’l-fi‘l Tersâne-i âmire emîni 
olan umdetü’l-emâcid ve’l-ekârim câmi‘ü’l-mehâmid ve’l-mekârim Süleyman 
Efendi meclis-i ma‘kūd-ı mezbûrda baştarda kapudânı olan Mehmed b. Bayram 
ve yedek kapudânı olan Mustafa Kapudân ve Tersâne Kethüdâsı İsa Kapudân ve 
mûmâ-ileyh Tersâne emîni gemisinde kapudân olan Küçük Mehmed ve Kilidî Hü-
seyin Kapudân ve Hasan Kapudânzâde Mustafa Kapudân ve Lâlbeyzâde Ahmed 
Kapudân ve Rodosî Mehmed Kapudân ve Abdullah Kapudân ve Abdurrahman 
Kapudân ve Halil Kapudân ve Derviş Kapudân ve Kefelü Hüseyin Kapudân ve 
Elvanzâde Mustafa Kapudân ve es-Seyyid Mehmed Kapudân ve Danyal Kapudân 
ve Kösec Hüseyin Kapudân ve Hamalı Hasan Kapudân ve Mehmed Efendizâde 
İbrahim Kapudân ve Dedezâde Mustafa Kapudân ve es-Seyyid Haşim Kapudân ve 
Karacamemizâde Ahmed Kapudân ve Trabluslu Ahmed Kapudân ve Sabancızâde 
Mehmed Kapudân ve Vez‘a? Mehmed Kapudân ve nev-müslim Ali Kapudân ve 
kul kâtibi İbrahim Kapudân ve Kara Mehmed Kapudân ve Musli Kapudânzâde 
Mehmed Kapudân mahzarlarında takrîr-i kelâm ve ta‘bîr ani’l-merâm edip altışar 
katdan cümle kürekçi ve sâir levâzımını baştarda kapudânı olan mezbûr Mehmed 
Kapudân’a verdiğin altışar katdan mâ‘adâsı beşer katdan cümle kürekçi ve sâir 
mühimmâtını yedek kapudânı olan mezbûr Mustafa Kapudân ve beşer katdan on 
beş ziyâde cümle kürekçi ve sâir mühimmâtını emîn gemisi kapudânı olan mezbûr 
Küçük Mehmed’e ve bunlardan mâ‘adâsına cümle beşer katdan cemî‘ kürekçi ve 
sâir mühimmâtlarını tamâmen teslîm edip anlardan her biri dahi tesellüm ve kabz 
etmişlerdir suâl olunup takrîrleri tahrîr olunmak matlûbumdur dedikde gıbbe’s-
suâl mezbûr kapudânlardan her biri kaziyye minvâl-i meşrûh üzre olup ânifen 
beyân olduğu üzre kendiye teslîm olunan kürekçi ve sâir mühimmâtı tamâmen 
emîn-i mûmâ-ileyh yedinden ahz u kabz ettiklerini tâyi‘an ikrâr ve i‘tirâf etmeğin 
mâ vaka‘a bi’t-taleb ketb olundu.
Hurrire fi’l-yevmi’r-râbi‘ min Şevvâli’l-mükerrem li sene seb‘a ve seb‘în ve elf
Şuhûdü’l-hâl: Düstûr-ı mükerrem müşîr-i müfahham hazret-i kāimmakām Yu-
suf Paşa, düstûr-ı mükerrem müşîr-i müfahham hazret-i Kapudân Paşa, emîrü’l-
ümerâ’i’l-kirâm şıkk-ı evvel deft erdârı kāimmakāmı Mehmed Paşa, umdetü’l-
emâcid ve’l-a‘yân Osman Paşazâde Mustafa Bey, umdetü erbâbi’t-tahrîr ve’l-kalem 
Ebûbekir Efendi Tezkireci-i evvel, zübdetü ashâbi’t-tastîr ve’r-rakam tezkireci-i 
sânî Mustafa Efendi, umdetü’l-a‘yân ve’l-eşbâh muhzır Mustafa Ağa, fahrü’l-akrân 
ve’l-a‘yân İsmail Ağa Çavuşbaşı, umdetü’l-emâsil ve’l-akrân kapıcılar kethüdâsı 
Fazlı Ağa.

1137 [137a-2] Sakine’nin, babası el-Hâc Hüseyin’den kalan dükkân ve 
evlerin kira hissesini kardeşi Mustafa Çelebi’den talep edip bir 
kısmını alması gerektiği
Mahmiye-i İstanbul’da Seydî Bey mahallesi ahâlîsinden olup bundan akdem 
vilâyet-i Anadolu’da Ağras kazâsına tâbi‘ İslâmköyü nâm karyede vefât eden 
el-Hâc Hüseyin b. Ali’nin sulbiye kebîre kızı bâ‘isetü’l-kitâb Sâkine nâm hâtun 
meclis-i şer‘-i şerîf-i lâzımü’t-teşrîfde karındaşı Mustafa Çelebi mah za rın da üze-
rine da‘vâ ve takrîr-i kelâm edip mezbûr Mustafa Çelebi ile ale’l-iştirâki’s-seviy 
icâreteyn-i ma‘lûmeteyn ile mutasarrıf olduğumuz beynimizde ma‘lûm bir bakkal 
dükkânının ve bir fırın ve odaların müste’cirlerinden ve sülüsü benim sülüsânı 
mezbûr Mustafa Çelebi’nin mülkü olup beynimizde ma‘lûm bir bakkal dükkânı 
ve bir menzilin müste’cirlerinden emrim ile iki senede mezbûr Mustafa Çelebi 
benim hissem için on sekiz bin akçe ahz u kabz etmişdir suâl olunup alıverilmek 
matlûbumdur dedikde gıbbe’s-suâl mezbûr Mustafa Çelebi zikr olunan dükkânlar 
ve fırın ve menzil ve odaların müste’cirlerinden vech-i muharrer üzre müdde‘iyye-i 
mezbûrenin hissesi için ancak iki senede on altı bin iki yüz seksen akçe ahz u kabz 
etmişimdir deyip ziyâdeyi inkâr etmeğin müdde‘iyye-i mezbûreden ziyâde da‘vâsı 
için beyyine taleb olundukda ityân-ı beyyineden izhâr-ı acz ile istihlâf etmeğin 
mezbûr Mustafa Çelebi’ye vech-i muharrer üzre zikr olunan iki bakkal dükkânları 
ve fırın ve menzil ve odaların müste’cirlerinden iki senede müdde‘î-i mezbûrenin 
emriyle hissesi için on iki bin iki yüz seksen akçeden ziyâde kabz etmeyip bu 
vechile kıbelinde müdde‘iyye-i mezbûrenin hakkı olmadığına yemîn teklîf olun-
dukda ol dahi alâ vefk i’l-mes’ûl yemîn billâhi’l-aliyyi’l-a‘lâ etmeğin mûcebince on 
iki bin iki yüz seksen akçeyi müdde‘iyye-i mezbûreye teslîme mezbûr Mustafa 
Çelebi’ye tenbîh olup müdde‘iyye-i mezbûre bilâ-beyyine ziyâde da‘vâsından men‘ 
olunup bi’t-taleb kayd şüd, fi’t-târihi’l-mezbûr.
Şuhûdü’l-hâl: Mehmed Çelebi Kethüdâ-yı muhzırân, İbrahim Beşe b. Mehmed, 
Baba Resul [b.] Rıdvan, çukadâr Hasan Beşe b. Abdullah ve gayruhüm.

1138 [137b-1] Hüseyin Ağa b. Veli’nin, âzatlı kölesi Süleyman 
b. Abdullah’ın terekesini beytülmâl emîninden alması gerektiği
Mahmiye-i İstanbul’da Tahtaminâre mahallesinde sâkin Hüseyin Ağa b. Veli ta-
rafından husûs-ı âti’l-beyâna vekîl olduğu mezbûrun li ebeveyn karındaşı Hasan 
Ağa ile İbrahim b. Abdullah nâm kimesneler şehâdetleriyle şer‘an sâbit olan Mus-
tafa Çavuş b. Abdullah, meclis-i şer‘-i hatîrde hâlâ mahmiye-i İstanbul’da Gümrük 
emîni ve kasaba-i Silivri’de bilâ-vâris vefât edenlerin terekesini cânib-i beytülmâl 
için kabza memûr olan umdetü’l-a‘yân Mahmud Ağa tarafından husûs-ı âti’l-
beyâna vekîl-i sâbitü’l-vekâle olan Ebûbekir Ağa b. Abdurrahman mah za rın da 
bi’l-vekâle da‘vâ ve takrîr-i kelâm edip vilâyet-i Rumeli’nde medîne-i Budin’den 
Mahmiye-i İstanbul’a gelir iken zikr olunan Silivri kasabasında vefât eden Sü-
leyman b. Abdullah müvekkil-i mezbûr Hüseyin Ağa’nın abd-i mu‘takı olup 
mezbûrun verâseti velâ-i itâka cihetinden müvekkil-i mezbûr Hüseyin Ağa’ya 
münhasıra iken müvekkil-i mezbûr Mahmud Ağa müteveff â-yı mezbûrun tereke-
sini bi gayrı hakkın vaz‘-ı yed etmişdir suâl olunup makbûzu olan tereke[nin] bi’l-
vekâle alıverilmesi matlûbumdur dedikde gıbbe’s-suâl vekîl-i mezbûr Ebûbekir 
Ağa cevâbında müvekkil-i mûmâ-ileyh Mahmud Ağa tereke-i müteveff â-yı 
mezbûra vaz‘-ı yedini ikrâr, lâkin mezbûrun vech-i meşrûh üzre verâsetini inkâr 
edicek müdde‘i’l-vekâle olan merkūm Mustafa Çavuş’dan müdde‘âsını mübeyyine 
beyyine taleb olundukda udûl-i müslimînden olup mahmiye-i mezkûrda Kefeli 
mahallesinde sâkin Mehmed Çavuş b. Abdi ve zikr olunan Tahtaminâre mahalle-
sinde sâkin İbrahim Beşe b. Abdullah nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-vâki‘ medîne-i mezbûreden mahmiye-i 
mezkûreye gelir iken kasaba-i mezbûrede vefât eden mezbûr Süleyman müvekkil-i 
mezbûr Hüseyin Ağa’nın abd-i mu‘takı olup mezbûrun verâseti velâ-i itâka cihe-
tinden müvekkil-i mezbûr Hüseyin Ağa’ya münhasıra mezbûrdan gayrı vârisi ve 
terekesine müstahıkk-ı âhar olduğu ma‘lûmumuz değildir tereke-i müteveff â-yı 
mezbûra vâzı‘ü’l-yed olanlardan müvekkil-i mezbûr Hüseyin Ağa için hakk-ı ta-
leb ve ahz vardır biz bu husûsa şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde gıbbe ri‘âyeti şerâiti’l-kabûl şehâdetleri makbûle ol-
mağın mûcebince mezbûrun verâsetine hükm ve vekîl-i mezbûr Ebûbekir Ağa’ya 
müvekkil-i mûmâ-ileyh Mahmud Ağa’nın makbûzu olan tereke-i müteveff â-yı 
mezbûru vekîl-i merkūm Mustafa Çavuş’a teslîme tenbîh olunmağın mâ vaka‘a 
bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Çavuş b. Hamza el-Mübâşir, Abdi Çelebi b. Hasan, Hasan 
Çelebi b. Ahmed, Mehmed b. Ramazan.

1139 [137b-2] Ahmed Beşe b. Abdullah’ın, diğer Ahmed Beşe’de kalan 
alacağını talep ettiği, ziyade talebinin reddolunduğu
Mahrûse-i Galata müzâfâtından kasaba-i Beşiktaş’da Sinan Paşa mahallesin-
de sâkin Ahmed Beşe b. Abdullah mahfil-i kazâda diğer Ahmed Beşe b. Ab-
dullah mah za rın da üzerine da‘vâ ve takrîr-i kelâm edip târih-i kitâbdan dört 
sene mukaddem on beş bin akçe mezbûr Ahmed Beşe’ye ikrâz ve teslîm edip 
mezbûr Ahmed Beşe dahi iktirâz ve kabz ettikden sonra meblağ-ı mezbûrun iki 
bin yedi yüz elli akçesini bi’d-defe‘ât bana edâ ve bin iki yüz akçesini emrim ile 
Kör Dimo’ya ve bin altı yüz akçesini Kasab Mehmed’e ve altı yüz akçesini Ka-
mir nâm zimmîye ve yüz seksen akçesini menzil kirâsı için Ahmed Çelebi nâm 
kimesneye verip bâkī beş bin dört yüz yetmiş akçe hakkım zimmetinde kalma-
ğın suâl olunup alıverilmek matlûbumdur dedikde gıbbe’s-suâl mezbûr Ahmed 
Beşe cevâbında müdde‘î-i mezbûr Ahmed Beşe’ye cihet-i mezbûreden zimme-
tinde hakkı olan on beş bin akçeden vech-i muharrer üzre ahz ve istîfâsını edâ 
ettiği dokuz bin beş yüz otuz akçeden meblağ-ı mezbûrun beş bin akçesini dahi 
müdde‘î-i mezbûr Ahmed Beşe zimmetinde yedimden müşterâ ve makbûz süt 
bahâsından hakkım olan beş bin akçeye takās edip ol dahi mukāssa ve kabûl 
eyledi ve sekiz yüz akçesini dahi emri ile müdde‘î-i mezbûrun vech-i muhar-
rer üzre mezbûr Kamir’e def ‘imi ikrâr ettiği altı yüz akçeden ziyâde deyn-i 
mezbûrun sekiz yüz akçesini mukābele edicek gıbbe’s-suâl müdde‘î-i mezbûr 
Ahmed Beşe cevâbında mezbûr diğer Ahmed Beşe’ye süt bahâsından olan beş 
bin akçeyi tarafına edâ etmişidim deyip mezbûr diğer Ahmed Beşe’nin def ‘-i 
mezbûrunu def ‘le mukābele ve mezbûr Kamir’e altı yüz akçeden ziyâde ver deyû 
emrini inkâr edicek mezbûr diğer Ahmed Beşe’den müdde‘î-i mezbûr merkūm 
Kamir’e ver deyû emrini i‘tirâf ettiği altı yüz akçeden ziyâde mezbûr Kamir’e 
sekiz yüz akçe dahi ver deyû merkūm diğer Ahmed Beşe’ye emretmediğine 
müdde‘î-i mezbûr Ahmed Beşe’ye yemîn teklîf olundukda her biri alâ vefk i’l-
mes’ûl yemîn billâhi’l-aliyyi’l-a‘lâ etmeğin mûcebince deyn-i mezbûrdan bâkī 
dört yüz yetmiş akçeyi müdde‘î-i mezbûra edâya merkūm diğer Ahmed Beşe’ye 
tenbîh olunup müdde‘î-i mezbûr ziyâde da‘vâsından men‘ olunmağın mâ vaka‘a 
bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Süleyman Beşe [b.] Mehmed el-Mübâşir, Mehmed Bey b. Abdullah, 
İbrahim Çelebi b. Ahmed, Mehmed b. Ramazan.







1140 [137b-3] Ümmühani bt. el-Hâc Ali Efendi’nin, süs ve ev eşyalarını 
kızı Meryem bt. el-Hâc Hasan’a hibe ettiği
Husûs-ı âti’l-beyânın mahallinde tahrîri iltimâs olunmağın kıbel-i şer‘-i mutah-
hardan mevlânâ keşfî Mustafa Efendi irsâl olunup ol dahi mahmiye-i İstanbul’da 
el-Hâc Ferhad mahallesinde el-Hâc Hasan b. Abdullah’ın sâkin olduğu menzile 
varıp zeyl-i vesîkada muharrerü’l-esâmî olan müslimîn huzûrunda akd-i meclis-i 
şer‘-i şerîf eyledikde merkūm el-Hâc Hasan’ın zevcesi olup zâtı ma‘rifet-i şer‘iyye 
ile ârifân Mehmed Efendi [b.] İbrahim el-İmâm ve İsmail Çelebi b. Mehmed el-
Müezzin ta‘rîfl eri ile mu‘arrefe olan Ümmühâni bt. el-Hâc Ali Efendi nâm hâtun 
meclis-i ma‘kūd-ı mezbûrda sadriye kebîre kızı olup zâtı şâhidân-ı mezbûrân 
şehâdetleri ile mu‘arrefe olan işbu bâ‘isetü’l-kitâb Meryem bt. el-Hâc Hasan nâm 
hâtun mah za rın da ikrâr ve takrîr-i kelâm edip eşyâ-i memlûkemden üçer ayaklı 
bir çift  la‘lî küpe ve birer ayaklı bir çift  yâkut küpe ve üç yüz akçe dirhem gü-
müşden [138a] masnû‘ iki sîm raht kuşak ve bir mücevher kuşak ve üç yüz dir-
hem gümüşden masnû‘ bir buhurdân ve bir sorguç ve bir inci enselik ve on beş 
miskāl altından masnû‘ bir ön kuşak ve yetmiş miskāl altından masnû‘ bir çift  
bilezik ve beş aded atlas kaft an ve bir dîbâ kaft an ve üç atlas entari ve dört aded 
serâser yorgan ve bir seccâde ve dört serâser döşek yüzleri ile ve on iki serâser 
yastık ve üç yan keçesi ve bir orta keçesi ve iki kebîr kaliçe ve iki yemeni yorgan 
ve on beş aded sahanımı mukaddemâ cihâz için kızım merkūme Meryem’e hibe 
ve temlîk ve teslîm ol dahi meclis-i hibede ittihâb ve kabûl ve kabz ve tesellüm 
eylemişidi, hâlâ yine eşyâ-i memlûkemden yirmi aded beledî yastık ve bir orta 
keçesi ve dört yan keçesi ve iki kebîr kaliçe ve elli aded sahan ve on tencere ve 
sekiz beledî döşek ve on altı minder ve on altı yorgan ve on aded keçemi dahi 
merkūme Meryem’e hibe-i sahîha-i şer‘iyye ile hibe ve temlîk ve teslîm edip ol 
dahi meclis-i hibede ittihâb ve kabûl ve kabz ve tesellüm eyledi, ba‘de’l-yevm 
eşyâ-i memlûkenin mecmû‘u kızım merkūme Meryem’in mülk-i mevhûbudur 
keyfe mâ teşâ’ ve tahtâr mutasarrıfe olsun dedikde gıbbe’t-tasdîki’ş-şer‘î vâki‘ hâli 
mevlânâ-yı mezbûr mahallinde ketb ve tahrîr ba‘dehû ma‘an irsâl olunan Meh-
med b. Ramazan ile meclis-i şer‘a gelip alâ vukū‘ihî inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-akrân Receb Ağa b. Ali, Hasan Efendi [b.] Nasuh, eş-Şeyh 
Mehmed Efendi [b.] Mehmed, el-Hâc Ahmed b. el-Hâc Said, Ferhad Beşe b. Ab-
dullah, Ahmed Çelebi b. Abdullah.







1141 [138a-1] Mehmed Efendi b. Veli’nin, evini turnacılara ait para 
vakfına istiğlâl yoluyla sattığı
Mahmiye-i İstanbul’da Haraç[ç]ı Muhyiddin mahallesi sük kâ nın dan olup hâlâ 
Kütahya kadısı olan Şer‘iyyâtî Mehmed Efendi b. Veli meclis-i şer‘-i şerîf-i hatîr-i 
lâzımü’t-tevkīrde dergâh-ı âlî yeniçerileri odalarından yeni odalarda vâki‘ olup 
Turnacılar zümresine mahsûs olan odanın nukūd-ı mevkūfesine bi’l-fi‘l mütevellî 
olan bâ‘is-i hâze’l-kitâb Tülbentçi el-Hâc Mehmed Çelebi b. el-Hâc Mustafa nâm 
râcil mah za rın da tav‘an ikrâr ve i‘tirâf edip zikri âtî akdin sudûruna değin silk-i 
mülk-i sahîhimde münselik mahalle-i mezbûrede vâki‘ bir tarafdan merhûm 
Hüseyin Çavuş veresesi mülklerine ve bir tarafdan Canbaz İbrahim Beşe mülkü-
ne ve bir tarafdan Receb Çelebi nâm Yesârî mülküne ve bir tarafdan tarîk-i âma 
müntehî dâhiliyye ve hâriciyye tahtânî ve fevkānî büyûtu müştemil cemî‘ mülk 
menzilimi beş yüz esedî guruşa merkūm el-Hâc Mehmed Çelebi’ye tarafeynden 
îcâb ve kabûlü hâvî bey‘le bi tarîki’l-istiğlâl bey‘ ve teslîm edip ol dahi bi’t-tevliyye 
mâl-ı vakf-ı mezbûr ile vakıf için iştirâ ve kabûl ve tesellümden sonra semen-i 
merkūmu tamâmen ahz u kabz edip ba‘de’t-tahliyyeti’ş-şer‘iyye ve’t-tekābuzi’l-
mer‘î menzil-i merkūmu târih-i kitâb şehrinin on beşinci gününden bir sene 
tamâmına değin yetmiş beş esedî guruşa mütevellî-i mezbûr bana îcâr ve teslîm 
edip ben dahi istîcâr ve kabûl eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Cerâ zâlik ve hurrire fi’l-yevmi’l-ışrîn min Şevvâli’l-mükerrem li sene seb‘a ve 
seb‘în ve elf.
Şuhûdü’l-hâl: Mehmed Çelebi Başkorucu, el-Hâc Mehmed Reis b. (  ) er-Râcil, 
Hüseyin Efendi Kâtib-i oda-i mezbûre, bâzirgân Mehmed Çelebi er-Râcil, Üveys 
Beşe Ser-oda hâlâ, Mustafa Çavuş.

1142 [138a-2] Ölen Osman Halîfe b. Receb’in, Ramazan Bey 
b. Hüseyin’deki alacağını vârislerin tahsil ettiği
Mahmiye-i İstanbul’da Saray-ı cedîd-i sultânî’de büyük oda gılmânından iken 
bundan akdem vefât eden Osman Halîfe b. Receb’in verâseti vâlidesi Âişe [bt.] 
Mehmed’e ve li ebeveyn kız karındaşı Fâtıma nâm hâtuna münhasıra oldu-
ğu şer‘an zâhir ve müte‘ayyin oldukdan sonra merkūme Âişe kendi tarafından 
asîl ve merkūme Fâtıma tarafından husûs-ı âti’l-beyânı ikrâra vekîl olup zâtını 
ma‘rifet-i şer‘iyye ile ârifân olan Şaban Çavuş b. Mustafa ve İbrahim Bey b. Ömer 
şehâdetleriyle şer‘an vekâleti sâbite oldukdan sonra asâleten ve vekâleten meclis-i 
şer‘-i hatîr-i lâzımü’t-tevkīrde yine zikr olunan oda ahâlîsinden bâ‘isü’l-kitâb Beşik-
taşlı Ahmed Ağa b. Abdullah tarafından ikrâr-ı âti’l-beyânı tasdîka sâbitü’l-vekâle 
vekîli olan saray-ı mezbûr teberdârlarından Ramazan Bey b. Hüseyin mah za rın da 
ikrâr ve takrîr-i kelâm edip mûrisimiz müteveff â-yı mezbûrun müvekkili mezbûr 
Ahmed Ağa zimmetinde cihet-i karz-ı şer‘îden on sekiz bin akçe hakkı olup altı 
bin akçesini müvekkil-i mezbûr Ahmed Ağa mûrisimiz müteveff â-yı mezbûr Os-
man Halîfe’ye hayâtında def ‘ ve teslîm edip meblağ-ı bâkī on iki bin akçe zimme-
tinde kalmışidi deyû bundan akdem müvekkil-i mezbûrdan da‘vâ ve taleb eyledi-
ğimizde, beynimizde münâza‘ât-ı kesîre ve muhâsamât-ı şedîde vakı‘a olmağın el-
hâletü hâzihî vesâtat-ı muslihîn ile da‘vâ-yı mezbûremizden müvekkil-i mezbûr 
Ahmed Ağa beni seksen kıt‘a esedî guruş üzerine sulh eylediklerinde ben dahi 
sulh-i mezbûru kabûl ve bedel-i sulh olan meblağ-ı mezbûr seksen esedî guru-
şu müvekkil-i mezbûr Ahmed Ağa yedinden tamâmen ahz u kabz edip husûs-ı 
mezbûra müte‘allika da‘vâdan asâleten ve vekâleten müvekkil-i mezbûr Ahmed 
Ağa’nın zimmetini ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Kasım Halîfe b. (  ) Odabaşı, umdetü’l-emâcid Ali Ağa Kethüdâ, 
Mustafa Halîfe b. ( ) Odabaşı, Pars Kethüdâ [b.] Hüseyin, Pars Kethüdâ-yı Rama-
zan Bey.

1143 [138a-3] Rıdvan b. Abdullah’ın gece evine sarhoş olarak giren 
Mahmud Beşe b. Mahmud’un tazirine karar verildiği
Mahmiye-i İstanbul’da İskender Ağa mahallesinde sâkin işbu bâ‘isü’l-kitâb Rıdvan 
b. Abdullah nâm kimesne mahfil-i kazâda Mahmud Beşe b. Mahmud nâm kimes-
ne mah za rın da üzerine da‘vâ ve takrîr-i kelâm edip târih-i kitâb gecesi vakt-i mağ-
ribde mezbûr Mahmud Beşe mahalle-i mezbûrda sâkin olduğum menzilin kapısın 
açıp benim iznim yoğiken menzilime girip mezbûru menzilim içinde sekrân bul-
dum, husûs-ı mezbûr suâl olunup mûceb-i şer‘îsi icrâ olunmak matlûbumdur de-
dikde, gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine 
beyyine taleb olundukda yine mahalle-i mezbûre sük kâ nın dan Mustafa b. Abdul-
lah ve İbrahim b. Mehmed ve Hüseyin Beşe b. Ahmed nâm kimesneler li ecli’ş-
şehâde meclis-i şer‘a hâzırûn olup isre’l-istişhâd fi’l-hakīka müdde‘î-i mezbûrun 
mahalle-i mezbûrda sâkin olduğu menzilinin dâhilinde vakt-i mezbûrda mezbûr 
Mahmud Beşe girip müdde‘î-i mezbûr feryâd eylediğinden dahi vardığımız-
da mezbûr Mahmud Beşe’yi menzil-i mezbûrun dâhilinde bulup ve gördük, bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye ettiklerinde ba‘de ri‘âyeti şerâiti’l-kabûl şehâdetleri makbûle olmağın 
mûcebince mezbûr Mahmud Beşe’nin ta‘zîrine hükm olunup mâ vaka‘a bi’t-taleb 
ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Ramazan Efendi b. Seyfullah, Mehmed b. Zülfikār, Yusuf Beşe b. 
Ahmed, es-Seyyid Mustafa Çelebi b. Mehmed, Ali Beşe b. Mehmed.

1144 [138a-4] Fâtıma bt. Hüseyin’in, Ahmed Beşe b. Mustafa’da câriye 
bahasından alacağı kaldığı
Mahmiye-i İstanbul’da Haraççı Muhyiddin mahallesinde sâkine Fâtıma bt. Hü-
seyin nâm hâtun meclis-i şer‘-i şerîf-i lâzımü’t-teşrîfde Ahmed Beşe b. Mustafa 
nâm kimesne mah za rın da üzerine da‘vâ ve takrîr-i kelâm edip mezbûr Ahmed 
Beşe zimmetinde yedimden müşterâ ve makbûz evsâfı beynimizde ilm-i şer‘î ile 
[138b] ma‘lûm Rûsiyyetü’l-asl Gülbûy bt. Abd[ullah] nâm câriye semeninden 
yüz on esedî guruş hakkım olup meblağ-ı mezbûrdan on esedî guruşunu mezbûr 
Ahmed yedinden ahz u kabz edip meblağ-ı bâkī yüz esedî guruşu dahi mezbûr 
Ahmed Beşe’den taleb ederim suâl olunup alıverilmesi matlûbumdur dedikde 
gıbbe’s-suâl mezbûr Ahmed Beşe cevâbında fi’l-hakīka müdde‘iyye-i mezbûre 
Fâtıma’ya cihet-i mezbûreden üzerine edâsı lâzım yüz esedî guruş deyni olduğu 
bi tav‘ihî ikrâr ve i‘tirâf etmeğin mûcebince meblağ-ı mezbûr yüz esedî guruşu 
müdde‘iyye-i mezbûre Fâtıma’ya edâ ve teslîme mezbûr Ahmed Beşe’ye tenbîh 
birle mâ vaka‘a bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed b. Abdullah, Hasan b. Ahmed, Mustafa Çelebi b. Hacı Ah-
med, İbrahim b. Mehmed, Veli b. Mahmud.

1145 [138b-1] Halil b. Mustafa’dan intikal eden terekenin, vârisliklerini 
ispat eden kız kardeşleri ve amca oğluna beytülmâl emîninden 
alınıp verilmesi
Bi’l-fi‘l vilâyet-i Rumeli’nde Alakilise kasabasında nâibü’ş-şer‘i’ş-şerîf olan Yu-
suf Efendi b. Mustafa kıbelinden hat ve hatmini hâvî bin yetmiş yedi senesi 
Şevvâli’nin dördüncü günü târihiyle müverrah Zülfikār b. Kubeys nâm kimes-
ne yediyle nakl-i şer‘î vârid olup mazmûnu Alakilise kazâsına tâbi‘ İlyaslar nâm 
karye sâkinlerinden Fâtıma ve Yusufe ve Hanife nâm hâtunlardan ve Ali b. Hızır 
nâm şâbb-ı emredden âti’l-beyânı vechi üzre da‘vâ-yı sahîha-i şer‘iyye ile mesbûk 
istişhâd-ı şer‘î sudûrundan sonra yine kazâ-i mezbûra tâbi‘ Sobucak nâm karye-
den Mustafa b. Halil b. Abdullah ve İlyaslar’dan Hüseyin b. Sefer b. Yağmur nâm 
kimesneler li ecli’n-nakl ve’t-tahvîl mahall-i cerh ve ta‘dîle hâzırân olup bundan 
akdem Mahmiye-i İstanbul’da vefât edip muhallefâtı elân mahmiye-i mezbûrda 
emîn-i beytülmâli’l-âm yedinde mazbûta olan Halil b. Mustafa nâm müteveff ânın 
müsteşhidât-ı mezbûrât Fâtıma ve Yusufe ve Hanife li ebeveyn kız karındaşları 
olup babaları ismi Mustafa ve vâlideleri ismi (  ) nâm hâtundur ve müsteşhid-i 
mezbûr Ali karındaşı oğlu olup babası ismi Hızır b. Mustafa’dır ve maskat-ı re’sleri 
karye-i mezbûre İlyaslar’dır, müsteşhidât-ı mezbûrât Fâtıma ve Yusufe ve Hanife 
ile müsteşhid-i merkūm Ali’den gayrı vâris-i uhrâ olduğu ma‘lûmumuz değildir, 
muhallefât-ı müteveff â-yı mezkûreyi emîn-i müşârün-ileyhden ve sâir vaz‘-ı yed 
edenlerden mezbûrûn için hakk-ı taleb ve ahz vardır biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de gıbbe ri‘âyeti şerâiti’l-kabûl şehâdetleri makbûle oldukdan sonra müsteşhidât-ı 
merkūmât Fâtıma ve Yusufe ve Hanife ve müsteşhid-i mezbûr Ali mûrisleri 
müteveff â-yı mezbûrun muhâllefâtını vaz‘-ı yed olanlardan da‘vâ ve taleb ve ahz u 
kabza ve kendilere îsâle ve kabz ve îsâl mütevakkıf olduğu umûrun küllîsine işbu 
nâkilü’l-kitâb Zülfikār b. Kubeys nâm kimesneyi tarafl arından vekîl ve menâblarına 
nâib nasb ve ta‘yîn edip ol dahi vekâlet-i mezbûreyi kabûl ve hizmet-i lâzımesini 
edâya ta‘ahhüd ettiğini hâvî bulunmağın kitâb-ı mezbûr vekîl-i mezbûr Zülfikār 
talebiyle müteveff â-yı mezbûrun zevce-i metrûkesi Âişe nâm hâtundan gayrı te-
rekesine âhar müstahık olmamak zu‘mu ile mahmiye-i İstanbul’da beytülmâli’l-
âmme emîni olan umdetü’l-emâsil ve’l-a‘yân Mahmud Ağa tarafından husûs-ı 
âti’l-beyâna vekîl-i sâbitü’l-vekâlesi olup müteveff â-yı mezbûrun terekesine selâse 
erbâ‘ına vâzı‘ü’l-yed olan Ebûbekir Ağa b. Abdurrahman mah za rın da feth ve kırâat 
ve istintâk olundukda mezbûr Ebûbekir Ağa müteveff â-yı mezbûrun terekesinin 
selâse erbâ‘ına vâzı‘ü’l-yed olduğunu ikrâr, lâkin kitâb-ı mezbûrun mevlânâ-yı 
mezbûr kıbelinden vürûdunu inkâr etmeğin mezbûr Zülfikār’dan kitâb-ı mezbûr 
mevlânâ-yı mezbûr kıbelinden vürûduna beyyine taleb olundukda zeyl-i kitâbda 
isimleri mastûr olan şuhûd tarafından Mehmed b. Mustafa ve Şaban b. Sefer nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında fi’l-
hakīka kitâb-ı mezbûr mevlânâ-yı mezbûr kıbelinden vârid olup zeylinde olan hat 
ve hatm dahi hat ve hatmi olup bizim yanımızda imzâ ve hatm olup hat ve hat-
mine bizi işhâd eyledi, biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle oldukdan sonra mûcebince ba‘de’l-hükm mâ vaka‘a bi’t-taleb 
ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Mehmed Bey b. Abdullah, İbrahim b. Ahmed, Mehmed b. Ramazan, 
Veli b. Mahmud, Resul b. Rıdvan, Abdi b. Hüseyin, Şükrullah b. Mustafa, İvaz 
Efendi b. Şaban, Musa Efendi b. Ebûbekir, Baba Hızır b. Abdünnebi, Yakub Çelebi 
b. Nasuh, Ahmed Efendi b. Mehmed ve gayruhüm.







1146 [138b-2] Fâtıma Hanım’ın para vakfından ödünç alıp karşılığında 
bahçesini rehin verdiği
Husûs-ı âti’l-beyânın mahallinde tahrîri iltimâs olunmağın kıbel-i şer‘-i enver-
den irsâl olunan mevlânâ Mehmed Efendi b. Abdülbâkī, fahrü’l-müderrisîni’l-
kirâm Şeyhzâde Mehmed Sâlih Efendi’nin mahmiye-i İstanbul’da Nişancı Paşa 
mahallesinde sâkin olduğu menzile varıp zeyl-i rakīmde muharrerü’l-esâmî 
olan müslimîn huzûrunda akd-i meclis-i şer‘-i hatîr eyledikde vezîriâzam-ı sâbık 
merhûm Kara Mustafa Paşa’nın kerîmeleri olan umdetü’l-muhadderât Fâtıma 
Hanım’ın zâtı hocaları Mehmed Efendi b. Mustafa ve câbî Sefer Bey b. Ahmed 
ta‘rîfl eri ile mu‘arrefe oldukdan sonra meclis-i ma‘kūd-ı mezkûrda kendi vakfı 
olan nukūda mütevelliye olan bâ‘isetü hâze’l-kitâb Âişe Hâtun bt. Sefer Efendi 
mah za rın da ikrâr ve takrîr-i kelâm edip mâl-ı vakf-ı mezkûrdan mütevelliye-i 
mezkûre Âişe Hâtun yedinden iktirâz ve kabz eylediğim iki bin iki yüz esedî guruş 
ve hediyesi târih-i kitâbdan [127a]mev‘ûd ve mütevelliye-i mezkûre yedinden müşterâ ve makbûz bir Mushaf-ı şerîf 
hediyesinden dahi üç yüz otuz esedî guruş ki cem‘an iki bin beş yüz otuz esedî 
guruş vakf-ı mezbûra zimmetimde lâzımü’l-edâ ve vâcibü’l-kazâ deynim olup 
mukābelesinde mahmiye-i mezkûre hısnı ebvâbından Topkapısı hâricinde vâki‘ 
bir tarafdan Süleyman Paşa Çayırı ve bir tarafdan Mirza Çavuş mülkü ve bir taraf-
dan harâbe ahır ve bir tarafdan tarîk-i âm ile mahdûd dâhilen ve hâricen büyût-ı 
adîde ve kanavât ile müsennât-ı mâ-i cârî ve zât-ı eşcâr-ı müsmire ve gayr-ı müs-
mireyi müştemil mülk bahçemi cümle hukūk ve merâfıkı ile fâriğan ani’ş-şevâgil 
mütevellî-i mezkûreye rehin vaz‘ ve teslîm edip ol dahi irtihân ve tesellüm ve 
kabûl eyledi dedikde gıbbe’t-tasdîk medîne-i Üsküdar’da Hâcce Sultân mahalle-
sinden olup zâtları Mehmed Efendi b. Mustafa ve Sefer Bey b. Ahmed ta‘rîfl eri 
ile mu‘arrefeler olan Fâtıma Hâtun bt. Mustafa ile sadriye kızı Ümmühâni Hâtun 
bt. Mehmed ve Kayseriyeli Pervâne Ali Paşa kızı Fâtıma Hanım’ın kezâlik zâtını 
mu‘arrifân olan mezkûrân ta‘rîfl eri ile mu‘arrefe oldukdan sonra her biri meclis-i 
ma‘kūd-ı mezbûrda meblağ-ı mezbûr iki bin beş yüz otuz esedî guruşa emr [ve] 
kabûlü hâviye kefâlet-i sahîha ile kefîl olmağın vâki‘ hâli mevlânâ-yı mezbûr ma-
hallinde tahrîr ba‘dehû ma‘an irsâl olunan Mehmed b. Ramazan ile meclis-i şer‘a 
gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-müderrisîn Mehmed Efendi [b.] Mehmed, umdetü’l-
kuzâti’l-İslâm İbrahim Efendi b. Hüsameddin, umdetü’l-müderrisîn Mehmed 
Sâlih Efendi [b.] İbrahim Efendi, Mehmed Efendi b. Yusuf el-İmâm, Mehmed 
Efendi b. Mehmed.1147 [139a-1] Girit seferindeki askerlerin ihtiyaçları için ehl-i hireften 
birer kişinin (orducu) gönderilmesine dair ferman kaydı
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn hüc-
ce tü’l-hakkı ale’l-halk ecma‘în vârisü’l-ulûmi’l-enbiyâ ve’l-mürselîn el-muhtassu 
bi mezîdi inâyeti’l-meliki’l-mu‘în mevlânâ İstanbul kadısı -zîdet fezâiluhû- 
tevkī‘-i refî‘-i hümâyûn vâsıl olucak ma‘lûm ola ki, işbu sene-i mübâreke düstûr-ı 
mükerrem müşîr-i müfahham nizâmü’l-âlem nâzım-ı menâzım-ı ümem 
vezîriâzam ve serdâr-ı ekremim Ahmed Paşa -edâmallâhu te‘âlâ iclâlehû- ve 
bi’l-cümle kapım kullarım ve sâir asker-i zafer-eserim cümle cezîre-i Girit’de ol-
mağla sefer-i hümâyûnda olan asker-i İslâm için kānûn-ı kadîm üzre ehl-i hıref 
tâifesinin her birinden Ordu ihrâcı ve acele üzre cezîre-i Girit’e irsâli lâzım gel-
meğin imdi sen ki kadısın hâlâ Ordu-yı Hümâyûnu’mdan irsâl olunan Dergâh-ı 
mu‘allâm çavuşlarının emekdârlarından -kıdvetü’l-emâcid ve’l-a‘yân- Mehmed 
Çavuş -zîde mecduhû- ma‘rifetiyle nefs-i İstanbul’da olan ekmekçi ve kasab ve 
bakkal ve pazarcı ve terzi ve berber ve çörekçi ve börekçi ve attâr ve boyacı ve 
sarrâc ve semerci ve nalbant ve mumcu ve nalçacı ve kazzâz ve bezzâz ve çuka-
cı ve kürkçü ve okçu ve yaycı ve kalaycı ve bakırcı ve paçacı ve aşçı ve bozacı 
ve sâir ehl-i hıref tâifesinin her birinden kānûn-ı kadîm üzre mükemmel ordu 
ihrâca kādir ashâbını isimleri ve kefîlleri ile deft er edip deft eri ile ber vech-i 
ta‘cîl Girit cezîresine irsâl ve serdâr-ı ekremim ile asker-i İslâm olduğu mahalle-
re mevcûd ve tamâmen teslîm edip zinhâr ihmâl ve müsâhele eylemeyesiz deyû 
fermânım olmuşdur buyurdum ki, hükm-i şerîfimle mübâşir-i mûmâ-ileyh 
vardıkda bu bâbda sâdır olan emrim üzre amel edip dahi kat‘an te’hîr ve te-
vakkuf eylemeyip bin yetmiş ( ) senesine mahsûb olmak üzre nefs-i İstanbul’da 
olan ehl-i hıref tâifesinin her birinden vech-i meşrûh üzre Girit cezîresinde ve 
sefer-i hümâyûnda olan asker-i İslâm için ihrâcı fermânım olan mükemmel 
ordu bu mübâşir-i merkūm -zîde mecduhû- ma‘rifetiyle mu‘accelen ihrâc ve 
ordu ashâbının isimleri ve kefîlleri ile deft er edip ve imzâlayıp deft eriyle ber 
vech-i ta‘cîl tamâmen cezîre-i Girit’e irsâl ve serdâr-ı ekremim ile asker-i İslâm’ın 
olduğu mahallere mevcûd, tamâmen teslîm edip zinhâr ihmâl ve müsâhele ey-
lemeyesiz el-hâsıl husûs-ı mezbûr asker-i İslâm’ın ziyâde ana göre mukayyed 
olup sâire kıyâs olunmayıp gelen orducuları cümle levâzımları mükemmel ol-
mak üzre tenbîh ve irsâl ettirdip avk [ve] te’hîrde ve mükemmel ordu olmayıp 
noksân üzre olmakdan ihtiyât edip vech-i meşrûh üzre olan emrim yerine geti-
resiz, şöyle bilesiz alâmet-i şerîfe i‘timâd kılasız.
Tahrîren fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve seb‘în ve elf.
Be-makâm-ı Kal‘a-i Hanya.







1148 [139a-2] Tekâlif vergisi vermemek için haham olanların 
hahamlıktan azledildikleriyle ilgili ferman gereği bazı hahamların 
görevden ayrıldıkları
Dergâh-ı âlî -dâme mahfûfen bi’l-me‘âlî- çavuşlarından Mustafa Çavuş b. Hü-
seyin nâm kimesne meclis-i şer‘-i şerîfde tâife-i Yahûd’un Aragon cemâ‘atinden 
olup hahamları olan Kalaf v. Semuyil ve Antalya cemâ‘atinin hahamları olan Ya-
sef v. Mosi ve Budin ve Karaferye cemâ‘atlerinin hahamları olan İlya v. Avraham 
ve Sitore ve Ağrıboz cemâ‘atlerinin hahamları olan Mosi v. Nesim ve Kordava 
cemâ‘atinin hahamları olan Yasef v. Mosi ve Dimetoka cemâ‘atinin hahamları olan 
Mosi v. İlya ve Niğbolu cemâ‘atlerinin hahamları olan Elyas v. David ve Yeroiş-
reb? cemâ‘atinin hahamları olan Avraham v. İlya nâm Yahudiler muvâcehesinde 
ikrâr ve takrîr-i kelâm edip Yahudi tâifesinden ba‘zı zî-kudret olanlar mücerred 
tekâlîf vermemek için biz haham olduk deyû sâir Yahudileri rencîde etmeleri ile 
hâlâ tâife-i mezbûrenin hahamları olanlar ref ‘ ve azl olunup cemâ‘atbaşı olmaya-
lar deyû emr-i şerîf-i cihân-mutâ‘ vârid olmağın mezbûrlardan her biri imtisâlen 
li’l-emri’l-âlî hahamlıkdan ferâgat edip dürüst hat ta‘bîr olunur hahamlık temes-
süklerini işbu meclis-i şer‘de bana teslîm ben dahi alıp hark ettiğimden sonra 
mezbûrlardan her biri ba‘de’l-yevm cemâ‘at üzerine nâzil olan nevâibi sâir Yahu-
diler ile ma‘an vermeğe ta‘ahhüd eylediler dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin aşer min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Fahrü’l-akrân Şaban Ağa [b.] Süleyman, fahrü’l-emsâl Eyüb Ağa 
Kethüdâ-yı hazret-i efendi, mefh arü’l-akrân Mehmed Çelebi b. Abdullah Kethüdâ-
yı muhzırân, Hasan Beşe b. Abdullah Çukadâr.

1149 [139a-3] İbrahim b. Hüseyin’in hırsızlıkla suçladığı ve hapsettirdiği 
Ali b. Ebûbekir’in, kefil tayiniyle hapisten itlâkı
Mahmiye-i İstanbul’da Gedik Paşa hamamında dellâk olan İbrahim b. Hüseyin 
nâm kimesne bundan akdem işbu bâ‘isü’l-kitâb Ali b. Ebûbekir nâm kimesnenin 
yedinde mülkü olan iki sîm kılıcını bulup kendi mülkü olup mülkünden zâyi‘ et-
tiğini mezbûr Ali’nin muvâcehesinde isbât edip ba‘de’l-ahz zikr olunan kılıçlar ile 
ma‘an ba‘zı eşyâ-i ma‘lûmem dahi zâyi‘ olmuşdur deyû mezbûru haps ettirip şer‘an 
üzerine bir şey isbât edemeyip yemîn dahi vermemeğin mahmiye-i mezkûrede Ali 
Paşa hamamında dellâk olup işbu hâzır bi’l-meclis olan Seydî Beşe b. Sinan nâm 
kimesne mezbûr Ali’nin nefsine kefîl olup mezbûr Ali hapisden ıtlâk olunup mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Hacı Ebûbekir Çelebi b. Ahmed, İbrahim Beşe b. Musli, Mehmed 
Beşe b. Musli, Hasan Beşe b. Abdullah.

1150 [139a-4] Mehmed b. Abdullah’tan satın aldığı câriyeyi sağır diye geri 
vermeye çalışan Mustafa b. Receb’in iddiasının reddi
Esirci tâifesinden bâ‘isü’l-kitâb Mehmed b. Abdullah nâm kimesne meclis-i şer‘-i 
şerîf-i lâzımü’t-teşrîfde Mustafa b. Receb nâm kimesne mah za rın da üzerine da‘vâ 
ve takrîr-i kelâm edip bundan akdem işbu orta boylu, açık kaşlı, koyun elâ göz-
lü Boğdaniyyetü’l-asl Timurhan bt. Abdullah’ı yedimde mülküm olduğu hâlde 
mezbûr Mustafa’ya yüz kırk esedî guruşa bey‘ ve teslîm edip mezbûr[u] Mustafa 
dahi iştirâ ve tesellüm eylediğinden sonra semeninden yüz on esedî guruşunu 
bana edâ edip bâkī otuz esedî guruşu zimmetinde kalmağın hâlâ semen-i bâkī-i 
mezbûr Mustafa’dan taleb ettiğimde mevsûfe-i mezbûre sağır değil iken mezbûr 
Mustafa câriye-i mezbûre sağır imiş deyû semen-i bâkīyi vermekden imtinâ‘ eder 
suâl olunup alıverilmesi matlûbumdur dedikde, gıbbe’s-suâl mezbûr Mustafa 
cevâbında mevsûfe-i mezbûreyi müdde‘î-i mezbûreden semen-i mezbûra iştirâ 
etmişidim ve semeninden otuz guruşu zimmetimde bâkīdir, lâkin mevsûfe-i 
mezbûre sağır olmağla red murâd eylerim dedikde mevsûfe-i mezbûrenin aslâ 
sağırlığı olmadığı lede’ş-şer‘i’l-mutahhar sâbit ve mukarrer olmağın mûcebince 
semen-i mezbûrdan bâkī otuz esedî guruşu müdde‘î-i mezbûra edâya merkūm 
Mustafa’ya tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ min Zilka‘deti’ş-şerîfe li sene seb‘a ve seb‘în ve elf.
Şuhûdü’l-hâl: Umdetü’l-eşbâh Abdi Ağa [b.] Abdülmu‘în, umdetü’l-müderrisîn 
Mehmed Efendi, İbrahim Çelebi b. Ahmed, Hasan Beşe Çukadâr.

1151 [139b-1] Donanma kadırgaları için İstanbul’dan avârızhânelere göre 
kürekçi bedeli tahsiline dair İstanbul kadısına hüküm
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn 
vârisü’l-enbiyâ ve’l-mürselîn hüc ce tü’l-hakkı ale’l-halkı ecma‘în el-muhtâssu 
bi mezîdi inâyeti’l-meliki’l-mu‘în mevlânâ İstanbul kadısı -zîdet fezâiluhû- 
tevkī‘-i refî‘-i hümâyûn ma‘lûm olucak ma‘lûm ola ki, inşâallâhu te‘âlâ işbu sâl-i 
ferhunde-fâlda evvel-bahâr-ı huceste-âsârda deryâ yüzüne çıkacak Donanma-yı 
hümâyûnum kadırgaları için ziyâde kürekçi tedârük ve ihzârı lâzım ve mühim 
olmağla mahrûse-i İstanbul’da vâki‘ üç bin otuz sekiz buçuk avârız hânelerinin 
bin yetmiş yedi senesine mahsûb olmak üzre her yedi hânesinden bir nefer kürek-
çi hesâbı üzre her bir neferine üçer bin akçeden sinîn-i sâbıkada cem‘ olunduğu 
üzre avârızları mukābelesinde her bir hânesinden dörder yüz yirmi dokuz akçe 
bedelleri irsâl olunan mühürlü ve nişânlı mevkūfât deft eri sûreti mûcebince vakt 
u zamânıyla cem‘ ve tahsîl ve teslîm-i tersâne ettirilmek fermânım olmuşdur bu-
yurdum ki hükm-i şerîfimle vardıkda ( ) sâdır olan emrim üzre amel edip dahi 
kazâ-i mezbûrda vâki‘ ol mikdâr avârız hânelerinin târih-i mezbûra mahsûb ol-
mak üzre her hânesinden avârızları mukābelesinde dörder yüz yirmi dokuz akçe 
hesâbı üzre kürekçi bedelleri irsâl olunan mevkūfât deft eri sûreti mûcebince vakt u 
zamânıyla tahsîl ve teslîm-i tersâne ettirdip ve teslîm olunduğuna Tersâne-i âmire 
emîninden temessük aldırdıp ol temessükü mevkūfât deft erlerine kayd ettirdip 
kat‘-ı alâka ettiresin ve bundan mâ‘adâ her bir hânesinden Tersâne-i âmirem harcı 
için on beşer akçe ve cem‘ eden mübâşirin harcı ma‘âşı için onar akçe dahi aldır-
dıp bundan ziyâde bir akçe alınmaya ve aldırmayasın ve mevkūfât deft erine kesr 
ve noksân getirmeyesiz, cânib-i mîrîye gadr ve zarar olmakdan ve hilâf-ı şer‘ ve 
kānûn zulm ve te‘addîden ihtirâz eyleyesiz, şöyle bilesiz, alâmet-i şerîfe i‘timâd 
kılasız.
Tahrîren fi’s-sâlis aşer min şehri Cumâdelâhire li sene seb‘a ve seb‘în ve elf.
Be-makâm-ı Kal‘a-i Hanya.

1152 [139b-2] Bayram Paşa Sarayı’ndaki fırında has ekmek pişirilmesine 
dair hüküm kaydı
Düstûr-ı mükerrem müşîr-i müfahham nizâmü’l-âlem müdebbirü’l-umûri’l-
cum hûr bi’l-fikri’s-sâkıb mütemmim-i mehâmmi’l-enâm bi’r-re’yi’s-sâib mü-
meh hid-i bünyânü’d-devleti ve’l-ikbâl müşeyyid-i erkânü’s-sa‘âdeti ve’l-iclâl 
el-mahfûfu bi sunûfi avâtıfi’l-meliki’l-a‘lâ Âsitâne-i sa‘âdet sadâret-i uzmâ ve 
vekâlet-i kübrâ kāimmakāmı olan vezîrim Yusuf Paşa -edâmallâhu te‘âlâ iclâlehû- 
ve akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn 
hüc  ce tü’l-hakkı ale’l-halk ecma‘în vârisü’l-ulûmi’l-enbiyâ’i ve’l-mürselîn el-
muh tassu bi mezîdi inâyeti’l-meliki’l-mu‘în mevlânâ İstanbul kadısı -zîdet 
fezâi luhû- tevkī‘-i refî‘-i hümâyûn vâsıl olucak ma‘lûm ola ki, İstanbul’da vâki‘ 
Ahır kapısı kurbunda olan Bayram Paşa sarayı içinde vâki‘ fırında hâs ekmek 
işlenegelmekle kemâ fi’l-evvel hâs ekmek işlenmek bâbında fermân-ı âlîşânım 
sâdır olmuşdur buyurdum ki, vusûl buldukda bu bâbda sâdır olan fermân-ı 
celî lü’l-kadrim mûcebince amel edip dahi zikr olunan fırında hâs ekmek işlene 
gelmekle kemâ fi’l-evvel hâs ekmek işlettirip min ba‘d âharı dahl ve ta‘arruz et-
tirmeyip emr-i şerîfimin mazmûn-ı hümâyûnuyla amel eyleyesiz, şöyle bilesiz, 
alâ met-i şerîfime i‘timâd kılasız.
Tahrîren fî evâsıtı Şa‘bâni’l-mu‘azzam li sene seb‘a ve seb‘în ve elf.
Be-makâm-ı Edirne.







1153 [139b-3] Hristo v. Andriye’nin, Nikola v. Yorgi’den alacağı olduğu, 
ancak fazlasını talep etmemesi gerektiği
Mahmiye-i İstanbul’da Kefeli mahallesinde sâkin Hristo v. Andriye nâm zimmî 
meclis-i şer‘-i şerîf-i lâzımü’t-teşrîfde Nikola v. Yorgi nâm zimmî muvâcehesinde 
üzerine da‘vâ ve takrîr-i kelâm edip mezbûr Nikola zimmetinde cihet-i karz-ı 
şer‘îden dokuz bin altı yüz akçe hakkım olup bundan akdem mezbûr Nikola’ya 
ikrâz ve teslîm edip mezbûr Nikola dahi iktirâz ve tesellüm eyledikden sonra 
sekiz yüz elli akçesi mezbûr Nikola ve iki bin akçesini mezbûr Nikola’nın oğlu 
Andriye bana edâ ve îfâ, ben dahi istîfâ edip bâkī altı bin yedi yüz elli akçe hak-
kım mezbûr Nikola zimmetinde kalmağın suâl olunup alıverilmesi matlûbumdur 
dedikde gıbbe’s-suâl mezbûr Nikola cevâbında müdde‘î-i mezbûrdan ancak altı 
bin altı yüz akçe iktirâz ve kabz ettiğimden sonra meblağ-ı mezbûr altı bin altı 
yüz akçeyi tamâmen müdde‘î-i mezbûr Hristo’ya def ‘ ve teslîm eyledim deyû 
müdde‘î-i mezbûru ba‘zı da‘vâsında mukābele edip üç bin akçe ziyâde iktirâzını 
inkâr etmeğin müdde‘î-i mezbûrdan ziyâdeyi mübeyyine ve mezbûr Nikola[’dan] 
def ‘-i mezbûrunu mübeyyine beyyine taleb olundukda her biri ityân-ı beyyine-
den izhâr-ı acz ile istihlâf etmeğin müdde‘î-i mezbûr Hristo’ya deyn-i mezbûrdan 
ahzını i‘tirâf ettiği iki bin sekiz yüz elli akçeden ziyâde ahz ve istîfâ etmediğine 
ve mezbûr Nikola’ya müdde‘î-i mezbûrdan iktirâzını i‘tirâf ettiği altı bin altı yüz 
akçeden ziyâde iktirâz ve kabz etmediğine yemîn teklîf olundukda her biri alâ 
vefk i’l-mes’ûl yemîn billâhi’llezî enzele’l-İncîle [alâ] İsa aleyhi’s-selâm mûcebince 
üç bin yedi yüz elli akçeyi müdde‘î-i mezbûra edâya merkūm Nikola’ya tenbîh 
ve müdde‘î-i mezbûr bilâ-beyyine ziyâde da‘vâsından men‘ olunmağın mâ vaka‘a 
bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene seb‘a ve seb‘în ve elf.
Şuhûdü’l-hâl: Müstakīm Çavuş b. Kasım el-Mübâşir, Veli b. Mahmud, Hüseyin b. 
Ebûbekir, İbrahim b. Mehmed, Mustafa b. el-Hâc Ahmed, Mehmed b. Ramazan, 
Resul b. Rıdvan.

1154 [140a-1] Koltukçuların han ve dükkân önlerinde ve kaldırımlarda 
bogasi satmalarının yasaklandığına dair hüküm kaydı
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn hüc ce-
tü’l-hakkı ale’l-halkı ecma‘în vârisü’l-ulûmi’l-enbiyâ’i ve’l-mürselîn el-muhtâssu 
bi mezîdi inâyeti’l-meliki’l-mu‘în mevlânâ İstanbul kadısı -zîdet fezâiluhû- tevkī‘-i 
refî‘-i hümâyûn vâsıl olucak ma‘lûm ola ki mahmiye-i İstanbul’da bogasici tâifesi 
südde-i sa‘âdetime arzuhâl edip âhardan ba‘zı koltukçu tâifesi kadîme muhâlif ge-
lip bunların dükkânları karşısında ve hanlar önünde ve kaldırım taşları üzerinde 
ve ayak üstünde bogasi ve sâir bunlara mahsûs olan metâ‘ların bey‘ ve şirâ edip 
bunlara küllî müzâyaka verip te‘addî, bunlar dahi mezbûrları şer‘le men‘ etmek 
istediklerinde mezbûrlar men‘ olunmadıklarından gayrı şetm-i galîz ile şetm edip 
te‘addîden hâlî olmadıkların bildirip parmak kapılardan içeri ve han ve dükkânları 
önünde ve kaldırım taşları ve ayak üzerinde kadîme muhâlif bey‘ etmeyip men‘ ve 
def ‘ olunmak bâbında emr-i şerîfim ricâ eyledikleri ecilden kadîmde olageldiği 
üzre amel olunmak emrim olmuşdur buyurdum ki, hükm-i şerîfimle vusûl bul-
dukda bu bâbda sâdır olan fermân-ı celîlü’l-kadrim üzre amel edip dahi husûs-ı 
mezbûra hasmı muvâcehesinde tamâm hak ve adl üzre mukayyed olup göresin 
i‘lâm olunduğu üzre ise ol vechle fukarâya zulm ve te‘addî olunduğuna kat‘an rızâ-
yı şerîfim yokdur, koltukçu tâifesine muhkem tenbîh ve te’kîd eyleyesin ki parmak 
kapılardan içeri ve han ve dükkânları önünde ve kaldırım taşları üzerinde bey‘ ve 
şirâ etmeyip men‘ ve def ‘ eyleyesin, ba‘de’t-tenbîh eslemeyip vech-i meşrûh üzre 
geri zulm ve te‘addîden hâlî olmazlarsa vukū‘u üzre yazıp arz eyleyesin, min ba‘d 
şer‘-i şerîfe ve kadîmden olagelene ve emr-i hümâyûnuma muhâlif kimesneye iş 
ettirmeyesin şöyle bilesin alâmet-i şerîfe i‘timâd edesin.
Tahrîren fî evâsıtı şehri Cumâdelûlâ li sene seb‘a ve seb‘în ve elf.
Be-makâm-ı Kostantıniyye el-mahmiyye.
Hüccet verilmesin vechen mine’l-vücûh hüccet verilmek câiz değildir.
Harrerehu’l-fakīr Mehmed Sadık eş-şehîr bi Ebissuûdzâde.

1155 [140a-2] Zimmîlerin boyadıkları bogasileri, müslümanların perdaht 
ettikleri, zimmîlerin bogasi perdaht etmelerinin yasaklandığına 
dair hüküm kaydı
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn hüc-
ce tü’l-hakkı ale’l-halk ecma‘în vârisü’l-ulûmi’l-enbiyâ ve’l-mürselîn el-muhtâssu 
bi mezîdi inâyeti’l-meliki’l-mu‘în İstanbul ve Galata kadıları -zîdet fezâiluhumâ- 
tevkī‘-i refî‘-i hümâyûn vâsıl olucak ma‘lûm ola ki, mahrûse-i İstanbul’da ve 
Galata’da olan boyacı tâifesinden Ustaoğlu Zekeriya nâm kimesne ve sâirleri 
Dergâh-ı mu‘allâma arzuhâl sunup kadîmden bu âna değin boyacı tezgâhı 
müslümânlardan olan üstâdların dükkânlarında kurulup boyanan bogasile-
ri müslümânlar perdâht edegelip zimmîlerden olan boyacıların dükkânlarında 
tezgâh kurulmayıp ve bogasi perdâht olagelmiş değil iken hâlâ zimmî olan bo-
yacılar biz dahi dükkânlarımızda tezgâh kurup bogasi perdâht ederiz deyû dahl 
ve nizâ‘dan hâlî olmadıkların ve bu bâbda hüccet-i şer‘iyyelerin olduğun bildirip 
hüccet-i şer‘iyyesi ve kadîmî üzre amel olunmak bâbında hükm-i hümâyûnum 
ricâ eyledikleri ecilden kadîmden olageldiği üzre amel olunmak bâbında emrim 
olmuşdur buyurdum ki, [hükm-i] şerîfimle vusûl buldukda bu bâbda sâdır olan 
emrim üzre amel ve hüccet-i şer‘iyyeye nazar edip göresin, i‘lâm olunduğu üzre 
kadîmden bu âna değin tezgâh müslimînden olan boyacıların dükkânlarında 
kurulup ve bogasinin perdâhtı müslümânlara mahsûs iken zimmî tâifesinden 
olan boyacılar kadîme muhâlif ol vechile dahl ve nizâ‘ eyledikleri mukarrer ise 
ol bâbda muktezâ-yı şer‘-i kavîm ve mazmûnu muvâfık-ı şer‘ olup alâ vechi’l-
hasm sâbit ve zâhir olan hüccet-i şer‘iyye mûcebince ve kadîmîsi üzre âmil olup 
min ba‘d şer‘-i şerîfe ve hüccet-i şer‘iyyeye ve kadîmden olagelene ve emr-i 
hümâyûnuma muhâlif kimesneye ta‘allül ve nizâ‘ ettirmeyip men‘ ve def ‘ eyleye-
sin, inâd üzre olup emr-i şerîfime itâ‘at etmeyenleri vukū‘u üzre yazıp arz eyleyip 
husûs-ı mezbûr için bir emr-i şerîfim dahi varmalı eylemeyesin, şöyle bilesin, 
alâmet-i şerîfe i‘timâd kılasın.
Tahrîren fî evâsıtı şehri Cumâdelûlâ li sene seb‘a ve seb‘în ve elf.
Be-makâm-ı medîne-i Yanbolu.

1156 [140a-3] el-Hâc Abdurrahman Çelebi b. el-Hâc Osman’ın kölesi 
Siyavuş’u âzat ettiği
Mahmiye-i İstanbul’da Sâlih Paşa mahallesi sük kâ nın dan el-Hâc Abdurrahman 
Çelebi b. el-Hâc Osman nâm kimesne meclis-i şer‘-i şerîf-i lâzımü’t-teşrîfde ikrâr 
ve takrîr-i kelâm edip kendiye rıkkıyyetini mu‘terif olan işbu uzun boylu, çatık 
kaşlı, gök elâ gözlü, sarı bıyıklı Rûsiyyü’l-asl bâ‘is-i hâze’l-kitâb Siyavuş b. Abdul-
lah nâm abd-i memlûkü hasbeten lillâhi te‘âlâ ve taleben li merzâti’r-Rabbihi’l-a‘lâ 
tahrîr ve i‘tâk ve silk-i ahrâr-ı asliyyîne ilhâk ve idrâc eyledim, min ba‘d mevsûf-ı 
mezbûr Siyavuş sâir ahrâr-ı asliyyîn gibi hür olup üzerinde velâ-i şer‘îden gayrı 
hakkım kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene seb‘a ve seb‘în ve elf.
Şuhûdü’l-hâl: Abdülkādir Efendi b. Mustafa, Mehmed Çelebi b. Hüseyin, el-Hâc 
Musa b. Ali, el-Hâc Mustafa b. Mustafa, Sefer Beşe b. Ali, Mehmed b. Ramazan, 
Mehmed Çelebi b. Abdülmennân Kethüdâ-yı muhzırân ve gayruhüm.

1157 [140b-1] Dükkânında bogasi boyayıp perdaht eden Manola’nın 
talebi üzerine durumun tahkiki için Kaymakam Yusuf Paşa ile 
İstanbul kadısına hüküm
Düstûr-ı mükerrem müşîr-i müfahham nizâmü’l-âlem müdebbirü’l-cumhûr bi’l-
fikri’s-sâkıb mütemmimü’l-enâm müşeyyid-i erkânü’s-sa‘âdeti ve’l-iclâl el-mahfûfu 
bi sunûfi avâtıfi’l-meliki’l-a‘lâ Âsitâne-i sa‘âdetimde vezâret-i uzmâ kāimmakāmı 
olan vezîrim Yusuf Paşa -edâmallâhu te‘âlâ iclâlehû- ve akzâ kuzâti’l-müslimîn evlâ 
vülâti’l-muvahhidîn ma‘denü’l-fazli ve’l-yakīn hüc ce tü’l-hakkı ale’l-halkı ecma‘în 
vârisü ulûmi’l-enbiyâ’i ve’l-mürselîn el-muhtâssu bi mezîdi inâyeti’l-meliki’l-
mu‘în mevlânâ İstanbul kadısı -zîdet fezâiluhû- tevkī‘-i refî‘-i hümâyûn vâsıl olu-
cak ma‘lûm ola ki, mahmiye-i İstanbul’da vâki‘ Tavukpazarı kurbunda olan boyacı 
tâifesinden Manola nâm zimmî Dergâh-ı mu‘allâma arzuhâl edip mezbûr üstâd-ı 
kâmil boyacı tâifesinden olup kendi dükkânında kadîmden olageldiği üzre bogasi 
boyayıp tokmaklayıp perdâht eder oldukda hâliyâ boyacı ve bogasici tâifesinden 
olup ashâb-ı ağrâzdan ba‘zıları mücerred bunu ta‘cîz için kadîme muhâlif biz sana 
bogasi boyatıp perdâht ettirmeziz, bize kesâd verirsin deyû hilâf-ı şer‘-i şerîf dahl 
edip kâr u kisbine mâni‘ olup te‘addî etmeleriyle husûs-ı mezbûr Şeyhülislâm’dan 
istift â olundukda ol vechile müdâhaleye kādir olmazlar deyû fetvâ-yı şerîfe ve-
rildiğini bildirip elinde olan fetvâ-yı şerîfesi mûcebince şer‘le görülmek emrim 
olmuşdur buyurdum ki, hükm-i şerîfimle vusûl buldukda bu bâbda sâdır olan 
fermân-ı celîlü’l-kadrim üzre amel edip dahi husûs-ı mezbûr mukaddemâ bir def ‘a 
şer‘le görülüp fasl olunmuş değil ise tamâm hak ve adl üzre mukayyed ve fetvâ-
yı şerîfesine nazar edip göresin, arz olunduğu üzre olup fetvâ-yı şerîfe da‘vâsına 
muvâfık ise ol bâbda muktezâ-yı emr-i şer‘-i kavîm ve da‘vâsına muvâfık fetvâ-yı 
şerîfesi mûcebince amel edip dahi min ba‘d mezbûrlara kadîmden olageldiğin-
den ve fetvâ-yı münîfe muhâlif ol vechle dahl ve ta‘arruz ettirmeyip kâr u kisbine 
müzâyaka vermeyesiz, şer‘-i şerîfe ve fetvâ-yı münîfe ve kadîmden olagelene ve 
emr-i hümâyûnuma muhâlif kimesneye iş ettirmeyesiz, isimlerini yazıp bildirip 
tekrâr emrim varmalı etmeyesiz, şöyle bilesiz alâmet-i şerîfime i‘timâd kılasız.
Tahrîren fî evâili Şa‘bâni’l-mu‘azzam li sene seb‘a ve seb‘în ve elf.
Be-makâm-ı Edirne.

1158 [140b-2] Tekâlif vergilerinden kurtulmak için haham ve cemaatbaşı 
olanların görevlerinden ayrılmaları ile ilgili hüküm
Düstûr-ı mükerrem müşîr-i müfahham nizâmü’l-âlem müdebbir-i umû ru’l-cum-
hûr bi’l-fikri’s-sâkıb mütemmim-i mehâmmi’l-enâm bi’r-re’yi’s-sâib mümehhid-i 
bünyânü’d-devleti ve’l-ikbâl müşeyyid-i erkânü’s-sa‘âdeti ve’l-iclâl el-mahfûfu 
bi sunûfi avâtıfi’l-meliki’l-a‘lâ Âsitâne-i sa‘âdetimde sadâret-i uzmâ ve vekâlet-i 
kübrâ kāimmakāmı olan vezîrim Yusuf Paşa -edâmallâhu te‘âlâ iclâlehû- ve akzâ 
kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn hüc ce-
tü’l-hakkı ale’l-halk ecma‘în vâris-i ulûmi’l-enbiyâ’i ve’l-mürselîn el-muhtassu bi 
mezîdi inâyeti’l-meliki’l-mu‘în mevlânâ İstanbul kadısı -zîdet fezâiluhû- tevkī‘-i 
refî‘-i hümâyûn vâsıl olucak ma‘lûm ola ki, mahmiye-i İstanbul’da sâkin Yahu-
di tâifesi Dergâh-ı mu‘allâma arzuhâl edip mezbûrların haham ve cemâ‘atbaşıları 
olup lâkin ihrâk-ı kebîrde cemâ‘atleri perîşân olmağla cümle hahamlar ve 
cemâ‘atbaşıları ma‘rifetiyle ba‘de’l-yevm mâbeynlerinde haham olmayıp ref ‘ olu-
nup herkes kendi teklîfin vermeğe râzılar iken hâlâ ba‘zı zî-kudret Yahudi tâifesi 
mücerred teklîf vermemek için biz haham olduk deyû mezbûrları rencîde ey-
lediklerin bildirip hâlâ haham olanlar ref ‘ olunup ve hahamlıkdan azl olunalar 
cemâ‘atbaşı olmamak bâbında hükm-i hümâyûnum ricâ eyledikleri ecilden ha-
hamlar ve cemâ‘atbaşıları ittifâkı üzre ba‘de’l-yevm haham olmayıp ve hahamlık-
dan azl olunalar, cemâ‘atbaşı olmayıp bu bahâne ile teklîf vermemek için ta‘allül 
üzre olanları hilâf-ı şer‘ ve kānûn ta‘allül ve inâd ettirilmemek emrim olmuşdur 
buyurdum ki hükm-i şerîfimle dergâh-ı mu‘allâm çavuşlarından kıdvetü’l-emâsil 
ve’l-akrân Hüseyin Çavuş -zîde kadruhû- vusûl buldukda bu bâbda sâdır olan 
fermân-ı celîlü’l-kadrim mûcebince amel edip dahi hahamları ve cemâ‘atbaşıları 
ittifâkı üzre ba‘de’l-yevm haham olmayıp ve hahamlıkdan azl olunalar, cemâ‘atbaşı 
olmayıp bu bahâne ile tekâlîf vermemek için ta‘allül üzre olanları hilâf-ı şer‘ ve 
kānûn inâd ve muhâlefet ettirmeyip tekrâr emrim varmalı eylemeyesiz, şöyle bile-
siz, alâmet-i şerîfime i‘timâd kılasız.
Tahrîren fî evâili şehri Şevvâli’l-mükerrem li sene seb‘a ve seb‘în ve elf.
Be-makâm-ı Edirne el-mahrûse.

1159 [140b-3] Ölen Bostancı Mehmed’in terekesinin beytülmâl 
emîninden alınıp vârislere verilmesi gerektiği
Vilâyet-i Anadolu’da Kastamonu sancağında Küre-i Nühâs kazâsına tâbi‘ Viran-
cık? nâm karye ahâlîsinden Davud b. Mustafa meclis-i şer‘de bi’l-fi‘l bostancılar 
kethüdâsı olup bilâ-vâris vefât eden bostancıların taraf-ı beytülmâl için terekesini 
kabza memûr olan umdetü’l-emâcid ve’l-ekârim el-Hâc Ahmed Ağa b. Hüdâverdi 
tarafından husûs-ı âtîye vekîl-i sâbitü’l-vekâle Zülfikār Bey b. Ali mah za rın da 
da‘vâ edip fi’l-asl karye-i mezbûrede olup hadîka-i hâssa-i sultânîde bostancı iken 
bundan akdem vefât eden Mehmed’in li ebeveyn karındaşı olup babamız ismi 
mezbûr Mustafa ve vâlidemiz ismi Tenzile ve maskat-ı re’simiz karye-i mezbûre 
olup merkūmun verâseti benim ile li ebeveyn kız karındaşımız Elif ’e ve vâlidemiz 
mezbûre Tenzile’ye münhasıra ve mezbûretân Elif ve Tenzile tereke-i müteveff â-
yı mezbûrdan kendilere isâbet eden hisselerini vâzı‘ü’l-yed olanlardan da‘vâ ve 
taleb ve ahz u kabza ve kendilere îsâle ve ahz ve îsâl mütevakkıf olduğu umûrun 
küllîsine tarafl arından beni vekîl nasb ettiklerinde ben dahi vekâlet-i mezbûreyi 
kabûl etmeğin müvekkil-i mûmâ-ileyh Ahmed Ağa müteveff â-yı mezbûrun te-
rekesini bi’l-emâne kabz etmekle makbûzu olan terekeyi mûmâ-ileyh Ahmed 
Ağa’dan asâleten ve vekâleten taleb ederim, vekîl-i mezbûrdan suâl olunsun de-
dikde gıbbe’s-suâl vekîl-i mezbûr Zülfikār Bey müvekkil-i mûmâ-ileyhin tereke-i 
müteveff â-yı mezbûra bi’l-emâne vaz‘-ı yedini ikrâr, lâkin mezbûrun verâset [ve] 
vekâletini inkâr edicek müdde‘î-i mezbûrdan müdde‘âsını mübeyyine beyyine ta-
leb olundukda karye-i mezbûre sük kâ nın dan İbrahim b. Ali ve Hasan b. Mustafa 
nâm kimesneler li ecli’ş-şehâde meclis-i şer‘a hâzırân olup istişhâd olundukların-
da fi’l-hakīka müdde‘î-i merkūm Davud ile müteveff â-yı mezbûr Mehmed li ebe-
veyn karındaşlar olup babaları ismi Mustafa ve anaları ismi Tenzile ve maskat-ı 
re’sleri karye-i mezbûre olup mezbûrun verâseti müdde‘î-i merkūm Davud ile li 
ebeveyn kız karındaşı Elif ’e ve anaları merkūme Tenzile’ye münhasıra olup bun-
lardan gayrı vârisi ve terekesine müstahıkk-ı âhar olduğu ma‘lûmumuz değildir 
mezbûretân Elif ve Tenzile müteveff â-yı mezbûrun terekesinden kendiye isâbet 
eden hisselerini tereke-i müteveff â-yı mezbûra vâzı‘ü’l-yed olanlardan da‘vâ ve 
taleb ve ahz u kabza ve kendilere îsâle ve ahz u kabz mütevakkıf olduğu umûrun 
küllîsine müdde‘î-i mezbûr Davud’u tarafl arından bizim huzûrumuzda vekîl 
nasb edip ol dahi kabûl eyledi, biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde gıbbe ri‘âyeti şerâiti’l-
kabûl [şehâdetleri] makbûle olmağın mûcebince merkūmûnun verâsetlerine ve 
merkūm Davud’un vekâletine hükm olundukdan sonra vekîl-i mezbûr Zülfikār 
Bey’e müvekkil-i mûmâ-ileyh Ahmed Ağa’nın müteveff â-yı mezbûrun terekesin-
den bi’l-emâne makbûzu olan eşyâyı merkūm Davud’a teslîme tenbîh olunup mâ 
vaka‘a bi’t-taleb ketb olundu.
Fi’l-yevmi’s-sânî min Zilka‘de li sene seb‘a ve seb‘în ve elf.
Şuhûdü’l-hâl: Receb b. Mustafa, Mustafa b. Hacı, Hasan Çelebi b. Ahmed, İbrahim 
b. Mehmed.